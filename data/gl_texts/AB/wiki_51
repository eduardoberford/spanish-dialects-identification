{"id": "152533", "revid": "19415", "url": "https://gl.wikipedia.org/wiki?curid=152533", "title": "Tempada 2009-2010 da OK Liga", "text": "A 41\u00aa edici\u00f3n da Liga espa\u00f1ola de h\u00f3ckey a pat\u00edns, denominada OK Liga, iniciouse o 23 de setembro do 2009 e finalizou o 12 de xu\u00f1o do 2010. A novidade desta edici\u00f3n respecto de edici\u00f3ns pasadas foi a eliminaci\u00f3n do play-off, polo que o campi\u00f3n da Liga Regular foi o campi\u00f3n da competici\u00f3n. Os equipos ascendidos de 1\u00aa foron o CP Cerceda, o Sidorme Hotels GEiEG e o Caixa Pened\u00e8s Vilafranca. O campi\u00f3n desta edici\u00f3n da liga foi o FC Barcelona, que ga\u00f1ou o seu 23\u00ba t\u00edtulo (13\u00ba de xeito consecutivo).\nO equipo m\u00e1is goleador foi o Coinasa Liceo con 159 goles, o menos goleador foi o Caixa Pened\u00e8s Vilafranca con 75 goles. O equipo menos goleado foi o Barcelona Sorli Discau con 63 goles encaixados, mentres que o Astral Poo Ma\u00e7anet foi o equipo m\u00e1is goleado da competici\u00f3n con 148. Pablo \u00c1lvarez (HC Liceo) e Toni P\u00e9rez (CP Cerceda) compartiron o \"pichichi\" con 43 goles cada un. O MVP da liga foi Marc Gual (HC Liceo).\nAo finalizar a liga, os catro equipos descendidos foron o CP Cerceda, Grup Castillo Lleida, Astral Pool Ma\u00e7anet e o Caixa Pened\u00e8s Vilafranca."}
{"id": "152534", "revid": "56817", "url": "https://gl.wikipedia.org/wiki?curid=152534", "title": "As Ca\u00f1otas", "text": "O top\u00f3nimo galego As Ca\u00f1otas pode referirse a:"}
{"id": "152535", "revid": "56817", "url": "https://gl.wikipedia.org/wiki?curid=152535", "title": "A Campara", "text": "O top\u00f3nimo galego A Campara pode referirse a:"}
{"id": "152536", "revid": "98629", "url": "https://gl.wikipedia.org/wiki?curid=152536", "title": "TF1", "text": "TF1 \u00e9 unha canle xeneralista privada de televisi\u00f3n francesa, que emite en Francia e tam\u00e9n \u00e9 visible en B\u00e9lxica, Su\u00edza , Luxemburgo e Andorra. Fundada en 1935, \u00e9 a cadea de televisi\u00f3n m\u00e1is antiga de Francia e a de m\u00e1is audiencia. Foi unha cadea p\u00fablica dende a s\u00faa fundaci\u00f3n ata 1987, cando o goberno de Fran\u00e7ois Mitterrand decidiu privatizala. A cadea pertence ao grupo Groupe TF1, con capital maioritario do grupo Bouygues. Non estar\u00e1 dispo\u00f1ible en anal\u00f3xico despois do 29 de novembro de 2011.\nHistoria.\nComezos (1935 a 1949).\nA primeira canle de televisi\u00f3n francesa naceu o 13 de febreiro de 1935, emitindo dende un estudo de radio en Par\u00eds. Meses m\u00e1is tarde, en novembro, realizar\u00edanse novas probas de emisi\u00f3ns e non foi ata o 4 de febreiro de 1937 cando se iniciaron as emisi\u00f3ns regulares da canle. Co estalido da segunda guerra mundial as emisi\u00f3ns da canle cesaron.\nAs emisi\u00f3ns televisivas non retornar\u00edan ata o ano 1942, cando se creou a \"Fernsehsender Paris\" (Televisi\u00f3n Par\u00eds) entre unha compa\u00f1\u00eda francesa e o grupo alem\u00e1n Telefunken. Esta canle comezou a emitir o 7 de maio de 1943 e estaba destinada aos alem\u00e1ns residentes en Par\u00eds, dentro da invasi\u00f3n alem\u00e1 durante a Guerra. Esta canle deixou de emitir o 16 de agosto de 1944.\nEn outubro de 1944, no seo da \"Radiodiffusion fran\u00e7aise\" (RDF), comezaron as emisi\u00f3ns en VHF dende os estudos da anterior \"Fernsehsender Paris\", e comezou unha programaci\u00f3n regular de 12 horas \u00e1 semana 1947. Ademais mostra outros avances como o seu primeiro bolet\u00edn meteorol\u00f3xico ou o comezo de retransmisi\u00f3ns en directo como a chegada do Tour de Francia en 1948. Ese mesmo ano a televisi\u00f3n francesa pasou a un est\u00e1ndar de 819 li\u00f1as VHF durante alg\u00fans programas, e m\u00e1is tarde na maior\u00eda da programaci\u00f3n.\nComo RTF e ORTF (1949 ata 1974).\nEn 1949 a televisi\u00f3n francesa pasa a estar controlada pola \"Radiodiffusion-t\u00e9l\u00e9vision fran\u00e7aise\" (RTF), ente que substit\u00fae \u00e1 RDF. O 29 de xu\u00f1o dese mesmo ano comezaron os informativos, e un mes m\u00e1is tarde o Goberno comezar\u00eda a aplicar un canon sobre cada televisor. Sucesivamente a televisi\u00f3n francesa comezou a ofrecer seriais televisados, retransmisi\u00f3ns en directo con maior frecuencia como misas ou a marcha militar como conmemoraci\u00f3n da Toma da Bastilla, uns informativos regulares e a primeira obra de teatro retransmitida para televisi\u00f3n en directo. En xullo de 1952 producir\u00edase outro feito destacable, cando a RTF e a BBC realizaron a primeira emisi\u00f3n internacional de televisi\u00f3n, que serviu para retransmisi\u00f3ns deportivas e outros acontecementos como a coroaci\u00f3n de Isabel II do Reino Unido.\nO Goberno franc\u00e9s realizar\u00eda unha campa\u00f1a importante para mellorar a cobertura e implantaci\u00f3n da televisi\u00f3n no pa\u00eds a principios dos anos 50. Durante esa d\u00e9cada asentouse o informativo televisado (\u00e1s 8 da tarde) engadindo outros elementos como a cobertura das elecci\u00f3ns lexislativas, e acabouse coas 441 li\u00f1as de VHF en 1956.\nTrala aparici\u00f3n da segunda canle de televisi\u00f3n o 21 de decembro de 1963, decidiuse renomear \u00e1 canle como \"La premiere chaine\", para atraer aos espectadores que desexar\u00edan ver a segunda canle no novo sistema UHF, e modific\u00e1ronse os estatutos do grupo que pasou a chamarse \"Office de radiodiffusion t\u00e9l\u00e9vision fran\u00e7aise\", cun car\u00e1cter aut\u00f3nomo respecto ao Estado e similares aos da BBC. A chegada da publicidade \u00e1 primeira canle non se produciu ata o 1 de outubro de 1968. Anos m\u00e1is tarde a ORTF chegou a modificar os seus estatutos que daban independencia entre as d\u00faas canles e limitaba o recurso \u00e1 publicidade ao 25%.\nTF1 p\u00fablica (1974 a 1987).\nO 8 de xullo de 1974 nace a \"Soci\u00e9t\u00e9 nationale de t\u00e9l\u00e9vision T\u00e9l\u00e9vison Fran\u00e7aise 1\" (abreviado, TF1), dentro da divisi\u00f3n da ORTF en 7 organismos e 3 canles de televisi\u00f3n (TF1, Antenne 2 e FR3), e que se far\u00eda activa o 5 de xaneiro de 1975. A principios do ano 1976 TF1 comezar\u00eda a emitir en cor de forma indefinida por UHF en 625 li\u00f1as, algo que xa levaban facendo as outras d\u00faas canles p\u00fablicas desde hab\u00eda anos.\nDespois dunha ca\u00edda de audiencias por debaixo de Antenne 2 en 1983, cambiouse a direcci\u00f3n da cadea e instalouse un novo concepto de programaci\u00f3n que incluir\u00eda un novo informativo, debates e programas de comedia e diversi\u00f3n franceses de produci\u00f3n propia. Con todo, a primeira en termos de audiencia segu\u00eda sendo Antenne 2.\nPrivatizaci\u00f3n de TF1 (desde 1987).\nEn xu\u00f1o de 1986 Jacques Chirac, novo primeiro ministro, prop\u00f3n a privatizaci\u00f3n dunha das tres canles p\u00fablicas de televisi\u00f3n. Despois de ter como opci\u00f3ns a FR3 , que se descartou pola s\u00faa estrutura rexional, e Antenne 2, descartada por ser a canle con maior audiencia, optouse por privatizar TF1. A Comisi\u00f3n Audiovisual iniciou en setembro de 1986 o proceso de presentaci\u00f3n de candidaturas para a xesti\u00f3n da canle, participando os seguintes grupos: \"Fininvest\" de Silvio Berlusconi, \"BTP Bouygues\" de Francis Bouygues, o grupo \"Filipacchi\", o magnate da prensa Robert Hersant, o grupo \"Hachette\", o home de negocios Bernard Tapie e o magnate da prensa Robert Maxwell.\nDespois de descartar a candidatos como Berlusconi e Hersant (aliados coa cadea La Cinq) ou da retirada de Filipacchi, en abril de 1987 quedaban na loita pola canle o grupo Hachette, con Jean-Luc Lagard\u00e8re \u00e1 cabeza, e un consorcio encabezado polo grupo Bouygues e ao que se sumaron outros candidatos como Bernard Tapie e o apoio de grupos como Credit Lyonnais. Trala retirada de Hachette en febreiro, o 6 de abril de 1987 autorizouse a Bouygues a compra do 50% das acci\u00f3ns, mentres que outro 40% ser\u00eda posto a oferta p\u00fablica de venda en bolsa en xullo do mesmo ano e o 10% restante das acci\u00f3ns iban para traballadores da cadea, a un prezo por acci\u00f3n algo menor que a oferta p\u00fablica.\nO primeiro presidente da privatizada TF1 foi Francis Bouygues, mentres que Patrick Le Lay ser\u00eda o seu vicepresidente. A cadea tivo que enfrontarse a diversos problemas nada m\u00e1is ser privatizada, como a marcha dos seus principais presentadores e periodistas a outras canles(principalmente, a La Cinq) ou os salarios do persoal, pero presentou un plan ambicioso para intentar garantir a s\u00faa rendibilidade. En 1988 Bouygues conf\u00eda a presidencia a Patrick Le Lay e com\u00e9zase un plan de novos programas e series coa intenci\u00f3n de recuperar a audiencia da canle. Ademais a cadea comeza a cambiar a s\u00faa imaxe corporativa en xullo de 1989 para facerse completamente oficial o 6 de xaneiro de 1990, adoptando o seu logo oficial: un rect\u00e1ngulo coas letras \u00abTF1\u00bb e as tres cores da bandeira francesa para reafirmarse como a \u00abTelevisi\u00f3n Francesa\u00bb.\nDende 1991 \u00e9 a canle con maior audiencia de Francia, conseguindo o seu obxectivo principal de recuperar esa posici\u00f3n, emitindo programas cunha finalidade bastante comercial como series e programas de produci\u00f3n propia, algunhas series estranxeiras normalmente procedentes de Estados Unidos, e dereitos deportivos como campionatos de f\u00fatbol. A concesi\u00f3n de difusi\u00f3n de T\u00e9l\u00e9vision Fran\u00e7aise 1 SA como primeira canle de televisi\u00f3n foi renovada varias veces por parte do Comit\u00e9 Audiovisual Franc\u00e9s cada cinco anos, mantendo o capital da cadea.\nTF1 logrou unha concesi\u00f3n de televisi\u00f3n dixital terrestre en 2003 e a trav\u00e9s deste sistema comezou a emitir varios dos seus programas en 16:9, ademais de iniciar outros servizos como a \u00abversi\u00f3n multilingua\u00bb que permite seguir a trav\u00e9s do decodificador alg\u00fans programas en versi\u00f3n dobrada ou versi\u00f3n orixinal subtitulada. A canle confirmou que intentar\u00eda retransmitir toda a s\u00faa programaci\u00f3n en 16:9 durante a tempada 2008\u20132009 coa chegada da Televisi\u00f3n de alta definici\u00f3n.\nCr\u00edticas.\nA TF1 critic\u00f3uselle varias veces ao longo da s\u00faa historia. A principal cr\u00edtica por parte da audiencia foi que a condici\u00f3n de cadea con maior audiencia ga\u00f1ouna na s\u00faa maior\u00eda con programas de produci\u00f3n propia que puidesen fomentar unha televisi\u00f3n cun car\u00e1cter menos cultural que o das s\u00faas competidoras, ademais de ser unha das primeiras cadeas francesas en introducir reality shows na s\u00faa programaci\u00f3n. Tam\u00e9n retira varios dos seus programas se non compren as expectativas da cadea.\nEn temas informativos, TF1 foi criticada por manter, segundo os seus detractores, unha posici\u00f3n m\u00e1is favorable a pol\u00edticos concretos. Concretamente acus\u00f3uselle de favorecer a \u00c9douard Balladur nas presidenciais de 1995 ou de que a maior\u00eda das aparici\u00f3ns de pol\u00edticos nos seus informativos sexan os de car\u00e1cter conservador como o UMP. Tam\u00e9n foi acusada de favorecer os seus propios contidos sobre os que posu\u00eda os dereitos, como a F\u00f3rmula 1, nos seus informativos.\nDifusi\u00f3n.\nTF1 emite en TDT en toda Francia. Xa non estar\u00e1 dispo\u00f1ible en anal\u00f3xico despois do 29 de novembro de 2011. Rec\u00edbese a trav\u00e9s dos operadores de cable e ADSL non s\u00f3 en Francia, sen\u00f3n tam\u00e9n en B\u00e9lxica, Su\u00edza, Luxemburgo, M\u00f3naco, Andorra etc...\nEst\u00e1 dispo\u00f1ible en toda Europa a trav\u00e9s dos sat\u00e9lites Astra, Hotbird e Atlantic Bird, a\u00ednda que o sinal est\u00e1 codificado.\nTF1 \u00e9 a canle con m\u00e1is audiencia de Francia, a segunda canle m\u00e1is vista na Su\u00edza romanda despois da T\u00e9l\u00e9vision Suisse Romande, a segunda canle m\u00e1is seguida pola Comunidade francesa de B\u00e9lxica por detr\u00e1s de RTL-TVI e unha das canles m\u00e1is vistas de Europa."}
{"id": "152537", "revid": "25871", "url": "https://gl.wikipedia.org/wiki?curid=152537", "title": "Miraflores", "text": "O top\u00f3nimo Miraflores pode referirse a:"}
{"id": "152538", "revid": "89787", "url": "https://gl.wikipedia.org/wiki?curid=152538", "title": "Sevenload", "text": "Sevenload \u00e9 unha plataforma web profesional para televisi\u00f3n por internet utilizada para administrar contidos multimedia. Fundada en abril do 2006 a plataforma emerxeu nos mercados europeos e asi\u00e1ticos para converterse nunha co\u00f1ecida rede social multimedia para fotograf\u00eda, v\u00eddeo e contidos de televisi\u00f3n. Sevenload permite aos seus usuarios subir as s\u00faas fotos e v\u00eddeos, etiquetalos, ordenalos en grupos e compartilos con outros usuarios semell\u00e1ndose a sitios web como YouTube e Metacafe no que a v\u00eddeos se refire e a Flickr en canto a fotos."}
{"id": "152539", "revid": "56817", "url": "https://gl.wikipedia.org/wiki?curid=152539", "title": "Photobucket", "text": "Photobucket \u00e9 un sitio web que recibe imaxes, v\u00eddeo, \"slideshows\" e fotograf\u00edas. Foi fundado en 2003 por Alex Welch e Darren Crystal e recibiu o financiamento de Trinity Ventures. Foi adquirido pola Fox Broadcasting Company no 2007."}
{"id": "152542", "revid": "89787", "url": "https://gl.wikipedia.org/wiki?curid=152542", "title": "Miram\u00f3n Mendi", "text": "Miram\u00f3n Mendi S.A. \u00e9 unha empresa espa\u00f1ola fundada en 1988, \u00e9 produtora de series televisivas e de espect\u00e1culos teatrais, encargada de contratos de actores, decorado, iluminaci\u00f3n... O seu director xerente \u00e9 Jos\u00e9 Luis Moreno."}
{"id": "152543", "revid": "839", "url": "https://gl.wikipedia.org/wiki?curid=152543", "title": "Alba Adri\u00e1tica (produtora)", "text": "Alba Adri\u00e1tica S.L. \u00e9 unha empresa espa\u00f1ola produtora de series televisivas, encargada de contratos de actores, decorado, iluminaci\u00f3n etc. Actualmente Telecinco \u00e9 a posuidora do 15% das acci\u00f3ns de Alba Adri\u00e1tica, sendo esta, unha das chamadas \u201cprodutoras de confianza\u201d de Telecinco.\n\u00c9 unha empresa pertencente ao Grupo Jos\u00e9 Luis Moreno (Miram\u00f3n Mendi)."}
{"id": "152544", "revid": "6505143", "url": "https://gl.wikipedia.org/wiki?curid=152544", "title": "Boteiro", "text": "O boteiro \u00e9 un personaxe do folclore de Galiza vinculado \u00e1s festas de entroido da comarca vianesa; est\u00e1 presente nos concellos de Viana do Bolo, Vilari\u00f1o de Conso e A Gudi\u00f1a. Agora ben, segundo a zona de procedencia, a s\u00faa vestimenta e comportamentos mudan.\nCaracter\u00edsticas.\nA diferenza m\u00e1is evidente entre os boteiros de Vilari\u00f1o de Conso e os de Viana do Bolo est\u00e1 na careta.\nA m\u00e1scara de Vilari\u00f1o est\u00e1 feita con pel de cabra ou de cart\u00f3n, de cor rosa, e leva barba e bigote; en cambio, a vianesa \u00e9 tallada en madeira de bidueiro e de cor negra. A pantalla da de Vilari\u00f1o adoita ser cadrada e de cart\u00f3n, mentres que a de Viana est\u00e1 feita sobre un armaz\u00f3n de ferro recuberto por papel de seda de cores.\nO traxe est\u00e1 composto por:\nFunci\u00f3ns.\nO boteiro \u00e9 o l\u00edder da comitiva de entrudio co\u00f1ecida como fuli\u00f3n. As s\u00faas funci\u00f3ns, a maiores de dar botes e carreiras como forma de animaci\u00f3n, son:"}
{"id": "152547", "revid": "98629", "url": "https://gl.wikipedia.org/wiki?curid=152547", "title": "Fillos de Ant\u00f3n de Marcos", "text": "Co\u00f1\u00e9cense como os fillos de Ant\u00f3n de Marcos a catro irm\u00e1ns lucenses, Antonio, Xos\u00e9, Manuel e Concepci\u00f3n Fern\u00e1ndez L\u00f3pez, fillos de Antonio Fern\u00e1ndez Fern\u00e1ndez, m\u00e1is co\u00f1ecido polo alcume de Ant\u00f3n de Barreiros ou Ant\u00f3n de Marcos.\nOs catro irm\u00e1ns foron relevantes empresarios e fil\u00e1ntropos creadores de empresas como Zeltia en 1939, Frilugo en 1941, Transfesa en 1942, Antibi\u00f3ticos S.A. en 1949, Frigsa en 1951, Cementos Oural (m\u00e1is tarde Corporaci\u00f3n Noroeste) en 1958, Pescanova en 1960 ou a Caixa de Aforros Provincial de Lugo en 1964. Tam\u00e9n axudaron na creaci\u00f3n do Museo Provincial de Lugo, ao que Antonio Fern\u00e1ndez L\u00f3pez, xunto co seu amigo e colaborador \u00c1lvaro Gil Varela, doou gran cantidade de obras de arte.\nTraxectoria.\nAscendencia familiar.\nO seu pai, Antonio Fern\u00e1ndez Fern\u00e1ndez, foi un empresario nado en 1876 en Barreiros (Sarria). O seu capital proced\u00eda do tr\u00e1fico de gando cara \u00e1 Pen\u00ednsula Ib\u00e9rica. Fixo constru\u00edr un edificio na esquina da praza de \u00c1ngel Fern\u00e1ndez, dese\u00f1ado por Eloy Maquieira. Finou en 1931, con 55 anos, nun accidente de circulaci\u00f3n. O seu pai, Marcos Fern\u00e1ndez Gonz\u00e1lez, fora tratante de gando, actividade que iniciou con aforros procedentes da emigraci\u00f3n a Cuba.\nO irm\u00e1n de Marcos, Clemente, foi un dos pioneiros no negocio de embarque de gando vac\u00fan cara ao mercado catal\u00e1n e madrile\u00f1o, comezando en 1883 co embarque de 40 reses para Madrid desde a estaci\u00f3n de tren de Toral de los Vados (Le\u00f3n). Clemente deixou o negocio en mans do seu irm\u00e1n logo de partir cara ao norte de \u00c1frica e investir nas Minas do Rif. Al\u00ed foi conselleiro delegado e un dos principais accionistas da Sociedad Espa\u00f1ola de Minas del Rif, xunto co rei Afonso XIII, o conde de Romanones, o marqu\u00e9s de Comillas e o duque de Tovar. Tam\u00e9n foi Deputado Provincial de Madrid e Conselleiro do Banco Mercantil e Industrial. Casou con Antonia G\u00f3mez Fern\u00e1ndez e tivo catro fillos: Dolores, Pilar (vi\u00fava de Arias), Avelina e Honorio. Finou en Madrid o 1 de outubro de 1942.\nFormaci\u00f3n.\nOs irm\u00e1ns Fern\u00e1ndez L\u00f3pez estudaron en Madrid na d\u00e9cada de 1920. Antonio fixo Enxe\u00f1ar\u00eda de Cami\u00f1os e Jos\u00e9 Dereito. Formaron parte do grupo Celta, xunto con Ferm\u00edn Penzol, os irm\u00e1ns L\u00f3pez Cort\u00f3n, \u00c1lvaro Gil Varela e Emilio Gonz\u00e1lez L\u00f3pez.\nTrala morte de Antonio Fern\u00e1ndez Fern\u00e1ndez, os fillos decidiron continuar cos negocios do pai, mant\u00e9ndose sempre xuntos. Alugaron os matadoiros do Porri\u00f1o e M\u00e9rida, cos que iniciaron un proceso de comercializaci\u00f3n da carne, primeiro en conserva (coa axuda das factor\u00edas de Mass\u00f3) e m\u00e1is tarde conxelada. Durante a guerra civil, ao estar as s\u00faas f\u00e1bricas en territorio nacional, convert\u00e9ronse en provedores \u00fanicos do ex\u00e9rcito franquista, o que lles reportou enormes beneficios. Con eles crearon algunhas industrias, revertindo case sempre en beneficio de Galiza, do seu desenvolvemento econ\u00f3mico e do aproveitamento racional dos recursos naturais.\nA primeira das empresas creadas foi Titania S.A., fundada en 1936 para a explotaci\u00f3n mineira do titanio e o volframio en Balar\u00e9s (Ponteceso). En 1939 fundaron Zeltia no Porri\u00f1o, dedicada \u00e1 elaboraci\u00f3n de produtos qu\u00edmicos e farmac\u00e9uticos. En 1941 crearon Frilugo en Lugo, dedicada \u00e1 conxelaci\u00f3n de carne. En 1942 a compa\u00f1\u00eda de transportes por ferrocarril Transfesa, con sede en Madrid. En 1949 a empresa farmac\u00e9utica Antibi\u00f3ticos S.A., en Le\u00f3n. En 1951 a empresa de elaboraci\u00f3n c\u00e1rnica Frigsa, en Lugo. En 1958 a f\u00e1brica de cementos Oural (m\u00e1is tarde Corporaci\u00f3n Noroeste) en Sarria. En 1960 a empresa de extracci\u00f3n e congelado en mar aberto de peixe Pescanova, con sede en Vigo. En 1964 a Caixa de Aforros Provincial de Lugo, m\u00e1is tarde absorbida por Caixa Galicia. En 1964 Actinidias Chinensis S.A m\u00e1is tarde Kiwi Espa\u00f1a S.A.). Outras empresas fundadas pola familia son Cotasa, dedicada \u00e1 fumigaci\u00f3n, Gamasa, con prefabricados de formig\u00f3n, ou Corchera Extreme\u00f1a.\nEntre as actividades filantr\u00f3picas dos irm\u00e1ns destacan as doaz\u00f3ns ao Museo Provincial de Lugo e ao Museo de Pontevedra, a creaci\u00f3n de Editorial Galaxia en 1950, a Fundaci\u00f3n Penzol en 1963 e outras obras sociais.\nAntonio Fern\u00e1ndez L\u00f3pez.\nAntonio Fern\u00e1ndez L\u00f3pez, nado en Lugo en 1903 e finado en 1971, foi enxe\u00f1eiro de cami\u00f1os. Dos catro irm\u00e1ns foi o que tivo unha postura m\u00e1is progresista, chegando a ser represaliado polo seu compromiso nacionalista e republicano, prohib\u00edndoselle exercer como enxe\u00f1eiro. Ademais das empresas familiares creou o proxecto pedag\u00f3xico da Granxa de Barreiros en 1948, o Colexio Fingoi e o Centro de Estudos Fingoi en 1950, ademais da Fundaci\u00f3n Menela. En 1971 foi nomeado fillo predilecto da provincia de Lugo.\nXos\u00e9 Fern\u00e1ndez L\u00f3pez.\nXos\u00e9 Fern\u00e1ndez L\u00f3pez, nado en Lugo o 8 de setembro de 1904 e finado en Madrid en 1986, foi avogado. Foi o encargado de xestionar as empresas do Porri\u00f1o e M\u00e9rida, dedicadas \u00e1 comercializaci\u00f3n de carne de vac\u00fan e porcino. Unha das s\u00faas achegas \u00e1 econom\u00eda galega foi a implantaci\u00f3n do cultivo do kiwi.\nApoiou as escavaci\u00f3ns arqueol\u00f3xicas na Alcazaba e a creaci\u00f3n do laboratorio xeol\u00f3xico-mineiro de Estremadura, dirixido por Vicente Sos Baynat, xe\u00f3logo represaliado polo franquismo. Tivo seis fillos: Jos\u00e9 Mar\u00eda (nado en Madrid en 1945, doutor en Ciencias Bioqu\u00edmicas. Presidente de Zeltia), Luis Carlos, Manuel Mar\u00eda (Presidente de Pescanova e de Kiwi Espa\u00f1a S.A.), Mar\u00eda Paloma, Mar\u00eda Margarita e Fernando Javier.\nManuel Fern\u00e1ndez L\u00f3pez.\nManuel Fern\u00e1ndez L\u00f3pez foi o terceiro dos irm\u00e1ns, dedicado \u00e1 xesti\u00f3n das diversas empresas.\nM\u00aa Concepci\u00f3n Fern\u00e1ndez L\u00f3pez.\nConcepci\u00f3n Fern\u00e1ndez L\u00f3pez, co\u00f1ecida en Lugo como Conchita, tivo o mesmo nivel de participaci\u00f3n c\u00f3s seus irm\u00e1ns en todas as iniciativas empresariais. Na d\u00e9cada de 1930 estudou en Madrid, residindo na Residencia de Estudiantes por influencia do seu irm\u00e1n Antonio, quen \u00e1 vez era o seu titor. Esta experiencia educativa foi a que m\u00e1is tarde o levou a realizar unha experiencia similar no Colexio Fingoi de Lugo."}
{"id": "152548", "revid": "85894", "url": "https://gl.wikipedia.org/wiki?curid=152548", "title": "Fra\u00edz, Olives, A Estrada", "text": "Fra\u00edz \u00e9 un lugar da parroquia de Olives, no concello pontevedr\u00e9s da Estrada na comarca de Tabeir\u00f3s - Terra de Montes. Segundo o IGE do 2009 ti\u00f1a 64 habitantes (35 homes e 29 mulleres), dous menos ca en 2008.\nNeste lugar at\u00f3pase a m\u00e1moa de Boi Morto."}
{"id": "152552", "revid": "1131", "url": "https://gl.wikipedia.org/wiki?curid=152552", "title": "Granxa de Barreiros", "text": "A Granxa de Barreiros \u00e9 un proxecto pedag\u00f3xico creado en 1948 por Antonio Fern\u00e1ndez L\u00f3pez (o maior dos fillos de Ant\u00f3n de Marcos) en Barreiros, na parroquia de Orto\u00e1 (Sarria).\nHistoria.\nA intenci\u00f3n do empresario e fil\u00e1ntropo lugu\u00e9s era crear unha escola de orientaci\u00f3n agraria para mestres, de forma que integrasen a cultura galega e os ciclos da natureza na formaci\u00f3n escolar. Tam\u00e9n quer\u00eda promover a creaci\u00f3n de hortas escolares nas escolas p\u00fablicas da provincia. O proxecto e os edificios da granxa foron dese\u00f1ados polo arquitecto galego Manuel G\u00f3mez Rom\u00e1n.\nO seu primeiro director foi Avelino Pousa Antelo, que antes da guerra civil fora membro das Mocedades Galeguistas, facendo unha forte campa\u00f1a a prol do Estatuto de Autonom\u00eda de 1936. Profundamente agrarista e cooperativista, en 1946 obtivera unha bolsa na Misi\u00f3n Biol\u00f3xica de Galicia que dirix\u00eda Cruz Gall\u00e1stegui Unamuno en Salcedo (Pontevedra).\nDesde 1948 at\u00e9 a s\u00faa morte a instituci\u00f3n foi sostida por Antonio Fern\u00e1ndez L\u00f3pez. Na actualidade segue a funcionar, plenamente integrada nos plans educativos promovidos polo Colexio Fingoi de Lugo. Est\u00e1 xestionada polo Instituto Galego de Educaci\u00f3n Medioambiental \"A Ponticela\", baixo a direcci\u00f3n de Si\u00f1a Fern\u00e1ndez Puentes, filla do fundador."}
{"id": "152553", "revid": "89787", "url": "https://gl.wikipedia.org/wiki?curid=152553", "title": "Primitivo Iglesias", "text": "Primitivo Iglesias Sierra, nado en Santo Andr\u00e9 de Loboso (A Pastoriza) o 18 de xullo de 1950, \u00e9 un escritor, tradutor, mestre e pol\u00edtico galeguista ligado ao PSdeG.\nTraxectoria.\n\u00c9 licenciado en Filosof\u00eda e Letras, pola rama de filolox\u00eda moderna, na USC. Foi, at\u00e9 a s\u00faa xubilaci\u00f3n en 2010, catedr\u00e1tico de Lingua e Literatura Galega no IES A Nosa Se\u00f1ora dos Ollos Grandes de Lugo. Pasara antes por Sarria, entre 1977 e 1979, e mais por Ourense, entre 1979 e 1989.\nParticipou no XIX Congreso Internacional de Ling\u00fc\u00edstica e Filolox\u00eda Rom\u00e1nica en Santiago de Compostela en 1989, as\u00ed como tam\u00e9n no Congreso Internacional de Ling\u00fc\u00edstica organizado en Lugo no ano 2000. \nDende 2007 \u00e9 alcalde da Pastoriza polo PSdeG, co apoio do BNG. Reelixido alcalde en 2011, 2015 e 2019.\nDende 2009 pertence a asociaci\u00f3n c\u00edvica a prol da lingua galega \"ProLingua\".\nObras.\nPublicou artigos nas revistas \"Grial\", \"A Trabe de Ouro\", \"Irimia\", \"Encrucillada\" ou \"Verba\", e tam\u00e9n columnas no diario lugu\u00e9s \"El Progreso\"."}
{"id": "152554", "revid": "1131", "url": "https://gl.wikipedia.org/wiki?curid=152554", "title": "Fra\u00edz", "text": "O top\u00f3nimo galego Fra\u00edz pode referirse a:"}
{"id": "152555", "revid": "6939", "url": "https://gl.wikipedia.org/wiki?curid=152555", "title": "Primitivo Iglesias Sierra", "text": ""}
{"id": "152556", "revid": "75820", "url": "https://gl.wikipedia.org/wiki?curid=152556", "title": "Telecable", "text": "TeleCable \u00e9 unha operadora de cable con sede no Principado de Asturias. \u00c9 a marca utilizada por \"TeleCable de Asturias, S.A.U.\", empresa participada integramente pola \"Sociedade Promotora das Telecomunicaci\u00f3ns en Asturias S.A.\", que \u00e1 s\u00faa vez est\u00e1 controlada pola Caixa de Aforros de Asturias ao posu\u00edr o 91,90% das s\u00faas acci\u00f3ns."}
{"id": "152559", "revid": "89787", "url": "https://gl.wikipedia.org/wiki?curid=152559", "title": "Vuvuzela", "text": "A vuvuzela ou vuvucela, tam\u00e9n chamada \"lepetata\" en lingua tsuana, \u00e9 unha corneta de aproximadamente un metro de lonxitude, moi empregada no recintos deportivos de Sur\u00e1frica.\nOrixe.\nOrixinalmente estaban feitas de esta\u00f1o e populariz\u00e1ronse en Sur\u00e1frica durante os anos 90, ata que en 2001 unha empresa comezou a comercializalas en material pl\u00e1stico.\nA orixe do termo \"vuvuzela\" \u00e9 discutido, existindo a teor\u00eda de que o termo prov\u00e9n do zul\u00fa \"facer ru\u00eddo\", mentres que outra teor\u00eda sost\u00e9n que deriva dun termo coloquial surafricano que significa \"ba\u00f1o\", xa que as vuvuzelas producen un \"ba\u00f1o de son\".\nMundial de F\u00fatbol Sur\u00e1frica 2010.\nAs vuvuzelas adquiriron popularidade en todo o mundo despois da Copa das Confederaci\u00f3ns 2009 e sobre todo no Mundial de F\u00fatbol Sur\u00e1frica 2010, onde causaron pol\u00e9mica polo seu mon\u00f3tono zunido constante en t\u00f3dolos partidos. Numerosos comentaristas deportivos, as\u00ed como adestradores e xogadores pediron a s\u00faa prohibici\u00f3n, \u00f3 que se negaron os organizadores da Copa do Mundo. A propia FIFA pensara, despois da Copa das Confederaci\u00f3ns de 2009, prohibilas.\nUn estudo determinou que pode ocasionar serios danos \u00f3 aparato auditivo das persoas debido \u00f3 elevado nivel da intensidade do son que emite. A modo de comparaci\u00f3n, o motor dun avi\u00f3n en marcha xera 120 decibelios (dB), e no momento de engalar 130\u00a0dB. Unha vuvuzela alcanza 127\u00a0dB."}
{"id": "152561", "revid": "89787", "url": "https://gl.wikipedia.org/wiki?curid=152561", "title": "Veintegenarios en Alburquerque", "text": "Veintegenarios en Alburquerque \u00e9 o sexto \u00e1lbum de estudio do cantautor catal\u00e1n Albert Pla, publicado en 1997.\nO \u00e1lbum, publicado por BMG como un falso directo, contou coas colaboraci\u00f3ns de Fermin Muguruza, Manolo Kabezabolo e Robe Iniesta, entre outros.\nO disco tardou varios anos en ver a luz desde que o gravou o artista catal\u00e1n debido a que no mesmo se inclu\u00eda un tema, \"La dejo o no la dejo\", que relataba a historia de amor dun mozo atormentado pola relaci\u00f3n sentimental que manti\u00f1a cunha terrorista e que, segundo entend\u00eda a discogr\u00e1fica, pod\u00eda ser acusada pola xustiza de apolox\u00eda do terrorismo."}
{"id": "152562", "revid": "89787", "url": "https://gl.wikipedia.org/wiki?curid=152562", "title": "Eugenio Rueda Perosanz", "text": "Eugenio Rueda Perosanz, nado en Oviedo o 25 de novembro de 1915 e finado en Ombre (Pontedeume) o 16 de agosto de 1948, foi un guerrilleiro antifranquista.\nTraxectoria.\nFillo do ferroviario Juan Rueda e de Mar\u00eda Perosanz. Mec\u00e1nico industrial de profesi\u00f3n, exerceu a s\u00faa actividade na f\u00e1brica de fundici\u00f3n La Amistad de Oviedo.\nNa guerra.\nCo golpe de Estado do 18 de xullo de 1936, xunto con outros camaradas, formou un grupo de resistencia armada actuando no monte do Naranco. Despois, xunto con outros grupos, conflu\u00edron no Batall\u00f3n Sangre de Octubre, no barrio do Cristo preto de Oviedo. En setembro de 1936 participou en varios ataques \u00e1 capital asturiana en mans do ex\u00e9rcito sublevado. Un mes despois foi nomeado tenente do Batall\u00f3n Ferroviario na posici\u00f3n de Tenaull\u00e1n. En abril de 1937 foi destinado ao Batall\u00f3n 265 do Ex\u00e9rcito Republicano co emprego de tenente, participando na fronte de Biscaia e na fronte en retirada de Santander. Na parte oriental de Asturias permaneceu na posici\u00f3n de Viedos ata que foi apresado o 6 de outubro no Vapor Cusca, en augas do Cant\u00e1brico, no intento de fuxir a Francia. Foi trasladado a Camposancos para ser xulgado polo delito de rebeli\u00f3n militar. Sentenciado a pena de morte, xunto con dez compa\u00f1eiros asturianos, o 23 de xu\u00f1o de 1938 recibiuse notificaci\u00f3n ordenando conmutarlle a pena \u00e1 de inferior grado. Parece ser que a tenacidade da s\u00faa avoa con s\u00faplicas nas portas dos despachos dalg\u00fans militares serviu para salvarlle a vida.\nFinalizada a guerra, Rueda foi trasladado ao Penal de Celanova. Revisada a liquidaci\u00f3n de pena, foi conducido ao Destacamento das Minas de Fontao para traballar para a Sociedad de Esta\u00f1os de Silleda en redenci\u00f3n de pena. Nesta \u00e9poca co\u00f1eceu \u00e1 que ser\u00eda a s\u00faa muller, Laura Nicol\u00e1s, irm\u00e1 de Miguel Nicol\u00e1s Esperante \u201cCorcheiro\u201d da Bandeira. O 20 de decembro de 1943 pasou \u00e1 situaci\u00f3n de liberdade condicional, tendo que incorporarse ao ex\u00e9rcito, por pertencer \u00e1 quinta de 1937. Rexeitou esta posibilidade porque en Oviedo sab\u00edan que fora condenado a morte e perigaba a s\u00faa vida.\nFoi tam\u00e9n nesta \u00e9poca cando entrou en contacto coa organizaci\u00f3n clandestina do Partido Comunista nas minas de volframio de Fontao. No mes de decembro de 1943 chegou \u00e1s minas Isidro D\u00edaz, un militante procedente de Santiago, quen, xunto con outro camarada chamado Tino (Ourense), empezou a reconstru\u00edr o Comit\u00e9 Rexional, que quedou definitivamente formado entre abril e maio de 1944 coa aparici\u00f3n de V\u00edctor Garc\u00eda Garc\u00eda \"Brasileiro\" como secretario xeral. No Comit\u00e9 integr\u00e1ronse Tino, Isidro D\u00edaz, Belarmino \u00c1lvarez e Jos\u00e9 Cerver\u00f3.\nNa guerrilla.\nEugenio Rueda, conclu\u00edda pena imposta no Destacamento de Minas de Silleda en Fontao fuxiu para non incorporarse ao ex\u00e9rcito. O seu cu\u00f1ado Miguel Nicol\u00e1s, que vi\u00f1a de ser posto en liberdade, ante as malleiras da Garda Civil e a represi\u00f3n por parte dos membros da Falanxe na Bandeira, decidiu fuxir, farto destes abusos e torturas. Estas circunstancias orixinaron a creaci\u00f3n da agrupaci\u00f3n de guerrilleiros co\u00f1ecidos popularmente como \"Os Corcheiros\" en 1943-44.\nAs primeiras actuaci\u00f3ns consistiron en tratar de obstaculizar o traslado do mineral de volframio cara aos portos de Vigo e Coru\u00f1a tan solicitado pola industria de guerra da Alema\u00f1a Nazi. A falla de medios e armas impediron conseguir eses primeiros obxectivos. Suced\u00e9ronse asaltos coa fin de recadar di\u00f1eiro para a subsistencia dos guerrilleiros. A presi\u00f3n por parte das forzas franquistas aos familiares e amigos, administradores dos v\u00edveres aos guerrilleiros, obrigou a cambiar de t\u00e1ctica, decidindo cargar o peso econ\u00f3mico sobre os mesmos responsables, aos que se desarmaba e obrigaba a entregar di\u00f1eiro para a subsistencia. As\u00ed se produciu o asalto aos \u00f3mnibus que \u00edan \u00e1 feira da Bandeira en Vilatuxe o 14 de outubro de 1946, e a sabotaxe ao coche de li\u00f1a na estrada do Monte da Rocha, en Silleda. O grupo realizaba o repartimento de propaganda clandestina en d\u00edas sinalados, como os d\u00edas de feira na comarca.\nO 14 de xu\u00f1o de 1944 produciuse a morte do garda civil Jos\u00e9 Salgueiro Rey nun enfrontamento no lugar de Ponte Retorta (Manduas), paso obrigado entre a Bandeira e as Minas da Brea. A consecuencia disto foron detidos e m\u00e1is tarde executados, Diego Valero Gonz\u00e1lez e Luis Blanco L\u00f3pez. Ante este duro golpe, V\u00edctor Garc\u00eda trasladou o Comit\u00e9 Rexional do Partido Comunista de Fontao para Vigo nese mesmo mes. Na comarca de Deza produciuse un per\u00edodo de asentamento da estrutura guerrilleira, consistente en afianzar os enlaces e contribu\u00edr a divulgar a propaganda antifranquista, que tra\u00eda Miguel Nicol\u00e1s Esperante dende Vigo.\nNa primavera de 1946 chegou a Galicia a nova direcci\u00f3n pol\u00edtica formada por Antonio Seoane S\u00e1nchez, Antonio S\u00e1nchez Segovia e Jos\u00e9 Isasa Olaizola encabezada por Jos\u00e9 G\u00f3mez Gayoso como novo secretario xeral do Comit\u00e9 Rexional. os novos dirixentes traian a misi\u00f3n de estender o movemento guerrilleiro por toda Galicia, e tam\u00e9n a de desfacer o control de V\u00edctor Garc\u00eda sobre os comit\u00e9s provinciais do PCE. Comezou a caza do \"Brasileiro\". Eugenio Rueda foi reclamado pola nova c\u00fapula do Comit\u00e9 Rexional de Jos\u00e9 Gayoso e encargado de traer \u00e1 orde e acabar co \"Brasileiro\", que foi asasinado na primavera de 1948 na parroquia de Moalde.\nAta ese momento a agrupaci\u00f3n guerrilleira dos \u201cCorcheiros\u201d actuaba baixo a disciplina dos grupos volantes da IV Agrupaci\u00f3n de Guerrilleiros de Galicia.\nA Garda Civil na comarca contaba con postos nos concellos de Agolada, Rodeiro, Silleda, Lal\u00edn e Carbia ao mando do comandante da Garda Civil, xefe do Sector Interprovincial de Lal\u00edn, Manuel Montero Galvache. Unha das estratexias que utilizou a Garda Civil foi a creaci\u00f3n das contrapartidas, dependentes dos servizos de Informaci\u00f3n do 39 Terzo de Lal\u00edn; membros da Garda Civil vestidos de paisano lograban conectar coa xente tratando de recadar informaci\u00f3n sobre os do monte.\nNo remate de 1947 creouse a V Agrupaci\u00f3n de Guerrilleiros fundada por Seoane, integrando a Benigno Andrade \"Foucellas\" como xefe da agrupaci\u00f3n que actuou no norte da provincia de Pontevedra. Foucellas xa era co\u00f1ecedor da zona e empregaba a casa dos Corcheiros como lugar de parada. Pasaba d\u00faas noites e logo desaparec\u00eda tam\u00e9n pola noite.\nFinal.\nEugenio Rueda Perosanz, man dereita de Seoane, foi detido con este na Coru\u00f1a, ao regreso dunha viaxe a Pamplona na procura de explosivos. Rueda foi executado (aplic\u00f3uselle a lei de fugas) logo de ser torturado (parece que lle faltaba un ollo) na parroquia de Ombre en Pontedeume \u00e1s 7 da ma\u00f1\u00e1 do 16 de agosto de 1948."}
{"id": "152563", "revid": "736", "url": "https://gl.wikipedia.org/wiki?curid=152563", "title": "Vuvucela", "text": ""}
{"id": "152565", "revid": "23204", "url": "https://gl.wikipedia.org/wiki?curid=152565", "title": "Baixo alem\u00e1nico", "text": "O baixo alem\u00e1nico \u00e9 un idioma clasificado por Karl Bohnenberger no 1924 en dous subgrupos, o baixo alem\u00e1nico do lago Constanza e o baixo alem\u00e1nico do Rin superior. As s\u00faas variedades s\u00f3 son parcialmente intelix\u00edbeis cos falantes non alem\u00e1nicos.\nDispersi\u00f3n.\nOs dialectos baixo alem\u00e1nicos f\u00e1lanse principalmente nas zonas ao norte da isoglosa k/ch AFI [k] e [kx] en vez do fricativo [x] en alto alem\u00e1nico.\nOutro xeito que pode ser usado para establecer a isoglosa (k/ch) e separar o baixo do alto alem\u00e1nico \u00e9 a diferenza de ii/\u00fc\u00fc AFI [i\u02d0]/[y\u02d0], por exemplo a palabra casas \"Hiiser/H\u00fc\u00fcser\", tam\u00e9n ratos \"Miis/M\u00fc\u00fcs\" e piollos \"Liis/L\u00fc\u00fcs\", pero esta isoglosa \"ii/\u00fc\u00fc\" tam\u00e9n chamada barreira-Sundgau-lago Constanza \u00e9 unha li\u00f1a problem\u00e1tica porque ten excepci\u00f3ns, por exemplo en Sundgau (alto alem\u00e1nico) dise ao lume \"Fiir\" en vez de \"F\u00fc\u00fcr\", en Vorarlberg (baixo alem\u00e1nico) dise \"F\u00fc\u00fcr\" como en alto alem\u00e1nico, isto, para que se entenda, \"ii\" \u00e9 normal en baixo alem\u00e1nico e \"\u00fc\u00fc\" normal en alto alem\u00e1nico.\nAo norte da isoglosa at\u00f3panse en Francia, Alsacia (menos o sueste do Sundgau que pertence ao alto alem\u00e1nico), en Alema\u00f1a Ortenau, Baar, a maoir\u00eda do Brisgau, o territorio posterior ao lago Constanza, Constanza, Algoia, en Austria a maior parte de Vorarlberg, e case todo Liechtenstein, en todos estes sitios ch\u00e1maselle \"Kind\" ao neno ou nena ag\u00e1s de \"Chind\".\nEn Su\u00edza o dialecto de Basilea \u00e9 unha illa baixo alem\u00e1nica nun \u00e1mbito alto alem\u00e1nico. F\u00e1lase tam\u00e9n baixo alem\u00e1nico nuns anaqui\u00f1os ao nord\u00e9s de Sankt Gallen e Appenzell, tam\u00e9n nuns 4 concellos no cant\u00f3n Gris\u00f3ns, entre os que se atopa a capital (Coira).\nEn Venezuela f\u00e1lase en Colonia Tovar (con mesturas do castel\u00e1n) unha variante do dialecto de Baden de Kaiserstuhl.\nFonolox\u00eda.\n(Todo o recollido nas t\u00e1boas inferiores \u00e9 espec\u00edfico para os dialectos falados preto de Friburgo).\nVogais:\nConsoantes:\nSon como as do alem\u00e1n est\u00e1ndar ag\u00e1s polas seguintes aclaraci\u00f3ns:\nAspectos gramaticais.\nPronomes.\nPronomes persoais\nArtigos.\nArtigo determinado\nArtigo indeterminado"}
{"id": "152569", "revid": "85894", "url": "https://gl.wikipedia.org/wiki?curid=152569", "title": "Bandung", "text": "Bandung \u00e9 a capital da provincia de Xava Occidental, Indonesia, situada a 768 metros ten 2\u00a0585\u00a0446 habitantes (2000). A \u00e1rea metropolitana denom\u00ednase Kabupaten Bandung.\nHistoria.\nFogar do home de Xava nas ourelas do lago prehist\u00f3rico que inundaba o val onde despois creceu a cidade, a primeira menci\u00f3n da \u00e1rea de Bandung data de 1488 cando pertenc\u00eda ao reino hind\u00fa de Pajararan.\nColonia holandesa.\nXa na \u00e9poca colonial, baixo o poder da Compa\u00f1\u00eda Holandesa das Indias Orientais a metade do s\u00e9culo XVII, foi fundada a rexencia con capital en Dayeuh Kolot (11\u00a0km ao sur). Nese s\u00e9culo e o seguinte a compa\u00f1\u00eda estableceu plantaci\u00f3ns na f\u00e9rtil rexi\u00f3n e unha primeira estrada de uni\u00f3n con Batavia (Iacarta) foi constru\u00edda en 1786.\nFundaci\u00f3n coma vila residencial.\nEn 1809, en poder do imperio napole\u00f3nico, ord\u00e9nase a construci\u00f3n dunha segunda estrada que cruzase Xava para mellorar a defensa fronte aos ingleses. Coma a chaira costeira era daquela terreo pantanoso, o gobernador Daendels prox\u00e9ctaa pola meseta de Bandung. \"De Groote Postweg\" (\"a gran ruta do correo\", hoxe r\u00faa Asia-Africa) atravesou a comarca en 1810 e deseguido decidiuse o traslado da capital da rexencia ao seu car\u00f3n nun lugar a salvo de asolagamentos. As\u00ed naceu Bandung coma cidade residencial . Fronte ao pazo do rexente un espazo aberto, o \"Alun-alun\", que daba \u00e1 \"Postweg\" e estaba rodeado doutros edificios representativos (gran mesquita, \"pendopo\" ou lugar de reuni\u00f3ns), convert\u00edase no centro da vila .\nA metade do s\u00e9culo XIX os holandeses fana capital de Priangan (conxunto de distritos da rexi\u00f3n). Un pazo residencial ao norte da \"Postweg\" e un hip\u00f3dromo ao sur marcan o novo eixe transversal da cidade\nNo 1880 comezou a operar o ferrocarril Batavia-Bandung . En paralelo \u00e1 \"Postweg\" polo norte, ter\u00e1 un forte impacto urbano posterior ao dividi-la vila en dous, xa que deseguido forneceu crecemento industrial e poboacional (\"chinatown\" xunto a estaci\u00f3n) . Entre 1906 e 1926 Bandung conseguiu o status de municipalidade e de cidade .\nCapital errada da colonia.\nO edificio do concello ao norte das v\u00edas creou un novo centro a partir do cal a cidade creceu cara ao nordeste. Motivos de seguridade e clima favoreceron a idea do traslado da capital das Indias Orientais Holandesas de Batavia a Bandung. En 1914 o barrio militar estendeuse ao leste do concello e despois progresivamente (na d\u00e9cada dos vinte e trinta) p\u00faxose en funcionamento un ambicioso plan arredor dun novo complexo gobernamental . Cos principios da cidade xard\u00edn dese\u00f1ouse o chamado barrio europeo, unha coroa residencial en torno ao anterior . No extremo norte erixiuse o campus da prestixiosa Escola T\u00e9cnica (ITB).\nEn conxunto, Bandung viviu a s\u00faa idade dourada de ricos facendados con extensas plantaci\u00f3ns e vida cosmopolita (Braga Street , entre a \"Postweg\" ao leste do \"Alun-alun\" e as v\u00edas, con tendas e cabarets, edificios \"art Deco\" e arquitectura moderna ).\nIndependencia.\nA segunda guerra mundial cortou de ra\u00edz o plan da capitalidade. Coa independencia de Indonesia en 1945, Bandung foi nomeada capital de Xava Occidental. Nos anos cincuenta produciuse unha febre inmigratoria do rural cara \u00e1 cidade. O efecto inmediato foi unha densificaci\u00f3n de case que cada baleiro. Despois, nos anos setenta, f\u00edxose un amplo desenvolvemento do sector sueste .\nEn 1987 a expansi\u00f3n do concello conformou o Gran Bandung nun intento de recolocar poboaci\u00f3n do masificado centro hist\u00f3rico na \u00e1rea metropolitana . O coraz\u00f3n da cidade ten sufrido unha perda de identidade coa transformaci\u00f3n do vello aire colonial en negocios e bancos globais."}
{"id": "152570", "revid": "15490", "url": "https://gl.wikipedia.org/wiki?curid=152570", "title": "Diocese cat\u00f3lica latina de Ourense", "text": "A diocese de Ourense (en lat\u00edn: \"Di\u0153cesis Auriensis\") \u00e9 unha s\u00e9 territorial galega da Igrexa cat\u00f3lica latina sufrag\u00e1nea da arquidiocese de Santiago de Compostela. Entre xaneiro de 2010 e febreiro de 2012 a cadeira bispal estivo vacante, sendo a diocese administrada de forma temporal por Lu\u00eds Quinteiro Fi\u00faza, bispo da diocese de Tui-Vigo e anterior bispo ourens\u00e1n. Por\u00e9n, en febreiro de 2012 tomou posesi\u00f3n como bispo Jos\u00e9 Leonardo Lemos Montanet.\nXurisdici\u00f3n.\nA diocese comprende a provincia de Ourense ag\u00e1s a comarca de Valdeorras, pertencente \u00e1 diocese de Astorga. Abrangue 5.281\u00a0km\u00b2, e a s\u00faa s\u00e9 est\u00e1 na cidade de Ourense, na catedral de San Marti\u00f1o. Re\u00fane 735 parroquias, agrupadas en 28 arciprestados.\nHistoria.\nMoitos dos seus arciprestados fan referencia a pobos prerromanos, como Nemancos, C\u00e9ltigos, Ent\u00edns ou Posmarcos. A data de creaci\u00f3n da diocese \u00e9 incerta, pero tradicionalmente v\u00e9nse considerando no ano 433, cando un bispo de Ourense foi consagrado en Lugo. A primeira dataci\u00f3n documentada \u00e9 no ano 572, cando o bispo Vitimiro participa no Segundo Concilio de Braga. Nese momento a diocese era sufrag\u00e1nea de Lugo.\nTrala conquista de Ourense por parte dos \u00e1rabes no 716 a diocese foi suprimida, restablec\u00e9ndose no 881. Con todo, non se sabe nada desde o ano 986 at\u00e9 o 31 de xullo de 1071, cando foi restablecida por segunda vez co bispo Edoronio, e como sufrag\u00e1nea da arquidiocese de Braga. Pasou a formar parte da arquidiocese de Santiago de Compostela o 27 de febreiro de 1120. A catedral foi consagrada o 4 de xullo dese mesmo ano. En 1804 fundouse o seminario diocesano, baixo a advocaci\u00f3n do Divino Mestre.\nAdministrativamente, a parroquia de Lamadarcos foi anexada a Portugal en 1868 coa entrada en vigor do Tratado de Lisboa de 1864. Por\u00e9n, seguir\u00eda baixo o dominio do bispado ourens\u00e1n at\u00e9 1882, cando, co obxectivo de facer coincidir os l\u00edmites civ\u00eds cos relixiosos, se executou unha bula do ano anterior pola cal era incorporada \u00e1 arquidiocese de Braga. Nesta mesma bula tam\u00e9n lle foi desmembrada a fregues\u00eda portuguesa de Tour\u00e9m, que eclesiasticamente sempre pertenceu \u00e1 diocese galega. Foi precisamente nesta fregues\u00eda do pa\u00eds veci\u00f1o onde, entre 1812 e 1814, se refuxiou o bispo Pedro de Quevedo y Quintano \u00f3 se negar a xurar a Constituci\u00f3n espa\u00f1ola de 1812. O mesmo fixo o seu sucesor, D\u00e1maso Iglesias Lago, durante o Trienio liberal.\nEn 1893 o bispo Ces\u00e1reo Rodrigo, ap\u00f3s ter visitado as parroquias diocesanas todas, levou a cabo unha das m\u00e1is importantes reformas parroquiais da diocese.\nMalia a bula de 1881, a\u00ednda restaban dentro dos l\u00edmites eclesi\u00e1sticos de Ourense as partes galegas das \"poboaci\u00f3ns promiscuas\" de Cambedo e Souteli\u00f1o da Raia, que tam\u00e9n foran anexadas a Portugal no devandito tratado de Lisboa. Coa entrada do pa\u00eds portugu\u00e9s en 1910 nun novo r\u00e9xime e as crecentes dificultades dos p\u00e1rrocos para cruzar a fronteira, Souteli\u00f1o e Cambedo foron tam\u00e9n incorporados \u00f3 arcebispado bracarense en 1914.\nOs l\u00edmites da diocese volveron ser modificados, nas partes que lindaban con outras dioceses, en outubro de 1954 para facelos coincidir supostamente cos da provincia administrativa. Ga\u00f1ou, procedentes do bispado de Tui-Vigo, doce parroquias do arciprestado de Ribadavia e as de Desteriz e Padrenda; do arcebispado de Santiago de Compostela, as de Beariz, Xirazga e Leboz\u00e1n; do bispado de Lugo, a de San Pedro de Espi\u00f1eira; e procedentes do bispado de Astorga, tres parroquias do enclave de Castro Caldelas e a de San Pedro da Gudi\u00f1a. No entanto, tam\u00e9n perdeu seis fregues\u00edas na provincia de Lugo e once na de Zamora.\nDatos.\nA finais de 2015 hab\u00eda 278.909 bautizados, sobre unha poboaci\u00f3n de 284.492 persoas, o 98,1 % do total.\nLista de bispos.\nEstes foron os bispos da diocese ao longo da historia:"}
{"id": "152571", "revid": "89787", "url": "https://gl.wikipedia.org/wiki?curid=152571", "title": "Lu\u00eds Quinteiro Fi\u00faza", "text": "Lu\u00eds Quinteiro Fi\u00faza, nado en Sabrexo (Vila de Cruces) o 26 de xu\u00f1o de 1947, \u00e9 un relixioso cat\u00f3lico galego, dende o ano 2010 bispo da diocese de Tui-Vigo.\nTraxectoria.\nLu\u00eds Quinteiro Fi\u00faza naceu en Sabrexo (Vila de Cruces) o 26 de xu\u00f1o de 1947.\nRealizou os seus estudos eclesi\u00e1sticos no seminario de Santiago de Compostela, a Universidade Pontificia de Comillas, a Universidade Pontificia Gregoriana de Roma e o Instituto de Teolox\u00eda de M\u00fanic. Licenciouse en Teolox\u00eda e Filosof\u00eda, e doutorouse en Filosof\u00eda pola Universidade Pontificia Gregoriana de Roma.\nFoi formador do seminario menor de Santiago, coadxutor da parroquia de San Xo\u00e1n Ap\u00f3stolo de Santiago, capel\u00e1n das Rvdas. Relixiosas Calasancias de Santiago e profesor do Instituto Teol\u00f3xico Compostel\u00e1n.\nOcupou os cargos de director do Burgo das Naci\u00f3ns (da USC), director do Instituto Teol\u00f3xico Compostel\u00e1n, reitor do seminario maior de Santiago de Compostela, de\u00e1n da S.A.M.I. Catedral de Santiago de Compostela, vigairo xeral do arcebispado de Santiago de Compostela e bispo auxiliar de Santiago de Compostela (1999-2002).\nFoi nomeado bispo da diocese de Ourense o 22 de setembro de 2002, e bispo da diocese de Tui-Vigo o 28 de xaneiro de 2010."}
{"id": "152572", "revid": "1131", "url": "https://gl.wikipedia.org/wiki?curid=152572", "title": "Luis Quinteiro Fiuza", "text": ""}
{"id": "152573", "revid": "6939", "url": "https://gl.wikipedia.org/wiki?curid=152573", "title": "Satan\u00e1s", "text": "Satan\u00e1s ou Sat\u00e1n \u00e9 o termo polo que as relixi\u00f3ns abrah\u00e1micas designan unha entidade suprasensible que representa a encarnaci\u00f3n suprema do Mal.\nO termo procede do lat\u00edn \"sat\u0101na\", e este \u00e1 s\u00faa vez do arameo \u05e9\u05d8\u05e0\u05d0 \"shat\u00e1n\" 'adversario', 'inimigo', 'acusador'; \u00e1rabe \u0634\u064a\u0637\u0627\u0646\u00a0\"shaitan\", co significado de 'descarreirado', 'distante', ou \u00e1s veces 'dia\u00f1o'.\nCondici\u00f3n de existencia.\nDespois de varias comparaci\u00f3ns no que se refire \u00e1s traduci\u00f3ns sobre a orixe das palabras Satan\u00e1s e Diabo, actualmente \u00e9 consensual entre relixiosos o seu significado: 'acusador' ou 'calumniador' para Diabo; e 'opositor' ou 'adversario' para Satan\u00e1s. Inda hai diverxencias sobre a s\u00faa literal existencia; alg\u00fans sinxelamente ign\u00f3rana, outros fan demostraci\u00f3ns l\u00f3xicas da s\u00faa existencia dentro dos par\u00e1metros b\u00edblicos, partindo do feito de que a\u00a0Biblia\u00a0o menciona coma un ser espiritual, un \"anxo de luz\" que se tornou un rebelde ao oporse ao Creador. A Apocalipse 12:07 presenta a Satan\u00e1s coma un l\u00edder dunha rebeli\u00f3n; no vers\u00edculo seguinte, den\u00f3tase a necesidade de que haxa represalias para que tal rebelde sexa expulsado do seu lugar de orixe; no vers\u00edculo 9, \u00e9 evidenciado que o rebelde xunto cos seus compa\u00f1eiros son vencidos e lanzados ao noso planeta. Na Apocalipse 12:12, \u00e9 mostrada a alegr\u00eda do ceo (plano espiritual onde viv\u00eda Satan\u00e1s), e a tristura para seres humanos influenciados por el na Terra (onde act\u00faa intensamente Satan\u00e1s).\nSatanismo espiritual.\nNo satanismo espiritual, Sat\u00e1n non \u00e9 visto coma un ser maligno e mentiroso de ollos vermellos flamexantes ou con cornos. El \u00e9 o deus sumerio, co\u00f1ecido como\u00a0Enki, cuxo significado \u00e9 'Se\u00f1or da Terra'.\nInterpretaci\u00f3ns.\nA maior\u00eda dos cristi\u00e1ns consideran que todas as ocorrencias de Satan\u00e1s na Biblia son literais.\nMoitos xudeus e alg\u00fans cristi\u00e1ns consideran que Satan\u00e1s \u00e9 unha alegor\u00eda.\u00a0Os estudosos identifican a Satan\u00e1s en\u00a0Zacar\u00edas cos acontecementos pol\u00edticos no tempo de\u00a0Nehem\u00edas. Os\u00a0autenticistas\u00a0e\u00a0christadelphians entenden que o propio Cristo ter\u00eda contado as s\u00faas tentaci\u00f3ns, en forma de\u00a0par\u00e1bola.\nAo longo das obras\u00a0\"The Theosophical Glossary\" e\u00a0\"The Secret Doctrine\" de\u00a0Helena Blavatsky ofr\u00e9cense diversas interpretaci\u00f3ns sobre a figura de Satan\u00e1s."}
{"id": "152574", "revid": "23204", "url": "https://gl.wikipedia.org/wiki?curid=152574", "title": "Decorado", "text": "O decorado, ademais da decoraci\u00f3n en arquitectura ou interiorismo, \u00e9 a parte dunha obra esc\u00e9nica (teatral, oper\u00edstica, de danza etc.) ou cinematogr\u00e1fica, que serve, xunto coa iluminaci\u00f3n e os efectos de son, para ambientar as escenas e complementar desa maneira o traballo dos actores: mobles, tel\u00f3ns pintados e distintos tipos de accesorios, ag\u00e1s os que se incl\u00faen no vestiario."}
{"id": "152575", "revid": "1576", "url": "https://gl.wikipedia.org/wiki?curid=152575", "title": "Estado da materia", "text": ""}
{"id": "152576", "revid": "89787", "url": "https://gl.wikipedia.org/wiki?curid=152576", "title": "Cienfuegos, Cuba", "text": "Cienfuegos \u00e9 unha cidade de Cuba, capital da provincia hom\u00f3nima, co\u00f1ecida como \"la Perla del Sur\". En 2012 ti\u00f1a 164.924 habitantes. Est\u00e1 situada a 245\u00a0km da Habana e a 658 de Santiago de Cuba.\nHistoria.\nDebe a s\u00faa orixe ao interese das autoridades coloniais espa\u00f1olas por desenvolver novas cidades na illa. Foi fundada o 22 de abril de 1819 por colonos franceses e espa\u00f1ois (baixo o mando de Luis De Clouet y Favrot) nunha excepcional ba\u00eda, que serviu de refuxio a piratas. As r\u00faas foron trazadas formando cuadr\u00edculas. A arquitectura ecl\u00e9ctica da cidade conserva abundante decoraci\u00f3n neocl\u00e1sica, xunto a antigos e modernos ra\u00f1aceos e fermosos paseos e parques (o m\u00e1is deles o \"Jos\u00e9 Mart\u00ed\"). En xulio de 2005 o centro hist\u00f3rico urbano foi declarado Patrimonio Cultural da Humanidade pola UNESCO.\nXeograf\u00eda.\nEst\u00e1 localizada na chamada pen\u00ednsula da Majagua, \u00e1 beira da ba\u00eda de Jagua, de 88\u00a0km\u00b2, ao fondo da mesma. Esta ba\u00eda de nome aborixe (significa orixe, fonte, manancial, riqueza) est\u00e1 aberta ao mar Caribe por un estreito canal que serve de acceso \u00e1s embarcaci\u00f3ns que usan o porto de Cienfuegos.\nA diocese de Cienfuegos ten unha superficie de 5.360\u00a0km\u00b2 e unha poboaci\u00f3n de 485.000, dos cales 293.600 son cat\u00f3licos. Son 23 sacerdotes e 37 relixiosos que serven na diocese.\nDeporte.\nNa cidade compite o equipo de f\u00fatbol FC Cienfuegos, fundado en 1978."}
{"id": "152577", "revid": "23204", "url": "https://gl.wikipedia.org/wiki?curid=152577", "title": "Garcilaso de la Vega", "text": "Garcilaso de la Vega, nado en Toledo contra o 1501 e finado o 14 de outubro de 1536 en Niza, foi un escritor espa\u00f1ol que desenvolveu a s\u00faa obra durante a primeira parte do reinado de Carlos I de Espa\u00f1a.\nFoi defensor da causa do emperador en todo momento, incluso fronte aos comuneiros castel\u00e1ns. Casou en 1525, pero ao ano seguinte co\u00f1eceu a Isabel Freyre, unha das damas portuguesas da emperatriz, da cal se namorou. Mais ela casou en 1529, o que produciu unha grave crise sentimental en Garcilaso. Isabel morreu de sobreparto en 1533. O seu amor imposible e a dor pola morte da dama deixaron un profundo baleiro nos seus poemas. En 1531 foi desterrado a unha illa do Danubio e despois a N\u00e1poles por asistir ao matrimonio secreto, non autorizado polo emperador, dun dos seus sobri\u00f1os. A s\u00faa estancia en Italia foi decisiva, pois al\u00ed relacionouse con importantes humanistas, leu e estudou os autores cl\u00e1sicos e escribiu os seus mellores versos. Faleceu en 1536 en Niza, como resultado dunha acci\u00f3n militar na Provenza.\nTraxectoria.\nGarcilaso pasou \u00e1 posteridade como prototipo do cabaleiro renacentista, na li\u00f1a do modelo proposto por Baldassare Castiglione no seu libro \"O Cortes\u00e1n\". Harmonizara na s\u00faa persoa o vello ideal das armas e das letras: soldado, cortes\u00e1n e poeta. As\u00ed, por exemplo, toda a \u00e9gloga II \u00e9 un canto a milicia. Non obstante, \u00e1s veces n\u00f3tase nos versos garcilasianos unha mirada desencantada sobre a vida do militar, cando, nalg\u00fans momentos, xa non parece aspirar ao honor e \u00e1 gloria que proporciona a guerra, cuxos males e perigos non s\u00f3 teme, sen\u00f3n que ademais lle producen fast\u00edo.\nObra.\nFoi preparada para a s\u00faa edici\u00f3n polo seu amigo Juan Bosc\u00e1n e publicada en 1543. \u00c9 relativamente breve: tres \u00e9glogas, uns corenta sonetos, catro canci\u00f3ns, \"a Oda \u00e1 flor de Gnido\", d\u00faas elex\u00edas, unha ep\u00edstola en verso dirixida a Bosc\u00e1n e algunhas mostras de poes\u00eda tradicional de cancioneiro. Esta reducida obra po\u00e9tica cont\u00e9n, por\u00e9n, o esencial en canto a x\u00e9neros, temas, motivos, m\u00e9trica, lingua etc., da poes\u00eda posterior.\nOs sonetos garcilasianos, tras o infrutuoso intento do marqu\u00e9s de Santillana, significan a definitiva aclimataci\u00f3n desta estrofa na literatura espa\u00f1ola. Son xeralmente de \u00edndole amorosa, alg\u00fans pr\u00f3ximos a\u00ednda ao estilo e t\u00f3picos da l\u00edrica do cancioneiro, outros portadores xa da nova sensibilidade renacentista. Nesta mesma li\u00f1a poden considerarse as s\u00faas canci\u00f3ns. As elex\u00edas, pola s\u00faa parte, descobren unha influencia directa dos cl\u00e1sicos e unha actitude estoica ante os sucesos desgraciados, non exenta, as\u00ed e todo, dun certo vitalismo optimista.\nSon, con todo, as s\u00faas \u00e9glogas as que, xunto a alg\u00fans sonetos, representan a culminaci\u00f3n do talento po\u00e9tico garcilasiano. A \u00e9gloga \u00e9 unha composici\u00f3n po\u00e9tica buc\u00f3lica na que varios pastores dialogan sobre determinados temas, xeralmente amorosos. Pese a s\u00faa numeraci\u00f3n, a \"\u00c9gloga II\" foi a primeira que escribiu. \u00c9 a m\u00e1is extensa e a \u00fanica das tres que presenta unha acci\u00f3n dram\u00e1tica. A \"\u00c9gloga I\" \u00e9 a m\u00e1is co\u00f1ecida. Consta de 421 versos distribu\u00eddos en estancias, nas que os pastores Salicio e Nemoroso mostran o seu pesar polo desd\u00e9n e a morte das s\u00faas amadas, respectivamente. As palabras de Nemoroso queix\u00e1ndose da desaparici\u00f3n da s\u00faa amada Elisa resumen a situaci\u00f3n do poeta renacentista:\nA \"\u00c9gloga III\" \u00e9, quizais, a m\u00e1is lograda de Garcilaso. Escrita en oitavas reais, conta que, \u00e1 beira do Texo, catro ninfas bordan nas s\u00faas teas historias de amor e de morte. O poema c\u00e9rrase co canto de dous pastores que celebran as s\u00faas rapazas. Se temos en conta que a cuarta ninfa tece precisamente a historia de Elisa e Namoroso, esta \u00e9gloga sup\u00f3n unha reelaboraci\u00f3n art\u00edstica considerable: a vida -experiencia amorosa de Garcilaso- transf\u00f3rmase en poes\u00eda -ficci\u00f3n pastoril-, que \u00e1 s\u00faa vez se converte nun tema dunha pintura ao bordado. Hai, pois, un proceso de distanciamento art\u00edstico, que revela claramente a mestr\u00eda po\u00e9tica do seu autor.\nTemas.\n\u00c9 o amor o tema predominante na poes\u00eda garcilasiana, sen d\u00fabida, como home do seu tempo, mostra unha concepci\u00f3n do amor marcadamente neoplat\u00f3nica e con evidentes pegadas da tradici\u00f3n petrarquista. Indiferenza da dama e da dor do amante, oscilaci\u00f3n entre esperanza e desesperanza, o segredo -indispensable na cortes\u00eda amorosa-, diversos estados de conciencia analizados con agudeza: todo aparece en Garcilaso. A s\u00faa poes\u00eda transmite unha forte sensaci\u00f3n de sinceridade, que se relaciona habitualmente co car\u00e1cter autobiogr\u00e1fico que ter\u00e1n os poemas do toledano. Con todo, sen descartar o contido biogr\u00e1fico dos textos, debe saberse tam\u00e9n que era propia da poes\u00eda da \u00e9poca unha certa ret\u00f3rica de sinceridade que pretend\u00eda que os sentimentos expresados nos versos transparentasen sempre algunha idea de verdade. Probablemente, na poes\u00eda de Garcilaso comb\u00ednanse ambas as d\u00faas cousas: sentimentos persoais e ret\u00f3rica literaria. Neste sentido, pode advertirse, ademais, certa evoluci\u00f3n na poes\u00eda garcilasiana dende as s\u00faas primeiras composici\u00f3ns, m\u00e1is pr\u00f3ximas \u00e1 l\u00edrica dos cancioneiros e aos seus t\u00f3picos amorosos, ata aos seus poemas de madurez, impregnados da nova sentimentalidade renacentista, m\u00e1is suave e melanc\u00f3lica.\nOutro gran tema da poes\u00eda de Garcilaso \u00e9 a presenza da natureza, como contorno estilizado no que os personaxes se queixan das s\u00faas coitas amorosas e como confidente que escoita e consola os pastores nas s\u00faas queixas. O eloxio \u00e1 natureza primitiva e r\u00fastica ten o seu antecedente directo na \u00e9gloga cl\u00e1sica, e concretamente na poes\u00eda de Virxilio. Esta utop\u00eda pastoril ten un innegable car\u00e1cter idealista e nela as relaci\u00f3ns humanas e econ\u00f3micas at\u00e9ndense aos modelos que a inmutable natureza estableceu.\nEstilo.\nO labor po\u00e9tico de Garcilaso \u00e9 mostra sincera dun fen\u00f3meno moito m\u00e1is amplo, en canto ao tempo en que se desenvolve e ao n\u00famero de poetas que nel participan: a creaci\u00f3n dun novo tipo de poes\u00eda, a l\u00edrica espa\u00f1ola dos s\u00e9culos XVI e XVII, na que se funde a poes\u00eda de cancioneiro caracter\u00edstica do s\u00e9culo XV coas influencias procedentes de Italia.\nA nova lingua po\u00e9tica ax\u00fastase aos ideais renacentistas de naturalidade e elegancia. A s\u00faa linguaxe \u00e9 aparentemente sinxela, flu\u00edda e natural. Busca o equilibrio cl\u00e1sico entre a paix\u00f3n e a contenci\u00f3n. Este desexo de harmon\u00eda refl\u00edctese na frecuente simetr\u00eda das s\u00faas estruturas po\u00e9ticas: versos bimembres, elementos duplicados o triplicados, paralelismos sint\u00e9ticos...\nO ton da s\u00faa poes\u00eda \u00e9 doce, triste e melanc\u00f3lico, como revelan os adxectivos antepostos, un dos trazos m\u00e1is caracter\u00edsticos do seu estilo: doces prendas, doce neno, triste canto, triste e solitario d\u00eda, cansos anos... A ese ton contrib\u00fae tam\u00e9n a novidosa m\u00e9trica garcilasiana, con predominio do hendecas\u00edlabo, frecuentemente asociado o heptas\u00edlabo, o que lle proporciona unha gran liberdade expresiva. \u00c9, as\u00ed mesmo, un verso moi musical pola acertada combinaci\u00f3n de acentos e rimas, polas s\u00faas aliteraci\u00f3ns, hip\u00e9rbatos etc.\nTodo \u00e9 froito do contexto hist\u00f3rico e literario no que se moveu Garcilaso e dos sistemas po\u00e9ticos que co\u00f1eceu. O primeiro terzo do s\u00e9culo XVI \u00e9 unha \u00e9poca de intensa innovaci\u00f3n e apertura. Garcilaso viviuno primeiro en Espa\u00f1a e logo moi especialmente en Italia, onde debeu de participar dun ambiente de continuas experimentaci\u00f3ns na adaptaci\u00f3n dos x\u00e9neros cl\u00e1sicos, na m\u00e9trica, nos temas.\nA renovaci\u00f3n po\u00e9tica que representan a l\u00edrica de Garcilaso resulta m\u00e1is evidente se se compara coa poes\u00eda de Juan de Mena. Mentres a lingua de Garcilaso alcanza plenamente o ideal renacentista da claridade e sinxeleza expresivas, os intentos renovadores de Mena no s\u00e9culo XV son unha soluci\u00f3n sen continuidade e, polo tanto, unha proposta frustrada, porque as s\u00faas coplas de arte maior seguen o cami\u00f1o da erudici\u00f3n cl\u00e1sica e a complicaci\u00f3n ling\u00fc\u00edstica no seu intento de imitar os cl\u00e1sicos, e af\u00e1stanse con isto radicalmente da lingua e a sensibilidade que triunfar\u00e1n co Renacemento."}
{"id": "152581", "revid": "85894", "url": "https://gl.wikipedia.org/wiki?curid=152581", "title": "Xos\u00e9 L\u00f3pez Gunt\u00edn", "text": "Xos\u00e9 L\u00f3pez Gunt\u00edn, nado en Vilalba en 1929 e finado en Lugo en 1996, foi un pintor galego.\nTraxectoria.\nDedidiu dedicarse \u00e1 pintura art\u00edstica malia a oposici\u00f3n da s\u00faa familia. En 1946 recibiu unha bolsa da Deputaci\u00f3n de Lugo para ingresar na Escola de Belas Artes de San Fernando en Madrid, onde se licenciou. Nesa mesma cidade fixo a s\u00faa primeira exposici\u00f3n, na galer\u00eda Ferreres.\nNos seus inicios adoptou un estilo realista a trav\u00e9s de retratos e composici\u00f3ns figurativas, acerc\u00e1ndose ao neo-impresionismo. M\u00e1is tarde a s\u00faa obra achegouse \u00e1 nova figuraci\u00f3n, xeometrizando os elementos e a figura humana.\nA comezos da d\u00e9cada de 1960 regresou a Galiza, onde fundou o grupo Seis Urogallos xunto a Jes\u00fas Blas Lour\u00e9s, Manuel Cancio Varela, Tino Prados L\u00f3pez, Antonio Estrada e Luis G\u00f3mez Pacios. Adoitaban expor a s\u00faa obra no local Ferreir\u00f3s.\nObtivo a praza de profesor de debuxo en secundaria, exercendo no Instituto Masculino de Lugo, actual IES Lucus Augusti, entre 1968 e 1971. Neste centro cons\u00e9rvanse dous \u00f3leos da s\u00faa autor\u00eda, de tem\u00e1tica escolar. Tam\u00e9n deu clase, at\u00e9 a s\u00faa xubilaci\u00f3n, no Instituto Mixto I.\nA s\u00faa \u00faltima exposici\u00f3n en vida foi en 1992 na sala Laxeiro de Vigo."}
{"id": "152582", "revid": "1131", "url": "https://gl.wikipedia.org/wiki?curid=152582", "title": "Fundaci\u00f3n Penzol", "text": "A Fundaci\u00f3n Penzol \u00e9 unha instituci\u00f3n viguesa creada o 5 de maio de 1963, cando Ferm\u00edn Penzol (1901-1981) decidiu doar a s\u00faa biblioteca e crear un centro de estudos e documentaci\u00f3n acerca da lingua e a literatura galega. O seu presidente \u00e9 Manuel Puga Pereira e o director \u00e9 Francisco Dom\u00ednguez Mart\u00ednez.\nDescrici\u00f3n.\nEsta colecci\u00f3n foi iniciada na \u00e9poca de estudante de Ferm\u00edn Penzol, cando militou no movemento nacionalista na Mocidade C\u00e9ltiga e co\u00f1eceu a Alfonso Daniel Rodr\u00edguez Castelao, Ram\u00f3n Cabanillas e Vicente Risco. O fondo inicial da fundaci\u00f3n, que consistiu en 7751 libros, 6012 folletos e moitas revistas peri\u00f3dicas, manuscritos e documentos, foise ampliando e agora ten unha das maiores colecci\u00f3ns de folletos, m\u00e1is de 45\u00a0000 libros, documentos, peri\u00f3dicos, revistas, cartas e 160 manuscritos da historia recente de Galiza. \nPouco antes da s\u00faa morte fixo depositaria do seu legado \u00e1 Editorial Galaxia, que asumiu o mantemento. Na creaci\u00f3n da fundaci\u00f3n participaron Francisco Fern\u00e1ndez del Riego, Ram\u00f3n Pi\u00f1eiro e outros galeguistas ilustres, amais de empresarios coma Antonio Fern\u00e1ndez L\u00f3pez e \u00c1lvaro Gil Varela.\nA primeira sede da biblioteca instalouse na r\u00faa Policarpo Sanz de Vigo, para despois trasladarse \u00e1 Casa Galega da Cultura, na praza da Princesa.\nObtivo o Premio Francisco Fern\u00e1ndez del Riego da Asociaci\u00f3n Galega de Editores \u00e1 difusi\u00f3n do \u00e1mbito editorial e cultural no 2012.\nEn 2020 foi Premio da Cultura Galega."}
{"id": "152583", "revid": "56817", "url": "https://gl.wikipedia.org/wiki?curid=152583", "title": "Tower Hamlets", "text": "Tower Hamlets \u00e9 un distrito (\"borough\") do Gran Londres situado ao leste do distrito da Cidade de Londres e ao norte do r\u00edo T\u00e1mese. Ocupa boa parte do tradicionalmente co\u00f1ecido como East End. Incl\u00fae tam\u00e9n unha ampla extensi\u00f3n da vella zona industrial dos Docklands, reconvertida hoxe en zona comercial e financeira. Moitos dos edificios m\u00e1is altos de Londres est\u00e1n situados na Isle of Dogs e Canary Wharf, no sur do distrito.\nTower Hamlets foi un dos cinco distritos de Londres designados para acoller os Xogos Ol\u00edmpicos de ver\u00e1n que se celebraron na cidade en 2012."}
{"id": "152585", "revid": "89787", "url": "https://gl.wikipedia.org/wiki?curid=152585", "title": "Pittsburgh Steelers", "text": "Os Pittsburgh Steelers son un equipo profesional de f\u00fatbol americano da cidade de Pittsburgh, no estado de Pennsylvania (Estados Unidos) que compite na American Football Conference da National Football League (NFL).\nOs Steelers chegaron \u00e1 Super Bowl en sete ocasi\u00f3ns, proclam\u00e1ndose campi\u00f3ns en seis delas: as tempadas 1974, 1975, 1978, 1979, 2005 e 2008. Coa sexta copa, os Steelers superaran aos Dallas Cowboys e aos San Francisco 49ers e convert\u00e9ronse nos maiores dominadores do trofeo. Apareceu en 13 Finais de Conferencia e xogou m\u00e1is partidos da Final de Conferencia na casa que ningunha outra franqu\u00eda. Tam\u00e9n son o \u00fanico equipo que conseguiu ga\u00f1ar a Super Bowl clasific\u00e1ndose no sexto lugar nos play-offs, logo de ga\u00f1ar tres partidos como visitante na XL Super Bowl, disputada o 5 de febreiro de 2006 no estadio Ford Field de Detroit (M\u00edchigan), na que derrotou por 10-21 aos Seattle Seahawks.\nTraxectoria.\nOrixinalmente nome\u00e1banse Pittsburgh Pirates un\u00edronse \u00e1 NFL en 1933, cando o seu propietario, Art Rooney pagou 2.500 d\u00f3lares para inscribir a franqu\u00eda. Foi o primeiro equipo en contar cun xogador profesional.\nA franqu\u00eda vaise reformar e renomear como Steelers (traballadores do aceiro) como sinal da importante posici\u00f3n da cidade de Pittsburgh no campo da siderurxia. Un seareiro propuxo este nome nun concurso organizado por un diario da cidade e a franqu\u00eda.\nO ascenso dos Steelers nos anos 1970, ocorreu na mesma tempada na que a cidade pasou a adoptar o equipo, a causa da crise que pechou boa parte das siderurxias da cidade. Nesa mesma \u00e9poca, foi creada a \"Terrible Towel\" (1975) polo finado locutor de radio Myron Cope, ao principio para ser usada apenas nos playoffs. Toda amarela, con letras negras, \u00e9 empregada ata hoxe pola afecci\u00f3n para \"coloraren\" as bancadas. Os directores da radio que retransmit\u00edan os partidos dos Steelers pediran a Cope que inventase algunha xogada de mercadotecnia para promover os seus partidos. Cope protestou, dicindo que non era un home de xogadas de mercadotecnia, mais foi forzado a facelo porque o seu contrato venc\u00eda ao final da tempada. Nac\u00eda as\u00ed o que \u00e9 considerado o s\u00edmbolo m\u00e1is co\u00f1ecido de calquera afecci\u00f3n nos deportes norteamericanos."}
{"id": "152586", "revid": "1131", "url": "https://gl.wikipedia.org/wiki?curid=152586", "title": "Bernardino Gonz\u00e1lez V\u00e1zquez", "text": "Bernardino Gonz\u00e1lez V\u00e1zquez, nado en Frankfurt (Alema\u00f1a) o 29 de marzo de 1966, \u00e9 un ex-\u00e1rbitro de f\u00fatbol galego. Pertence ao Comit\u00e9 Galego de \u00c1rbitros de F\u00fatbol, e arbitrou na Primeira Divisi\u00f3n Espa\u00f1ola entre o 2001 e o 2010. Amais de \u00e1rbitro \u00e9 axente comercial, e reside en Ourense.\nTraxectoria.\nLogo de arbitrar en categor\u00edas inferiores, debutou na Primeira Divisi\u00f3n de Espa\u00f1a o 16 de setembro de 2001 no Estadio Manuel Ruiz de Lopera, nun encontro entre o Real Betis e o Real Madrid. En 2005 acadou a escarapela FIFA, e nese mesmo ano arbitrou a final do Campionato Europeo de F\u00fatbol sub-17 de 2005 celebrado en Italia, entre Turqu\u00eda e Holanda.\nA s\u00faa \u00faltima tempada na Primeira Divisi\u00f3n foi a 2009\u201310."}
{"id": "152588", "revid": "1131", "url": "https://gl.wikipedia.org/wiki?curid=152588", "title": "Letzigrund", "text": " \u00e9 un estadio de f\u00fatbol da cidade de Z\u00faric (Su\u00edza) e serve de local\u00eda para o FC Z\u00fcrich. Temporalmente tam\u00e9n o \u00e9 para o Grasshopper-Club Z\u00fcrich xa que o seu campo (Stadion Z\u00fcrich) est\u00e1 en construci\u00f3n. Para partidos de f\u00fatbol ten capacidade para 25.000 espectadores."}
{"id": "152589", "revid": "56817", "url": "https://gl.wikipedia.org/wiki?curid=152589", "title": "Espindo", "text": "O top\u00f3nimo galego Espindo pode referirse a:"}
{"id": "152590", "revid": "89787", "url": "https://gl.wikipedia.org/wiki?curid=152590", "title": "Cave", "text": "\"Cave\" \u00e9 un sinxelo da banda inglesa de rock alternativo Muse, que aparece no seu \u00e1lbum de estrea do ano 1999 \"Showbiz\". Foi editado o 6 de setembro de 1999 coma segundo sinxelo do disco en vinilo de 7\" e en dobre CD. \" Cave\" acadar\u00eda o n\u00famero 52 na lista brit\u00e1nica de sinxelos, mellorando en 21 postos ao seu antecesor \"Uno\"."}
{"id": "152591", "revid": "85894", "url": "https://gl.wikipedia.org/wiki?curid=152591", "title": "Espi\u00f1eiros, Louredo, Maside", "text": "Espi\u00f1eiros \u00e9 un lugar da parroquia de Louredo no concello ourens\u00e1n de Maside na comarca do Carballi\u00f1o. Ti\u00f1a 14 habitantes no ano 2016 segundo datos do INE e do IGE, dos cales 6 eran homes e 8 mulleres. "}
{"id": "152593", "revid": "1308", "url": "https://gl.wikipedia.org/wiki?curid=152593", "title": "Johanna Sigurdard\u00f3ttir", "text": ""}
{"id": "152594", "revid": "89787", "url": "https://gl.wikipedia.org/wiki?curid=152594", "title": "Toni Ugalde", "text": "Antonio Ugalde Garc\u00eda, nado en Esplugues de Llobregat o 13 de maio de 1976, \u00e9 un xogador do balonm\u00e1n catal\u00e1n. Xoga na posici\u00f3n de extremo esquerdo no BM Cangas da Liga ASOBAL. Foi 96 veces internacional da selecci\u00f3n espa\u00f1ola de balonm\u00e1n e con 150 goles. O seu debut nun campionato oficial coa selecci\u00f3n absoluta foi con 21 anos e proclamouse subcampi\u00f3n no Campionato de Europa de Italia 1998, e bronce nos Xogos Ol\u00edmpicos de Sydney 2000, entre outros torneos. Mide 1.87 metros e ten un peso de 82\u00a0kg."}
{"id": "152595", "revid": "5749", "url": "https://gl.wikipedia.org/wiki?curid=152595", "title": "Suso Soli\u00f1o", "text": "Jes\u00fas Soli\u00f1o Garc\u00eda, nado en Cangas o 20 de xullo de 1975, m\u00e1is co\u00f1ecido como Suso Soli\u00f1o, \u00e9 un xogador do balonm\u00e1n galego. Xoga na posici\u00f3n de extremo dereito no BM Cangas na Liga ASOBAL. Ten 38 anos, pesa 82\u00a0kg e mide 1,82 m. \u00c9 o \u00fanico xogador que conseguiu tres ascensos a m\u00e1xima categor\u00eda do balonm\u00e1n espa\u00f1ol coa camisola do Balonm\u00e1n Cangas."}
{"id": "152596", "revid": "89787", "url": "https://gl.wikipedia.org/wiki?curid=152596", "title": "Adelphopoiesis", "text": "A adelphopoiesis, fraternitas iurata ou ordo ad fratres faciendum \u00e9 unha cerimonia practicada por varias igrexas cristi\u00e1s durante a Idade Media e inicios da Idade Moderna en Europa para unir a d\u00faas persoas do mesmo sexo (habitualmente homes).\nEtimolox\u00eda.\nO termo \"adelphopoiesis\" (literalmente \u2018facer irm\u00e1ns\u2019) prov\u00e9n do grego \u1f00\u03b4\u03b5\u03bb\u03c6\u03cc\u03c2 (adelph\u00f3s): \u2018irm\u00e1n\u2019, e \u03c0\u03bf\u03b9\u1ff6 (poi\u00f3): \u2018eu fago\u2019.\nO rito da adelphopoiesis.\nA primeira noticia moderna que se ten do rito da \"adelphopoiesis\" (en eslavo \"pobratimstwo\") \u00e9 de 1914, cando P\u00e1vel Florenski cita os elementos clave da liturxia do rito:\nUnha das oraci\u00f3ns, que se recitan durante a cerimonia, \u00e9 a seguinte:\nAdelphopoiesis na igrexa occidental.\nNa Igrexa Cat\u00f3lica, os sacerdotes de cando en cando participaban nos matrimonios at\u00e9 ben entrada a \u00c9poca Moderna, xa que non foi introducida at\u00e9 o Concilio de Trento e a execuci\u00f3n efectiva foi moito m\u00e1is tard\u00eda nalg\u00fans pa\u00edses. Isto e alg\u00fans outros feitos falan en contra de que o rito da \"adelphopoiesis\", en lat\u00edn \"ordo ad fratres faciendum\", tivese unha grande implantaci\u00f3n en Occidente. Con todo pract\u00edcase, en parte, a\u00ednda na antiga Igrexa Cat\u00f3lica.\nSe non era no marco dunha misa e ante un sacerdote, os \u00abirm\u00e1ns\u00bb xuraban de todos os xeitos sobre un altar e anunci\u00e1bano \u00e1 comunidade na porta da igrexa. Pero m\u00e1is que o xuramento, era o soterramento com\u00fan o que daba unha vertente relixiosa ao \u00abparentesco artificial\u00bb. Da extensi\u00f3n desta pr\u00e1ctica son testemu\u00f1a os cemiterios ingleses e irlandeses, nos que se poden atopar numerosos enterramentos cos nomes de dous homes. As inscrici\u00f3ns son a mi\u00fado unha mostra do agarimo que se ti\u00f1an: \u00abO amor uniunos na vida. Que a terra os una na morte\u00bb.\nUnha das fontes m\u00e1is temper\u00e1s que describe o rito no occidente latino \u00e9 o escrito de propaganda anti irlandesa \"Topographica Hibernica\" de Giraldus Cambrensis (cara a 1146-1223). Tr\u00e1tase dunha esaxeraci\u00f3n sat\u00edrica que trata de imputarlles aos irlandeses a perversi\u00f3n do rito cristi\u00e1n con elementos pag\u00e1ns:\nDouscentos anos despois da pol\u00e9mica de Geraldus sobre os ritos de irmandamento irlandeses, at\u00f3pase o seguinte texto nunha cr\u00f3nica oficial dos anos da guerra civil sobre o primeiro encontro de Eduardo II de Inglaterra e Piers Gaveston:\nEse tipo de descrici\u00f3ns ti\u00f1an un modelo na Biblia, concretamente en David e o seu \u00abirm\u00e1n\u00bb Ionat\u00e1n:\nTam\u00e9n a literatura mundana elevou o amor entre dous irm\u00e1ns de sangue ao ideal rom\u00e1ntico. Isto dem\u00f3strano innumerables obras, que, en parte, conti\u00f1an relatos populares, como a historia de Horn e o seu irm\u00e1n xurado Ayol, \"Adam Bell\", o romance entre \"Floris e Blancheflour\", \"Guy of Warwick\" ou a balada de \"Bewick e Graham\".\nOutro exemplo \u00e9 a versi\u00f3n de \"Amys e Amylion\" realizada por un sacerdote en lat\u00edn antes do s\u00e9culo XIV. \"Amys e Amylion\", sendo unha mestura de literatura relixiosa e secular, \u00e9 unha saga popular que se atopou en diversas culturas dende a India at\u00e9 o Atl\u00e1ntico. Na s\u00faa versi\u00f3n cristianizada trata de dous irm\u00e1ns de sangue que loitaron para Carlomagno e que tras a s\u00faa morte foron soterrados por separado. Pero no transcurso da noite os cad\u00e1veres mov\u00e9ronse cara ao outro e \u00e1 ma\u00f1\u00e1 seguinte foron atopados deitados un \u00e1 beira do outro. De forma semellante \u00e1 inscrici\u00f3n funeraria mencionada enriba, a historia comenta \u00abAs\u00ed como Deus un\u00edraos na vida a trav\u00e9s da harmon\u00eda e o amor, as\u00ed non quixo que estivesen separados na morte\u00bb.\nDebido \u00e1 relativa uniformidade coa que foi empregada a f\u00f3rmula, p\u00f3dese supor que se trata dunha referencia ao \"Evanxeo de Mateu\", onde Xes\u00fas Cristo funda a indivisibilidade do matrimonio coas palabras: \u00abPois ben, o que Deus uniu non o separe o home\u00bb ().\nAdelphoiesis en Galicia.\nO documento m\u00e1is antigo que acredita este tipo de uni\u00f3n en Galicia data de 1061. Este foi atopado no Tombo de Celanova, e actualmente at\u00f3pase no Arquivo Hist\u00f3rico Nacional de Madrid. Neste documento estip\u00falase o irmandamento de Pedro D\u00edaz e Mu\u00f1o Vandilaz, veci\u00f1os da parroquia de Ordes (Rairiz de Veiga).\nInterpretaci\u00f3n moderna.\nO rito do irmandamento ou \"adelphopoiesis\" ga\u00f1ou en relevancia entre os historiadores que se ocupan da historia da homosexualidade nos \u00faltimos anos, xa que modificou a imaxe que se ti\u00f1a da Idade Media e o inicio da Idade Moderna. John Boswell tomou a instituci\u00f3n como demostraci\u00f3n de que o cristianismo non sempre foi hom\u00f3fobo no seu libro \"Same-sex unions in premodern Europe\" (uni\u00f3ns homosexuais na Europa premoderna), tam\u00e9n publicada como \"The marriage of likeness\" (O matrimonio de semellanza). Boswell d\u00e1 o texto e a traduci\u00f3n dunha serie de versi\u00f3ns desta cerimonia en grego e a traduci\u00f3n para unha serie de versi\u00f3ns en eslav\u00f3nico. Con todo, Boswell presup\u00f3n unha acepci\u00f3n moderna da homosexualidade, que na Idade Media non ti\u00f1a ning\u00fan sentido: a consideraci\u00f3n do homosexual como unha tipolox\u00eda de persoa.\nO non menos co\u00f1ecido historiador Alan Bray estudou a \"adelphopoiesis\" con m\u00e1is detalle, tomando como base as fontes inglesas. Na s\u00faa obra p\u00f3stuma \"The friend\" tenta reconstru\u00edr a instituci\u00f3n desde o punto de vista e a sociedade medieval. Relaci\u00f3ns de parentesco \u00abartificiais\u00bb, das que o irmandamento parece non ser m\u00e1is que unha variante, ti\u00f1an unha funci\u00f3n central no apontoamento horizontal da familia nos fogares premodernos. Non s\u00f3 se defend\u00edan coas armas o un ao outro, o que na sociedade feudal era un aspecto que non se pode sobrevalorar, sen\u00f3n que os irmandamentos un\u00edan familias completas, polo que tales amizades eran a mi\u00fado fomentadas polos pais. As\u00ed, se un dos irm\u00e1ns casaba m\u00e1is tarde e ti\u00f1a fillos, o irmandamento serv\u00eda de elemento de seguridade: se un dos irm\u00e1ns morr\u00eda, o outro estaba obrigado a apoiar a familia do seu irm\u00e1n de sangue cos medios que tivese dispo\u00f1ibles. Semellante era a instituci\u00f3n da \"compaternitas\" (padri\u00f1o), pola que a responsabilidade dos fillos -que durante a s\u00faa mocidade viv\u00edan a mi\u00fado en varios fogares- colectiviz\u00e1base at\u00e9 certo punto.\nDebe destacarse que a instituci\u00f3n non foi concibida como alternativa ao matrimonio. O irmandamento non debe verse como unha instituci\u00f3n exclusivamente rom\u00e1ntica, sen\u00f3n que debe considerarse baixo os aspectos de seguridade material e persoal, a pesar do marco literario e lit\u00farxico que resaltan o amor e a fidelidade.\nOs te\u00f3logos cristi\u00e1ns inter\u00e9sanse a mi\u00fado pola cuesti\u00f3n de se tales uni\u00f3ns foron \u00abcastas\u00bb, sobre todo como consecuencia do traballo de Boswell, que interpretan a mi\u00fado como un ataque \u00e1s s\u00faas doutrinas. A pregunta non se pode contestar de forma xeneralizada coas fontes existentes. Alan Bray dio da seguinte maneira:"}
{"id": "152597", "revid": "1131", "url": "https://gl.wikipedia.org/wiki?curid=152597", "title": "BM Cangas", "text": ""}
{"id": "152598", "revid": "56817", "url": "https://gl.wikipedia.org/wiki?curid=152598", "title": "Quintelas", "text": "O top\u00f3nimo Quintelas pode referirse a dous lugares do concello de Forcarei:"}
{"id": "152600", "revid": "1888", "url": "https://gl.wikipedia.org/wiki?curid=152600", "title": "As Rabadeiras", "text": "O top\u00f3nimo As Rabadeiras pode referirse a dous lugares de Galicia:"}
{"id": "152601", "revid": "1131", "url": "https://gl.wikipedia.org/wiki?curid=152601", "title": "Estadio Mart\u00ednez Valero", "text": "O Estadio Mart\u00ednez Valero \u00e9 un estadio de f\u00fatbol da cidade de Elx, na provincia de Alacant, Espa\u00f1a. \u00c9 un recinto deportivo que alberga os partidos do Elche Club de F\u00fatbol, equipo que milita actualmente na Segunda Divisi\u00f3n.\nO seu nome rende homenaxe ao que fose presidente do club ilicitano, Manuel Mart\u00ednez Valero. Foi sede da maior goleada na fase final dun mundial, as\u00ed como sede da final da Copa do Rei de f\u00fatbol de 2003. A Selecci\u00f3n Espa\u00f1ola de f\u00fatbol disputou varios encontros amigables e oficiais. Foi candidato a albergar a final da Copa da UEFA de 2009.\nHistoria.\nO Estadio Mart\u00ednez Valero, foi inaugurado o 8 de setembro de 1976, substitu\u00edndo ao antigo campo de Altabix (1926). Obra do arquitecto Juan Boix Matarredona, \u00e9 na actualidade o maior recinto deportivo da provincia de Alacant. O partido inaugural foi entre o Elche CF e a Selecci\u00f3n de M\u00e9xico, onde empataron a tres. Os goles do Elche nese partido consegu\u00edronos Finarolli, Orellana e G\u00f3mez Voglino. Ademais, nel xogouse a final da Copa do Rei de f\u00fatbol da tempada 2002-03. Formou parte dos estadios onde levaron a cabo os partidos do Mundial de 1982.\nMedidas e aforamento.\nConta cun aforamento de 36.017 localidades, divididas en d\u00faas grader\u00edas, con 20.653 prazas a inferior e 15.364 a superior. Ten unha altura de 18 metros e un peso de 100 mill\u00f3ns de quilos. O terreo de xogo ten unhas dimensi\u00f3ns de 108 metros de longo por 70 de ancho, e o aparcadoiro pode albergar 2.184 veh\u00edculos.\nInstalaci\u00f3ns Deportivas.\nOutras instalaci\u00f3ns.\nO estadio conta ademais nos seus baixos cunha serie de comercios diversos como pubs, discotecas, restarurantes, unha axencia de seguros e a tenda oficial do Elche CF.\nPartidos disputados.\nPola selecci\u00f3n espa\u00f1ola.\nA Selecc\u00f3n Espa\u00f1ola disputou un total de 5 partidos no Mart\u00ednez Valero, 3 deles oficiais e 2 de car\u00e1cter amigable, nos que marcou un total de 11 goles e s\u00f3 encaixou 1, habendo ga\u00f1ado todos os encontros. O primeiro en disputarse foi en 1986, contra a selecci\u00f3n belga."}
{"id": "152602", "revid": "1131", "url": "https://gl.wikipedia.org/wiki?curid=152602", "title": "Vali\u00f1as", "text": "O top\u00f3nimo Vali\u00f1as pode referirse a:"}
{"id": "152603", "revid": "1131", "url": "https://gl.wikipedia.org/wiki?curid=152603", "title": "Escola de Imaxe e Son de Vigo", "text": "A Escola de Imaxe e Son de Vigo (EISV), pertencente ao Colexio Marcote, \u00e9 un centro creado en 1990, autorizado polo Ministerio de Educaci\u00f3n para impartir as titulaci\u00f3ns da familia profesional da comunicaci\u00f3n, Imaxe e Son.\nEst\u00e1 situada na avenida da Ponte n\u00ba 80, en Vigo."}
{"id": "152604", "revid": "1131", "url": "https://gl.wikipedia.org/wiki?curid=152604", "title": "A Reigosa", "text": ""}
{"id": "152605", "revid": "23204", "url": "https://gl.wikipedia.org/wiki?curid=152605", "title": "William Alfred Fowler", "text": "William Alfred \"Willie\" Fowler, nado en Pittsburgh, EUA o 9 de agosto de 1911, finado en Pasadena o 14 de marzo de 1995, foi un f\u00edsico estadounidense galardoado co Premio Nobel de F\u00edsica en 1983.\nTraxectoria.\nEstudou f\u00edsica na \"The Ohio State University\" e conseguiu o doutoramento en f\u00edsica nuclear no Instituto Tecnol\u00f3xico de California.\nA publicaci\u00f3n en 1957 do seu artigo \"Synthesis of the Elements in Stars\", realizado con Margaret Burbidge, Geoffrey Burbidge e Fred Hoyle, conseguiu explicar como a abundancia de todos os elementos qu\u00edmicos nas estrelas pod\u00edan ser explicados polo proceso de nucleos\u00edntese.\nFowler ga\u00f1ou o Henry Norris Russell Lectureship da Sociedade Astron\u00f3mica Americana en 1963, a medalla Eddington en 1978, a medalla Bruce en 1979 e, finalmente en 1983, foi reco\u00f1ecido co Premio Nobel de F\u00edsica \"polos seus estudos sobre os procesos importantes na estrutura e evoluci\u00f3n das estrelas\", premio que compartillou co f\u00edsico indio Subrahmanyan Chandrasekhar."}
{"id": "152606", "revid": "1822", "url": "https://gl.wikipedia.org/wiki?curid=152606", "title": "A Rochela", "text": "O top\u00f3nimo A Rochela pode referirse a varios lugares de Galicia:"}
{"id": "152608", "revid": "1131", "url": "https://gl.wikipedia.org/wiki?curid=152608", "title": "A M\u00e1moa", "text": "O top\u00f3nimo A M\u00e1moa pode referirse a:"}
{"id": "152610", "revid": "47401", "url": "https://gl.wikipedia.org/wiki?curid=152610", "title": "Vieiro", "text": "O top\u00f3nimo galego Vieiro \u00e9 un hod\u00f3nimo que fai referencia a un cami\u00f1o de paso. Pode referirse a:"}
{"id": "152611", "revid": "1131", "url": "https://gl.wikipedia.org/wiki?curid=152611", "title": "As M\u00e1moas", "text": "O top\u00f3nimo galego As M\u00e1moas pode referirse a:"}
{"id": "152612", "revid": "7523", "url": "https://gl.wikipedia.org/wiki?curid=152612", "title": "Club Deportivo D\u00e9nia", "text": "O Club Deportivo D\u00e9nia (en valenciano: \"Club Esportiu D\u00e9nia\") \u00e9 un club de f\u00fatbol de Espa\u00f1a, da cidade de D\u00e9nia na provincia de Alacant. Foi fundado en 1927 e xoga na Terceira Divisi\u00f3n Espa\u00f1ola.\nHistoria.\nO Club Deportivo D\u00e9nia fundouse en 1927. Debutou en Segunda Divisi\u00f3n B na tempada 2007-08.\nEstadio.\nCamp Nou de D\u00e9nia, con capacidade para 3.000 persoas."}
{"id": "152613", "revid": "5749", "url": "https://gl.wikipedia.org/wiki?curid=152613", "title": "Erika Lust", "text": "Erika Lust, nada en Estocolmo en 1977, \u00e9 unha produtora de filmes pornogr\u00e1ficos sueca. \u00c9 a cofundadora da \"Lust Films\". Dende o ano 2000 reside en Barcelona.\nTraxectoria.\nFormouse en Estocolmo en ciencias pol\u00edticas e feminismo pola Universidade de Lund. Os seus filmes adoptan unha \u00f3ptica feminina, \u00e9 dicir, est\u00e1n destinados a excitar as mulleres, mostrando como a parella fai o amor, a forma de se bicaren e tiraren a roupa etc.\nEn 2004 dirixiu \"The good girl\", unha curta de 25 minutos de duraci\u00f3n que foi premiada como a mellor curtametraxe do ano no Festival Internacional de Cinema Er\u00f3tico de Barcelona (FICEB 2005). En 2007 dirixiu \"Five Hot Stories for Her\", unha compilaci\u00f3n de cinco curtas coa que ga\u00f1ou o premio ao Mellor Gui\u00f3n no Festival de Cinema Er\u00f3tico de Barcelona en 2007, Mellor Filme para Mulleres no \"E-Erotic Awards Line\" (Berl\u00edn, 2007), obtivo unha unha menci\u00f3n honrosa no Festival CineKink (Nova York, 2008) e recibiu o premio de Mellor Filme do Ano no Feminist Porn Awards, celebrado en Toronto en 2008. Nese ano, 2008, escribiu e dirixiu \"Barcelona Sex Project\", un filme experimental independente adulto cun ollar m\u00e1is atento para as vidas de tres homes e tres mulleres.\n\u00c9 tam\u00e9n a autora do libro \"Good Porn: A Woman's Guide\"."}
{"id": "152614", "revid": "6939", "url": "https://gl.wikipedia.org/wiki?curid=152614", "title": "Cinema porno", "text": ""}
{"id": "152616", "revid": "1131", "url": "https://gl.wikipedia.org/wiki?curid=152616", "title": "Diocese de Iria Flavia", "text": ""}
{"id": "152617", "revid": "1888", "url": "https://gl.wikipedia.org/wiki?curid=152617", "title": "Antonio Seoane S\u00e1nchez", "text": ""}
{"id": "152618", "revid": "1131", "url": "https://gl.wikipedia.org/wiki?curid=152618", "title": "Chronicon Iriense", "text": "O Chronicon Iriense \u00e9 unha curta cr\u00f3nica medieval en lat\u00edn sobre a historia da diocese de Iria Flavia (predecesora da arquidiocese de Santiago de Compostela), entre os anos 561 e 982.\nHistoria e caracter\u00edsticas.\nNos manuscritos medievais adoita aparecer unida \u00e1 \"Historia Compostellana\", se ben tam\u00e9n aparece en solitario nalg\u00fans manuscritos do s\u00e9culo XII. Quizais foi escrita para completar a parte da fundaci\u00f3n da diocese anterior ao narrado na \"Historia\", pero unha parte do persoal que o investiga, como Justo P\u00e9rez de Urbel e Rub\u00e9n Garc\u00eda \u00c1lvarez, defende que foi creada xusto despois dos \u00faltimos eventos narrados, cara ao ano 982, polo daquela recentemente deposto bispo Paio Rodr\u00edguez.\nO \"Chronicon\" comeza no ano 561, con Andr\u00e9s, bispo durante o Primeiro Concilio de Braga, e contin\u00faa at\u00e9 o episcopado de Pedro Mart\u00ednez de Monsoncio. Menciona o descubrimento do presunto corpo do Ap\u00f3stolo Santiago durante o bispado de Teodomiro, no reinado de Afonso o Casto, pero non se di o lugar onde se atopou o corpo. Segundo o \"Chronicon\", Teodomiro foi o primeiro bispo da nova diocese en Santiago de Compostela, durante o reinado de Carlomagno."}
{"id": "152619", "revid": "98629", "url": "https://gl.wikipedia.org/wiki?curid=152619", "title": "A\u00edda", "text": "A\u00edda \u00e9 unha serie de televisi\u00f3n, do x\u00e9nero da comedia de situaci\u00f3n (\"sitcom\"), producida por Globomedia para a cadea espa\u00f1ola Telecinco, que a estreou o 16 de xaneiro de 2005.\nOrixinalmente protagonizada por Carmen Machi no papel de A\u00edda Garc\u00eda, xurdiu como un \"spin-off\" da serie \"Siete Vidas\", na que A\u00edda era unha \u00abchacha\u00bb que traballaba para Sole (Amparo Bar\u00f3) e que despois comezou a traballar tam\u00e9n no \"Kasi k\u00e9 no\", o bar de Gonzalo (Gonzalo de Castro). A serie comeza cando o pai de A\u00edda morre deix\u00e1ndolle a casa familiar, \u00e1 que A\u00edda decide regresar cos seus dous fillos menores \u00e1s costas, desatando as\u00ed unha manchea de enredos c\u00f3micos que se desenvolven entre reencontros casuais con antigos veci\u00f1os e amigos e bromas sen sentido. Por\u00e9n, durante a sexta temporada da serie, Carmen Machi abandona a serie e entra no seu lugar Miren Ibarguren, interpretando o papel de Soraya, a filla m\u00e1is vella de A\u00edda, que vai vivir con toda a familia, fac\u00e9ndose cargo dela. Na novena temporada, Carmen Machi volve \u00e1 serie.\nEmisi\u00f3n noutros pa\u00edses.\nA serie que se emite noutros pa\u00edses, \u00e9 a mesma pero dobrada ao idioma orixinal."}
{"id": "152620", "revid": "56817", "url": "https://gl.wikipedia.org/wiki?curid=152620", "title": "Gonzalo de Castro", "text": "Gonzalo de Castro, nado o 2 de febreiro de 1963 en Madrid, \u00e9 un actor espa\u00f1ol que alcanzou notable popularidade grazas ao seu papel de \"Gonzalo\" na serie de televisi\u00f3n \"Siete Vidas\", ou a serie \"Doctor Mateo\". En 2014 protagoniza xunto a Bel\u00e9n Rueda a serie \"B&amp;b, de boca en boca\".\nTraxectoria.\nTerminou a carreira de Dereito con 23 anos, pero finalmente consagrou a s\u00faa vida ao mundo da interpretaci\u00f3n. En \"Siete Vidas\" foi, en principio, figurante e inclusive axudante de direcci\u00f3n, ata que o produtor brindoulle a oportunidade de actuar.\nO lugar onde se sente m\u00e1is c\u00f3modo \u00e9 no teatro, onde realizou unha cantidade considerable de traballos, entre os que se encontran a obra \"Las \u00faltimas palabras de copito de nieve\", coa compa\u00f1\u00eda \"Animalario\"."}
{"id": "152622", "revid": "5132", "url": "https://gl.wikipedia.org/wiki?curid=152622", "title": "Partido \u00fanico", "text": ""}
{"id": "152623", "revid": "98629", "url": "https://gl.wikipedia.org/wiki?curid=152623", "title": "Doctor Mateo", "text": "Doctor Mateo \u00e9 unha serie de ficci\u00f3n producida por Notro Films para a cadea espa\u00f1ola Antena 3, que a estreou o 22 de febreiro de 2009 e finalizou o 17 de xullo de 2011.\nEst\u00e1 baseada na serie inglesa \"Doc Martin\", que colleitou altos niveis de audiencia en varios dos pa\u00edses nos que se emitiu, entre eles Reino Unido, Alema\u00f1a, Italia e Australia. Esta serie conta cunha 1\u00aa tempada de 10 cap\u00edtulos, unha 2\u00aa tempada de 14 cap\u00edtulos, unha 3\u00aa tempada de 6 cap\u00edtulos e 4\u00aa tempada de 14 cap\u00edtulos. Foi renovada por unha 5\u00aa tempada de 12 cap\u00edtulos.\nArgumento.\nMateo Sancrist\u00f3bal \u00e9 un m\u00e9dico espa\u00f1ol que reside en Nova York. Logo de empezar a padecer hemofobia, decide deixalo todo al\u00ed e fincarse na vila onde veraneaba de pequeno: San Mart\u00edn del Sella. Al\u00ed iniciar\u00e1 unha nova vida como m\u00e9dico do pobo, e ao longo das tempadas se metera de cheo na vida rural e acabar\u00e1 por atopar o amor...\nLocalizaci\u00f3ns.\nA serie rodouse en Lastres (Asturias) baixo o nome ficticio de San Mart\u00edn del Sella. Este ficticio pobo, segundo o cartel de benvida, est\u00e1 irmandado con Portwenn (Reino Unido), lugar onde se desenvolve a historia de \"Doc Martin\", serie inglesa na cal bas\u00e9ase a versi\u00f3n espa\u00f1ola. Tam\u00e9n ten rodaxe en diversos interiores en Madrid."}
{"id": "152624", "revid": "23204", "url": "https://gl.wikipedia.org/wiki?curid=152624", "title": "Notro Films", "text": "Fundada en outubro de 2004 como unha empresa distribuidora de pel\u00edculas de cine empresa, Notro Films participa principalmente na administraci\u00f3n integral de dereitos audiovisuais. As s\u00faas actividades van dende a adquisici\u00f3n dos dereitos das pel\u00edculas estranxeiras e, \u00e1 produci\u00f3n e o desenvolvemento de novos proxectos para o cine, a televisi\u00f3n e o teatro. Coa s\u00faa sede en Catalu\u00f1a e Madrid, Notro Films c\u00e9ntrase na produci\u00f3n de televisi\u00f3n. No \u00e1mbito teatral, Notro Films producira o co\u00f1ecido musical internacional \"Grease\", xunto con Filmax e Stromboli, e tam\u00e9n con Filmax, P\u00e9rez, O Ratonci\u00f1o dos teus So\u00f1os."}
{"id": "152625", "revid": "23204", "url": "https://gl.wikipedia.org/wiki?curid=152625", "title": "Filmax", "text": "Filmax Entertainment \u00e9 unha compa\u00f1a produtora cinematogr\u00e1fica espa\u00f1ola dirixida e participada na maior\u00eda do seu capital por Julio Fern\u00e1ndez Rodr\u00edguez.\nHistoria e caracter\u00edsticas.\nA compa\u00f1\u00eda creouse en 1953 como distribuidora dos grandes \u00e9xitos da cinematograf\u00eda norteamericana. Dende a estrea de \"Moulin Rouge\", o cl\u00e1sico de John Huston, a compa\u00f1\u00eda distribu\u00edu en Espa\u00f1a m\u00e1is de 800 longametraxes. Actualmente, a empresa constit\u00fae unha das principais organizaci\u00f3ns industriais independentes do sector audiovisual espa\u00f1ol. Est\u00e1 posicionada na creaci\u00f3n, produci\u00f3n, distribuci\u00f3n e exhibici\u00f3n de contidos de ficci\u00f3n e animaci\u00f3n. Desenvolveu un selo cinematogr\u00e1fico propio do x\u00e9nero fant\u00e1stico, Fantastic Factory, dirixido por Brian Yuzna."}
{"id": "152626", "revid": "43749", "url": "https://gl.wikipedia.org/wiki?curid=152626", "title": "Rep\u00fablica Popular Democr\u00e1tica de Corea", "text": ""}
{"id": "152627", "revid": "1410", "url": "https://gl.wikipedia.org/wiki?curid=152627", "title": "Aegukka", "text": "Aegukka (do coreano: \"A canci\u00f3n patri\u00f3tica\", \uc560\uad6d\uac00) ou Ach'im\u016dn pinnara (do coreano: \"Resplandeza a ma\u00f1\u00e1\", \uc544\uce68\uc740 \ube5b\ub098\ub77c \uc774 \uac15\uc0b0) \u00e9 o himno nacional da Rep\u00fablica Popular Democr\u00e1tica de Corea. Antes da divisi\u00f3n da pen\u00ednsula coreana, o himno era o que utiliza actualmente Corea do Sur."}
{"id": "152628", "revid": "5132", "url": "https://gl.wikipedia.org/wiki?curid=152628", "title": "Ach'im\u016dn pinnara", "text": ""}
{"id": "152630", "revid": "6939", "url": "https://gl.wikipedia.org/wiki?curid=152630", "title": "R\u00edo Rhin", "text": ""}
{"id": "152632", "revid": "56817", "url": "https://gl.wikipedia.org/wiki?curid=152632", "title": "Stockholm Syndrome", "text": "\"Stockholm Syndrome\" \u00e9 unha sinxelo da banda inglesa de rock alternativo Muse, editado o 14 de xullo de 2003 dixitalmente (s\u00f3 dispo\u00f1ible deste xeito) como parte do seu terceiro \u00e1lbum de estudio \"Absolution\".\nO solo interpretado por Matthew Bellamy nesta canci\u00f3n foi elixido pola revista \"NME\" como 19 mellor solo de todos os tempos."}
{"id": "152633", "revid": "89787", "url": "https://gl.wikipedia.org/wiki?curid=152633", "title": "Muscle Museum", "text": "Muscle Museum \u00e9 un sinxelo da banda inglesa de rock alternativo Muse, editado o 22 de novembro de 1999 como parte do seu \u00e1lbum de estrea \"Showbiz\". O tema foi bautizado coma \"Muscle Museum\" vendo nun dicionario as palabras que estaban antes e despois de Muse. A canci\u00f3n acadou o posto 43 na lista brit\u00e1nica de sinxelos.\nListaxes de canci\u00f3ns.\nTodos os temas compostos por Matthew Bellamy."}
{"id": "152634", "revid": "56817", "url": "https://gl.wikipedia.org/wiki?curid=152634", "title": "Sunburn", "text": "\"Sunburn\" \u00e9 un sinxelo da banda inglesa de rock alternativo Muse, editado o 21 de febreiro de 2000 como cuarto sinxelo do seu \u00e1lbum de estrea \"Showbiz\". O tema acadou o n\u00famero 22 na lista brit\u00e1nica de sinxelos.\nListaxes de canci\u00f3ns.\nTodos os temas compostos por Matthew Bellamy."}
{"id": "152635", "revid": "54336", "url": "https://gl.wikipedia.org/wiki?curid=152635", "title": "Nosa Se\u00f1ora da Candeloria", "text": "A Virxe da Candeloria \u00e9 a advocaci\u00f3n da Virxe Mar\u00eda que \u00e9 a patroa das Illas Canarias. Co\u00f1ecida como La Morenita, \u00e9 unha das sete patroas das comunidades aut\u00f3nomas de Espa\u00f1a.\nLenda e caracter\u00edsticas.\nO seu santuario \u00e9 a Bas\u00edlica de Nosa Se\u00f1ora da Candelaria, no municipio de Candelaria, ao sueste de Tenerife. A lenda conta que a imaxe da Virxe foi atopada por dous pastores guanches en 1390, antes da conquista das Canarias. Despois de cristianizaci\u00f3n, a imaxe da Virxe foi movida polos propios guanches \u00e1 cova de San Blas, situada detr\u00e1s da bas\u00edlica actual. M\u00e1is tarde, en 1599, o papa Clemente VIII declarouna patroa das Illas Canarias.\nA construci\u00f3n do primeiro santuario para a virxe morena foi conducida polo bispo das illas Canarias, Bartolom\u00e9 Garc\u00eda Jim\u00e9nez en 1668 e rematada en 1672. Era un grande edificio con tres naves e unha torre alta, que desapareceu como resultado dun incendio que tivo lugar o 15 de febreiro de 1789.\nO 12 de decembro de 1867, a Virxe foi declarada Patroa Principal das Illas Canarias polo Papa P\u00edo IX. A Virxe da Candelaria foi canonicamente coroada o 13 de outubro de 1889, sendo a quinta imaxe mariana en Espa\u00f1a en selo.\nFinalmente, o 1 de febreiro de 1959 a bas\u00edlica actual foi consagrada nunha cerimonia relixiosa polo nuncio apost\u00f3lico en Espa\u00f1a, Monse\u00f1or Hildebrando Antoniutti e polo Bispo de Tenerife, Don Domingo P\u00e9rez C\u00e1ceres.\nTodos os anos, o 2 de febreiro e 15 de agosto, miles de persoas de todas as Illas Canarias e os puntos de Espa\u00f1a de peregrinaci\u00f3ns a Candelaria para celebrar a festa da Virxe."}
{"id": "152636", "revid": "22570", "url": "https://gl.wikipedia.org/wiki?curid=152636", "title": "EPROM", "text": "EPROM (\"Erasable Programable Read-Only Memory\", en galego \"Memoria reprogramable borrable de s\u00f3 lectura\"), \u00e9 un tipo de memoria regravable (reprogramable) de acceso aleatorio inventada polo enxe\u00f1eiro Dov Frohman. As EPROM son memorias non vol\u00e1tiles, \u00e9 dicir, mante\u00f1en a informaci\u00f3n almacenada cando se lles retira a alimentaci\u00f3n.\nPara gravar nunha EPROM, o usuario aplica impulsos el\u00e9ctricos (env\u00eda unha corrente el\u00e9ctrica equivalente a un 1 ou un 0 l\u00f3xicos) na porta dos transistores. En cambio, o borrado \u00e9 m\u00e1is complexo, xa que \u00e9 necesario aplicarlle radiaci\u00f3n ultravioleta.\nDe feito, as EPROM te\u00f1en unha pequena vent\u00e1 de cuarzo na parte superior do seu encapsulado que a protexe de radiaci\u00f3n non desexada (evitando o borrado accidental) e a trav\u00e9s da cal se pode ver o chip de silicio.\nUsos.\nAlg\u00fans microcontroladores anteriores \u00e1 aparici\u00f3n das EEPROM e das memorias flash usan unha EPROM para o almacenamento do programa. Tam\u00e9n a BIOS dos antigos ordenadores persoais era unha memoria deste tipo. Ademais, util\u00edzase en prototipos xa que a produci\u00f3n a pequena escala usando EPROMs \u00e9 rendible economicamente."}
{"id": "152637", "revid": "47401", "url": "https://gl.wikipedia.org/wiki?curid=152637", "title": "O Salgueiro", "text": "O top\u00f3nimo O Salgueiro pode referirse a varios lugares de Galicia:"}
{"id": "152639", "revid": "23204", "url": "https://gl.wikipedia.org/wiki?curid=152639", "title": "Salgueiro (hom\u00f3nimos)", "text": "Salgueiro pode referirse a:"}
{"id": "152640", "revid": "1131", "url": "https://gl.wikipedia.org/wiki?curid=152640", "title": "Camilo Jos\u00e9 Cela Trulock", "text": ""}
{"id": "152641", "revid": "1131", "url": "https://gl.wikipedia.org/wiki?curid=152641", "title": "As Ameixeiras", "text": ""}
{"id": "152642", "revid": "56817", "url": "https://gl.wikipedia.org/wiki?curid=152642", "title": "Ameixeiras", "text": "O fit\u00f3nimo Ameixeiras fai referencia \u00e1 \u00e1rbore ameixeira. Pode referirse a:\nAmais, como apelido pode referirse a:"}
{"id": "152643", "revid": "1131", "url": "https://gl.wikipedia.org/wiki?curid=152643", "title": "Codes\u00e1s", "text": "O top\u00f3nimo galego Os Codes\u00e1s \u00e9 un fit\u00f3nimo que indica a presenza de codesos. Pode referirse a:"}
{"id": "152649", "revid": "12452", "url": "https://gl.wikipedia.org/wiki?curid=152649", "title": "GLTB", "text": ""}
{"id": "152650", "revid": "56817", "url": "https://gl.wikipedia.org/wiki?curid=152650", "title": "Primeira divisi\u00f3n espa\u00f1ola 1967/68", "text": "A tempada 1967/68 da Primeira divisi\u00f3n espa\u00f1ola de f\u00fatbol, que foi a 37\u00aa edici\u00f3n do campionato, disputouse entre o 9 de setembro de 1967 e o 28 de abril de 1968.\nO Real Madrid revalidou o t\u00edtulo do ano anterior.\nTrofeo Pichichi.\nFidel Uriarte logrou o Trofeo Pichichi ao m\u00e1ximo goleador do campionato."}
{"id": "152651", "revid": "22570", "url": "https://gl.wikipedia.org/wiki?curid=152651", "title": "Primeira divisi\u00f3n espa\u00f1ola 1966/67", "text": "A tempada 1966/67 da Primeira divisi\u00f3n espa\u00f1ola de f\u00fatbol, que foi a 36\u00aa edici\u00f3n do campionato, disputouse entre o 10 de setembro de 1966 e o 23 de abril de 1967.\nO Real Madrid sumou o seu 12\u00ba t\u00edtulo de liga.\nTrofeo Pichichi.\nWaldo logrou o Trofeo Pichichi ao m\u00e1ximo goleador do campionato."}
{"id": "152652", "revid": "22570", "url": "https://gl.wikipedia.org/wiki?curid=152652", "title": "Primeira divisi\u00f3n espa\u00f1ola 1965/66", "text": "A tempada 1965/66 da Primeira divisi\u00f3n espa\u00f1ola de f\u00fatbol, que foi a 35\u00aa edici\u00f3n do campionato, disputouse entre o 4 de setembro de 1965 e o 3 de abril de 1966.\nO Atl\u00e9tico de Madrid rompeu a vaga vitoriosa do Real Madrid logrando o seu cuarto t\u00edtulo de liga.\nTrofeo Pichichi.\nVav\u00e1 II logrou o Trofeo Pichichi ao m\u00e1ximo goleador do campionato."}
{"id": "152653", "revid": "22570", "url": "https://gl.wikipedia.org/wiki?curid=152653", "title": "Primeira divisi\u00f3n espa\u00f1ola 1964/65", "text": "A tempada 1964/65 da Primeira divisi\u00f3n espa\u00f1ola de f\u00fatbol, que foi a 34\u00aa edici\u00f3n do campionato, disputouse entre o 13 de setembro de 1964 e o 18 de abril de 1965.\nO Real Madrid encadeou o seu quinto t\u00edtulo consecutivo, establecendo un r\u00e9cord de vitorias consecutivas a\u00ednda vixente, e que s\u00f3 os propios madridistas lograron igualar 25 anos despois (1985-1990).\nTrofeo Pichichi.\nCayetano R\u00e9 logrou o Trofeo Pichichi ao m\u00e1ximo goleador do campionato."}
{"id": "152654", "revid": "98629", "url": "https://gl.wikipedia.org/wiki?curid=152654", "title": "Primeira divisi\u00f3n espa\u00f1ola 1963/64", "text": "A tempada 1963/64 da Primeira divisi\u00f3n espa\u00f1ola de f\u00fatbol, que foi a 33\u00aa edici\u00f3n do campionato, disputouse entre o 15 de setembro de 1963 e o 26 de abril de 1964.\nO Real Madrid proclamouse campi\u00f3n por cuarta tempada consecutiva, marca ins\u00f3lita ata ese momento. Os \"merengues\" quedaron co seu segundo trofeo ligueiro.\nTrofeo Pichichi.\nO hispano-h\u00fangaro Ferenc Pusk\u00e1s logrou o cuarto Trofeo Pichichi da s\u00faa carreira."}
{"id": "152655", "revid": "56817", "url": "https://gl.wikipedia.org/wiki?curid=152655", "title": "Primeira divisi\u00f3n espa\u00f1ola 1962/63", "text": "A tempada 1962/63 da Primeira divisi\u00f3n espa\u00f1ola de f\u00fatbol, que foi a 32\u00aa edici\u00f3n do campionato, disputouse entre o 16 de setembro de 1962 e o 21 de abril de 1963.\nO Real Madrid logrou est\u00e1 tempada o que ning\u00fan club lograra ata a data: proclamarse campi\u00f3n da liga espa\u00f1ola por terceiro ano consecutivo. Co seu noveno t\u00edtulo, os brancos superaron o FC Barcelona (oito veces campi\u00f3n) como equipo m\u00e1is laureado da Primeira Divisi\u00f3n de Espa\u00f1a.\nTrofeo Pichichi.\nO hispano-h\u00fangaro Ferenc Pusk\u00e1s logrou o terceiro Trofeo Pichichi da s\u00faa carreira."}
{"id": "152656", "revid": "22570", "url": "https://gl.wikipedia.org/wiki?curid=152656", "title": "Primeira divisi\u00f3n espa\u00f1ola 1961/62", "text": "A tempada 1961/62 da Primeira divisi\u00f3n espa\u00f1ola de f\u00fatbol, que foi a 31\u00aa edici\u00f3n do campionato, disputouse entre o 2 de setembro de 1961 e o 1 de abril de 1962.\nO Real Madrid revalidou o t\u00edtulo conquistado a tempada anterior. Os brancos, ademais, lograron o primeiro dobrete da s\u00faa historia, ao venceren tam\u00e9n na Copa do Xeneral\u00edsimo.\nTrofeo Pichichi.\nNo seu debut na liga espa\u00f1ola, Juan Seminario logrou o Trofeo Pichichi con 25 goles en 30 partidos. Seminario \u00e9 o \u00fanico futbolista peruano e do Real Zaragoza que logrou este trofeo."}
{"id": "152657", "revid": "336", "url": "https://gl.wikipedia.org/wiki?curid=152657", "title": "Quentamento global", "text": ""}
{"id": "152659", "revid": "23204", "url": "https://gl.wikipedia.org/wiki?curid=152659", "title": "Yves Desmarets", "text": "Yves Hadley Desmarets, nado en Par\u00eds o 19 de xullo de 1979, \u00e9 un futbolista franc\u00e9s. Xoga de centrocampista.\nTraxectoria.\nTras militar en modestos equipos afeccionados franceses, en 2006 deu o salto ao f\u00fatbol profesional ao incorporarse ao Vit\u00f3ria de Guimar\u00e3es, daquela na Segunda Divis\u00f3n de Portugal. Na s\u00faa primeira tempada o equipo luso logrou o ascenso \u00e1 Primeira Divisi\u00f3n.\nPermaneceu no Vit\u00f3ria d\u00faas tempadas m\u00e1is, sumando un total de 87 encontros e oito goles na m\u00e1xima categor\u00eda, ademais de catro partidos na Copa da UEFA. Tras finalizar o seu contrato, o 6 de xu\u00f1o de 2010 anunciouse a s\u00faa contrataci\u00f3n polo Deportivo da Coru\u00f1a por un ano, con opci\u00f3n a outro."}
{"id": "152661", "revid": "15490", "url": "https://gl.wikipedia.org/wiki?curid=152661", "title": "Jos\u00e9 Luis Sampedro", "text": "Jos\u00e9 Luis Sampedro S\u00e1ez, nado en Barcelona o 1 de febreiro de 1917 e finado en Madrid o 8 de abril de 2013, foi un escritor e economista de orixe catal\u00e1.\nTraxectoria.\nCun ano de vida trasladouse canda a s\u00faa familia a T\u00e1nxer, onde viviu at\u00e9 os 13 anos. En 1936 \u00e9 mobilizado polo ex\u00e9rcito republicano na Guerra Civil Espa\u00f1ola. Despois incorp\u00f3rase ao chamado ex\u00e9rcito nacional. Pasa a guerra en Melilla, Catalu\u00f1a, Guadalaxara e Huete, na provincia de Cuenca.\nTras obter unha praza de funcionario de aduanas en Santander trasl\u00e1dase a Madrid, onde en 1944 casa con Isabel Pellicer e realiza os seus estudos de Ciencias Econ\u00f3micas que finaliza en 1947 con Premio Extraordinario de Carreira. Comeza a traballar no Banco Exterior de Espa\u00f1a, ademais de dar clases na universidade. En 1955 conv\u00e9rtese en catedr\u00e1tico de Estrutura Econ\u00f3mica pola Universidade Complutense de Madrid, posto que ocupar\u00e1 at\u00e9 1969, compaxin\u00e1ndoo con diversos postos no Banco Exterior de Espa\u00f1a alcanzando o nivel de Subdirector Xeral.\nEscribe daquela a obra de teatro \"\"Un sitio para vivir\". Publica \"Realidad econ\u00f3mica y an\u00e1lisis estructural\" e mais \"El futuro europeo de Espa\u00f1a\"\".\nEntre 1965 e 1966, ante as destituci\u00f3ns dos catedr\u00e1ticos na universidade espa\u00f1ola Aranguren e Tierno Galv\u00e1n, decide facerse profesor visitante nas universidades de Salford e Liverpool. Unido a eles, xunto con outros profesores, crean o Centro de Estudos e Investigaci\u00f3ns (CEISA) que ser\u00eda pechado polo goberno tres anos despois. En 1968 \u00e9 designado \"Ann Howard Shaw Lecturer\" na universidade norteamericana \"Bryn Mawr College\". \u00c1 s\u00faa volta a Espa\u00f1a pide a excedencia na Universidade Complutense e publica \"\"El caballo desnudo\", unha s\u00e1tira que lle permitir\u00e1 desafogar as s\u00faas frustraci\u00f3ns ante a situaci\u00f3n do pa\u00eds.\nRegresa ao Ministerio de Facenda como Asesor Econ\u00f3mico da Direcci\u00f3n Xeral de Aduanas. Imparte cursos na Escola Diplom\u00e1tica, o Instituto de Estudos Fiscais e na Universidade Aut\u00f3noma de Barcelona. Durante este per\u00edodo escribe \"Conciencia del subdesarrollo\" e \"La inflaci\u00f3n en versi\u00f3n completa\".\nEn 1976 volve ao Banco Exterior de Espa\u00f1a como economista asesor. En 1977 \u00e9 nomeado senador por designaci\u00f3n real, nas primeiras Cortes democr\u00e1ticas, posto que ocupar\u00e1 at\u00e9 1979. En paralelo \u00e1 s\u00faa actividade profesional como economista, publica diversas novelas e tras a s\u00faa xubilaci\u00f3n continua dedicado a escribir, conseguindo grandes \u00e9xitos con obras como \"Octubre, octubre\" ou a co\u00f1ecida novela \"Sonrisa etrusca\". Os seus \u00e9xitos literarios coinciden coa tr\u00e1xica noticia da morte da s\u00faa esposa Isabel en 1986.\nEn 1990 \u00e9 nomeado membro da Real Academia Espa\u00f1ola onde a s\u00faa heterodoxo discurso de ingreso, \"Desde la frontera\" ten moito que ver co tema da s\u00faa obra \"La vieja sirena\"\", publicada ese mesmo ano, que \u00e9 un canto \u00e1 vida, ao amor e \u00e1 tolerancia.\nA finais dos 90 casou coa escritora, poetisa e tradutora Olga Lucas.\nBrillantemente l\u00facido, xa case centenario, exerceu o seu humanismo cr\u00edtico acerca da decadencia moral e social de Occidente, do neoliberalismo e as brutalidades do capitalismo salvaxe. Sampedro foi presidente honorario non executivo da empresa Sintratel, xunto con Jos\u00e9 Saramago.\nReco\u00f1ecementos.\nEn abril de 2009 foi investido como Doutor Honoris Causa da Universidade de Sevilla. En 2010 o Consello de Ministros outorgoulle a Orde das Artes e as Letras de Espa\u00f1a. En 2011 recibiu o Premio Nacional das Letras Espa\u00f1olas. En 2012 foi nomeado \"Escritor Galego Universal\" pola Asociaci\u00f3n de Escritores en Lingua Galega."}
{"id": "152662", "revid": "23204", "url": "https://gl.wikipedia.org/wiki?curid=152662", "title": "Collado Jermoso", "text": "O refuxio de alta monta\u00f1a Diego Mella, m\u00e1is co\u00f1ecido como Collado Jermoso, \u00e9 un refuxio de monta\u00f1a situado no municipio castel\u00e1n-leon\u00e9s de Posada de Valde\u00f3n (Le\u00f3n), a 2.064 metros de altitude, sobre o Val de Valde\u00f3n, no macizo central dos Picos de Europa. Foi inaugurado en 1942 e est\u00e1 xestionado pola FDMESCYL.\nHistoria.\nDebe o seu nome a Diego Mella, monta\u00f1eiro que nos anos 1930 pasou pola localizaci\u00f3n actual do refuxio e, vendo que hab\u00eda unha fonte e estaba protexido do vento, o lugar serv\u00eda de base para a ascensi\u00f3n de cumes como o Llambri\u00f3n, a Torre de Pe\u00f1alba ou a Palanca.\nFoi inaugurado en agosto de 1942 e dous anos m\u00e1is tarde constru\u00eduse unha ampliaci\u00f3n para a garder\u00eda.\nDescrici\u00f3n.\nActualmente o refuxio ofrece os seguintes servizos:"}
{"id": "152663", "revid": "6939", "url": "https://gl.wikipedia.org/wiki?curid=152663", "title": "Tierno Galv\u00e1n", "text": ""}
{"id": "152665", "revid": "5863", "url": "https://gl.wikipedia.org/wiki?curid=152665", "title": "Ernesto V\u00e1zquez Souza", "text": "Ernesto V\u00e1zquez Souza, nado na Coru\u00f1a en 1970, \u00e9 un escritor e investigador galego.\nTraxectoria.\nDoutorado pola Universidade da Coru\u00f1a en Filolox\u00eda Hisp\u00e1nica, secci\u00f3n de Galego-portugu\u00e9s, \u00e9 especialista en historia do impreso galego na etapa contempor\u00e1nea. Ten publicado artigos e outros traballos sobre as Irmandades da Fala, a figura de \u00c1nxel Casal ou a Xeraci\u00f3n N\u00f3s. Traballa como bibliotecario en Valladolid."}
{"id": "152667", "revid": "98629", "url": "https://gl.wikipedia.org/wiki?curid=152667", "title": "Kopi Luwak", "text": "O Kopi Luwak ou caf\u00e9 de civeta \u00e9 o caf\u00e9 obtido de grans que, tras seren inxeridos polo devandito animal, pasan polo seu tracto intestinal e son expulsados entre os seus excrementos. Estes viv\u00e9rridos \u00e9nchense de froitos maduros de caf\u00e9 e expulsan o gran parcialmente dixerido.\nCaracter\u00edsticas.\nAs civetas moran nas illas de Sumatra, Xava e C\u00e9lebes, no arquip\u00e9lago de Indonesia, en Filipinas (al\u00ed o produto co\u00f1\u00e9cese por \"Kape Alamid\"), Vietnam e alg\u00fans estados produtores de caf\u00e9 do sur da India. O caf\u00e9 de Vietnam \u00e9 lixeiramente diferente xa que en realidade al\u00ed o animal que realiza o proceso \u00e9 unha donicela, e os grans de caf\u00e9 son da variedade robusta.\nO caf\u00e9 de civeta \u00e9 a variedade m\u00e1is cara actualmente, sendo o seu prezo orientativo duns 900 \u20ac/kg. V\u00e9ndese principalmente no Xap\u00f3n e nos Estados Unidos, mais o seu consumo estase a estender e xa \u00e9 posible atopalo en moitos outros lugares a\u00ednda que en cantidades limitadas.\n\"Kopi\" \u00e9 a palabra indonesia para caf\u00e9, e \"luwak\" \u00e9 o nome local que recibe a civeta. Os froitos vermellos de caf\u00e9 son parte natural da s\u00faa dieta, as\u00ed como de insectos, pequenos mam\u00edferos e outras froitas. O gran interno do caf\u00e9 non \u00e9 dixerido, pero parece ser que si \u00e9 modificado quimicamente polas encimas presentes no est\u00f3mago da civeta, que engaden sabor ao caf\u00e9 rompendo as prote\u00ednas que producen o seu amargor.\nOs grans son excretados a\u00ednda cubertos polas capas internas do froito, recolleitos polos habitantes do lugar e logo vendidos aos distribuidores. Os grans l\u00e1vanse e t\u00f3rranse s\u00f3 lixeiramente, para non estragar os complexos sabores desenvolvidos durante o proceso.\nDende 1996 existe un proceso industrial polo que se obt\u00e9n un caf\u00e9 semellante ao Kopi Luwak a un custo moito menor."}
{"id": "152673", "revid": "25871", "url": "https://gl.wikipedia.org/wiki?curid=152673", "title": "Baluros", "text": "Os baluros ou valuros eran unha comunidade ou tribo de sacerdotes de orixe precristi\u00e1 procedentes da Balura ou Baluria, na Terra Ch\u00e1. Provi\u00f1an da cidade de Veria, asolagada por maldici\u00f3n divina baixo a lagoa de Santa Cristina e de al\u00ed espall\u00e1ronse polo resto de pa\u00eds fundaron numerosas Baloiras.\nCaracterizaci\u00f3n.\nSegundo Antonio Reigosa, ti\u00f1an a consideraci\u00f3n de seita ou raza maldita. Exerc\u00edan de curandeiros, feiticeiros, usureiros, agoireiros, esmoleiros vagamundos, predicadores e santeiros, comerciantes da arte e do engano como d\u00e1 a entender a copla \"Baluro, por que vas preso? / Se\u00f1or, por cousa ningunha: / porque roubei un ramal / e detr\u00e1s vi\u00f1a unha mula.\" Chegaban a suplantar ou competir cos cregos, polo que alg\u00fans bispos galegos decretaron excomu\u00f1\u00f3ns que os obrigaron a dispersarse e a exercer as s\u00faas artes en segredo.\nPed\u00edan esmola para \"as once mil virxes e once mil cantantes que con medio corpo na auga e medio f\u00f3ra cantan noite e calan de d\u00eda na lagoa de Caque\", Obti\u00f1an salvocondutos e a condici\u00f3n e ministros e familiares do Real Hospital de Santiago o que lles permit\u00eda pedir no seu nome. Moitos deles presentaban cicatrices na faciana e nas mans para impresionaren as v\u00edtimas.\nIdentificaci\u00f3n xeogr\u00e1fica.\nA terra dos valuros sit\u00faase na Terra Ch\u00e1. Vicente Risco di que a \"Terra de Valura\" abarcar\u00eda dende Xermar ata Ribeiras de Lea e dende Castro de Rei ata Pino. Recollendo a opini\u00f3n doutros autores, cita a Manuel Murgu\u00eda para quen, desbotando a opini\u00f3n manifestada por Bo\u00e1n e De la G\u00e1ndara de que fosen denominados as\u00ed por seren adoradores do deus Baal, ser\u00edan os que viven preto das monta\u00f1as Valuras. Para Aquilino Iglesia Alvari\u00f1o a terra dos valuros ser\u00eda unha antiga \"Valuria\" que abrangu\u00eda case toda a Terra Ch\u00e1, e Manuel Amor Meil\u00e1n, segundo recolle Risco, col\u00f3caa no concello de Cospeito, onde di que estivo a palafita \"vila asolagada de Beria\" chegando \u00e1 parroquia de Triab\u00e1 en Castro de Rei e quizais algunha outra pr\u00f3xima a aquel. Eduardo Lence-Santar as\u00edgnalle a Valura unha extensi\u00f3n que comprender\u00eda o concello de Cospeito e algunhas parroquias de Castro de Rei, A Pastoriza e Abad\u00edn.\nExisten varias referencias aos valuros na toponimia actual. Existe unha \"Casa da Valura\" en Trabada na que habitou unha persoa orixinaria da Terra Ch\u00e1, a devandita casa est\u00e1 actualmente deshabitada pero os seus descendentes seguen a ser co\u00f1ecidos polo alcume \"do/a valuro/a\". En Mondo\u00f1edo, cabo do cami\u00f1o que vai dende o Os Remedios cara ao Mosteiro dos Picos existe unha casa a\u00ednda habitada co\u00f1ecida tam\u00e9n como a \"Casa da Valura\". Na cidade de Lugo existe unha \"r\u00faa do Baluro\" e ao p\u00e9 do Mi\u00f1o un \"caneiro do Baluro\". Deste Baluro do caneiro escribe \u00c1nxel Fole que ti\u00f1a \"aspecto de t\u00e1rtaro\" e que os baluros eran \"pueblo de raza amarilla y misteriosos or\u00edgenes\".\nReferencias hist\u00f3ricas.\nNo s\u00e9culo XVIII os bispados de Ourense, Tui e Mondo\u00f1edo condenaron as s\u00faas pr\u00e1cticas e abusos como usurpadores das funci\u00f3ns e beneficios propios dos cregos.\nEn 1750 deu Cartas Pastorais contra eles o bispo de Mondo\u00f1edo e son citados no par\u00e1grafo 12 das \"Constituciones\" que deu \u00e1 Igrexa de Tui o seu bispo Fr. Juan de Villamar no ano 1665 nestes termos: \"Deseando vivamente ocurrir a los gravisimos da\u00f1os que en las almas sencillas ocasionan los questores que el vulgo llama Baluros, ya con predicaci\u00f3n de milagros, revelaciones, profec\u00edas, promesas \u00e9 indulgencias fingidas, oraciones y exorcismos supersticiosos, ya con enga\u00f1o, amenaza y vanas descomuniones que fulminan para atemorizar \u00e1 los r\u00fasticos y sacarles su dinero y alhajas, mandamos...\".\nEtimolox\u00eda.\n\u00c9 un termo ambiguo canto \u00e1 graf\u00eda. O \"Diccionario galego-castel\u00e1n\" de Xos\u00e9 Lu\u00eds Franco Grande (1968-1972) define \"baluro\" como \"\"brujo, hechicero que a la vez oficiaba de m\u00e9dico, sacerdote, milagrero y profeta\" e \"valuro-a\" como \"usurero, que presta con usura.\" \"D\u00edcese de los habitantes de la Terra Ch\u00e1, que tambi\u00e9n se les llama chairegos\"\". No Dicionario da Real Academia Galega s\u00f3 aparece \"baluro\", como sin\u00f3nimo de bruxo ou meigo.\nXa no s\u00e9culo XVIII, Xo\u00e1n Sobreira Salgado, nas papeletas que preparara para un dicionario galego, recoll\u00eda o significado despectivo de \"baluro\" na Terra de Lemos ao definilo como \"persona miserable, taca\u00f1o, persona ru\u00edn\" e ofrece \"cativo\" como sin\u00f3nimo.\nNo \"Diccionario enciclop\u00e9dico gallego-castellano\" de Eladio Rodr\u00edguez Gonz\u00e1lez, \"baluro,-ra\" tam\u00e9n \u00e9 \"ambicioso, que tiene deseo vehemente de alguna cosa\".\nAl\u00e9n destes mesmos significados, An\u00edbal Otero rexistra \"baluro\" como \"folgaz\u00e1n\" e \"gordo ou contrafeito\". O Dicion\u00e1rio Estraviz faise eco destas achegas coa expresi\u00f3n \"estar coma un baluro\", que \u00e9 estar groso, e tam\u00e9n da graf\u00eda con uve para os significados de \"usureiro\" e \"chairego\"."}
{"id": "152675", "revid": "624", "url": "https://gl.wikipedia.org/wiki?curid=152675", "title": "Maximiliano II, Sacro Emperador Romano-Xerm\u00e1nico", "text": "Maximiliano II de Habsburgo, tam\u00e9n chamado Maximiliano II do Sacro Imperio Romano-Xerm\u00e1nico, nado en Viena o 31 de xullo de 1527 e finado en Ratisbona o 12 de outubro de 1576, foi coroado rei de Bo\u00e9mia en 1562, de Hungr\u00eda e de Croacia en 1563 e Emperador do Sacro Imperio en 1564, e permaneceu nos cargos at\u00e9 s\u00faa morte.\nTraxectoria.\nFillo de Ana de Bohemia e Fernando I de Habsburgo, que o precedeu como emperador do Sacro Imperio. Seu curm\u00e1n, Filipe II, como fillo de Carlos V, ter\u00eda normalmente accedido ao trono imperial, mais Maximiliano foi elixido en virtude dun acordo celebrado en 1553.\nMaximiliano era considerado intelixente, tolerante e culto. Era padr\u00f3n de artes e ciencias e decidiu transformar Viena nun gran centro intelectual.\nPol\u00edtica relixiosa.\nMaximiliano, que se denominaba \"nin cat\u00f3lico, nin protestante, s\u00f3 cristi\u00e1n\", ti\u00f1a amplos co\u00f1ecementos sobre a relixi\u00f3n dos protestantes. Como emperador, asegurou liberdade aos luteranos e deploraba a intolerancia relixiosa francesa e hisp\u00e1nica.\nConsiderado por alg\u00fans como cat\u00f3lico, e por outros como protestante. A s\u00faa declarada simpat\u00eda polos Luteranos e polos protestantes en xeral, fixo que, en 1562, se vira obrigado a xurar vivir e morrer na fe cat\u00f3lica.\nAs pol\u00edticas de Maximiliano sobre a neutralidade relixiosa e a paz no Imperio daba aos cat\u00f3licos e protestantes un espazo com\u00fan de liberdade de culto tras as primeiras loitas da Reforma.\nA pesar de decepcionar os pr\u00edncipes protestantes alem\u00e1ns pola s\u00faa negativa en investir nos bispados administrados por protestante con seus feudos imperiais, Maximiliano concedeu liberdade de culto \u00e1 nobreza protestante, mentres traballaba para a reforma na Igrexa Cat\u00f3lica. Entre as s\u00faas propostas de reforma, estaba unha que daba o dereito aos padres para se casaren, proposta que foi rexeitada por causa da oposici\u00f3n hisp\u00e1nica.\nT\u00edtulos.\nArquiduque da Austria, duque de Carniola, duque da Carintia, duque de Landgrave da Alta Alsacia, duque da Baixa Alsacia, rei de Boemia, rei de Hungr\u00eda e de Croacia e Emperador do Sacro Imperio.\nMaximiliano II tam\u00e9n era membro da Orde do V\u00e9laro de Ouro e da Orde da Xarreteira."}
{"id": "152676", "revid": "1131", "url": "https://gl.wikipedia.org/wiki?curid=152676", "title": "A Madanela", "text": ""}
{"id": "152677", "revid": "54336", "url": "https://gl.wikipedia.org/wiki?curid=152677", "title": "San Xusto", "text": "San Xusto \u00e9 o nome dun m\u00e1rtir cristi\u00e1n do s\u00e9culo IV, finado con 7 anos canda a outro neno (v\u00e9xase Xusto e Pastor). \nComo top\u00f3nimo pode referirse a:"}
{"id": "152678", "revid": "1131", "url": "https://gl.wikipedia.org/wiki?curid=152678", "title": "Sangu\u00f1edo", "text": "O fit\u00f3nimo galego Sangu\u00f1edo pode referirse a:"}
{"id": "152679", "revid": "85894", "url": "https://gl.wikipedia.org/wiki?curid=152679", "title": "Xo\u00e1n Rodr\u00edguez de Padr\u00f3n", "text": "Xo\u00e1n Rodr\u00edguez de Padr\u00f3n ou de la C\u00e1mara, nado en Padr\u00f3n en 1390 e finado no mosteiro de Herb\u00f3n en 1450, foi un escritor en lingua castel\u00e1 do prerrenacemento, considerado o \u00faltimo poeta da escola galega.\nNon se co\u00f1ece moito da s\u00faa vida, dado que dos seus versos naceu unha lenda persoal que deu p\u00e9 mesmo a biograf\u00edas ap\u00f3crifas, como a \"Vida del trovador Juan Rodr\u00edguez del Padr\u00f3n\", editada en 1839 por Pedro Jos\u00e9 Pidal na \"Revista de Madrid\", e da que existen polo menos d\u00faas copias manuscritas do s\u00e9culo XVII. Non se trata dunha biograf\u00eda real, sen\u00f3n dunha novelizaci\u00f3n da s\u00faa vida a partir dos seus poemas. Amais, os feitos da s\u00faa propia vida est\u00e1n mesturados cos dos personaxes da s\u00faa novela sentimental \"El siervo libre de amor\". Ao igual que ao seu paisano Mac\u00edas o Namorado, atrib\u00faenselle moitos lances amorosos, e ambos son mitificados no \"Cancioneiro Geral\" de Garcia de Resende.\nTraxectoria.\nNaceu nunha familia fidalga de Padr\u00f3n (Fidel Fita sinala que da parroquia de Herb\u00f3n), e alg\u00fans membros da s\u00faa familia paterna eran pr\u00f3ximos \u00e1 Orde Franciscana Reformada. Estudou na Universidade de Salamanca, estando ao servizo do arcebispo (e despois cardeal) Juan de Cervantes. En contacto coa corte de Xo\u00e1n II de Castela, recibiu boa educaci\u00f3n, destacando como poeta. En 1430 viaxou a Italia acompa\u00f1ando ao arcebispo na visita a As\u00eds ao convento xeral dos franciscanos. En 1434 puido asistir ao Concilio de Basilea como secretario seu, as\u00ed como noutras andanzas por Alema\u00f1a. Nestas viaxes contactar\u00eda co viaxeiro Pero Tafur.\nDe regreso \u00e1 corte ten amor\u00edos cunha dama da Ra\u00ed\u00f1a, que estaba casada. Xo\u00e1n Rodriguez conta o seu amor a un amigo, e ao sabelo, a dama d\u00e1lle as costas. Marcha ent\u00f3n da corte, peregrinando a Xerusal\u00e9n. En 1438 visitou Su\u00edza. Desde ese ano escribiu a obra \"Servo libre de amor\", reflexo do desengano amoroso, dedicada ao seu amigo Gonzalo de Medina, xu\u00edz de Mondo\u00f1edo. Na obra narra unha historia amorosa e introduce ao tempo unha novela cabaleiresca, utilizando verso e prosa, o que nese momento era unha innovaci\u00f3n.\nAo seu regreso, en 1440, recibe beneficios de varias parroquias galegas e unha coenx\u00eda en Tui. Pero ao ano seguinte renunciou a estes privilexios e marchou de novo a Xerusal\u00e9n, onde se fixo franciscano. Regresou a Herb\u00f3n, ingresando no convento de San Francisco de Herb\u00f3n, ao que doou a s\u00faa fortuna.\nPersonaxe.\nEn 1941 Ram\u00f3n Otero Pedrayo publicou \"Las palmas del convento. Biograf\u00eda novelada de Rodr\u00edguez del Padr\u00f3n\". En 1788 Nicol\u00e1s Antonio, na s\u00faa obra \"Bibliotheca Hispana Vetus\", resumiu de forma cr\u00edtica os datos at\u00e9 ent\u00f3n co\u00f1ecidos sobre el:\nObra.\nA s\u00faa primeira obra, \"Siervo libre de amor\" (1439), inaugura a ficci\u00f3n sentimental. Na primeira parte, cun estilo latinizante propio da prosa do s\u00e9culo XV, narra o rexeitamento do protagonista por parte da amada por divulgar a s\u00faa paix\u00f3n. Na segunda parte, \"El Entendimiento\", personaxe aleg\u00f3rico, aparta ao protagonista do suicidio e presenta a \"Estoria de dos amadores\", Ardanlier e Liesa, asasinada polo rei Creos, pai do amante, cuxa morte segue \u00e1 dela. Na terceira parte parte o autor, s\u00f3 e desesperado, encontra unha estra\u00f1a nave que o agarda. A obra recorda as \"Heroidas\" de Ovidio, que o propio autor adaptou traduc\u00edndoas co t\u00edtulo de \"Bursario\".\nCara a 1440 escribiu \"Cadira de Onor\", un tratado moral que defende a nobreza e virtude como antig\u00fcidade de li\u00f1axe. De 1445 \u00e9 outra novela sentimental, \"Triunfo de las donas\", que re\u00fane m\u00e1is de corenta argumentos feministas, escrita como signo do prerrenacemento contra a misoxinia medievalizadora do \"Corbacho o reprobaci\u00f3n del amor mundano\" de Alfonso Mart\u00ednez de Toledo.\nCon todo, Xo\u00e1n Rodr\u00edguez de Padr\u00f3n foi sobre todo co\u00f1ecido polos seus poemas de arte menor, clasificables coma l\u00edrica cancioneril e o amor cort\u00e9s de tipo provenzalizante. Nesta poes\u00eda hai encanto, graza e certa picard\u00eda de bo gusto.\nObras s\u00faas en verso son \"Siete canciones\", \"Los 10 mandamientos del amor\" e \"Siete gozos de amor\". Tam\u00e9n escribiu ep\u00edstolas como \"Bursario e Oriflama\"."}
{"id": "152680", "revid": "1131", "url": "https://gl.wikipedia.org/wiki?curid=152680", "title": "Agrela", "text": "Unha agrela fai menci\u00f3n a unha pequena agra (unha eira, un terreo cultivado). O top\u00f3nimo A Agrela pode referirse a varios lugares de Galicia:"}
{"id": "152683", "revid": "1888", "url": "https://gl.wikipedia.org/wiki?curid=152683", "title": "Fix\u00f3", "text": "O top\u00f3nimo Fix\u00f3 pode referirse a varios lugares de Galicia:"}
{"id": "152694", "revid": "54336", "url": "https://gl.wikipedia.org/wiki?curid=152694", "title": "Costanza, duquesa de Lancaster", "text": "Costanza de Lancaster ou Costanza de Castela, nada en 1354 en Castrojeriz e finada o 24 de marzo de 1394 no castelo de Lancaster, foi unha nobre castel\u00e1, duquesa de Lancaster desde 1371 at\u00e9 \u00e1 s\u00faa morte.\nTraxectoria.\nCostanza era filla lex\u00edtima de Maria de Padilla e de Pedro I de Castela. Descend\u00eda, por v\u00eda paterna, dos reis de Portugal, pois a s\u00faa avoa paterna, a infanta Mar\u00eda de Portugal, era filla de Beatriz de Castela e de Afonso IV de Portugal, e o seu av\u00f3 paterno, Afonso IX de Castela, era fillo da infanta Constanza de Portugal e de Fernando IV de Castela.\nTras a morte do seu irm\u00e1n, o pr\u00edncipe herdeiro Afonso, en 1362, tendo el s\u00f3 3 anos, Costanza foi nomeada herdeira de seu pai, pois era a s\u00faa filla m\u00e1is vella (m\u00e1is al\u00f3 dela, s\u00f3 hab\u00eda as s\u00faas irm\u00e1s, Beatriz, e Sabela).\nCoa morte do pai, asasinado polo medio-irm\u00e1n Henrique, en 1369, o trono dos reinos da Coroa de Castela fica sen herdeiro.\nOs pretendentes ao trono eran Costanza, con s\u00f3 15 anos e o seu t\u00edo ilex\u00edtimo Henrique de Trast\u00e1mara, medio-irm\u00e1n de seu pai e bastardo de Afonso XI de Castela e de Leonor de Guzm\u00e1n.\nEn 1371, Costanza casa con Xo\u00e1n de Gante, duque de Lancaster ou \"Lencastre\" (nome dado en Galiza e Portugal), fillo de Eduardo III de Inglaterra e de Filipa de Hainaut, posteriormente, ela e o seu marido ser\u00edan af\u00e9rrimos pretendentes ao trono da Coroa de Castela, chegando temporalmente dominar o reino de Galiza que lle solicitara axuda contra o castel\u00e1n Henrique de Trast\u00e1mara.\nEsta cuesti\u00f3n ficou resolta coa subida ao trono de Henrique, en 1372.\nDo casamento de Costanza e de Xo\u00e1n de Gante, naceron:\nCostanza faleceu en 1394, con tan s\u00f3 40 anos, precozmente, debido \u00e1 peste."}
{"id": "152695", "revid": "75439", "url": "https://gl.wikipedia.org/wiki?curid=152695", "title": "New Wave", "text": "O New Wave (nova onda) \u00e9 un x\u00e9nero musical xurdido entre mediados e finais dos anos 70 como derivado do punk rock, e que evolucionou de xeito independente na d\u00e9cada dos 80. Inicialmente a m\u00fasica New Wave foi considerada o mesmo que o punk rock, ata que foi indentificado como un x\u00e9nero de seu, incorporando aspectos da m\u00fasica electr\u00f3nica e experimental, subcultura mod, disco e pop dos anos 60, as\u00ed como gran parte do son e o car\u00e1cter orixinal do punk rock, como a \u00e9nfase nas canci\u00f3ns curtas e apegadizas. Nos anos 90 e 2000 houbo un renacer do x\u00e9nero, e un feixe de bandas influenciadas por unha variedade de estilos de New Wave xurdiron acadando bastante popularidade a mediados da d\u00e9cada dos 2000.\nO New Wave diferenciase dos movementos post-punk porque presenta caracter\u00edsticas m\u00e1is com\u00fans ao pop, en vez de buscar unha proposta m\u00e1is art\u00edstica, a pesar de que incorpora os son e a actitude do punk exhibindo maior complexidade tanto na m\u00fasica como nas letras. Car\u00e1cter\u00edsticas com\u00fans da m\u00fasica New Wave, ademais das s\u00faas influencias punk, son o uso de sintetizadores e produci\u00f3ns electr\u00f3nicas, e a importancia do estilo e da arte.\nO New Wave \u00e9 visto como un dos x\u00e9neros definitivos dos anos 80; converteuse nun fixo da MTV, e a popularidade de varios artistas New Wave foi parcialmente atribu\u00edda \u00e1 exposici\u00f3n dada por esta canle. A mediados da d\u00e9cada, as diferenzas entre o New Wave e outros x\u00e9neros comezaron a difuminarse. O estilo gozou dun rexurdimento nos anos 90, despois de que aumentase a infuencia do x\u00e9nero en varios artistas desa d\u00e9cada. Ese rexurdimento, e o porterior a comezos dos anos 2000 foi pequeno, pero no ano 2004 f\u00edxose popular.\nO termo \"New Wave\".\nA captura de toda a natureza da m\u00fasica New Wave ten sido fonte de moita confusi\u00f3n e controversia. A discograf\u00eda de 1985 \"Who's New Wave in Music\" (que \u00e9 o New Wave na m\u00fasica), listaba artistas unhas 130 categor\u00edas distintas. A \"New Rolling Stone Encyclopedia of Rock\" usa o termo \"practicamente sen sentido\" na s\u00faa definici\u00f3n de New Wave, mentres que Allmusic menciona \"diversidade estil\u00edstica\".\nO termo \"New Wave\" foi posto en circulaci\u00f3n como un x\u00e9nero do rock a comezos dos anos 70, usado por cr\u00edticos como Nick Kent e Dave Marsh para clasificar a bandas baseadas en Nova York como The Velvet Underground e New York Dolls. Estendeuse moito m\u00e1is a principios de 1976 cando apareceu en fancines punk brit\u00e1nicos como \"Sniffin' Glue\", e tam\u00e9n en semanarios musicais como \"Melody Maker\" e \"New Musical Express\". Nun artigo de \"Melody Maker\" no mes de novembro dese ano, Caroline Coon usou o termo \"New Wave\" para designar a m\u00fasica de bandas que non eran exactamente punk, pero que se relacionaban co estilo, ademais de definir as\u00ed a parte da mesma escena musical desas bandas. O termo tam\u00e9n foi usado nese sentido polo xornalista musical Charles Shaar Murray, comentando ao grupo irland\u00e9s The Boomtown Rats. Durante un per\u00edodo de tempo entre 1976 e 1977, os dous termos foron intercambiables, pero cara finais dese \u00faltimo ano \"New Wave\" substitu\u00edra a \"Punk\" como a definici\u00f3n para a nova m\u00fasica underground no Reino Unido.\nNos Estados Unidos, o xefe de Sire Records Seymour Stein, crendo que o termo punk poder\u00eda significar peores vendas para os artistas do selo que tocaban frecuentemente no club CBGB, lanzou unha campa\u00f1a chamada \"Don't Call It Punk\" (non o chames punk) dese\u00f1ada para substitu\u00edr o termo por New Wave. Debido a que os consultores de radio dos Estados Unidos informaran aos seus clientes de que o punk rock ser\u00eda unha moda pasaxeira, decid\u00edronse polo termo New Wave. Nun primeiro momento, moitos escritores estadounidense usaron exclusivamente New Wave para as bandas brit\u00e1nicas de punk, pero cara decembro de 1976, \"The New York Rocker\", que sospeitaba do termo punk, converteuse no primeiro xornal do pa\u00eds en usalo con entusiasmo, primeiro cos grupos brit\u00e1nicos e posteriormente cos artistas relacionados coa escena CBGB.\nO historiador musical Vernon Joynson afirma que o New Wave apareceu no Reino Unido a finais de 1976, cando moitas bandas comezaron a disociarse do punk. A m\u00fasica que seguiu a filosof\u00eda anarquista dos Sex Pistols foi distinguida como \"punk\", mentres que a m\u00fasica que tend\u00eda cara a experimentaci\u00f3n, a complexidade l\u00edrica ou cara produci\u00f3ns m\u00e1is limpas, foi categorizada como \"New Wave\". Nos Estados Unidos os primeiros artistas relacionados co New Wave eran grupos non tan punk asociados ao club CBGB, como Talking Heads, Mink DeVille e Blondie."}
{"id": "152697", "revid": "865", "url": "https://gl.wikipedia.org/wiki?curid=152697", "title": "New wave", "text": ""}
{"id": "152698", "revid": "111107", "url": "https://gl.wikipedia.org/wiki?curid=152698", "title": "DJ Son1c", "text": "Felipe Tarr\u00edo Garc\u00eda m\u00e1is co\u00f1ecido coma DJ Son1c, nado en Xenebra (Su\u00edza). o 1 de decembro de 1984, \u00e9 un DJ e locutor de radio coru\u00f1\u00e9s, famoso por publicar o primeiro tema de m\u00fasica dance en galego, \"A festa non vai parar\". Ademais de ser un referente na comunidade de Galicia, non s\u00f3 pola s\u00faa gran traxectoria, sen\u00f3n por ser o \u00fanico DJ en Galicia que aposta pola m\u00fasica Dance en galego dende o ano 2007.\nTraxectoria.\nA s\u00faa carreira como DJ empezou no ano 2002 traballando en varios locais da s\u00faa cidade. E sendo residente de salas emblem\u00e1ticas galegas como: Albatros (Gandar\u00edo, A Coru\u00f1a), Bambina (Sta. Cristina, A Coru\u00f1a), Tattoo (A Estrada, Pontevedra), O Barranco (Touro, A Coru\u00f1a), Maty (Pontecesures, Pontevedra), Slava (Cee, A Coru\u00f1a)... Tam\u00e9n actuou como DJ invitado en practicamente todas as Salas Galegas, e incluso de f\u00f3ra de Galicia. \nEstivo presente en varios dos mellores festivais como podemos lembrar: O Son da muralla (Salvaterra de Mi\u00f1o, Pontevedra), Moguda dance festival (Millennium, Catalu\u00f1a), Holi beach festival (Vinar\u00f2z, Castell\u00f3n), Calahorra festival (A Rioxa), The montesound festival (Pontevedra). Festival de Benicarl\u00f2 (Castell\u00f3n). Electronic festival (Valjunquera, Teruel)...\nCompartiu escenario cos mellores artistas da escena musical de talle mundial... Sash, Cascada, Kate Ryan, Italobrothers, Gabry Ponte, Dj Lhasa, Sak Noel, Juan Magan, Carlos Jean, Jesse Garcia, Ana Mena, Dani Moreno, Jose Am, Danny Romero, Marian Dacal, Jose de Rico, Victor Magan, Dj Neil ou Henry Mendez, entros outros...\nNa s\u00faa faceta como locutor de radio o puidemos escoitar en radios tan importantes como; Loca FM, Onda Local, RadioLider, Radio Saln\u00e9s e F\u00f3rmula Hit.\nActualmente \u00e9 residente dunha de salas m\u00e1is emblem\u00e1ticas de Galicia, Chanteclair, en Pontecesures, na provincia de Pontevedra. E tam\u00e9n \u00e9 residente de Impacto, unhas das empresas de espect\u00e1culos m\u00e1is importantes da comunidade Galega."}
{"id": "152699", "revid": "22570", "url": "https://gl.wikipedia.org/wiki?curid=152699", "title": "J.D. Arrate", "text": "O Juventud Deportiva Arrate (en castel\u00e1n) ou Arrate Kirol Gaztedia (en vasco) \u00e9 un equipo de balonm\u00e1n vasco da localidade de \u00c9ibar (Guip\u00fascoa) que actualmente compite na Liga ASOBAL.\nHistoria.\nO club foi fundado en 1947 en \u00c9ibar (Guip\u00fascoa) co obxectivo de fomentar o deporte entre a xuventude local. Nun principio o club acolleu diferentes actividades coma o atletismo, o f\u00fatbol, pelota, actividades subacu\u00e1ticas etc, sempre en categor\u00edas inferiores. Principalmente foi no f\u00fatbol onde m\u00e1is destacou o club na s\u00faa primeira andaina, ata que na tempada 1964-65 decidiuse crear a secci\u00f3n de balonm\u00e1n, aglutinando a rapaces da localidade que co\u00f1ec\u00edan este deporte ao estudar lonxe de \u00c9ibar.\nComezou xogando os seus partidos na praza de Unzaga, ata que nos anos '80 se constru\u00edu o Polideportivo de Ipurua, cunha capacidade para 3.500 espectadores.\nO Arrate distinguiuse sempre por ter numerosos equipos en categor\u00edas inferiores tanto masculinos como femininos. Na tempada 1990-91, ademais do equipo de Divisi\u00f3n de Honra contaba con outro equipo en 2.\u00aa Divisi\u00f3n, un equipo xuvenil na Liga Vasca, un equipo xuvenil na Liga Territorial, un equipo cadete na Liga Vasca e un equipo cadete na Liga Territorial. Ao non poder federar en Guip\u00fascoa xogadores de idades inferiores, contaban ademais cunha Escola de Balonm\u00e1n na que traballaban con arredor de 200 nenos.\nO seu equipo feminino da Divisi\u00f3n de Honra (Arrate-Ama\u00f1a) desapareceu logo de terse clasificado para competici\u00f3n europea e non podela disputar debido \u00e1 falta de patrocinador.\nOs ingresos do J. D. Arrate est\u00e1n en boa medida sustentados polo Bingo que rexenta en \u00c9ibar."}
{"id": "152701", "revid": "98629", "url": "https://gl.wikipedia.org/wiki?curid=152701", "title": "Charrasco", "text": "O charrasco \u00e9 un instrumento idi\u00f3fono de percusi\u00f3n, da familia dos sistros, pertencente a tradici\u00f3n musical galega. Non debe confundirse coa charrasca, instrumento de m\u00fasica latina, en ocasi\u00f3ns chamado tam\u00e9n \"charrasco\".\nCaracter\u00edsticas.\nConsistente nun longo mastro cun bastidor cadrado ou con travesas (normalmente tres) na parte superior nas que se sit\u00faan un bo n\u00famero de ferre\u00f1as. No cumio do pau central ad\u00f3itase a colocar un par de ferre\u00f1as m\u00e1is grande. Un arame suxeito o mastro o percorre o instrumento de arriba a baixo, mentres que unha ponte o separa do instrumento e o tensa. T\u00f3case collendo o instrumento pola metade cunha man mentres que coa outra r\u00e1spase cun pau cheo de fenda contra o arame para facer a modo de riscados. Mentres tam\u00e9n se vai batendo co mastro no chan, facendo a parte forte do ritmo.\nO seu son \u00e9 bastante barulleiro. En ocasi\u00f3ns na parte inferior do mastro col\u00f3case unha lata que aumenta inda m\u00e1is a sonoridade do instrumento. Por ese motivo adoita a acompa\u00f1ar a outros instrumentos de bastante potencia sonora como gaitas.\nUsos.\nEst\u00e1 especialmente asociado as festas do entroido e do Nadal, tanto no seu uso tradicional como en usos m\u00e1is modernos.\nO seu uso tradicional \u00e9 moi reducido xeograficamente, estando s\u00f3 documentado no val do r\u00edo Ulla. Algunhas fontes citan a Xos\u00e9 Ra\u00eddo, O Patelas como autor da recuperaci\u00f3n do instrumento a partir da esquecida tradici\u00f3n en Cuntis. Pero ademais do seu uso tradicional, \u00e9 moi habitual velo formando parte das charangas galegas de Nadal, unha formaci\u00f3n t\u00edpica das R\u00edas Baixas que percorre as r\u00faas durante as festas que se celebran o fin de ano. Mais modernamente alg\u00fans grupos de m\u00fasica folk galegos como Na L\u00faa, ou algunhas bandas de gaitas t\u00e9\u00f1eno empregado en gravaci\u00f3ns de estudio ou concertos."}
{"id": "152702", "revid": "89787", "url": "https://gl.wikipedia.org/wiki?curid=152702", "title": "Ram\u00f3n Varela D\u00edaz", "text": "Ram\u00f3n Varela D\u00edaz, nado en Escair\u00f3n (O Savi\u00f1ao) en 1952, \u00e9 un bi\u00f3logo e ecoloxista galego.\nTraxectoria.\nRam\u00f3n Varela \u00e9 catedr\u00e1tico en Biolox\u00eda e Xeolox\u00eda e doutor en Biolox\u00eda; a s\u00faa tese doutoral tratou sobre \"a contaminaci\u00f3n atmosf\u00e9rica en Galiza\" e non foi aceptada na Universidade de Santiago, mais aceptouna a Universidade Aut\u00f3noma de Madrid -que est\u00e1 considerada como a m\u00e1is prestixiosa en estudos ambientais a nivel estatal- coa m\u00e1xima cualificaci\u00f3n. Foi presidente da asociaci\u00f3n ecoloxista ADEGA entre 1981 e 1996."}
{"id": "152704", "revid": "1131", "url": "https://gl.wikipedia.org/wiki?curid=152704", "title": "Universidade Aut\u00f3noma de Madrid", "text": "A Universidade Aut\u00f3noma de Madrid (UAM), tam\u00e9n co\u00f1ecida por \"A Aut\u00f3noma\", \u00e9 unha universidade p\u00fablica en Madrid. Foi fundada en 1968, nunha altura en que as facultades estaban dispersas por varios edificios da capital espa\u00f1ola. Non obstante, a localizaci\u00f3n actual desta universidade \u00e9 o \"Campus de Cantoblanco\", no norte de Madrid, xunto a Alcobendas e a San Sebasti\u00e1n de los Reyes. O \"campus\" foi inaugurado o 25 de outubro de 1971."}
{"id": "152709", "revid": "5863", "url": "https://gl.wikipedia.org/wiki?curid=152709", "title": "Suazilandia", "text": ""}
{"id": "152710", "revid": "1131", "url": "https://gl.wikipedia.org/wiki?curid=152710", "title": "Francisco Fernando", "text": ""}
{"id": "152713", "revid": "98629", "url": "https://gl.wikipedia.org/wiki?curid=152713", "title": "Nicole Fiorentino", "text": "Nicole Fiorentino, nada en 1979 en Ludlow, Massachusetts, \u00e9 unha baixista estadounidense.\nTraxectoria.\nNo ano 2010 foi elixida como baixista da banda de rock alternativo The Smashing Pumpkins, substitu\u00edndo a Ginger Reyes. Nicole est\u00e1 traballando no novo \u00e1lbum da banda, \"Teargarden by Kaleidyscope\", e tam\u00e9n xirar\u00e1 co grupo.\nAntes de unirse a The Smashing Pumpkins tocou nas bandas Radio Vago (que xirou con artistas coma Yeah Yeah Yeahs, Sleater-Kinney, The Mars Volta, The Donnas, The Breeders ou Andrew WK), Veruca Salt, Spinnerette, e as bandas locais dos \u00c1nxeles Twilight Sleep e Light FM. Tam\u00e9n ten un proxecto paralelo coa multi-instrumentista Meghan Toohey chamado The Cold and Lovely.\nEn febreiro do 2011 Billy Corgan posteou no seu Twitter, e tam\u00e9n foi posteado no Facebook da banda, que Nicole afirma ser unha das d\u00faas nenas da portada do \"Siamese Dream\", pero que non o dixo antes por se non lle permit\u00edan entrar na banda."}
{"id": "152714", "revid": "1888", "url": "https://gl.wikipedia.org/wiki?curid=152714", "title": "San Marco", "text": ""}
{"id": "152715", "revid": "1888", "url": "https://gl.wikipedia.org/wiki?curid=152715", "title": "Alfons\u00edn", "text": "O termo Alfons\u00edn pode referirse a:"}
{"id": "152719", "revid": "1888", "url": "https://gl.wikipedia.org/wiki?curid=152719", "title": "Regotraveso", "text": "O top\u00f3nimo Regotraveso pode referirse a dous lugares de Galicia:"}
{"id": "152720", "revid": "56817", "url": "https://gl.wikipedia.org/wiki?curid=152720", "title": "Vilapouca", "text": "O top\u00f3nimo Vilapouca pode referirse a varios lugares de Galicia:"}
{"id": "152721", "revid": "15490", "url": "https://gl.wikipedia.org/wiki?curid=152721", "title": "Arribas", "text": "O top\u00f3nimo Arribas pode referirse a:"}
{"id": "152724", "revid": "56817", "url": "https://gl.wikipedia.org/wiki?curid=152724", "title": "Cienfuegos", "text": "Cienfuegos pode referirse a:"}
{"id": "152725", "revid": "98629", "url": "https://gl.wikipedia.org/wiki?curid=152725", "title": "Los Angeles Rams", "text": "Los Angeles Rams son un equipo profesional estadounidense de f\u00fatbol americano que compite na National Football Conference (NFC) da National Football League (NFL). A franqu\u00eda ten a s\u00faa base na cidade de \u00c1nxeles, no estado de California. Os Rams pos\u00faen tres t\u00edtulos de campi\u00f3n da NFL, inclu\u00edda unha Super Bowl, sendo o \u00fanico equipo que ga\u00f1ou tres t\u00edtulos tendo a s\u00faa sede en tres cidades diferentes: Cleveland en 1945, Os \u00c1nxeles en 1951 e St. Louis en 1999. A franqu\u00eda disputa os seus partidos como local en Los Angeles Memorial Coliseum.\nOs Rams foron fundados en 1936 na cidade de Cleveland, Ohio. O primeiro propietario do club foi Homer Marshman, destacando entre os seus primeiros xogadores William \"Bud\" Cooper, Harry \"The Horse\" Mattos, Stan Pincura ou Mike Sebastian. Ap\u00f3s ga\u00f1ar o t\u00edtulo da 1945 da NFL, o equipo trasl\u00e1dase aos \u00c1nxeles en 1946, optando por non competir cos Cleveland Browns da All-America Football Conference e pasando a denominarse Los Angeles Rams. Na cidade californiana o equipo xoga no Memorial Coliseum, a\u00ednda que entre 1980 e 1994 disputou os seus partidos no Anaheim Stadium da veci\u00f1a cidade de Anaheim.\nDespois da temporada de 1994 da NFL, os Rams deixan California para xogar en St. Louis, Missouri. Tan s\u00f3 cinco temporadas ap\u00f3s o traslado, o equipo foi quen de ga\u00f1ar a Super Bowl XXXIV tras vencer por 23\u201316 ante os Tennessee Titans no Georgia Dome de Atlanta. Dous anos despois o equipo volve chegar \u00e1 Super Bowl, a\u00ednda que esta vez perden ante os New England Patriots de Bill Belichick e Tom Brady por 20\u201317. Durante esas tres temporadas, o ataque dos Rams recibiu o alcume de \"The Greatest Show on Turf\" (do ingl\u00e9s: \"O maior espect\u00e1culo sobre o campo\"). O equipo xogou en St. Louis at\u00e9 o final da temporada 2015, regresando a franqu\u00eda para a temporada 2016 aos \u00c1nxeles.\nHistoria.\nCleveland Rams (1936\u20131945).\nOs Cleveland Rams foron fundados no ano 1936 polo avogado de Ohio Homer Marshman e o adestrador Damon Wetzel, ex-estrela de Ohio State que tam\u00e9n xogara a brevemente a nivel profesional para os Chicago Bears e os Pittsburgh Pirates. Wetzel, que foi nomeado director xeral da nova franqu\u00eda, escolleu o nome de \"Rams\" (do ingl\u00e9s: \"carneiros\") na honra do seu equipo favorito do f\u00fatbol americano universitario: os Fordham Rams da Universidad de Fordham. No seu primeiro ano o equipo participou na recentemente creada American Football League, terminando a competici\u00f3n en segundo lugar con cinco vitorias por d\u00faas derrotas e dous empates. O 12 de febreiro de 1937 o equipo uniuse \u00e1 National Football League (NFL), onde foron asignados \u00e1 Divisi\u00f3n Oeste. Os Rams foron o cuarto dunha serie de equipos de curta duraci\u00f3n con sede en Cleveland, sucedendo aos Tigers, aos Bulldogs e aos Cleveland Indians. Desde os seus inicios o equipo caraterizouse por continuas mudanzas de estadio, chegando a xogar en tres recintos diferentes. A pesar de ter varias temporadas con m\u00e1is derrotas que vitorias, destacou a presenza nos Rams do halfback Parker Hall, nomeado MVP da temporada de 1939.\nEn xu\u00f1o de 1941 os Rams foron adquiridos por Dan e Fred Levy Jr. Reeves, herdeiros dun negocio familiar de comestibles que fora comprado comprado por Safeway. Outro dos propietarios dos Rams na \u00e9poca foi o artista Bob Hope. Na temporada de 1943 o equipo suspendeu as s\u00faas operaci\u00f3ns e retirouse da competici\u00f3n debido \u00e1 escaseza de xogadores durante a segunda guerra mundial, reanudando o seu cami\u00f1o en 1944. O primeiro \u00e9xito dos Rams chegou en 1945, no que finalmente ser\u00eda o seu \u00faltimo ano en Ohio. Esa temporada asumiu o cargo de adestrador Adam Walsh, que xunto co quarterback debutante Bob Waterfield, a posteriori MVP da temporada, conseguiron nove vitorias por unha soa derrota. Isto valeulles para conseguir o seu primeiro t\u00edtulo da NFL tras vencer por 15-14 aos Washington Redskins o 16 de decembro.\nLos Angeles Rams (1946\u20131994).\nO 12 de xaneiro de 1946, foille denegado a Reeves o seu traslado desde Cleveland at\u00e9 Os \u00c1nxeles, onde xogar\u00eda no Memorial Coliseum, naquela altura con capacidade para 103.000 espectadores. Con todo, Reeves ameazou con romper relaci\u00f3ns coa NFL e sa\u00edr do negocio do f\u00fatbol americano profesional, e finalmente o traslado foi permitido. A ra\u00edz do movemento, a NFL foi a primeira industria do deporte estadounidense en ter franqu\u00edas nas costas leste e oeste do pa\u00eds. Ap\u00f3s os Rams recibiren aprobaci\u00f3n para mudarse aos \u00c1nxeles, comezaron as negociaci\u00f3ns para alugar o Memorial Coliseum. Unha das condici\u00f3ns previas para obter o contrato de arrendamento era a integraci\u00f3n no equipo de polo menos un xogador afroamericano, condici\u00f3n aceptada polo equipo. Desde a sa\u00edda de Joe Lillard en 1933 dos Chicago Cardinals, non houbera xogadores negros no f\u00fatbol americano profesional. As\u00ed, o 21 de marzo de 1946 os Rams asinaron a Kenny Washington. A sinatura causou que se \"desatase todo o inferno\" entre os donos das franqu\u00edas da NFL. A pesar de todo, asinaron a outro xogador negro m\u00e1is, Woody Strode. No partido de debut dos Rams como locais en California, un encontro de pretemporada ante os Washington Redskins, xunt\u00e1ronse no estadio m\u00e1is de 95.000 seareiros. O equipo acabar\u00eda por finalizar a s\u00faa primeira temporada cun rexistro de 6\u20134\u20131, ocupando o segundo posto despois dos Chicago Bears. En 1948, o halfback Fred Gehrke pintou uns cornos no casco dos Rams, convert\u00e9ndose no primeiro emblema de casco do f\u00fatbol americano profesional.\nO primeiro apoxeo dos Rams no sur de California foi entre 1949 e 1955, cando xogaron catro veces a Final polo campionato da NFL (anterior \u00e1 Super Bowl), ga\u00f1ando unha vez en 1951. Durante este per\u00edodo, tiveron a mellor ofensiva na NFL. Os xogadores ofensivos que definiron este per\u00edodo foron Elroy Hirsch, Van Brocklin e Waterfield. Durante a temporada do t\u00edtulo de 1951, Hirsch rexistrou unha impresionante cantidade de 1.495 iardas e 17 touchdowns. A popularidade desta ofensiva permitiu en 1950 aos Rams converterse no primeiro equipo de f\u00fatbol profesional en ter todos os seus partidos televisados. A finais dos anos cincuenta e principios dos sesenta, pasaron de ser a \u00fanica franqu\u00eda deportiva profesional importante no sur de California e Os \u00c1nxeles a ser unha entre cinco: chegaron os Dodgers de b\u00e9isbol desde Brooklyn en 1958, en 1960 foron fundados os Chargers da recentemente creada AFL, os Lakers de baloncesto chegaron desde Minneapolis en 1960 e finalmente foron fundados os Angels de b\u00e9isbol en 1961. A pesar disto, os Rams seguiron prosperando no sur de California. Nos primeiros dous anos despois de que os Dodgers mud\u00e1ronsechegasen a California, os Rams atraeron unha media de 83.681 espectadores en 1958 e de 74.069 en 1959. Os Rams eran tan populares na cidadae que os Chargers decidiron mudarse a San Diego en lugar de tentar competir con eles. Por\u00e9n, durante este tempo os Rams non tiveron tanto \u00e9xito no campo como o foron durante a s\u00faa primeira d\u00e9cada. En 1957, os Rams estableceron a marca de asistencia da NFL de todos os tempos at\u00e9 2006 e romperon a marca de 100.000 d\u00faas veces durante a campa\u00f1a de 1958.\nA d\u00e9cada de 1960 estivo definida pola li\u00f1a defensiva do equipo formada por Rosey Grier, Merlin Olsen, Deacon Jones e Lamar Lundy, os cales recib\u00edan o alcume de \"Fearsome Foursome\" (do ingl\u00e9s: \"Cuarteto tem\u00edbel\"). Coa s\u00faa axuda o equipo chegou a xogar a a final de conferencia en 1967. Esa mesma temporada foi a primeira na historia da NFL na que un equipo superou o mill\u00f3n de espectadores nunha soa temporada. Durante finais da d\u00e9cada e comezos da seguinte o quarterback dos Rams foi Roman Gabriel. Durante as s\u00faas once temporadas no club, o equipo finalizou sempre en primeiro o segundo lugar da s\u00faa divisi\u00f3n, a NFC Oeste. Ademais, foi nomeado MVP na temporada 1969 grazas \u00e1s s\u00faas 2.549 iardas e 24 touchdowns. En 1972 o industrial de Chicago Robert Irsay comprou a franqu\u00eda por 19 mill\u00f3ns de d\u00f3lares para logo vendela a Carroll Rosenbloom en troques dos seus Baltimore Ravens e di\u00f1eiro. Neste anos 1970 o equipo seguiu a ser competitivo, conseguindo sete campionatos consecutivos de divisi\u00f3n entre 1973 e 1979. Precisamente nesta \u00faltima temporada os Rams xogan a s\u00faa primeira Super Bowl, a XIV, onde se tiveron que enfrontar aos vixentes campi\u00f3ns: os Pittsburgh Steelers. Con todo, os anxelinos perden finalmente por 31\u221219.\nAntes do comezo da temporada 1979, o propietario Carroll Rosenbloom faleceu por un accidente, herdando o 70% do equipo a s\u00faa vi\u00fava Georgia Frontiere. Tal e como xa ti\u00f1an planeado, o equipo trasladouse en 1980 desde o Coliseum ao Anaheim Stadium stiuado no Condado de Orange. Os motivos do traslado foron dous: por un lado a regra do \"blackout\" da NFL que imped\u00eda emitir por televisi\u00f3n local un partido se non se vend\u00eda o 70% das entradas antes de 72 horas do inicio do partido, o cal \u00e1s veces non consegu\u00edan por mor dunha capacidade para 92.604 espectadores, e por outro o crecento aumento de poboaci\u00f3n da zona sur dos \u00c1nxeles. Todo isto, permit\u00eda encher con facilidade un estadio para 60.000 espectadores. Con todo, en 1982 os Oakland Raiders mudaron a s\u00faa sede aos \u00c1nxeles, precisamente ao Coliseum. Isto dividiu aos tradicionais seareiros dos Rams en dous. A maiores, os Raiders eran un equipo ga\u00f1ador e os Rams atravesaban unha mala xeira. Al\u00e9n diso, os outros equipos deportivos da cidade gozaban de grande \u00e9xito (os Lakers e os Dodgers ga\u00f1aron varios t\u00edtulos na d\u00e9cada de 1980). Como resultado, os Rams perderon moita popularidade. Esta situaci\u00f3n, xunto con problemas de \u00edndole pol\u00edtica para constru\u00edr un novo estadio, levaron a Frontiere a decidir trasladar o equipo a St. Louis, Missouri. Despois das reticencias dos resto de propietarios de franqu\u00edas da NFL, finalmente o club deixa California en 1995.\nSt. Louis Rams (1995\u20132015).\nDurante as d\u00faas primeiras temporadas en St. Louis, o equipo estivo baixo a direcci\u00f3n de Rich Brooks. En 1997 foi contratado Dick Vermeil como novo adestrador. Un dos primeiros movementos nesta nova etapa foi a selecci\u00f3n no Draft da NFL ao futuro All-Pro offensive tackle Orlando Pace. En 1999 la temporada comezou co quarterback Trent Green lesionado, sendo substitu\u00eddo polo seu suplente Kurt Warner, o cal chegara \u00e1 franqu\u00eda como axente libre sen draftear. Vermeil declarou publicamente que os Rams se \"unir\u00edan en torno a Warner e xogar\u00edan bo f\u00fatbol\". O resultado foi que Warner, xunto con Marshall Faulk e Isaac Bruce se converteron nun dos mellores ataques da historia da competici\u00f3n, anotando 526 puntos na temporada. Isto foi o comezo do que posteriormente se co\u00f1ecer\u00eda como \"The Greatest Show on Turf\" (do ingl\u00e9s: \"o maior espect\u00e1culo sobre o c\u00e9spede\"). O propio Warner sorprendeu \u00e1 liga ao conseguir 41 touchdowns e liderando aos Rams \u00e1 Super Bowl XXXIV, onde ga\u00f1aron aos Tennessee Titans por 23\u201316. Warner foi nomeado o MVP. Vermeil retirouse despois da consecuci\u00f3n do t\u00edtulo e foi substitu\u00eddo polo seu ccordinador ofensivo Mike Martz. Con Martz o equipo regresou \u00e1 Super Bowl dous anos despois. Con todo, os Rams, grandes favoritos, perderon contra os New England Patriots (20\u201317) de Bill Belichick e Tom Brady, o cales comezaban a s\u00faa dinast\u00eda.\nA pesar dos Rams seren un dos equipos m\u00e1is produtivos da historia da NFL, o adestrador Martz foi moi criticado pola s\u00faa descoidada administraci\u00f3n do xogo. Eran habituais as liortas que mati\u00f1a con xogadores, co presidente e co director xeral do equipo. Por\u00e9n, a maior\u00eda dos xogadores que estiveron baixo o seu mandato declararon que gozaron del como adestrador. En 2005, Martz tivo que deixar o seu posto temporalmente por mor dunha enfermidade, asumindo o cargo o seu asistente Joe Vitt. Con todo, despois da s\u00faa recuperaci\u00f3n o equipo non quixo que volvese a ocupar o seu anterior cargo. Tras o cesamento de Martz, Scott Linehan f\u00edxose cargo do equipo. Co novo adestrador o equipo chegou a caer en 2007 a tan s\u00f3 3 vitorias por 13 derrotas. Ap\u00f3s acabar a temporada de 2007 Georgia Frontiere faleceu, pasando a propiedade do equipo ao seu fillo Dale \"Chip\" Rosenbloom e \u00e1 s\u00faa filla Luc\u00eda Rodr\u00edguez. Despois de d\u00faas temporadas, Rosenbloom e Rodr\u00edguez puxeron a s\u00faa participaci\u00f3n na franqu\u00eda, a cal foi adquirida por Stan Kroenke, accionista minoritario dos Rams. A nivel deportivo os Rams acaban a temporada 2010 con tan s\u00f3 unha vitoria.\nVolta aos \u00c1nxeles.\nBaixo os termos do contrato de alugueiro que os Rams asinaron en St. Louis, o estadio Edward Jones Dome ti\u00f1a que ser antes de 2015 un dos mellores recintos da competici\u00f3n, podendo a franqu\u00eda romper o contrato sen ningunha penalizaci\u00f3n en caso contrario. En maio de 2012 o Dome foi clasificado pola Time como o s\u00e9timo peor estadio deportivo dos Estados Unidos. Al\u00e9n diso, nunha enquisa de Sports Illustrated os fans de St. Louis foron nomeados como peores seareiros da competici\u00f3n. En 2015 as negociaci\u00f3ns para conseguir un novo estadio \"de elite\" fallaron e finalmente a franqu\u00eda decidiu regresar aos \u00c1nxeles. Al\u00ed construir\u00edase un novo estadio en Inglewood, xogando temporalmente mentres non se remataba a s\u00faa construci\u00f3n no Memorial Coliseum. Co regreso a California o equipo conseguiu formar un equipo competitivo baixo a mando da Sean McVay. Na temporada 2018 con xogadores como Aaron Donald, Todd Gurley, Jared Goff, Ndamukong Suh ou Brandin Cooks o equipo logrou clasificarse para xogar a Super Bowl LIII ante os New England Patriots. Con isto McVay e Goff convert\u00e9ronse no adestrador (33 anos cumpridos uns d\u00edas antes) e quarterback (24 anos), respectivamente, m\u00e1is novos en xogar unha Super Bowl. Por\u00e9n, o equipo sae derrotado por 13\u22123.\nLogo e uniformes.\nCando o equipo debutou en 1937, as cores dos Rams eran o vermello e o negro. O uniforme consist\u00eda nun casco vermello, unha camisola negra cos ombreiros e as mangas vermellos, pantal\u00f3ns de cor canela e medias vermellas con raias negras e brancas. Un ano m\u00e1is tarde mudaron as cores a dourado e azul real, con cascos dourados, comisola azul real con hombreiros e o n\u00famero dourados, pantal\u00f3ns brancos cunha franxa azul e medias azuis. A mediados da d\u00e9cada de 1940, os Rams adoptaran xerseis dourados (con n\u00fameros con serifa en azul mari\u00f1o, ombreiros azul mari\u00f1o, cascos de ouro, pantal\u00f3ns brancos cunha franxa dourada-azul-dourada e medias douradas con d\u00faas franxas azul mari\u00f1o). Cando o equipo se trasladou aos \u00c1nxeles os uniformes mantiv\u00e9ronse sen mudanzas. En 1948 o halfback Fred Gehrke, que traballaba como artista comercial f\u00f3ra do f\u00fatbol americano, pintou en 1948 uns cornos de carneiro no casco de coiro. Estes cornos convert\u00e9ronse no s\u00edmbolo do club, sendo o primeiro equipo da NFL en ter un logotipo nos seus cascos.\nEn 1949, o equipo adoptou cascos de pl\u00e1stico co debuxo dos cornos, esta vez dese\u00f1ados pola compa\u00f1\u00eda Riddell de Des Plaines, Illinois. Ese mesmo ano tam\u00e9n os n\u00fameros deixaron a serifa para dar paso a cifras cun dese\u00f1o m\u00e1is est\u00e1ndar. Ao ano seguinte redese\u00f1\u00e1ronse os cornos e engad\u00edronse na camisola raias de cor azul ao estilo das mangas da Universidade Northwestern. En 1957, de acordo coa regra da NFL de vestir como local de escuro, os Rams redese\u00f1aron o seu uniforme local a azul, con faixas douradas. En 1964 o equipo decidiu mudar as s\u00faas cores con motivo da reforma do Los Angeles Memorial Coliseum, adoptando o azul e o branco. Os cornos do casco tam\u00e9n mudaron, pasando a ser m\u00e1is largos e brancos. Esta gama de cores foi mantida at\u00e9 1974, cando readoptaron as vellas cores azul e dourada. A franqu\u00eda mativo este estilo incluso ap\u00f3s o traslado a St. Louis. Con todo, pouco despois, no ano 2000, o equipo decidiu mudara tonalidade das cores, pasando a ser os uniformes dun ton azul m\u00e1is escuro e un dourado m\u00e1is apagado. Tras o regreso aos \u00c1nxeles, o club decidiu retomar as antigas cores, coas que xogar\u00e1n a Super Bowl LIII.\nXogadores.\nMembros do Hall of Fame.\nEntre os ex xogadores dos Rams que ingresaron no Pro Football Hall of Fame destacan Joe Namath (12), Marshall Faulk (28), Ollie Matson (33), Orlando Pace (76), Andy Robustelli (84), Dick \"Night Train\" Lane (81), Kurt Warner (13) e o t\u00e9cnico Earl \"Dutch\" Clark. Outras tres figuras relacionadas cos Rams son membros do Hall of Fame, mais foron seleccionados principalmente polos seus logros noutros equipos:\nDorsais retirados.\nAo longo da s\u00faa historia os Rams retiraron os seguintes dorsais dorsais:"}
{"id": "152726", "revid": "17467", "url": "https://gl.wikipedia.org/wiki?curid=152726", "title": "Eugenio Coseriu", "text": ""}
{"id": "152727", "revid": "56817", "url": "https://gl.wikipedia.org/wiki?curid=152727", "title": "Indianapolis Colts", "text": "Os Indianapolis Colts son un equipo profesional estadounidense de f\u00fatbol americano con sede na cidade de Indian\u00e1polis, Indiana. Os Colts compiten na Divisi\u00f3n Sur da Conferencia Americana (AFC) da National Football League (NFL). Tras d\u00faas d\u00e9cadas no RCA Dome, desde o ano 2008 xogan os seus partidos como local no Lucas Oil Stadium. Desde 1986 son, ademais, o equipo organizador da NFL Scouting Combine.\nDesde a s\u00faa fundaci\u00f3n en Baltimore en 1953, os Colts forman parte da NFL. De feito, son un dos tres equipos que se uniron \u00e1s franqu\u00edas da American Football League (AFL) para formar a AFC despois da fusi\u00f3n en 1970 de ambas competrici\u00f3ns. Durante os seus anos en Baltimore, o equipo xogou os playoffs en dez ocasi\u00f3ns, ga\u00f1and tres t\u00edtulos da NFL: 1958, 1959 e 1968. Ademais, xogaron d\u00faas Super Bowls mentres mantiveron a sede na cidade, perdendo ante os New York Jets a III e ga\u00f1ando aos Dallas Cowboys na V. A franqu\u00eda mudouse a Indian\u00e1polis en 1984, onde ga\u00f1aron dous t\u00edtulos de conferencia e unha Super Bowls, vencendo aos Chicago Bears na XLI edici\u00f3n.\nHistoria.\nO equipo foi fundado en 1953 na cidade de Baltimore (Maryland) baixo o nome de Baltimore Colts, ata que en 1983 se trasladou \u00e1 capital do estado de Indiana.\nO equipo ga\u00f1ou cinco t\u00edtulos de liga, inclu\u00edndo d\u00faas Super Bowls, a m\u00e1is recente en 2007, cando logo de proclamarse campi\u00f3n da AFC fronte aos New England Patriots por 38-34, venceu os Chicago Bears o 4 de febreiro por 29-17 en Miami, Florida."}
{"id": "152733", "revid": "22570", "url": "https://gl.wikipedia.org/wiki?curid=152733", "title": "Detroit Lions", "text": "Os Detroit Lions son un equipo de f\u00fatbol americano profesional estadounidense da cidade de Detroit (M\u00edchigan) que compite na National Football Conference (NFC) da National Football League (NFL).\nHistoria.\nA franqu\u00eda con este nome foi fundada en 1929 en Portsmouth baixo o nome de Portsmouth Spartans, traslad\u00e1ndose en 1934 a Detroit e adoptando o nome actual.\nAo longo da s\u00faa historia os Lions ga\u00f1aron a liga en catro ocasi\u00f3ns (1935, 1952, 1953 e 1957), a\u00ednda que non disputaron nunca a final da Super Bowl\nA cidade de Detroit tivo catro equipos nos primeiros anos da NFL antes dos Lions:"}
{"id": "152734", "revid": "1888", "url": "https://gl.wikipedia.org/wiki?curid=152734", "title": "O Vi\u00f1al", "text": "O top\u00f3nimo O Vi\u00f1al pode referirse a varios lugares de Galicia:"}
{"id": "152735", "revid": "6939", "url": "https://gl.wikipedia.org/wiki?curid=152735", "title": "Premios Nobel de Literatura", "text": ""}
{"id": "152736", "revid": "1987", "url": "https://gl.wikipedia.org/wiki?curid=152736", "title": "Johannes V. Jensen", "text": "Johannes Vilhelm Jensen, nado en Farso, pen\u00ednsula de Xutlandia, o 20 de xaneiro de 1873 e finado en Copenhaguen o 25 de novembro de 1950, foi un escritor dinamarqu\u00e9s que recibiu o Premio Nobel de Literatura en 1944."}
{"id": "152737", "revid": "56817", "url": "https://gl.wikipedia.org/wiki?curid=152737", "title": "Pixies EP", "text": "Pixies \u00e9 un EP da banda estadounidense de rock alternativo Pixies. Foi editado o 9 de xullo do 2002 pero as canci\u00f3ns que cont\u00e9n foron sacadas dunha gravaci\u00f3n feita en marzo de 1987 para unha demo de 17 temas (que os seareiros co\u00f1ecen coma \"The Purple Tape\"). Oito das canci\u00f3ns desas sesi\u00f3ns foron editadas en 1987 como estrea da banda co \"Come On Pilgrim\", e as nove restantes met\u00e9ronse neste EP."}
{"id": "152739", "revid": "1131", "url": "https://gl.wikipedia.org/wiki?curid=152739", "title": "Labrada", "text": "O top\u00f3nimo galego Labrada pode referirse a:\nAmais o apelido Labrada pode referirse a:"}
{"id": "152740", "revid": "82922", "url": "https://gl.wikipedia.org/wiki?curid=152740", "title": "Labradas", "text": "O top\u00f3nimo galego Labradas pode referirse a:\nComo termo:"}
{"id": "152741", "revid": "1131", "url": "https://gl.wikipedia.org/wiki?curid=152741", "title": "Walt Disney Concert Hall", "text": "A Walt Disney Concert Hall, localizada na cidade dos \u00c1nxeles (California) \u00e9 unha das estruturas m\u00e1is co\u00f1ecidas de entre as idealizadas e concibidas polo renomado arquitecto canadense Frank Gehry. O proceso de construci\u00f3n do Concert Hall levou 16 anos, abranguendo da ano 1987 ao 2003."}
{"id": "152742", "revid": "56817", "url": "https://gl.wikipedia.org/wiki?curid=152742", "title": "Extended Play '07", "text": "Extended Play '07 \u00e9 un EP recompilatorio da banda inglesa de rock alternativo Placebo, editado o 31 de xullo do 2007 polo selo Virgin Records. O EP cont\u00e9n cinco dos seus grandes \u00e9xitos e tam\u00e9n tres canci\u00f3ns gravadas en directo."}
{"id": "152743", "revid": "98629", "url": "https://gl.wikipedia.org/wiki?curid=152743", "title": "Whores Moaning", "text": "Whores Moaning \u00e9 un EP da banda estadounidense de rock alternativo Sonic Youth, editado en febreiro de 1993 a trav\u00e9s do selo Geffen Records. Lanzouse exclusivamente en Australia coincidindo coas datas da xira nese pa\u00eds e Nova Zelandia. O seu nome fai referencia ao EP que Nirvana lanzou un ano antes tam\u00e9n na s\u00faa xira australiana e titulado \"Hormoaning\".\nA s\u00faa portada \u00e9 unha fotocopia dunha das bonecas de Kurt Cobain feitas polo director de v\u00eddeos Kevin Kerslake. Na contraportada aparece un debuxo de Cobain."}
{"id": "152744", "revid": "23204", "url": "https://gl.wikipedia.org/wiki?curid=152744", "title": "Estatua da Liberdade", "text": "\u00abLiberty Enlightening the World\u00bb (\"A liberdade iluminando o mundo\"), co\u00f1ecida como a Estatua da Liberdade (en ingl\u00e9s: \"The Statue of Liberty\"; en franc\u00e9s: \"Statue de la Libert\u00e9\"), \u00e9 un dos monumentos m\u00e1is celebres dos Estados Unidos de Am\u00e9rica localizado na entrada do porto de Nova York desde o 28 de outubro de 1886 (at\u00f3pase na illa da Liberdade ao sur da illa de Manhattan, xunto \u00e1 desembocadura do r\u00edo Hudson e preto da illa Ellis). Conmemora o centenario da sinatura da Declaraci\u00f3n de Independencia dos Estados Unidos e \u00e9 un regalo en xesto de amizade de Francia para cos Estados Unidos de Am\u00e9rica. Foi proxectada e constru\u00edda polo escultor alsaciano Fr\u00e9d\u00e9ric Auguste Bartholdi (1834-1904), que supostamente usou a s\u00faa nai como modelo. Para a construci\u00f3n da estrutura met\u00e1lica interna da estatua, Bartholdi contou coa asistencia do enxe\u00f1eiro franc\u00e9s Gustave Eiffel, co\u00f1ecido como autor da Torre Eiffel de Par\u00eds.\nA estatua \u00e9 dunha figura feminina vestida que representa a deusa romana Libertas que leva un facho na man dereita e unha \"tabula ansata\" (unha tableta que evoca a lei) na man esquerda sobre a cal est\u00e1 inscrita a data da Declaraci\u00f3n Americana de Independencia, o 4 de xullo de 1776. Aos seus p\u00e9s at\u00f3pase unha cadea rota.\nA Estatua da Liberdade, ademais de ser un monumento importante na cidade de Nova York, converteuse nun s\u00edmbolo nos Estados Unidos e representa, nun plano m\u00e1is xeral, a liberdade e emancipaci\u00f3n con respecto \u00e1 opresi\u00f3n. Desde a s\u00faa inauguraci\u00f3n en 1886, a estatua foi a primeira visi\u00f3n que ti\u00f1an os inmigrantes europeos ao chegar aos Estados Unidos tras a s\u00faa traves\u00eda polo oc\u00e9ano Atl\u00e1ntico. En termos arquitect\u00f3nicos, a estatua recorda o famoso Coloso de Rodas, unha das \u00absete marabillas do mundo\u00bb. Foi nomeada para as \u00abnovas sete marabillas do mundo\u00bb, onde resultou finalista. O nome asignado pola Unesco \u00e9 \u00abMonumento Nacional Estatua da Liberdade\u00bb. Desde o 10 de xu\u00f1o de 1933 enc\u00e1rgase da s\u00faa administraci\u00f3n o National Park Service dos Estados Unidos.\nO 15 de outubro de 1924, a estatua foi declarada como monumento nacional dos Estados Unidos e o 15 de outubro de 1965 engadiuse a illa Ellis. Desde 1984 est\u00e1 considerada Patrimonio da Humanidade pola Unesco.\nHistoria.\nAgasallo para Estados Unidos.\nDe acordo co Servizo Nacional de Parques, a idea da Estatua da Liberdade foi proposta por primeira vez polo xurista e pol\u00edtico franc\u00e9s, autor de \"Paris en Am\u00e9rique\", \u00c9douard Ren\u00e9 Lefebvre de Laboulaye (1811-1883) quen tivo a idea de que Francia ofrecese un agasallo aos Estados Unidos como un obsequio para a conmemoraci\u00f3n do centenario da independencia estadounidense, como recordo da longa amizade entre ambos os pa\u00edses e para garantir a alianza franco-estadounidense. Nunha conversaci\u00f3n con Laboulaye, o seu amigo o novo escultor alsaciano Fr\u00e9d\u00e9ric Auguste Bartholdi d\u00edxolle: \nNesa \u00e9poca, Estados Unidos acababa de sa\u00edr da guerra civil que durou desde 1861 ata 1865 e o pa\u00eds estaba no medio da reconstruci\u00f3n. Bartholdi foi contratado para dese\u00f1ar unha estatua, que deber\u00eda acabarse en 1876, data do centenario da independencia estadounidense. En 1870, Bartholdi tallou o primeiro esbozo en terracota e un modelo que non serviu, que hoxe en d\u00eda se atopa no \"Mus\u00e9e des Beaux-Arts\" de Li\u00f3n. Ese mesmo ano, Francia entrou en guerra con Prusia e tivo que parar o proxecto. O 10 de maio de 1871, Francia tivo que ceder o territorio de Alsacia-Lorena ao Imperio Alem\u00e1n. A opini\u00f3n p\u00fablica e o goberno franc\u00e9s sent\u00edronse decepcionados pola simpat\u00eda dos Estados Unidos cara aos alem\u00e1ns, que contaban cun n\u00famero importante de residentes en chan estadounidense. O proxecto volveu ser parcialmente paralizado por mor dos problemas pol\u00edticos da Terceira Rep\u00fablica, que a\u00ednda era considerada por moitos como un arranxo \u00abtemporal\u00bb e que ti\u00f1an a esperanza dun retorno da monarqu\u00eda. A idea de ofrecer unha representaci\u00f3n de liberdade nunha rep\u00fablica irm\u00e1 para Francia, al\u00e9n do Atl\u00e1ntico, desempe\u00f1ou un papel importante na loita polo mantemento da rep\u00fablica francesa.\nEn xu\u00f1o de 1871, Bartholdi viaxou aos Estados Unidos. Durante a viaxe, escolleu a illa de Bedloe, (chamada posteriormente a \u00abilla da Liberdade\u00bb) como localizaci\u00f3n da estatua e tam\u00e9n tratou de conseguir seguidores al\u00e9n do Atl\u00e1ntico. O 18 de xullo de 1871, reuniuse co presidente daquel ent\u00f3n Ulysses S. Grant, en Nova York.\nModelos para a estatua.\nElecci\u00f3n da cara.\nExisten diversas hip\u00f3teses dos historiadores sobre o modelo que puido ser utilizado para determinar a cara da estatua, a\u00ednda que ningunha delas \u00e9 realmente definitiva ata o momento. Entre as posibles inspiraci\u00f3ns para a cara da estatua at\u00f3pase Isabella Eugenie Boyer, vi\u00fava do inventor millonario Isaac Singer. (1811-1875)\nSegundo outras fontes, Bartholdi inspirouse no rostro da s\u00faa nai, Charlotte Bartholdi (1801-1891), e \u00e9 a hip\u00f3tese m\u00e1is considerada ata o presente. A revista \"National Geographic\" apoiou esta posibilidade, indicando que o escultor nunca explicou nin desmentiu esta semellanza coa s\u00faa nai. Outras versi\u00f3ns soste\u00f1en que Bartholdi querer\u00eda reproducir o rostro dunha nena empolicada nunha barricada sostendo un facho, ao d\u00eda seguinte do golpe de estado de Napole\u00f3n III. Talvez simplemente realizou unha s\u00edntese de varias caras femininas, co fin de dar unha imaxe neutra e impersoal da Liberdade.\nInspiraci\u00f3n no estranxeiro.\nDurante unha visita ao Exipto, Bartholdi tivo que facer un traballo na Canle de Suez. Este proxecto iniciouse baixo a direcci\u00f3n do empresario e diplom\u00e1tico franc\u00e9s Ferdinand de Lesseps, que posteriormente se converteu nun dos seus mellores amigos. Bartholdi imaxinou un gran faro, que se atopar\u00eda na entrada da canle, o cal sinalar\u00eda as rutas. O faro foi ideado como a imaxe con aparencia cl\u00e1sica (estola, sandalias, expresi\u00f3n facial) da deusa \"Libertas \" da mitolox\u00eda romana, divindade da liberdade. Pretend\u00edase que a luz do faro brillase a trav\u00e9s dunha venda colocada ao redor da parte superior do faro, e xurdiu a idea dun facho mantido no aire, cara ao ceo. Barthold presentou o proxecto ao \"quediva\" Ismail Pasha en 1867 e novamente en 1869, pero o proxecto nunca foi aprobado Os debuxos do proxecto titulado \u00abExipto leva a luz a Asia\u00bb, asem\u00e9llanse en gran medida \u00e1 Estatua da Liberdade, a\u00ednda que Bartholdi asegurou que o monumento de Nova York non era unha reutilizaci\u00f3n, sen\u00f3n unha obra orixinal.\nDetalles da estrutura.\nPor mutuo acordo entre Francia e os Estados Unidos, este \u00faltimo levar\u00eda a cabo a construci\u00f3n da base do monumento, mentres que Francia se encargar\u00eda da construci\u00f3n da estatua e da s\u00faa posterior ensamblaxe unha vez que as pezas se transportasen a chan estadounidense. Con todo, xurdiron problemas financeiros a ambos os dous lados do Atl\u00e1ntico.\nEn Francia, a campa\u00f1a para a promoci\u00f3n da estatua comezou no outono de 1875. Foi a fundaci\u00f3n en 1874 da chamada Uni\u00f3n Franco-Estadounidense, a que se fixo cargo de organizar a recadaci\u00f3n de fondos para a construci\u00f3n do monumento. Todos os medios da \u00e9poca utiliz\u00e1ronse para ese prop\u00f3sito: artigos na prensa, espect\u00e1culos, banquetes, impostos, loter\u00edas etc. Varias cidades francesas, o Consello Xeral, a c\u00e1mara de comercio, o Gran Oriente de Francia e miles de particulares fixeron doaz\u00f3ns para a construci\u00f3n da estatua. Houbo un n\u00famero total de 100.000 doadores. Antes de que finalizase o ano 1875, os fondos ascend\u00edan a un total de 400.000 francos, pero o orzamento incrementouse posteriormente ata 1\u00a0000\u00a0000 de francos da \u00e9poca. Non foi ata 1880 que se recolleron o total dos fondos en Francia. Mentres tanto, nos Estados Unidos, fix\u00e9ronse presentaci\u00f3ns teatrais, exposici\u00f3ns de arte, poxas, as\u00ed como combates de boxeo profesional para recadar fondos para a construci\u00f3n.\nMentres tanto, en Francia, Bartholdi buscou un enxe\u00f1eiro para que se encargase do dese\u00f1o da estrutura interna da estatua, en cobre. Gustave Eiffel foi contratado para levar a cabo devandita labor, ademais de crear unha torre interna que soportase a estatua e dese\u00f1ar un esqueleto secundario interno que permitise que a \u00abpel\u00bb de cobre se mantivese en posici\u00f3n vertical. As pezas de cobre foron constru\u00eddas nos talleres da empresa Gaget-Gauthier, en 1878. Os ferros de cobre foron unha doaz\u00f3n de Pierre-Eugene Secr\u00e9tan. Os traballos de precisi\u00f3n encarg\u00e1ronse ao enxe\u00f1eiro Maurice Koechlin, home de confianza de Eiffel, co que tam\u00e9n traballara na construci\u00f3n da Torre Eiffel.\nBartholdi ti\u00f1a a esperanza de que a estatua estar\u00eda completada e montada para o 4 de xullo de 1876, data do centenario da independencia dos Estados Unidos. Houbo unha demora no inicio da construci\u00f3n e, a continuaci\u00f3n, alg\u00fans problemas durante o per\u00edodo de construci\u00f3n atrasaron a obra: o xeso da man rompeu en marzo de 1876. Esta \u00faltima, con parte do brazo, exp\u00faxose en setembro de 1876 na \"Exposici\u00f3n do Centenario\" de Filadelfia. Os visitantes puideron subir unha escaleira que conduc\u00eda ao balc\u00f3n situado ao redor do facho pagando s\u00f3 50 centavos. Fotograf\u00edas, carteis e modelos da estatua foron vendidos durante a exposici\u00f3n. O di\u00f1eiro recadado usouse para completar os traballos. Dous anos m\u00e1is tarde, en xu\u00f1o de 1878, a cabeza da estatua foi mostrada ao p\u00fablico nos xard\u00edns do Campo de Marte con ocasi\u00f3n da Exposici\u00f3n Universal de Par\u00eds, onde os visitantes pod\u00edan entrar na cabeza e subir ata a coroa usando unha escaleira de 43 metros.\nPatente da estatua.\nO 18 de febreiro de 1879, Bartholdi obtivo nos Estados Unidos a patente para o monumento, co n\u00famero D11.023.\nEsta patente describ\u00edaa nos seguintes termos:\nA patente tam\u00e9n especificaba que o rostro da estatua ti\u00f1a \"trazos cl\u00e1sicos, pero ao mesmo tempo at\u00f3pase seria e tranquila\" \u2026, e que estaba \"lixeiramente inclinada cara \u00e1 esquerda para descansar sobre a perna esquerda, con toda a figura permanecendo en equilibrio\".\nAdquisici\u00f3n da illa.\nA estatua at\u00f3pase situada na illa da Liberdade no porto de Nova York. Orixinalmente a illa era co\u00f1ecida como illa de Bedloe, e serviu como unha base militar. Nela aloxouse o forte Wood, un antigo basti\u00f3n de artiller\u00eda constru\u00eddo en granito e cuxos cimentos en forma de estrela de once puntas, serviron de base para a construci\u00f3n do z\u00f3colo da estatua. A elecci\u00f3n do terreo e a s\u00faa obtenci\u00f3n requiriron de varios pasos. En 1887, o Congreso dos Estados Unidos deu a s\u00faa aprobaci\u00f3n para a construci\u00f3n da estatua e o xeneral W. T. Sherman foi nomeado para designar o terreo onde se construir\u00eda o monumento. Este escolleu como localizaci\u00f3n a illa de Bedloe. Quince anos antes da inauguraci\u00f3n, Bartholdi xa previra a construci\u00f3n do monumento na illa de Bedloe, fascinado pola xuventude e promesas de liberdade desa naci\u00f3n e imaxinouna orientada cara ao seu continente de orixe, a Europa que acoll\u00eda e \u00eda continuar acollendo aos inmigrantes. Non foi sen\u00f3n ata 1956, que o Congreso dos Estados Unidos decidiu un cambio de nome da illa Bedloe polo de \"Liberty Island\", \u00abIlla da liberdade\u00bb.\nO embaixador dos Estados Unidos en Francia, Levi P. Morton, colocou o primeiro remache da construci\u00f3n da estatua en Par\u00eds o 24 de outubro de 1881.\nEtapa final de construci\u00f3n e montaxe.\nBase.\nA realizaci\u00f3n da inmensa base da estatua fora confiada por Bartholdi aos estadounidenses, mentres que os franceses asumiron a construci\u00f3n da estatua e a s\u00faa correspondente montaxe.\nA recadaci\u00f3n de fondos para levar a cabo a construci\u00f3n da base nos Estados Unidos, atop\u00e1base baixo a responsabilidade do Fiscal Xeral, William M. Evarts. Dado que a construci\u00f3n avanzaba moi lentamente, Joseph Pulitzer (famoso polo premio que leva o seu nome) aceptou p\u00f3r \u00e1 disposici\u00f3n dos responsables da construci\u00f3n as primeiras p\u00e1xinas do \"New York World\", e levou a cabo unha gran campa\u00f1a de publicidade para recadar fondos. O diario tam\u00e9n foi utilizado para criticar as clases altas, mostrando a s\u00faa incapacidade para recadar os fondos necesarios, as\u00ed como as clases medias, que contaban cos m\u00e1is ricos para facelo. As duras cr\u00edticas do xornal tiveron un impacto positivo, fomentando aos doantes privados a incrementar as s\u00faas achegas e proporcionando ao mesmo tempo publicidade ao xornal, xa que se rexistraron uns 50.000 novos abonados durante este per\u00edodo.\nOs fondos necesarios para a construci\u00f3n do soto dese\u00f1ado polo arquitecto estadounidense Richard Morris Hunt e realizado polo enxe\u00f1eiro Charles Pomeroy Stone, reun\u00edronse en agosto de 1884. A primeira pedra do pedestal foi colocada o 5 de agosto de 1884, mentres que a base, na s\u00faa maior\u00eda composta por pedra de Kersanton, foi constru\u00edda entre o 9 de outubro de 1883 e o 22 de agosto de 1886.\nCando se colocou a \u00faltima pedra do monumento, os albaneis colleron varias moedas dos seus petos, e bot\u00e1ronas no morteiro. Os participantes na cerimonia deixaron as s\u00faas tarxetas de visita, medallas e xornais nun pequeno cofre de bronce, e deposit\u00e1rono no z\u00f3colo.\nNo coraz\u00f3n do bloque que comp\u00f3n a base, d\u00faas series de vigas \u00fanena directamente coa estrutura interna dese\u00f1ada por Gustave Eiffel de maneira que a estatua forme un todo co seu pedestal. A pedra que comp\u00f3n a base da Estatua da Liberdade prov\u00e9n das canteiras dunha aldea de Francia, Euville no departamento de Mosa, famosa pola brancura da s\u00faa pedra e polas s\u00faas calidades de resistencia \u00e1 erosi\u00f3n e \u00e1 auga do mar.\nTraves\u00eda do Atl\u00e1ntico, ensamblaxe e inauguraci\u00f3n.\nAs distintas partes da estatua foron terminadas en Francia en xullo de 1884. A estatua recibiu ata ent\u00f3n m\u00faltiples visitas, como a do presidente da rep\u00fablica francesa Jules Gr\u00e9vy e o escritor Victor Hugo. O desmantelamento comezou en xaneiro de 1885.\nA estatua foi enviada a Ru\u00e1n en tren, logo baixou o r\u00edo Sena en barco, antes de chegar ao porto de Le Havre. O monumento chegou a Nova York o 17 de xu\u00f1o de 1886, a bordo da fragata francesa \"Is\u00e8re\", e recibiu unha acollida triunfal por parte dos neoiorquinos. Para facer posible a traves\u00eda polo Atl\u00e1ntico, a estatua foi desmantelada en 350 pezas, divididas en 214 caixas, tendo en conta que o brazo dereito e a s\u00faa chama estaban xa presentes en chan estadounidense, onde foran expostos na \"Exposici\u00f3n do Centenario\" de Filadelfia e logo en Nova York. 36 caixas foron reservadas para as porcas, os remaches e os parafusos necesarios para a ensambladura. Unha vez chegada ao seu destino, a estatua foi ensamblada en catro meses, sobre o seu novo pedestal. As diferentes pezas foron unidas por remaches de cobre e o vestido permitiu resolver os problemas de dilataci\u00f3n.\nO 28 de outubro de 1886, a Estatua da Liberdade foi inaugurada en presenza do presidente estadounidense da \u00e9poca, Grover Cleveland, antigo gobernador do estado de Nova York, diante de 600 invitados e milleiros de espectadores. Fr\u00e9d\u00e9ric Desmons, por ent\u00f3n vicepresidente do Senado, representou a Francia durante a inauguraci\u00f3n. e numerosos francmas\u00f3ns estaban tam\u00e9n presentes. O monumento representaba as\u00ed un agasallo que celebraba o centenario da independencia estadounidense, a\u00ednda que entregado con dez anos de atraso. O \u00e9xito do monumento creceu rapidamente: nas d\u00faas semanas que seguiron \u00e1 inauguraci\u00f3n, preto de 20.000 persoas present\u00e1ronse para admiralo. A asistencia ao sitio pasou de 88.000 visitantes ao ano, a un mill\u00f3n en 1964 e a tres mill\u00f3ns en 1987. Hoxe en d\u00eda recibe ao redor de 3,2 mill\u00f3ns de persoas ao ano.\nPer\u00edodo como faro en Nova York.\nA estatua funcionou como faro entre a data da s\u00faa montaxe e o ano 1902. Naquela \u00e9poca, a \u00ab\"U.S. Lighthouse board\"\u00bb estaba encargada de asegurar o seu funcionamento. Asignouse un gardi\u00e1n do faro \u00e1 estatua e o poder do seu feixe luminoso era tal, que era visible a unha distancia de 39 quil\u00f3metros. Instalouse un xerador el\u00e9ctrico na illa co fin de fornecer potencia \u00e1 estrutura.\nEvoluci\u00f3n da estatua.\nRenovaci\u00f3ns e reformas.\nDesde a s\u00faa inauguraci\u00f3n en 1886, o monumento experimentou m\u00faltiples renovaci\u00f3ns e reformas:\nO sistema de iluminaci\u00f3n orixinal foi substitu\u00eddo varias veces por equipamentos m\u00e1is modernos. En 1916 o presidente Woodrow Wilson inaugurou o primeiro sistema que cumpr\u00eda coas expectativas iniciais de iluminaci\u00f3n da estatua, que consiste en douscentos corenta e seis proxectores, utilizando l\u00e1mpadas incandescentes de 250 W, situados nas puntas da estrela da base do monumento e outros puntos da illa, e quince de 500 W no facho. Posteriormente, en 1931 e 1945 intensificouse a iluminaci\u00f3n anterior, engad\u00edronse efectos m\u00e1is vistosos e elimin\u00e1ronse sombras.\nXunto co proxecto de mellora da iluminaci\u00f3n de 1916, o facho, que era inicialmente de cobre, foi reformado utilizando un total de 600 pezas individuais de vitral de cor amarela para realzar e embelecer os efectos luminosos ao acenderse. Este traballo foi executado por Gutzon Borglum, co\u00f1ecido polas s\u00faas colosais esculturas do Monte Rushmore. Tam\u00e9n aumentouse a potencia luminosa do facho. O 30 de xullo dese mesmo ano, debido a un acto de sabotaxe co\u00f1ecido como \"Explosi\u00f3n Black Tom\", o acceso ao facho foi oficialmente clausurado.\nA\u00ednda que cando se iniciou a construci\u00f3n da base xa se previu a instalaci\u00f3n dun ascensor no seu interior, o primeiro non foi instalado ata 1908-9. Con posterioridade substitu\u00eduse por un m\u00e1is moderno en 1931.\nEn 1949 instalouse un sistema de calefacci\u00f3n na base da estatua. Antes desta mellora, durante os meses de inverno, a enorme masa da base (unhas 48.000 toneladas) f\u00edxose cada vez m\u00e1is fr\u00eda, e cando en marzo o aire exterior fac\u00edase m\u00e1is quente produc\u00edase unha condensaci\u00f3n que impregnaba as paredes e que prexudicaba a estrutura e as s\u00faas instalaci\u00f3ns. Por outra banda, a calefacci\u00f3n, ademais de solucionar os problemas de arrefriado e condensaci\u00f3n na base, engad\u00eda un maior confort aos empregados e visitantes.\nEn 1937 substitu\u00edronse varias plataformas e escaleiras no pedestal da estatua. Procedeuse a unha inspecci\u00f3n da estrutura e os ferros de cobre da estatua, desde o facho ata as vigas sobre as que se apoia a estrutura. O soporte de ferro foi substitu\u00eddo nas secci\u00f3ns onde se oxidara, e os remaches que se soltaran cambi\u00e1ronse por uns novos e os marcos da coroa da cabeza foron reconstru\u00eddos cuns novos de ferro. Non se efectuaron reformas na escaleira en espiral do interior da estatua.\nObras de restauraci\u00f3n durante os anos 1980.\nA Estatua da Liberdade foi un dos primeiros monumentos que se beneficiaron do que nos Estados Unidos se co\u00f1\u00e9ce como unha campa\u00f1a de \"cause mercadotecnia\". En efecto, en 1983, o monumento foi o centro dunha operaci\u00f3n de promoci\u00f3n levada a cabo por American Express, que pretend\u00eda recadar fondos para manter e renovar o edificio. Acordouse que cada compra realizada cunha tarxeta \"American Express\" levar\u00eda unha doaz\u00f3n dun centavo de d\u00f3lar por parte da empresa bancaria. A campa\u00f1a permitiu as\u00ed reunir 1,7 mill\u00f3ns de d\u00f3lares. En 1984, a estatua foi pechada co fin de que uns traballos, por un importe total de 62 mill\u00f3ns de d\u00f3lares, puidesen ser levados a cabo con ocasi\u00f3n do seu centenario. O presidente de Chrysler, Lee Iacocca, foi nomeado polo presidente Ronald Reagan para encabezar a comisi\u00f3n encargada da supervisi\u00f3n das obras (a\u00ednda que foi destitu\u00eddo posteriormente para \u00abevitar calquera d\u00fabida sobre un posible conflito de intereses\u00bb).\nOs obreiros encargados dos traballos levantaron unha estada ao redor do edificio, ocultando \u00e1 vista o monumento ata a cerimonia do centenario, o 4 de xullo de 1986. Os traballos no interior da estrutura comezaron co emprego de nitr\u00f3xeno l\u00edquido co fin de quitar as diferentes capas de pintura aplicadas ao armaz\u00f3n de cobre durante varias d\u00e9cadas. Unha vez eliminadas estas capas de pintura, non quedou m\u00e1is que a base orixinal de alcatr\u00e1n que serv\u00eda para tapar buracos e evitar a corrosi\u00f3n. O alcatr\u00e1n foi \u00e1 s\u00faa vez eliminado utilizando bicarbonato s\u00f3dico, sen que a estrutura de cobre sufrise ning\u00fan dano. Os buracos m\u00e1is grandes no cobre foron pu\u00eddos, antes de ser recubertos por novas plaquetas.\nCada unha das 1.350 costelas de ferro que sosti\u00f1an a \u00abpel\u00bb debeu ser retirada e logo substitu\u00edda. O ferro sufrira unha forte corrosi\u00f3n galv\u00e1nica en todas as partes onde estaba en contacto coa pel de cobre, perdendo ata a metade do seu grosor. Bartholdi anticipara este fen\u00f3meno e previra unha combinaci\u00f3n de amianto/brea para separar ambos os metais, pero o illamento deteriorouse d\u00e9cadas antes. Novas barras de aceiro inoxidable modeladas substitu\u00edron as barras de ferro, cunha pel\u00edcula de tefl\u00f3n separ\u00e1ndoas do cobre para un mellor illamento e unha reduci\u00f3n da fricci\u00f3n.\nA estrutura interna do brazo dereito (o que mant\u00e9n erguido sostendo o facho) foi reconstru\u00edda. No momento da construci\u00f3n da estatua, o brazo fora desprazado 46 cent\u00edmetros \u00e1 dereita e cara a adiante con relaci\u00f3n \u00e1 estrutura central de Eiffel, mentres que a cabeza fora desprazada 0,61\u00a0cm \u00e1 esquerda, o que estivera pondo en perigo o armaz\u00f3n. Crese que Bartholdi tomar\u00eda esta decisi\u00f3n sen consentimento de Eiffel logo de ver que o brazo e a cara estaban demasiado pr\u00f3ximos. Os enxe\u00f1eiros consideraron os traballos de reforzo de 1937 como insuficientes, e engadiron unha suxeici\u00f3n diagonal en 1984 e 1986 para facer o brazo estruturalmente m\u00e1is s\u00f3lido.\nO facho que sost\u00e9n na s\u00faa man a estatua non \u00e9 o que enarboraba no momento da s\u00faa inauguraci\u00f3n en 1886. Durante estas obras de restauraci\u00f3n foi substitu\u00eddo por un novo facho recuberto con l\u00e1minas de ouro, que \u00e9 iluminado por l\u00e1mpadas colocadas sobre o balc\u00f3n que o rodea. En 1985, para renovar o facho da estatua, os Estados Unidos acudiron a unha empresa de Bezannes, preto de Reims, onde traballan artes\u00e1ns expertos en artesan\u00eda do ferro de obras de arte. Un equipo de Reims substitu\u00edu o vello facho, corro\u00eddo polo \u00f3xido, por un novo. O antigo facho exponse actualmente no museo situado no vest\u00edbulo do monumento.\nAdemais da substituci\u00f3n da maior parte do ferro do armaz\u00f3n interno con aceiro inoxidable e o reforzo estrutural da propia estatua, a restauraci\u00f3n de mediados dos anos 1980 tam\u00e9n inclu\u00edu a renovaci\u00f3n da escaleira de ferro interna, a substituci\u00f3n do ascensor situado no interior da base por un m\u00e1is moderno e a mellora dos sistemas de control de clima.\nA Estatua de Liberdade reabriuse ao p\u00fablico o 5 de xullo de 1986, durante a celebraci\u00f3n do \"Liberty Weekend\".\nA celebraci\u00f3n do centenario da estatua.\nA Estatua da Liberdade foi inaugurada o 28 de outubro de 1886, declarada Monumento Nacional estadounidense o 15 de outubro de 1924, e confiada a s\u00faa administraci\u00f3n ao National Park Service|Servizo de Parques Nacionais o 10 de xu\u00f1o de 1933. En 1984 foi declarada Patrimonio da Humanidade. En 1986, a celebraci\u00f3n do centenario da Estatua da Liberdade consistiu en catro d\u00edas de festividades que se denominaron \u00ab\"Liberty Weekend\"\u00bb. As celebraci\u00f3ns comezaron o 3 de xullo cunha cerimonia de apertura en \"Governors Island\" e finalizaron o 6 de xullo no Giants Stadium de Nova York. Estes catro d\u00edas de festas marcaron o fin das obras de restauraci\u00f3n do monumento levadas a cabo desde principios dos anos 1980, baixo a tutela da fundaci\u00f3n \"Statue of Liberty-Ellis Island\". Estas obras, nas cales as achegas da empresa Chrysler tiveron un papel predominante, terminaron xusto a tempo para a cerimonia do centenario do monumento, onde se rendeu homenaxe \u00e1 estatua ao longo do \"Liberty Weekend\".\nA cerimonia inaugural, celebrada o xoves 3 de xullo, tivo como invitado de honra ao por ent\u00f3n presidente da rep\u00fablica francesa Fran\u00e7ois Mitterrand e atraeu a numerosos personaxes do espect\u00e1culo, como Gregory Peck ou Elizabeth Taylor. O presidente estadounidense Ronald Reagan pronunciou un discurso onde destacou a amizade entre Francia e os Estados Unidos e fixo unha menci\u00f3n cara aos traballadores que levaron a cabo os traballos de restauraci\u00f3n. A continuaci\u00f3n descubriu de novo a estatua (tapada desde o inicio das obras), e pronunciou un segundo discurso no momento de acender o facho da estatua, tras o despregamento duns fogos artificiais. Despois lev\u00e1ronse a cabo varias actuaci\u00f3ns a cargo de Neil Diamond, Frank Sinatra ou Mikhail Baryshnikov, entre outros. Para rematar entregouse a \u00abMedalla da Liberdade\u00bb a destacadas personalidades que, a\u00ednda que non naceron no pa\u00eds, adquiriron a cidadan\u00eda estadounidense: Henry Kissinger, Ieoh Ming Pei, Irving Berlin, Hanna Holborn Gray, Kenneth Clark, Elie Wiesel, Albert Sabin, James Reston, An Wang, Itzhak Perlman, Franklin Chang-D\u00edaz e Bob Hope.\nO 4 de xullo, d\u00eda da festa nacional estadounidense, durante a ma\u00f1\u00e1 celebrouse, co presidente Reagan na cuberta do acoirazado USS \"Iowa\", unha revista naval de barcos de guerra e grandes veleiros no r\u00edo Hudson, composta por 33 buques de 14 naci\u00f3ns. Pola noite celebrouse un concerto coa participaci\u00f3n do compositor John Williams. \u00c1 ma\u00f1\u00e1 seguinte, a esposa do presidente, Nancy Reagan pronunciou un discurso que marcaba a reapertura oficial da estatua ao p\u00fablico, e pola tarde, celebrouse unha \u00f3pera en Central Park. O 6 de xullo, a cerimonia de clausura celebrouse no Giants Stadium situado en Nova Jersey (que, xeograficamente, at\u00f3pase m\u00e1is pr\u00f3ximo \u00e1 estatua).\nAs consecuencias dos atentados do 11 de setembro de 2001.\nNun principio era posible visitar o interior da estatua. Os visitantes chegaban por transbordador \u00e1 illa da Liberdade, xeralmente desde Battery Park, e ti\u00f1an a oportunidade de ascender a trav\u00e9s da \u00fanica escaleira de caracol no interior da estrutura met\u00e1lica. Unhas trinta persoas pod\u00edan ascender os 354 chanzos que conducen \u00e1 cabeza da estatua e \u00e1 s\u00faa coroa. Desde al\u00ed era posible apreciar unhas vistas do porto de Nova York, a\u00ednda que non o \"skyline\" de Manhattan, contrariamente \u00e1 crenza popular. Isto expl\u00edcase polo feito de que a cara da estatua est\u00e1 orientada cara ao oc\u00e9ano Atl\u00e1ntico e Europa, non cara ao leste. Ademais, a vista foi restrinxida parcialmente dado que as 25 fiestras da coroa son m\u00e1is ben pequenas e a maior delas s\u00f3 ten 46 cent\u00edmetros de altura. Cando a estatua estaba exposta ao sol, era frecuente que a temperatura dentro do monumento fose moi elevada. No entanto, isto non desanimaba os turistas, que deb\u00edan esperar tres horas m\u00e1is ou menos para acceder ao recinto da estatua, sen contar a espera no transbordador e no portelo de venda de billetes.\nLogo dos atentados do 11 de setembro de 2001, prohibiuse o acceso \u00e1 illa da Liberdade ata decembro do mesmo ano e o acceso do p\u00fablico ao monumento non se permitiu ata o 3 de agosto de 2004. O acceso \u00e1 coroa estivo pechado ata 2009. Durante oito anos, s\u00f3 a base da estatua e os 10 primeiros pisos estaban accesibles para os visitantes, baixo a condici\u00f3n de que estes estean en posesi\u00f3n do \"Monument Access Pass\" (pase de acceso ao monumento). Xeralmente \u00e9 posible obtelo tras unha reserva con, polo menos, dous d\u00edas de antelaci\u00f3n antes da visita, e mostralo antes de acceder ao transbordador. Con todo, a\u00ednda que o interior da estatua sexa inaccesible, unha nova plataforma con teito de vidro permite ver, alzando a vista, a estrutura interna realizada por Gustave Eiffel. Todos os visitantes que desexen acceder \u00e1 illa da Liberdade son controlados antes de subir ao transbordador e novamente ao acceder \u00e1 base do monumento, de forma similar a como se fai nos aeroportos.\nO 4 de agosto de 2006, Fran P. Mainella, directora do Servizo de Parques Nacionais, nunha carta ao congresista por Nova York Anthony D. Weiner, declarou que a coroa e o interior da estatua permanecer\u00edan pechados indefinidamente. A carta indicaba que \u00aba actual regulamentaci\u00f3n dos accesos reflicte unha estratexia de direcci\u00f3n responsable cos mellores intereses de todos os nosos visitantes\u00bb. Con todo, nos \u00faltimos anos estanse producindo m\u00faltiples iniciativas para reabrir a estatua ao p\u00fablico e permitir o acceso \u00e1 coroa. As\u00ed, no mesmo ano 2006, un proxecto de lei (S. 3597) tramitouse no Senado propondo o seu acceso ao p\u00fablico, en xullo de 2007 prop\u00faxose unha medida similar na C\u00e1mara de Representantes, e en xullo de 2008 xurdiron noticias sobre estudos do Servizo Nacional de Parques para reformar os accesos \u00e1 estatua que permitan a entrada ao p\u00fablico. O 23 de xaneiro de 2009, Ken Salazar, Secretario do Interior baixo a presidencia de Barack Obama, declarou que estaba considerando a reapertura do acceso \u00e1 coroa da Estatua aos turistas, e o 8 de maio Salazar anunciou nunha entrevista nun programa televisivo que a coroa volver\u00edase a abrir ao p\u00fablico o 4 de xullo de 2009. Finalmente o interior da estatua e o acceso \u00e1 coroa reabr\u00edronse ao p\u00fablico o d\u00eda anunciado, a\u00ednda que por motivos de seguridade o acceso quedou restrinxido a un m\u00e1ximo de 240 turistas ao d\u00eda en grupos dun m\u00e1ximo de 10 persoas de cada vez.\nO acceso ao p\u00fablico volveu pecharse por completo o 9 de agosto de 2010 para acometer unhas obras de instalaci\u00f3n de novas escaleiras a proba de incendios, ascensores e sa\u00eddas de urxencia, cun orzamento de 26 mill\u00f3ns de d\u00f3lares. Esta intervenci\u00f3n, que xa estaba planificada, acelerouse tras unha falsa alarma de incendio en xullo, que puxo de manifesto a insuficiencia da escaleira de caracol como \u00fanica sa\u00edda de urxencia existente.\nA estatua, inclu\u00edndo o pedestal e a base, pechou o 29 de outubro de 2011 (o d\u00eda logo das celebraci\u00f3ns para conmemorar o 125 aniversario da estatua), para a instalaci\u00f3n de novos ascensores e escaleiras, e para po\u00f1er outras instalaci\u00f3ns, tales como ba\u00f1os, segundo normas vixentes nos Estados Unidos.\nS\u00f3 un d\u00eda logo da reapertura, o 28 de outubro de 2012, a estatua debido aos efectos do furac\u00e1n Sandy tivo que ser pechada de novo. A estatua en si non sufriu danos, pero si sufriron danos parte das infraestruturas da illa da Liberdade e da illa Ellis, danando gravemente o peirao utilizado polos transbordadores que levan os visitantes \u00e1 estatua. Debido \u00e1 falta de electricidade na Illa da Liberdade, un xerador foi instalado para alimentar focos temporais para iluminar a estatua pola noite. A renovaci\u00f3n durou ata o ver\u00e1n seguinte, a estatua e a illa da Liberdade volveron abrir ao p\u00fablico o 4 de xullo de 2013.\nDescrici\u00f3n e simbolox\u00eda.\nA estatua representa unha muller en posici\u00f3n vertical, vestida cunha especie de estola ampla e na s\u00faa cabeza ten unha coroa con sete picos, que simbolizan os sete continentes e os sete mares.. Hai 25 fiestras na coroa que representan xemas atopadas sobre a terra e os raios do ceo que brillan sobre o mundo. O diadema recorda o que portaba Helios, personificaci\u00f3n do Sol na mitolox\u00eda grega. Bartholdi optou pola coroa, e non se decidiu polo gorro frixio, s\u00edmbolo de liberdade desde a Antig\u00fcidade. A estatua brande na s\u00faa man dereita un facho aceso, mantido no alto. O facho rem\u00edtenos ao s\u00e9culo das luces, a\u00ednda que alg\u00fans o consideran un s\u00edmbolo francmas\u00f3n. Na s\u00faa man esquerda sost\u00e9n unha t\u00e1boa, que suxeita preto do seu corpo. A t\u00e1boa evoca a lei ou o dereito, e ten gravada a data da firma da Declaraci\u00f3n de Independencia dos Estados Unidos, escrita en n\u00fameros romanos: JULY IV MDCCLXXVI.\nA estrutura est\u00e1 recuberta cunha fina capa de cobre, que repousa sobre un grande armaz\u00f3n de aceiro inoxidable (que inicialmente era de ferro), f\u00f3ra da chama, que est\u00e1 recuberta con l\u00e1minas de ouro. A estrutura repousa sobre unha base de forma cadrada, que \u00e1 s\u00faa vez se apoia sobre un primeiro z\u00f3colo en forma de estrela irregular de once puntas. A altura da Estatua da Liberdade \u00e9 de 46 metros, e alcanza os 93 metros desde o chan ata o facho.\nAo p\u00e9 da estrutura at\u00f3panse cadeas rotas que simbolizan a liberdade. A estatua est\u00e1 orientada cara ao leste, \u00e9 dicir cara a Europa, coa que os Estados Unidos comparten pasado e valores.\nA coloraci\u00f3n verde da estatua \u00e9 por mor de reacci\u00f3ns qu\u00edmicas, que produciron sales de cobre e lle deron a s\u00faa actual cor. A maior parte das estatuas de cobre situadas en exteriores, salvo que se tomen medidas adicionais, acaban adquirindo finalmente este ton tras un proceso chamado patinaci\u00f3n.\nNa base do monumento, unha placa de bronce leva gravada unha parte (o final) do soneto da poetisa estadounidense Emma Lazarus titulado \u00ab\"The New Colossus\"\u00bb (O novo coloso). A placa de bronce non estaba cando se inaugurou, sen\u00f3n que se engadiu en 1903. A continuaci\u00f3n m\u00f3strase a parte do poema que est\u00e1 inscrito na placa, e a s\u00faa traduci\u00f3n ao galego:\nNova York ou Nova Jersey?\nDebido \u00e1 situaci\u00f3n da illa da Liberdade na porci\u00f3n correspondente a Nova Jersey do r\u00edo Hudson, a titularidade da estatua non estivo exenta de controversia.\nEn 1987 o representante dem\u00f3crata por Nova Jersey, Frank J. Guarini e Gerald McCann, que fora alcalde de Jersey City, interpuxeron unha demanda contra a cidade de Nova York, afirmando que Nova Jersey deber\u00eda exercer dominio sobre a illa da Liberdade dada a s\u00faa situaci\u00f3n na parte de Nova Jersey do r\u00edo de Hudson. A illa, baixo xurisdici\u00f3n federal, at\u00f3pase aproximadamente a 600 metros de distancia da cidade de Jersey e a m\u00e1is de tres quil\u00f3metros da cidade de Nova York. A Corte Suprema decidiu non o\u00edr o caso, polo que o status legal existente das partes da illa que est\u00e1n sobre a auga non se alterou. Con todo, os dereitos ribeir\u00e1ns sobre toda a terra mergullada que rodea a estatua pertencen a Nova Jersey. As illas do porto de Nova York foron parte da cidade de Nova York desde a emisi\u00f3n en 1664 dos at\u00edpicos estatutos coloniais que crearon Nova Jersey, que non fixaron, como \u00e9 habitual, un l\u00edmite no medio do r\u00edo Hudson -a\u00ednda que a fronteira para os dereitos acu\u00e1ticos foi fixada m\u00e1is tarde ao medio da canle-.\nO servizo federal de parques establece que a Estatua de Liberdade est\u00e1 na Illa da Liberdade, que \u00e9 unha propiedade federal administrada polo Servizo de Parques Nacionais e que, oficialmente, a illa est\u00e1 localizada dentro da xurisdici\u00f3n territorial do estado de Nova York debido a un pacto entre os gobernos estatais de Nova York e Nova Jersey que emitiu unha resoluci\u00f3n sobre esta cuesti\u00f3n e que foi ratificada polo Congreso en 1834.\nR\u00e9plicas.\nDebido \u00e1 s\u00faa consideraci\u00f3n de monumento universal, a Estatua da Liberdade foi copiada e reproducida a diferentes escalas e en diversos lugares ao longo de todo o mundo. Estas copias van desde as simples miniaturas vendidas como \"souvenir\" na tenda do museo situado na base da estatua, \u00e1s reproduci\u00f3ns a grande escala situadas en certas cidades, ben porque forman parte da historia do monumento ou dalg\u00fan dos seus creadores, ou ben porque o orixinal constit\u00fae un importante s\u00edmbolo da Liberdade a trav\u00e9s do mundo.\nAs primeiras miniaturas da estatua, realizadas pola empresa \"Gaget, Gauthier &amp; Cie\" (feito popularmente asociado ao nacemento da palabra \u00ab\"gadget\"\u00bb) foron comercializadas e distribu\u00eddas entre as numerosas personalidades presentes durante a cerimonia de inauguraci\u00f3n do 28 de outubro de 1886. Estas primeiras reproduci\u00f3ns serviron como modelo para diversas r\u00e9plicas constru\u00eddas posteriormente. A maior\u00eda delas at\u00f3panse hoxe en Francia ou nos Estados Unidos, con todo tam\u00e9n as podemos ver en numerosos pa\u00edses, como a Arxentina, Austria, Alema\u00f1a, Italia, o Xap\u00f3n, a China, ou ata Vietnam, antiga colonia francesa.\nEntre as principais r\u00e9plicas francesas do monumento, atopamos a da \"\u00eele aux Cygnes\" (illa dos Cisnes) en Par\u00eds, cunha altura de 11,50 m, que se erixe no extremo situado r\u00edo abaixo da illa (situada no Sena), \u00e1 altura do \"pont de Grenelle\", cerca do antigo taller de Fr\u00e9d\u00e9ric Auguste Bartholdi. Hai tam\u00e9n unha r\u00e9plica en Colmar, inaugurada en 2004 na entrada norte da cidade, conmemorativa do centenario da morte de Bartholdi. Coas s\u00faas tres toneladas de peso e doce metros de altura, a \"Miss Liberty\" de Colmar excede en cincuenta cent\u00edmetros \u00e1 s\u00faa irm\u00e1 m\u00e1is vella parisiense da \"\u00eele aux Cygnes\", ata ent\u00f3n a m\u00e1is grande de Francia, o que a converte tam\u00e9n na r\u00e9plica aut\u00e9ntica m\u00e1is grande do mundo da Estatua da Liberdade. Existe tam\u00e9n en Barentin, no Sena Mar\u00edtimo, unha copia en poli\u00e9ster de 13,5 m e 3,5 t de peso, utilizada na pel\u00edcula de 1965 \"Le Cerveau\" (O Cerebro), de G\u00e9rard Oury.\nNoutras partes do mundo, as r\u00e9plicas m\u00e1is famosas de \"Lady Liberty\" son as do \"New York-New York Hotel &amp; Hotel Casino\" en Las Vegas e a da illa artificial de Odaiba na ba\u00eda de Toquio. Tam\u00e9n, durante os incidentes de Tian'anmen en 1989 en China, os manifestantes exhibiron unha estatua bautizada como \u00abEstatua da Democracia\u00bb, que se inspiraba en gran medida na Estatua da Liberdade; o seu escultor, Tsao Tsing-Yuan, declarou cambiar voluntariamente a s\u00faa aparencia para non parecer demasiado proestadounidense. Unha r\u00e9plica do facho da estatua, a \"Flamme da Libert\u00e9\", regalada polos Estados Unidos a Par\u00eds, est\u00e1 instalado na \"place de l'Alma\" parisiense. Na Arxentina, at\u00f3panse polo menos d\u00faas r\u00e9plicas: unha na praza Barrancas de Belgrano da cidade de Buenos Aires, realizada por Bartholdi en ferro vermello e adquirida por encargo da Municipalidade de Bos Aires a Francia, a segunda, realizada posteriormente \u00e1 morte do autor, \u00e1chase na a cidade de Pocito.\nNa cultura popular.\nA Estatua da Liberdade converteuse moi pronto nunha icona popular, aparecendo en numerosos anuncios e imaxes e en pel\u00edculas e libros. En 1911, o escritor estadounidense O. Henry fac\u00eda dialogar a \"Miss Liberty\" con outra estatua. En 1918, o monumento figuraba sobre o anuncio de \"Victory Loan\" (pr\u00e9stamo da vitoria) concedido polos Estados Unidos a Europa. Nos anos 1940 e 1950, numerosas revistas \"pulps\" de ficci\u00f3n cient\u00edfica mostraban a estatua rodeada de ru\u00ednas e restos doutras \u00e9pocas. Durante a guerra fr\u00eda, a estatua aparec\u00eda a mi\u00fado nos carteis de propaganda como s\u00edmbolo da liberdade ou dos Estados Unidos (loxicamente nun sentido ou outro, dependendo do bando en cuesti\u00f3n). Os debuxantes estadounidense mostr\u00e1rona como a representaci\u00f3n de Nova York tras os atentados do 11 de setembro de 2001. A publicidade tam\u00e9n a utilizou para dar a co\u00f1ecer produtos tales como a Coca-Cola ou a goma de mascar. A estatua tam\u00e9n inspirou a pintores do s\u00e9culo, como a Andy Warhol.\nNo cine, a estatua aparece nun gran n\u00famero de pel\u00edculas, nalgunhas delas cun gran protagonismo. Xa en 1917, en \"The Immigrant\", Charlie Chaplin admira a estatua mentres o seu barco chega ao porto de Nova York. En 1942 aparece na pel\u00edcula de Alfred Hitchcock \"Saboteur\" durante o desenlace final. Ao final da primeira versi\u00f3n da pel\u00edcula \"O planeta dos simios\" (\"Planet of the Apes\"), m\u00f3straa, nun sorprendente final, sepultada en parte baixo a area dunha praia. Na pel\u00edcula \"Ghostbusters 2\" logran que a Estatua da Liberdade \u00abcobre vida\u00bb, percorrendo as r\u00faas de Nova York. Na filmograf\u00eda m\u00e1is recente tam\u00e9n fai a s\u00faa aparici\u00f3n en pel\u00edculas como \"X-Men\" na que a batalla final se desenvolve na estatua; en \"Titanic\" (1997), onde aparece nunha das escenas finais da pel\u00edcula cando o \"Carpathia\", o barco cos sobreviventes do afundimento, os leva a Nova York; en \"A.I. Artificial Intelligence\" aparece mergullada; en \"Homes de negro II\" onde o axente \"K\" \u00abneuraliza\u00bb todo Nova York co seu facho, en \"The Day After Tomorrow\" na que aparece en varias escenas ou en \"National Treasure\" onde a estatua irm\u00e1 situada en Par\u00eds proporciona ao cazador de tesouros Ben Gates (Nicolas Cage) unha pista para descubrir o tesouro secreto.\nEn 1979, a estatua formou parte dunha novatada imaxinada na Universidade de Wisconsin-Madison. Varios estudantes reproduciron a parte superior da estatua e coloc\u00e1ronas nun lago xeado da rexi\u00f3n, o que daba a impresi\u00f3n de estar mergullada. O monumento figura nas placas de matr\u00edcula do estado de Nova York e nas de Nova Jersey.\nNo mundo do deporte, \"Lady Liberty\" serve de logotipo para o equipo da NHL dos \"New York Rangers\" e para o equipo de baloncesto feminino de \"New York Liberty\", que compite na Women's National Basketball Association (WNBA). Para celebrar o centenario do monumento, o servizo postal franc\u00e9s creou en 1986 un selo que representa a cara da estatua titulado \u00abLiberdade\u00bb. No ano 2000, o monumento formou parte das propostas para designar as \u00abnovas sete marabillas do mundo\u00bb (\"New7Wonders\"), onde resultou finalista. O logotipo da Universidade de Nova York recupera o facho da Estatua da Liberdade para mostrar que est\u00e1 ao servizo da cidade de Nova York. O facho aparece \u00e1 vez sobre o selo e sobre o logotipo da universidade, dese\u00f1ado por Ivan Chermayeff en 1965. O famoso ilusionista David Copperfield fixo \u00abdesaparecer\u00bb o monumento nun programa en directo na televisi\u00f3n en 1983, nun dos seus trucos m\u00e1is memorables.\nA imaxe da estatua tam\u00e9n foi trasladada ao mundo dos videoxogos. O lanzamento do pol\u00e9mico t\u00edtulo de Rockstar Games \"GTA IV\" en 2008 inclu\u00eda unha fiel representaci\u00f3n de Nova York (Liberty City na historia do xogo) e da Estatua da Liberdade, parodiada como \u00abEstatua da Felicidade\u00bb."}
{"id": "152745", "revid": "5863", "url": "https://gl.wikipedia.org/wiki?curid=152745", "title": "John Galsworthy", "text": "John Galsworthy, nado en Coombe, Surrey, o 14 de agosto de 1867 e finado en Londres o 31 de xaneiro de 1933, foi un novelista e dramaturgo ingl\u00e9s ga\u00f1ador do Premio Nobel de Literatura no ano 1932.\nTraxectoria.\nEstudou en Harrow e na Universidade de Oxford, onde se doutorou en dereito en 1890, a\u00ednda que pronto comezou a escribir, quizais debido \u00e1 s\u00faa amizade con Joseph Conrad.\nTraducido ao galego, \"O estoico\" (2021), Editorial Hugin e Munin."}
{"id": "152748", "revid": "56817", "url": "https://gl.wikipedia.org/wiki?curid=152748", "title": "Fern\u00e1ndez Morales", "text": "Os apelidos Fern\u00e1ndez Morales poden referirse a:"}
{"id": "152750", "revid": "1131", "url": "https://gl.wikipedia.org/wiki?curid=152750", "title": "Universidade Complutense de Madrid", "text": "A Universidade Complutense de Madrid, co\u00f1ecida tam\u00e9n polo acr\u00f3nimo UCM, \u00e9 unha universidade p\u00fablica espa\u00f1ola localizada na Cidade Universitaria de Madrid e mais no Campus de Somosaguas, en Pozuelo de Alarc\u00f3n, na mesma comunidade.\nHistoria.\nAs orixes da Universidade Complutense at\u00f3panse na \"Universidade Cisneriana de Alcal\u00e1 de Henares\". Tras languidecer durante o s\u00e9culo XVIII, mediante Real Orde da Ra\u00ed\u00f1a Rexente do 29 de outubro de 1836, decretouse o seu peche, at\u00e9 que se volven abrir as s\u00faas portas en 1977. Os estudos da extinta \"Universidade de Alcal\u00e1\" traslad\u00e1ronse a Madrid, o que serviu para a fundaci\u00f3n da \"Universidade Literaria de Madrid\", pouco despois \"Universidade Central\" e que m\u00e1is dun s\u00e9culo despois de que comezase o seu funcionamento, recibir\u00eda o nome de \"Universidade Complutense de Madrid\"."}
{"id": "152751", "revid": "6939", "url": "https://gl.wikipedia.org/wiki?curid=152751", "title": "Universidad Complutense de Madrid", "text": ""}
{"id": "152752", "revid": "6939", "url": "https://gl.wikipedia.org/wiki?curid=152752", "title": "UCM", "text": ""}
{"id": "152753", "revid": "22570", "url": "https://gl.wikipedia.org/wiki?curid=152753", "title": "Santradao, Madri\u00f1\u00e1n, Lal\u00edn", "text": "Santradao \u00e9 un lugar da parroquia de Madri\u00f1\u00e1n, no concello pontevedr\u00e9s de Lal\u00edn, na comarca do Deza. Segundo o IGE, no 2008 ti\u00f1a 8 habitantes (4 homes e 4 mulleres), o que sup\u00f3n unha diminuci\u00f3n de 6 habitantes con respecto ao ano 1999.\nEn Santradao sit\u00faase a igrexa parroquial de Madri\u00f1\u00e1n."}
{"id": "152756", "revid": "85894", "url": "https://gl.wikipedia.org/wiki?curid=152756", "title": "A Torre, Madri\u00f1\u00e1n, Lal\u00edn", "text": "A Torre \u00e9 un lugar da parroquia de Madri\u00f1\u00e1n, no concello pontevedr\u00e9s de Lal\u00edn, na comarca do Deza. Segundo o IGE, no 2008 ti\u00f1a 21 habitantes (9 homes e 12 mulleres), o que sup\u00f3n unha diminuci\u00f3n de 7 habitantes con respecto ao ano 1999."}
{"id": "152757", "revid": "85894", "url": "https://gl.wikipedia.org/wiki?curid=152757", "title": "O Pi\u00f1eiro, Madri\u00f1\u00e1n, Lal\u00edn", "text": "O Pi\u00f1eiro \u00e9 un lugar da parroquia de Madri\u00f1\u00e1n, no concello pontevedr\u00e9s de Lal\u00edn, na comarca do Deza. Segundo o IGE, no 2008 ti\u00f1a 12 habitantes (5 homes e 7 mulleres), o que sup\u00f3n unha diminuci\u00f3n de 8 habitantes con respecto ao ano 1999."}
{"id": "152758", "revid": "2338", "url": "https://gl.wikipedia.org/wiki?curid=152758", "title": "O Pazo, Madri\u00f1\u00e1n, Lal\u00edn", "text": "O Pazo \u00e9 un lugar da parroquia de Madri\u00f1\u00e1n, no concello pontevedr\u00e9s de Lal\u00edn, na comarca do Deza. Segundo o IGE, no 2008 ti\u00f1a 29 habitantes (15 homes e 14 mulleres), o que sup\u00f3n un aumento de 1 habitante con respecto ao ano 1999."}
{"id": "152759", "revid": "22570", "url": "https://gl.wikipedia.org/wiki?curid=152759", "title": "Madri\u00f1\u00e1n, Madri\u00f1\u00e1n, Lal\u00edn", "text": "Madri\u00f1\u00e1n \u00e9 un lugar da parroquia de Madri\u00f1\u00e1n, no concello pontevedr\u00e9s de Lal\u00edn, na comarca do Deza. Segundo o IGE, no 2008 ti\u00f1a 20 habitantes (11 homes e 9 mulleres), o que sup\u00f3n unha diminuci\u00f3n de 6 habitantes con respecto ao ano 1999."}
{"id": "152760", "revid": "96271", "url": "https://gl.wikipedia.org/wiki?curid=152760", "title": "Enrique Iglesias", "text": "Enrique Miguel Iglesias Preysler, m\u00e1is co\u00f1ecido como Enrique Iglesias, nado en Madrid o 8 de maio de 1975, \u00e9 un cantautor e produtor espa\u00f1ol.\nCo\u00f1ecido como \"O Rei do Pop Latino\", con m\u00e1is de 60 mill\u00f3ns de discos ao redor do mundo, constit\u00fae un dos m\u00e1ximos expo\u00f1entes da m\u00fasica actual. \u00c9 fillo do cantante espa\u00f1ol Julio Iglesias e da condutora de televisi\u00f3n e xornalista filipina Isabel Preysler.\nEnrique Iglesias comezou a s\u00faa traxectoria profesional en 1995 ao asinar un contrato co selo discogr\u00e1fico Fonovisa, da empresa Televisa, que impulsou a s\u00faa carreira nos seus inicios. Ao terminar este contrato en 2000, Iglesias conseguiu asinar un novo para realizar con Universal Music os discos en espa\u00f1ol, e con Interscope Records os discos en ingl\u00e9s. O ano seguinte o cantante comezou a incursionar no mercado da m\u00fasica en ingl\u00e9s.\nAta o momento 20 dos seus temas chegaron ao #1 das listas do Billboard Hot Latin Tracks, ademais conseguiu 2 sinxelos #1, no Billboard Hot 100, para un total de 22 N\u00fameros Un tanto no mercado Latino como no anglosax\u00f3n nos Estados Unidos."}
{"id": "152761", "revid": "23204", "url": "https://gl.wikipedia.org/wiki?curid=152761", "title": "David Silva", "text": "David Josu\u00e9 Jim\u00e9nez Silva, nado en Arguinegu\u00edn (Gran Canaria) o 8 de xaneiro de 1986, \u00e9 un futbolista espa\u00f1ol. Xoga de centrocampista e o seu equipo actual \u00e9 o Manchester City F.C.\nTam\u00e9n xoga na selecci\u00f3n de f\u00fatbol de Espa\u00f1a, coa que ga\u00f1ou a Copa Mundial de F\u00fatbol en 2010 e as Eurocopas de 2008 e 2012, un triplete in\u00e9dito na historia do f\u00fatbol.\nTraxectoria.\nInicios.\nSilva naceu na localidade grancanaria de Arguinegu\u00edn, fillo de Fernando Jim\u00e9nez, un ex polic\u00eda municipal e actualmente responsable da seguridade do Estadio de Mestalla, e de Eva Silva, unha canaria con ascendencia xaponesa, de a\u00ed os trazos orientais de David, ademais ten outros dous irm\u00e1ns. Empezou a xogar a f\u00fatbol no benxam\u00edn do UD San Fernando da pr\u00f3xima Maspalomas, porque no seu pobo non hab\u00eda dita categor\u00eda. Aos 14 anos recibe a oferta de incorporarse \u00e1 cadea filial do Valencia CF, na que permanece ata os 17 anos, conseguindo t\u00edtulos como o campionato de Espa\u00f1a cadete.\nNa tempada 2004-05 foi cedido \u00e1 SD Eibar, xogando moitos minutos e achegando 5 goles a un club que acabou cuarto en Segunda Divisi\u00f3n. Ao ano seguinte volveu ser cedido esta vez en Primeira ao Celta. Deste xeito produciuse o seu debut na Liga, contra o M\u00e1laga CF en Bala\u00eddos. Aqu\u00ed continuou a s\u00faa progresi\u00f3n, sendo titular habitualmente e marcando esta vez catro goles.\nValencia CF.\nA tempada 2006-07 incorp\u00f3rase definitivamente ao primeiro persoal valencianista. Este primeiro ano \u00e9 de novo excelente acumulando moitos minutos e 11 goles nas tres competici\u00f3ns en que participa. O seu gol contra o Espanyol foi o primeiro que anotou en Liga co Valencia CF, ademais converteuse nun asistente de luxo para os seus compa\u00f1eiros especialmente para David Villa e Fernando Morientes con quen formou unha sociedade perfecta. David tivo a fortuna de marcar goles decisivos, por exemplo o que lle marcou ao Inter de Mil\u00e1n no estadio de San Siro ou o gol realizado ao Chelsea FC, ambos en Liga de Campi\u00f3ns.\nToda esta traxectoria fixo que Luis Aragon\u00e9s convoc\u00e1selle para xogar un amigable coa selecci\u00f3n espa\u00f1ola absoluta no estadio Ram\u00f3n de Carranza o 15 de novembro de 2006.\nA tempada seguinte, tempada 2007-08, foi unha tempada bastante complicada, debido as destituci\u00f3ns dos t\u00e9cnicos valencianistas Quique S\u00e1nchez Flores, primeiro e despois Ronald Koeman, unido a compa\u00f1eiros apartados, estar moi preto da zona de descenso e a dimisi\u00f3n do presidente Juan Bautista Soler. A pesar de todo David brilla de novo e obt\u00e9n o premio final de conseguir o campionato da Copa do Rei, tras vencer ao Getafe CF por 3 a 1, intervindo en dous deses goles.\nA tempada p\u00e9chaa de forma maxistral fac\u00e9ndose co t\u00edtulo de Campi\u00f3n de Europa coa selecci\u00f3n espa\u00f1ola, xogando 5 partidos e marcando un gol ante Rusia.\nTras a Eurocopa 2008 sufriu unha operaci\u00f3n no nocello esquerdo que lle tivo apartado dos terreos de xogo durante os tres primeiros meses da tempada 2008\u201309, ata a xornada 15 na que interveu desde o banco ante o RCD Espanyol.\nManchester City FC.\nO 30 de xu\u00f1o de 2010, mentres se disputaba o Mundial de Sur\u00e1frica, confirmouse oficialmente o seu traspaso ao Manchester City, por 33 mill\u00f3ns de euros, asinando 4 anos de duraci\u00f3n no seu novo contrato. No seu primeiro ano foi titular habitual nas ali\u00f1aci\u00f3ns dos \"citizens\" acabando a tempada cun terceiro posto da Premier League e co t\u00edtulo da FA Cup.\nA tempada seguinte com\u00e9zaa coa disputa da Community Shield ante o ga\u00f1ador da Premier League 2010/11 e m\u00e1ximo rival Manchester United, que obtivo tam\u00e9n devandito t\u00edtulo por un resultado de 3 a 2. Ao longo da tempada \u00e9 titular indiscutible, achegando 6 goles e 15 asistencias a un City que acaba proclam\u00e1ndose campi\u00f3n da Premier League 2011-2012.\nSelecci\u00f3n nacional.\nDesde o seu debut xogou 61 partidos coa selecci\u00f3n absoluta achegando 18 goles \u00e1 mesma. Foi integrante das convocatorias campioas do Mundial de 2010, e das Eurocopas de 2008 e 2012.\nAnteriormente foi internacional nas categor\u00edas inferiores participando nos europeos sub-17 (subcampi\u00f3n) e sub-19 (campi\u00f3n) e nun mundial sub-19 (subcampi\u00f3n). Tam\u00e9n conta cunha participaci\u00f3n coa Selecci\u00f3n de f\u00fatbol das Canarias.\nEstat\u00edsticas.\n\"Actualizado a 13 de maio de 2012.\""}
{"id": "152762", "revid": "98629", "url": "https://gl.wikipedia.org/wiki?curid=152762", "title": "Segunda batalla de Ypres", "text": "A segunda batalla de Ypres foi unha batalla da primeira guerra mundial producida entre abril e maio de 1915. Foi a primeira batalla na que os alem\u00e1ns empregaron gas velenoso na fronte occidental. A batalla componse de varias fases:\nCronolox\u00eda da batalla.\n17 de abril de 1915.\nA 1\u00aa divisi\u00f3n de infanter\u00eda canadense chega \u00e1 fronte de Ypres, 4 quil\u00f3metros \u00e1 esquerda das posici\u00f3ns brit\u00e1nicas.\n21 de abril de 1915.\nComeza o bombardeo alem\u00e1n. Nun principio, os brit\u00e1nicos cren que \u00e9 un ataque m\u00e1is, pero se trata do bombardeo preliminar \u00e1 batalla.\n22 de abril de 1915.\nO 22 de abril produciuse o primeiro combate das tropas canadense. As primeiras trincheiras canadenses son febles e non est\u00e1n debidamente acondicionadas. Carecen de apoio artilleiro. Os ataques soamente est\u00e1n apoiados por metralladoras nos flancos, morteiros pequenos e granadas de man.\nO mesmo d\u00eda produciuse o primeiro ataque con gas da guerra. As tropas alem\u00e1s do IV Ex\u00e9rcito inician un ataque con cloro contra as tropas francesas, que abandonan as trincheiras deixando 8 quil\u00f3metros sen defensa. A noite do 22 ao 23, as tropas canadenses despr\u00e1zanse para cubrir o oco.\n24 de abril.\nOs alem\u00e1ns inician un novo ataque con gas, desta vez contra a 1\u00aa Divisi\u00f3n canadense. Os defensores carecen de caretas antig\u00e1s e improvisan unhas: unha s\u00e1bana enchoupada en ouri\u00f1os ou auga.\n4 de maio.\nSoldados brit\u00e1nicos, franceses e indios acoden en auxilio dos canadenses.\n6 de maio.\nO comandante do II Ex\u00e9rcito brit\u00e1nico en Ypres, o comandante Sir Horace Smith-Dorrien suxire unha retirada estrat\u00e9xica para aliviar a presi\u00f3n sobre Ypres. \u00c9 degradado e substitu\u00eddo polo xeneral Herbert Plumer, con ordes de realizar un ataque directo.\n8 de maio.\nOs alem\u00e1ns apod\u00e9ranse do cumio de Frenzemberg e ret\u00e9\u00f1eno a pesar dos ataques aliados.\n24 de maio.\nOs alem\u00e1ns proseguen atacando, esta vez a Bellewaerdeen, en poder dos brit\u00e1nicos, pero deben desistir debido aos ataques franco-brit\u00e1nicos.\nConsecuencias.\nOs diversos ataques non conseguen romper a li\u00f1a da fronte e apenas se producen cambios territoriais. Os brit\u00e1nicos s\u00f3 conseguen avanzar 5 quil\u00f3metros en territorio alem\u00e1n. Ao final da batalla c\u00f3ntanse 58.000 baixas brit\u00e1nicas, 35.000 alem\u00e1s e 10.000 francesas."}
{"id": "152763", "revid": "89787", "url": "https://gl.wikipedia.org/wiki?curid=152763", "title": "Telev\u00e9s", "text": "Telev\u00e9s \u00e9 unha empresa galega con sede en Conxo, Santiago de Compostela dedicada \u00e1 investigaci\u00f3n, dese\u00f1o, fabricaci\u00f3n e comercializaci\u00f3n de equipos para a recepci\u00f3n e distribuci\u00f3n do sinal de radio, televisi\u00f3n, telefon\u00eda, Internet e telecomunicaci\u00f3ns. A empresa fundouse no ano 1958, cando a televisi\u00f3n en Espa\u00f1a acababa de comezar as s\u00faas emisi\u00f3ns. Inicialmente, a empresa operou desde un pequeno obradoiro cun cadro de persoal de 10 traballadores.. A facturaci\u00f3n do seu primeiro ano foi de 400.000 pesetas.\nEn 2015, a Corporaci\u00f3n Telev\u00e9s agrupa m\u00e1is de 20 filiais cuns 700 traballadores, cunha cifra de vendas de 150 mill\u00f3ns de euros en 90 pa\u00edses, que procede nun 60% das vendas no estranxeiro. Dende o ano 1995 forma parte do DVB, un consorcio internacional de empresas que crea e mant\u00e9n un conxunto de est\u00e1ndares relacionados coa televisi\u00f3n dixital. Telev\u00e9s \u00e9 unha das tres empresas m\u00e1is grandes do sector en Europa.\nHistoria.\nAs orixes de Telev\u00e9s est\u00e1n nunha viaxe a Lisboa de Ricardo Bescansa Mart\u00ednez (1912-1986), licenciado en farmacia. Al\u00ed descubriu a televisi\u00f3n e soubo ver as s\u00faas posibilidades de negocio. En 1955 xunto con Amador Beiras axente comercial e Domingo Carrascal enxe\u00f1eiro industrial iniciou probas con antenas na r\u00faa Montero R\u00edos e tres anos despois fundan Telev\u00e9s en Santiago de Compostela.\nImaxe de marca.\nNos anos 1950 o nome da empresa eran as iniciais dos apelidos dos tres fundadores da empresa, os tres empezaban por b. O nome da empresa era ent\u00f3n TresB. A nova direcci\u00f3n da empresa trocou ese nome por outro m\u00e1is identificado co sector. Pasouse de Tresb\u00e9s, un logo en forma de rombo con tres bes mai\u00fasculas a Telev\u00e9s. Telev\u00e9s utiliza dende 1972 como imaxe de marca a cor laranxa, Pantone 137. Anteriormente a cor empregada pola empresa era a negra. Nos anos 1990 Telev\u00e9s empregou como logotipo as inicias \"TV\" nun c\u00edrculo, en cor negra. Nos \u00faltimos anos, coa internacionalizaci\u00f3n da empresa, deixou de empregar o nome con acento gr\u00e1fico, pasando a utilizar o nome \"Televes\" e a cor laranxa como elementos identificativos de marca. En novembro de 2013 Telev\u00e9s publicou o seu manual de imaxe corporativa fixando as normas para o uso da s\u00faa marca por terceiros.\nDende a s\u00faa fundaci\u00f3n, Telev\u00e9s dirixiuse aos instaladores como os seus principais clientes mantendo unha activa pol\u00edtica de formaci\u00f3n e difusi\u00f3n dos seus produtos. De 2006 a 2010 impart\u00edronse cursos de formaci\u00f3n e asistencias t\u00e9cnicas a instaladores e clientes.\nNo ano 2009 Telev\u00e9s puxo en marcha o HDTV Tour, unha iniciativa para achegar a televisi\u00f3n dixital. Dende ent\u00f3n contan con cami\u00f3ns que percorren Europa organizando demostraci\u00f3ns da tecnolox\u00eda da empresa para os t\u00e9cnicos instaladores e distribuidores.\nProdutos.\nA gama de produtos de Telev\u00e9s incl\u00fae tanto os produtos para facer instalaci\u00f3ns de telecomunicaci\u00f3ns, como o software para o dese\u00f1o da instalaci\u00f3n e a elaboraci\u00f3n dos c\u00e1lculos necesarios, as\u00ed como os equipos de medida para os axustes e certificaci\u00f3ns. Entre os produtos que a empresa fabrica destacan os seguintes:\nPatentes.\nTelev\u00e9s solicitou no per\u00edodo de anos que vai do 2000 ata o 2012 un total de 40 solicitudes de patentes e 19 modelos de utilidade. O 80% dos produtos que comercializaba Telev\u00e9s nese per\u00edodo foron desenvolvidos con tecnolox\u00eda propia.\nFitos da empresa.\nDende 1958 Telev\u00e9s presentou os seus propios dese\u00f1os baseados en I+D+i en tecnolox\u00eda de telecomunicaci\u00f3ns.\nLitixios.\nNo ano 2000 Fagor Electr\u00f3nica denunciou a Telev\u00e9s pola violaci\u00f3n de varias patentes nas s\u00faas centrais amplificadoras Avant e Avant5. No ano 2010 pechouse o caso, resultando Telev\u00e9s absolto pola Audiencia Provincial da Coru\u00f1a nunha sentenza ratificada polo Tribunal Supremo, polo Xulgado Mercantil n\u00ba 2 de Bilbao e pola Audiencia Provincial de Biscaia. A Corte Federal de Patentes de Alema\u00f1a tam\u00e9n anulou unha das patentes concedidas a Fagor Electr\u00f3nica. Blu:sens foi denunciada por Telev\u00e9s e condenada en 2012 polo Xulgado do Mercantil n\u00famero 1 da Coru\u00f1a pola elaboraci\u00f3n e distribuci\u00f3n dun cat\u00e1logo en 2009 ao entender que infrinx\u00eda os dereitos de propiedade intelectual de Telev\u00e9s. Blu:sens tam\u00e9n foi condenada ao pago de 123 euros de indemnizaci\u00f3n.\nEmpresas do Grupo Telev\u00e9s.\nDende a s\u00faa fundaci\u00f3n, Telev\u00e9s integrou na s\u00faa organizaci\u00f3n todo o proceso produtivo creando un grupo de empresas colaboradoras que traballan tanto para a Corporaci\u00f3n Telev\u00e9s como ofrecendo os seus servizos a outras empresas:\nInstalaci\u00f3ns.\nEn Galicia, Telev\u00e9s ten f\u00e1brica en Santiago de Compostela e un centro lox\u00edstico en Sig\u00fceiro, Oroso, inaugurado no ano 2006 e ampliado posteriormente. En Portugal conta con outra f\u00e1brica no concello de Maia, Telev\u00e9s Electr\u00f3nica Portuguesa, Ltda. Ten delegaci\u00f3ns comerciais en Madrid, Barcelona e Las Palmas. Parte da produci\u00f3n de Telev\u00e9s faise na China, como sistemas \u00f3pticos ou receptores \u00f3pticos.\nTelev\u00e9s ten delegaci\u00f3ns comerciais en Portugal, Francia, Italia, Alema\u00f1a, Emiratos \u00c1rabes Unidos, China (Shanghai), Estados Unidos, Polonia, Suecia e Reino Unido. En 2014 abriu delegaci\u00f3n comercial en Rusia.\nOrganizaci\u00f3ns \u00e1s que pertence Telev\u00e9s.\nTelev\u00e9s \u00e9 membro numerario do proxecto \"Digital Video Broadcast\" (DVB) desde 1995 no desenvolvemento de tecnolox\u00eda para a televisi\u00f3n dixital. A empresa participa noutras asociaci\u00f3ns tecnoloxicas:\nTelev\u00e9s ten certificaci\u00f3ns:\nBeneficio.\nEvoluci\u00f3n das vendas do Grupo Telev\u00e9s dende 2002:"}
{"id": "152764", "revid": "35560", "url": "https://gl.wikipedia.org/wiki?curid=152764", "title": "CBS", "text": "CBS (Columbia Broadcasting System) \u00e9 unha cadea estadounidense de radio e televisi\u00f3n. Est\u00e1 constitu\u00edda por varias divisi\u00f3ns: televisi\u00f3n, radio, informativos, deportes e entretemento, entre outras. A rede de televisi\u00f3n da CBS subministra programas a m\u00e1is de 200 estaci\u00f3ns independentes e 5 propias nos Estados Unidos, as\u00ed como a outras afiliadas no estranxeiro."}
{"id": "152766", "revid": "89787", "url": "https://gl.wikipedia.org/wiki?curid=152766", "title": "Pedro Rodr\u00edguez Ledesma", "text": "Pedro Rodr\u00edguez Ledesma, m\u00e1is co\u00f1ecido como Pedro ou Pedrito, nado en Santa Cruz de Tenerife o 28 de xullo de 1987, \u00e9 un futbolista canario. Xoga de dianteiro para o AS Roma da Serie A italiana.\n\u00c9 o \u00fanico xogador da historia do f\u00fatbol que conseguiu marcar polo menos un gol nas seis competici\u00f3ns oficiais de clubs durante unha mesma tempada: Liga, Copa do Rei, Supercopa de Espa\u00f1a, Liga de Campi\u00f3ns, Supercopa de Europa e Copa Mundial de Clubs durante o ano 2009. \nEste logro alcanzouno o 16 de decembro de 2009 ao marcar un dos goles do seu equipo no Mundial de Clubs de Abu Dabi durante a semifinal contra o Atlante de M\u00e9xico, e na final contra o Estudiantes LP da Arxentina, gol que serviu para provocar a pr\u00f3rroga do partido, no minuto 89.\nTam\u00e9n xoga na selecci\u00f3n de f\u00fatbol de Espa\u00f1a, coa que ga\u00f1ou a Copa Mundial de F\u00fatbol en 2010 e a Eurocopa de 2012, dous dos tres t\u00edtulos do triplete conseguido pola selecci\u00f3n entre 2008 e 2012, in\u00e9dito na historia do f\u00fatbol.\nTraxectoria.\nInicios.\nNaceu en Santa Cruz de Tenerife. Co\u00f1ecido nos seus inicios co alcume de \"Pedrito\", formouse nas categor\u00edas inferiores do CD San Isidro. A tempada 2003-04 empezou a destacar co equipo xuvenil, anotando 24 goles na liga da categor\u00eda. Ese mesmo ano chegou a debutar co primeiro equipo en Terceira Divisi\u00f3n, a pesar de ter s\u00f3 16 anos. Ao termo da tempada, en agosto de 2004, e tras participar no Torneo Xuvenil de Adeje, foi descuberto polos observadores do FC Barcelona, que decidiron incorporalo aos xuven\u00eds do club azulgrana.\nFC Barcelona.\nCo equipo xuvenil do FC Barcelona foi campi\u00f3n de liga na tempada 2006-07 e de Copa en 2007 -anotando un gol na final-. Tras pasar polo desaparecido Barcelona C, e tras a desaparici\u00f3n deste, na tempada 2007-08 saltou ao Barcelona B, \u00e1s ordes de Pep Guardiola, onde logrou o campionato de Terceira Divisi\u00f3n e o ascenso de categor\u00eda. A s\u00faa chegada ao segundo equipo foi avalada polo propio Guardiola e Juan Carlos P\u00e9rez Rojo, o seu adestrador en xuven\u00eds, cando parec\u00eda que o seu futuro era irse cedido ao Racing Club Portuense.\nO seu debut co primeiro equipo do Barcelona foi o 11 de setembro de 2007, con motivo da final da Copa Catalunya, na que os azulgrana caeron ante o Gimn\u00e0stic de Tarragona.\nO 12 de xaneiro de 2008 entrou na convocatoria do FC Barcelona - Real Murcia, tras unha lesi\u00f3n de \u00faltima hora de Santiago Ezquerro, e ese mesmo d\u00eda debutou en Primeira Divisi\u00f3n, substitu\u00edndo a Samuel Eto'o nos tres \u00faltimos minutos do partido, cando os azulgrana dominaban por catro goles a cero.\nA tempada 2008-09 o novo t\u00e9cnico, Pep Guardiola, convocoulle para realizar a pretemporada co primeiro equipo en terras escocesas, onde logrou o seu primeiro gol coa camiseta azulgrana, nun encontro amigable A partir do stage en Escocia o club cambioulle o seu diminutivo \"\"Pedrito\" polo seu nome \"Pedro\"\" na serigraf\u00eda das camisetas.\nPouco despois, o d\u00eda 13 de agosto de 2008, debutou como titular nun encontro da eliminatoria previa da Liga de Campi\u00f3ns da UEFA, contra o Wis\u0142a Cracovia.\nEsa tempada xogar\u00edaa dacabalo entre o primeiro equipo, onde tivo 13 aparici\u00f3ns, e o Bar\u00e7a Atl\u00e8tic en Segunda B, onde foi un dos xogadores m\u00e1is importantes para o adestrador Lu\u00eds Enrique, con 27 aparici\u00f3ns.\nFoi convocado para a final da Liga de Campi\u00f3ns da UEFA disputada en Roma entre o FC Barcelona e o Manchester United. Substitu\u00edu a Andr\u00e9s Iniesta no 92 xogando as\u00ed os \u00faltimos minutos do tempo de desconto.\nO 16 de agosto de 2009 anotou o seu primeiro gol oficial coa camiseta do primeiro equipo, convertendo o segundo gol do Bar\u00e7a na ida da Supercopa de Espa\u00f1a, fronte ao Athletic de Bilbao en San Mam\u00e9s, finalizando o partido co resultado de 1-2. Esa mesma semana asinou o seu primeiro contrato profesional que lle vinculaba ao primeiro equipo blaugrana ata xu\u00f1o de 2014 e cunha cl\u00e1usula de rescisi\u00f3n de 75 mill\u00f3ns de euros.\nO 29 de agosto de 2009, no minuto 26 do segundo tempo extra (116 tempo corrido) anotou o gol, a pase de Messi, que lle deu o t\u00edtulo de campi\u00f3n da Supercopa de Europa ao FC Barcelona.\nO 29 de setembro de 2009 anotou o seu primeiro gol en Liga de Campi\u00f3ns no minuto 76 ante o FK Dynamo Kyiv, o cal deulle a vitoria ao FC Barcelona por 2-0.\nO 19 de decembro de 2009 contribu\u00edu na vitoria do Bar\u00e7a ao lograr o empate no minuto 89 ante Estudantes de La Plata na final da Copa Mundial de Clubs da FIFA realizada en Abu Dabi, a que ga\u00f1ar\u00eda o equipo blaugrana no tempo extra grazas a un gol co peito de Lionel Messi.\nSelecci\u00f3n nacional.\nO 20 de maio de 2010 Pedro foi convocado por primeira vez para a selecci\u00f3n absoluta por Vicente del Bosque, para representar a Espa\u00f1a no Mundial de Sur\u00e1frica de 2010.\nDebutou coa selecci\u00f3n o 29 de maio de 2010 fronte a Arabia Saudita nun partido amigable de preparaci\u00f3n de face ao Mundial 2010 que finalizou coa vitoria de Espa\u00f1a por 3-2, e conseguiu o seu primeiro gol como internacional noutro amigable preparatorio para o mundial surafricano disputado contra Polonia, o 8 de xu\u00f1o de 2010 na Nueva Condomina de Murcia, un tanto que significou o 6 a 0 na vitoria da selecci\u00f3n espa\u00f1ola fronte aos polacos.\nO 11 de xullo de 2010 proclamouse campi\u00f3n da Copa Mundial de F\u00fatbol coa selecci\u00f3n espa\u00f1ola en Sur\u00e1frica.\nEstat\u00edsticas.\nActualizado a 15 de maio de 2010."}
{"id": "152770", "revid": "6939", "url": "https://gl.wikipedia.org/wiki?curid=152770", "title": "Rosell\u00f3n", "text": ""}
{"id": "152771", "revid": "7802", "url": "https://gl.wikipedia.org/wiki?curid=152771", "title": "Columbia Broadcasting System", "text": ""}
{"id": "152774", "revid": "5132", "url": "https://gl.wikipedia.org/wiki?curid=152774", "title": "Alsaci\u00e1n", "text": ""}
{"id": "152779", "revid": "22570", "url": "https://gl.wikipedia.org/wiki?curid=152779", "title": "Constante de Kaprekar", "text": "En matem\u00e1ticas, co\u00f1\u00e9cese como Constante de Kaprekar ao n\u00famero 6174 por presentar unha curiosa propiedade descuberta polo matem\u00e1tico indio Dattatreya Ramachandra Kaprekar no 1949.\nTomemos un n\u00famero calquera de catro d\u00edxitos, de tal xeito que non sexan os catro d\u00edxitos repetidos (por exemplo, 1111 ou 2222 non valer\u00edan). Ordenemos os catro d\u00edxitos, primeiro en orde ascendente e logo en orde descendente. A continuaci\u00f3n, rest\u00e9moslle \u00e1 cifra obtida ao ordenar en orde ascendente a obtida ao ordenar en orde descendente. De non obtermos xa a constante de Kaprekar, repetimos esta operaci\u00f3n ordenando convenientemente o resto obtido e volvendo restar a cantidade precisa de veces, nunca m\u00e1is de sete. Sempre se rematar\u00e1 obtendo o 6174.\nExemplo:\n1. Tomamos o n\u00famero 6426.\n2. Ordenamos en orde ascendente: 6642.\n3. Agora en orde descendente: 2466.\n4. Restamos 6642 - 2466 = 4176. Non obtivemos o 6174, as\u00ed que repetimos o proceso.\n5. Ordenamos o resto obtido en orde ascendente: 7641.\n6. Agora en descendente: 1467.\n7. Volvemos restar: 7641 - 1467 = 6174."}
{"id": "152781", "revid": "127505", "url": "https://gl.wikipedia.org/wiki?curid=152781", "title": "A-Plus", "text": "Adam Carter (A-Plus), nado en Denver (Colorado) o 10 de maio de 1974, \u00e9 un rapeiro e produtor estadounidense. \u00c9 un dos catro membros do grupo Souls of Mischief e, polo tanto, tam\u00e9n parte do colectivo Hieroglyphics.\nBiograf\u00eda.\nNaceu no seo dunha familia de inmigrantes xamaicanos. Aos 5 anos m\u00fadase coa familia a Oakland (California), onde co\u00f1eceu nun futuro ao resto dos membros do seu grupo.\nEn 2005, A-Plus lanza un \u00e1lbum de remixes titulado \"Pleemix, Vol. 1\", mediante a discogr\u00e1fica Hieroglyphics Imperium Recordings.\nO d\u00eda 1 de maio de 2007 edita o seu primeiro disco en solitario titulado \"My Last Good Deed\", tam\u00e9n mediante Hieroglyphics Imperium Recordings. O primeiro single do seu debut en solitario tit\u00falase \"Patna Please\"."}
{"id": "152782", "revid": "18873", "url": "https://gl.wikipedia.org/wiki?curid=152782", "title": "A-plus", "text": ""}
{"id": "152785", "revid": "56817", "url": "https://gl.wikipedia.org/wiki?curid=152785", "title": "A Encrucillada", "text": "O top\u00f3nimo galego A Encrucillada \u00e9 un hod\u00f3nimo referido a un cruzamento de cami\u00f1os. Pode referirse a:"}
{"id": "152786", "revid": "1131", "url": "https://gl.wikipedia.org/wiki?curid=152786", "title": "A Marquesa", "text": "O top\u00f3nimo galego A Marquesa pode referirse a:"}
{"id": "152789", "revid": "138638", "url": "https://gl.wikipedia.org/wiki?curid=152789", "title": "A Zapateira", "text": "O top\u00f3nimo A Zapateira pode referirse a varios lugares de Galicia:"}
{"id": "152790", "revid": "1987", "url": "https://gl.wikipedia.org/wiki?curid=152790", "title": "Dattatreya Ramachandra Kaprekar", "text": "Dattatreya Ramachandra Kaprekar, nado en Dahanu, India, o 17 de xaneiro do 1905 e finado en Devlali, tam\u00e9n na India, no 1986, foi un matem\u00e1tico indio. Salientou polas s\u00faas investigaci\u00f3ns no eido da Teor\u00eda dos n\u00fameros.\nBiograf\u00eda e traxectoria.\nEstudou no Fergusson College de Pune, ga\u00f1ando no 1927 un importante premio matem\u00e1tico indio. Continou os seus estudos na Universidade de Mumbai, licenci\u00e1ndose pero sen chegar a doutorarse. Traballou como mestre de escola na cidade india de Nashik.\nEntre as s\u00faas contribuci\u00f3ns \u00e1s matem\u00e1ticas figuran os descubrimentos dunha clase de n\u00fameros e dunha constante que levan o seu nome."}
{"id": "152791", "revid": "1131", "url": "https://gl.wikipedia.org/wiki?curid=152791", "title": "Corral", "text": "O top\u00f3nimo galego Corral pode referirse a:"}
{"id": "152795", "revid": "98629", "url": "https://gl.wikipedia.org/wiki?curid=152795", "title": "Publicidade subliminar", "text": "Publicidade subliminar \u00e9 a definici\u00f3n usada para toda mensaxe, composta por imaxes e por sons, que non pode ser captada directamente polos sentidos humanos. Subliminar \u00e9 todo aquilo que est\u00e1 abaixo do limiar, a menor sensaci\u00f3n detect\u00e1bel conscientemente. \u00c9 importante destacar que existen mensaxes que est\u00e1n abaixo da capacidade de detecci\u00f3n humana. Esas mensaxes son impercept\u00edbeis, non debendo ser consideradas como subliminares. Toda \"mensaxe subliminar\" pode ser dividida en d\u00faas caracter\u00edsticas b\u00e1sicas: o seu grao de percepci\u00f3n e de persuasi\u00f3n.\nOs humanos non te\u00f1en capacidade de seu para poder percibir a informaci\u00f3n \u00e1 que fai referencia este tipo de publicidade mais o cerebro si que \u00e9 capaz de percibir esta informaci\u00f3n, polo que \u00e9 recibido de forma inconsciente e incita a mercar un determinado produto, unha marca; \u00e1 necesidade de consumir ou de ter unha necesidade ou sentir algunha sensaci\u00f3n, sempre de forma subconsciente."}
{"id": "152801", "revid": "22570", "url": "https://gl.wikipedia.org/wiki?curid=152801", "title": "Primeira divisi\u00f3n espa\u00f1ola 1960/61", "text": "A tempada 1960/61 da Primeira divisi\u00f3n espa\u00f1ola de f\u00fatbol, que foi a 30\u00aa edici\u00f3n do campionato, disputouse entre o 11 de setembro de 1960 e o 30 de abril de 1961.\nO Real Madrid, con este t\u00edtulo, iniciou unha vaga de cinco ligas consecutivas.\nTrofeo Pichichi.\nO Trofeo Pichichi foi, por segunda vez, para Ferenc Pusk\u00e1s."}
{"id": "152803", "revid": "22570", "url": "https://gl.wikipedia.org/wiki?curid=152803", "title": "Primeira divisi\u00f3n espa\u00f1ola 1959/60", "text": "A tempada 1959/60 da Primeira divisi\u00f3n espa\u00f1ola de f\u00fatbol, que foi a 29\u00aa edici\u00f3n do campionato, disputouse entre o 13 de setembro de 1959 e o 17 de abril de 1960.\nO CF Barcelona revalidou o t\u00edtulo conquistado a tempada anterior. Por primeira vez na historia da liga, o t\u00edtulo decidiuse polo \"goal average\" xeral.\nTrofeo Pichichi.\nO h\u00fangaro Ferenc Pusk\u00e1s logrou o Trofeo Pichichi como m\u00e1ximo anotador do torneo.\nOutros premios.\nTrofeo Bal\u00f3n de Prata.\nA marca de verm\u00fa Cinzano creou esta tempada este premio ao mellor xogador da liga. Jes\u00fas Garay, un dos mellores defensas da historia do Athletic Club, foi o ga\u00f1ador."}
{"id": "152806", "revid": "23204", "url": "https://gl.wikipedia.org/wiki?curid=152806", "title": "S\u00f3nar", "text": "O S\u00f3nar \u00e9 un festival de m\u00fasica electr\u00f3nica e experimental de Barcelona, creado no 1994 por Ricard Robles, Enric Palau e Sergi Caballero a\u00ednda que o nome orixinal era Festival Internacional de M\u00fasica Avanzada e Arte Multimedia de Barcelona. Hoxe en d\u00eda \u00e9 organizado pola empresa Advanced Music.\nHistoria e caracter\u00edsticas.\nCel\u00e9brase cada ano a mediados de xu\u00f1o cunha duraci\u00f3n de tres d\u00edas e est\u00e1 considerado coma un dos festivais m\u00e1is prestixiosos de Europa do seu x\u00e9nero. As actividades desenv\u00f3lvense en diferentes escenarios do barrio do Ravel, no centro de Barcelona. O Centro de Cultura Contempor\u00e1nea de Barcelona (CCCB), o Museu d'Art Contemporani de Barcelona (MACBA) ou a Fira Gran Via M2 de L'Hospitalet de Llobregat, adoitan ser escenarios escollidos para o festival.\nO S\u00f3nar non ofrece s\u00f3 actuaci\u00f3ns musicais, sen\u00f3n que tam\u00e9n organiza conferencias e exposici\u00f3ns de prestixiosos artistas internacionais que tratan as \u00faltimas tendencias en m\u00fasica electr\u00f3nica, arte multimedia, v\u00eddeo e cinema.\nNo ano 2010 realizouse unha edici\u00f3n conxunta en Barcelona e na Coru\u00f1a dentro do programa de actuaci\u00f3ns do Xacobeo, celebr\u00e1ndose no recinto de ExpoCoru\u00f1a."}
{"id": "152810", "revid": "6939", "url": "https://gl.wikipedia.org/wiki?curid=152810", "title": "Escaneo do iris", "text": ""}
{"id": "152815", "revid": "1505", "url": "https://gl.wikipedia.org/wiki?curid=152815", "title": "EEPROM", "text": "EEPROM (\"Electrically Erasable Programmable Read-Only Memory\", en galego \"Memoria reprogramable de s\u00f3 lectura borrable electricamente\"), tam\u00e9n escrito E2PROM, \u00e9 un tipo de memoria regravable (reprogramable) de acceso aleatorio. As EEPROMs son memorias non vol\u00e1tiles, \u00e9 dicir, mante\u00f1en a informaci\u00f3n almacenada se se lles retira a alimentaci\u00f3n.\nAs EEPROM poden ser tanto gravadas coma borradas mediante impulsos el\u00e9ctricos de tensi\u00f3n superior \u00e1 usual. O borrado por impulsos \u00e9 o que as diferencia das EPROMs, fronte \u00e1s cales isto representa unha vantaxe, xa que non \u00e9 necesario retirar o chip da s\u00faa localizaci\u00f3n para efectuar esa operaci\u00f3n. Pero o n\u00famero de veces que unha EEPROM se pode borrar e reprogramar \u00e9 limitado: os fabricantes estiman un l\u00edmite m\u00e1ximo de decenas ou centos de miles. En cambio, o n\u00famero de veces que a memoria se pode ler \u00e9 practicamente ilimitado.\nA tecnolox\u00eda empregada nas EEPROMs, coma nas EPROMs, son os transistores MOS de porta flotante.\nHistoria.\nAs EEPROMs foron inventadas en 1978 por George Perlegos a partir dunha EPROM cando traballaba para a Intel no desenvolvemento do Intel 2816. Posteriormente, Perlegos e outros abandonaron Intel para formar Seeq Technology, e al\u00ed usaron multiplicadores de tensi\u00f3n para subministrar as altas voltaxes necesarias para programar estes dispositivos.\nUsos.\nAs EEPROMs \u00fasanse sobre todo para memorizar datos de configuraci\u00f3n ou consignas de funcionamento que poden variar de forma din\u00e1mica durante o traballo do equipo. Un aspecto a ter en conta \u00e9 a s\u00faa vida limitada cando \u00e9 frecuentemente reprogramada.\nNa actualidade, as EEPROMs est\u00e1n sendo substitu\u00eddas por tecnolox\u00edas m\u00e1is avanzadas coma as FeRAM e as MRAM, ademais das memorias flash, que son un tipo avanzado de EEPROM."}
{"id": "152817", "revid": "85894", "url": "https://gl.wikipedia.org/wiki?curid=152817", "title": "Cora Novoa", "text": "Cora Novoa, nada en Ourense en 1984, \u00e9 unha DJ e compositora de m\u00fasica electr\u00f3nica.\nTraxectoria.\nResidiu un ano en Berl\u00edn, cidade onde desenvolveu a s\u00faa paix\u00f3n polo software e hardware musicais."}
{"id": "152819", "revid": "6939", "url": "https://gl.wikipedia.org/wiki?curid=152819", "title": "Valerio Lazarov", "text": ""}
{"id": "152824", "revid": "56817", "url": "https://gl.wikipedia.org/wiki?curid=152824", "title": "Valdolide", "text": "O top\u00f3nimo Valdolide pode referirse a varios lugares de Galicia:"}
{"id": "152825", "revid": "89787", "url": "https://gl.wikipedia.org/wiki?curid=152825", "title": "Atlanta Falcons", "text": "Os Atlanta Falcons son un equipo profesional estadounidense de f\u00fatbol americano con sede en Atlanta, Xeorxia. Os Falcons compiten na National Football League (NFL) como club membro da Divisi\u00f3n Sur da National Football Conference (NFC). A franqu\u00eda uniuse \u00e1 NFL en 1965 como equipo de expansi\u00f3n despois de que a liga lle ofrecese un equipo a Rankin Smith para evitar que este se unise \u00e1 ent\u00f3n competici\u00f3n rival: a American Football League (AFL). En troques, a AFL garatira unha franqu\u00eda a Miami (os Miami Dolphins). Os Falcons est\u00e1n empatados cos Dolphins (tam\u00e9n fundados en 1966) como franqu\u00eda segunda franqu\u00eda m\u00e1is antiga do Deep South estadounidense, ambas despois dos Dallas Cowboys.\nDurante toda a s\u00faa historia, os Falcons conseguiron ga\u00f1ar o t\u00edtulo da s\u00faa divisi\u00f3n en seis ocasi\u00f3ns: 1980, 1998, 2004, 2010, 2012 e 2016. Coa s\u00faa vitoria ante os Green Bay Packers en 2017, os Falcons ga\u00f1aron o seu segundo t\u00edtulo de conferencia, a\u00ednda que perderon na Super Bowl ante os New England Patriots. A s\u00faa primeira participaci\u00f3n no partido final data da temporada 1998, ano no que perderon na edici\u00f3n XXXIII ante os Denver Broncos 34\u201319. O equipo xogou os seus partidos como local entre 1992 e 2016 no Georgia Dome, estadio situado no centro da cidade. A partir de 2017 os Falcons xogar\u00e1n no Mercedes-Benz Stadium, recinto con capacidade para 71.000 espectadores.\nHistoria.\nO f\u00fatbol profesional chegou a Atlanta en 1962, cando a American Football League (AFL) organizou na cidade dous partidos de pretemporada. O primeiro deles enfrontaba aos Denver Broncos contra os Houston Oilers, mentres que segundo aos Dallas Texans contra os Oakland Raiders. Dous anos m\u00e1is despois, a AFL volveu celebrar outro amig\u00e1bel, esta vez entre New York Jets e os San Diego Chargers. En 1965, despois da construci\u00f3n do Atlanta-Fulton County Stadium, a cidade de Atlanta sent\u00eda que era o momento de posu\u00edr un equipo de f\u00fatbol profesional. Un grupo independente que participara activamente nas promoci\u00f3ns de exhibici\u00f3n da NFL en Atlanta, solicitou franqu\u00edas tanto no AFL como na NFL, actuando completamente pola s\u00faa conta sen a garant\u00eda dos dereitos do estadio. Por outra banda, outro grupo informou que depositara di\u00f1eiro por un equipo na AFL.\nCon todo o mundo pulando en diferentes direcci\u00f3ns, alg\u00fans empresarios locais chegaron a un acordo e conseguiron unha franqu\u00eda da AFL o 7 de xu\u00f1o de 1965. Con todo, tras saber nova, o comisionado da NFL Pete Rozelle, que estivera en contacto cos empresarios de Atlanta, dirixiuse \u00e1 cidade para bloquear a pretensi\u00f3n da liga rival. Debido ao interese de ambas competici\u00f3n en posu\u00edr un equipo na capital do estado de Xeorxia, obrigouse \u00e1 cidade a escoller entre as d\u00faas ligas. Tras uns d\u00edas de deliveraci\u00f3n, 30 de xu\u00f1o escolleron a Rankin Smith e a NFL. En canto ao nome da franqu\u00eda, o equipo recibiu o seu alcume grazas a Julia Elliott, unha mestra de escola de Griffin, as\u00ed como moitas outras persoas. Elliot escribiu: \"o falc\u00f3n \u00e9 orgulloso e digno, con gran coraxe e loita. Nunca deixa caer a s\u00faa presa. \u00c9 mortal e ten unha gran tradici\u00f3n deportiva\".\nTras a s\u00faa fundaci\u00f3n o equipo non tivo grande \u00e9xito a nivel deportivo, de feito, at\u00e9 1993, o equipo tan s\u00f3 xogara un total de seis partidos de playoff. Con todo, coa chegada a Atlanta de Dan Reeves en 1997, o equipo conseguir\u00eda un dos seus mellores resultados na historia. Reeves chega aos Falcons para substitu\u00edr a June Jones. Xa na s\u00faa primeira temporada consegue mellorar cun balance de 7-9 o resultado do ano anterior, cando s\u00f3 ga\u00f1aran tres encontro. Ao ano seguinte, o equipo sup\u00e9rase e os Falcons terminan a temporada regular cun balance de 14-2. Isto serve para clasificarse \u00e1s eliminatorias polo t\u00edtulo, onde ga\u00f1an na rolda divisional aos San Francisco 49ers por 20-18 e na final da conferencia nacional (NFC) aos Minnesota Vikings por 30-27, equipo que fora o mellor en temporada regular (15-1). Isto valeulles a clasificaci\u00f3n \u00e1 Super Bowl XXXIII, onde se ti\u00f1an que enfrontar aos vixentes campi\u00f3ns, os Denver Broncos. Con todo, non conseguen a vitoria (34-19). Debido \u00e1 s\u00faa gran temporada, Reeves foi nomeado Adestrador do Ano.\nNa catro temporadas seguintes, os Falcons s\u00f3 se clasificaron a playoffs en 2002, onde ga\u00f1aron aos Green Bay Packers na Rolda Wildcard (27-7), para despois perder fronte os Philadelphia Eagles (20-6). Entre 2008 e 2014, da man de Mike Smith o equipo chega a xogar en cinco partidos de playoff, a\u00ednda que conseguindo unha soa vitoria. En 2015, tras o per\u00edodo de Smith chegan a Atlanta Dan Quinn como novo adestrador e Kyle Shanahan como coordinador ofensivo Kyle Shanahan. Os resultados non se fan agardar e, en 2016, da man de xogadores como Matt Ryan ou Julio Jones o equipo chega de novo \u00e1 Super Bowl. Polo cami\u00f1o eliminaron os Seattle Seahawks (20-36) e aos Green Bay Packers (21-44). Na gran final enfront\u00e1ronse aos New England Patriots de Bill Belichick e Tom Brady, perdendo finalmente por 28\u221234 despois de ir ga\u00f1ando 28-3 a falta de 12 minutos para o final do encontro.\nXogadores.\nMembros do Hall of Fame.\nSete persoeiros relacionados cos Atlanta Falcons foron inclu\u00eddos no Pro Football Hall of Fame (do ingl\u00e9s: \"Sal\u00f3n da fama do f\u00fatbol americano profesional\"). Con todo, tan s\u00f3 Sanders e Humphrey foron seleccionados basicamente grazas \u00e1 s\u00faa traxectoria no equipo.\nDorsais retirados.\nAo longo da s\u00faa historia os Packers retiraron formalmente catro dorsais.\nRing of Honor.\nA organizaci\u00f3n dos Atlanta Falcons homenaxea a alg\u00fans dos xogadores m\u00e1is destacados da s\u00faa historia inclu\u00edndo o seu nome e n\u00famero no Ring of Honor dos Falcons (do ingl\u00e9s: \"Anel de Honra\"), situado na zona intermedia das bancadas do Georgia Dome."}
{"id": "152826", "revid": "56817", "url": "https://gl.wikipedia.org/wiki?curid=152826", "title": "A Presa", "text": ""}
{"id": "152827", "revid": "1131", "url": "https://gl.wikipedia.org/wiki?curid=152827", "title": "Montemeao", "text": "O top\u00f3nimo galego Montemeao pode referirse a:"}
{"id": "152828", "revid": "25871", "url": "https://gl.wikipedia.org/wiki?curid=152828", "title": "A festa non vai parar", "text": "A festa non vai parar \u00e9 o segundo sinxelo de DJ Son1c e est\u00e1 considerada a primeira canci\u00f3n dance en galego.\nCaracter\u00edsticas.\nA vocalista da canci\u00f3n \u00e9 a catal\u00e1 Montse Fern\u00e1ndez, alcumada Isis. A canci\u00f3n foi producida por Mak &amp; Sak. A \"Festa Non Vai Parar\" publicouse en decembro de 2007 a trav\u00e9s do portal moguda.com, sendo de libre descarga e acadando un notable \u00e9xito nas discotecas galegas. \nNo 2008 \"A festa non vai parar\" representou a Espa\u00f1a no festival Eurodanceweb 2008, unha especie de Eurovisi\u00f3n de m\u00fasica dance, onde se escolleu a mellor canci\u00f3n dance de Europa. \"A Festa Non Vai Parar\" quedou de 7\u00aa de 40 Pa\u00edses."}
{"id": "152830", "revid": "98629", "url": "https://gl.wikipedia.org/wiki?curid=152830", "title": "Carolina Panthers", "text": "Os Carolina Panthers son un equipo profesional estadounidense de f\u00fatbol americano con sede na cidade de Charlotte, Carolina do Norte. Compiten na National Football League (NFL) como membros da Divisi\u00f3n Sur da National Football Conference (NFC). Con grande apoio nas \"Carolinas\" (Carolina do Norte e do Sur), os Panthers xogan desde 1996 os seus partidos como local no Bank of America Stadium. Este estadio \u00e9 propiedade do franqu\u00eda, o que os converte nun dos poucos equipos da NFL que son propietarios do mesmo. Antes de xogar en Charlotte, na primeira temporada do equipo, disputaron os seus partidos como local en Clemson, Carolina do Sur. A franqu\u00eda, que ten un valor aproximado de 1.056 mill\u00f3ns de d\u00f3lares, \u00e9 dirixida polo fundador do equipo, Jerry Richardson, e a s\u00faa familia, os cales pos\u00faen un 48% de participaci\u00f3n.\nOs Panthers naceron como a vix\u00e9simo novena franqu\u00eda da NFL en 1993, o que os converte nun dos equipos m\u00e1is novos da competici\u00f3n. Comezaron a xogar en 1995, conseguindo no seu primeiro ano o mellor rexistro de vitorias para un equipo de expansi\u00f3n: sete vitorias por nove derrotas, mellorando o seguinte ano at\u00e9 acadar 12 e ga\u00f1ar a s\u00faa divisi\u00f3n. Con todo, acabar\u00edan perdendo na final de conferencia ante os Green Bay Packers. Tras varias temporadas con m\u00e1is derrotas que triunfos, en 2003 conseguen, esta vez si, ga\u00f1ar o t\u00edtulo da NFC e conseguir o pase para diputar a Super Bowl XXXVIII, onde perderon por 32\u201329 ante os New England Patriots. Os de Carolina volver\u00edan a disputar a Super Bowl en 2015, a\u00ednda que de novo sen \u00e9xito tras perder ante os Denver Broncos."}
{"id": "152832", "revid": "89787", "url": "https://gl.wikipedia.org/wiki?curid=152832", "title": "Dipnoi", "text": "Os dipnoi, dipnoos ou peixes pulmonados son unha subclase de peixes da clase Sarcopterygii, isto \u00e9, peixes \u00f3seos portadores dunha vexiga natatoria adaptada \u00e1 funci\u00f3n de respiraci\u00f3n a\u00e9rea.\nCaracter\u00edsticas.\nViven exclusivamente en auga doce e te\u00f1en un tama\u00f1o mediano e unha forma t\u00edpica, alongada. Te\u00f1en narinas internas at\u00edpicas (as s\u00faas narinas \u00e1brense dentro da cavidade bucal), pulm\u00f3ns funcionais e sistema circulatorio diferenciado. Por estas caracter\u00edsticas foron considerados no pasado coma ancestrais dos tetr\u00e1podos.\nOs peixes dipnoicos son especiais polo feito de teren como \u00f3rgano primario da respiraci\u00f3n un pulm\u00f3n especializado que non pos\u00fae bronquios, sendo quen de extraer os\u00edxeno directamente do aire atmosf\u00e9rico. Este \u00e9 un \u00f3rgano impar en Neoceratodus e par en Lepidosiren e Protopterus.\nClasificaci\u00f3n.\nSubclase Dipnoi"}
{"id": "152839", "revid": "98629", "url": "https://gl.wikipedia.org/wiki?curid=152839", "title": "Luis de Le\u00f3n", "text": "Luis de Le\u00f3n, chamado frei Luis de Le\u00f3n, nado en Belmonte (Cuenca) en 1527 ou 1528 e finado en Madrigal de las Altas Torres (\u00c1vila) o 23 de agosto de 1591, foi un poeta, humanista e relixioso agosti\u00f1o espa\u00f1ol.\nFoi un dos escritores m\u00e1is destacados da segunda metade do Renacemento espa\u00f1ol, xunto a Fernando de Herrera, Juan de la Cruz, Tareixa de Xes\u00fas, Francisco de Aldana ou Alonso de Ercilla. A s\u00faa poes\u00eda orixinal trata fundamentalmente de moral coti\u00e1, excepto un n\u00famero pequeno de odas de tem\u00e1tica estritamente relixiosa. Todas elas tratan sobre o que debe facer o home para acadar a harmon\u00eda e o xusto medio como fin do individuo, algo que se poder\u00e1 conseguir coa busca de Deus.\nTraxectoria.\nFrei Luis de Le\u00f3n naceu en Belmonte, Cuenca. Ti\u00f1a ascendentes xudeu-conversos tanto por parte de nai como por parte de pai, unha circunstancia que serviu para atribu\u00edrlle certos trazos caracter\u00edsticos da cultura hispano-semita: amor polo detalle, capacidade de abstracci\u00f3n, tendencias esexetas, a predilecci\u00f3n pola m\u00fasica etc. Frei Luis realizou os seus primeiros estudos en Madrid e Valladolid, xa que seu pai era avogado na Corte, e deb\u00eda desprazarse de lugar de residencia cada vez que a Corte o fac\u00eda. En 1542 chegou a Salamanca, e un ano despois ingresou no convento agosti\u00f1o salmantino. En 1558 conseguiu o t\u00edtulo de bacharel en Teolox\u00eda pola Universidade de Salamanca, e dous anos despois xa era licenciado e mestre en Artes e Filosof\u00eda. Tam\u00e9n asistira \u00e1 Universidade de Alcal\u00e1 de Henares, onde estudou hebreo na escola de Cipriano de Huerga. A formaci\u00f3n de frei Luis, polo tanto, correspond\u00edase coa dun humanista: aprendeu idiomas antigos, coma o hebreo, grego ou lat\u00edn, e modernos, coma o italiano, as\u00ed coma os distintos graos da \"traductio\": \"traslatio\", par\u00e1frase, \"imitatio\", \"allusio\", que despois puido manifestar na s\u00faa obra non orixinal. O mesmo poder\u00eda dicirse do Humanismo e dos exercicios de traduci\u00f3n que tivo que aprender na universidade, e que m\u00e1is tarde plasmar\u00eda nas s\u00faas traduci\u00f3ns do grego ao lat\u00edn, do romance ao lat\u00edn, e do lat\u00edn ao romance. A poes\u00eda para el era un suplemento do comentario e da interpretaci\u00f3n de \"auctores\", por iso entendeu a s\u00faa obra po\u00e9tica orixinal como unha actividade secundaria e privada.\nDesta maneira, cara ao 1558 frei Luis de Le\u00f3n posu\u00eda unha s\u00f3lida formaci\u00f3n intelectual, propia dun humanista: dominio de linguas antigas e modernas, ret\u00f3rica e po\u00e9tica antiga e moderna, cr\u00edtica textual (a actual ecd\u00f3tica e exercicios variados en pr\u00e1ctica de \"imitatio\" dos cl\u00e1sicos. Todo isto unido a un curr\u00edculo acad\u00e9mico propio dun freire agosti\u00f1o que, tendo cursado as cinco materias dos \"Studia Humanitatis\" (Gram\u00e1tica, Ret\u00f3rica, Po\u00e9tica, Filosof\u00eda moral e Historia), os estudos da s\u00faa orde obrig\u00e1ronlle, ademais, a abarcar as profundidades da Teolox\u00eda e o co\u00f1ecemento das Sagradas Escrituras. Todo isto pasado pola peneira do cristianismo m\u00e1is xenu\u00edno, pr\u00f3ximo ao predicado por Erasmo de Rotterdam, que permite caracterizar a frei Luis como un humanista cristi\u00e1n, o que implica darlle preferencia ao crecemento da propia vida espiritual a trav\u00e9s da lectura e da escritura, xa que eran un medio de ascese e de ascenso de cara a Deus. \u00c9 dicir, o amor \u00e1s letras profanas e sagradas e o amor a Deus ve\u00f1en a conflu\u00edr no mesmo: o desprezo das vaidades deste mundo para centrarse naquelas actividades humanas que elevan o individuo a un mundo de perfecci\u00f3n interior que o salva das imperfecci\u00f3ns do mundo. Ambos, estudo e vida relixiosa, estimulan a alma e o esp\u00edrito, e son cami\u00f1os de perfecci\u00f3n que, no caso da escritura, poden comunicarse aos lectores.\nEn 1560 preparou a traduci\u00f3n en verso ao castel\u00e1n e o comentario en prosa do \"Cantar de los Cantares\", un dos libros da Biblia e do Tanakh, cuxo manuscrito tivo unha gran difusi\u00f3n e consecuencias non todas agradables para el. Un ano despois tomou posesi\u00f3n da c\u00e1tedra de Santo Tom\u00e1s, e posteriormente ga\u00f1ar\u00eda outras c\u00e1tedras. Nas s\u00faas clases defendeu o concepto de \"veradde hebrea\", isto \u00e9, o sentido literal antiescol\u00e1stico fronte a \"Vulgata\" de San Xerome. En 1562 redactou a \"Exposici\u00f3n del libro de Job\", que deixou incompleto.\nDe 1572 a 1576 permaneceu encarcerado xunto a outros hebra\u00edstas, tras ser arrestado pola Inquisici\u00f3n. A acusaci\u00f3n partiu dos dominicos e dos xer\u00f3nimos, e estaba baseada nos seguintes argumentos:\nTras permanecer no c\u00e1rcere, regresou \u00e1 s\u00faa carreira universitaria. En 1578, conseguiu a c\u00e1tedra de Filosof\u00eda moral, e tres anos despois a c\u00e1tedra da Biblia. En torno a 1580, debeu comezar a preparar o manuscrito completo e orixinal das s\u00faas obras en verso en lingua castel\u00e1 para a imprenta, que inclu\u00edan os seus propios textos e as traduci\u00f3ns, versi\u00f3ns etc. En 1582 interveu nunha disputa sobre a liberdade de acci\u00f3n de Cristo, enfront\u00e1ndose aos dominicos. Un ano m\u00e1is tarde publicou \"De los nombres de Cristo\" e \"La perfecta casada\", d\u00faas obras en prosa. En 1588, publ\u00edcase a s\u00faa edici\u00f3n das obras de Tareixa de \u00c1vila, a quen co\u00f1eceu. En 1585 trasladouse a Par\u00eds e, un ano despois, regresou a Salamanca e procedeu a preparar a reforma da s\u00faa orde e da s\u00faa universidade. \u00c9 por estas datas cando consegue os m\u00e1is altos cargos da s\u00faa orde: vicario xeral e provincial.\nMorreu o 23 de agosto de 1591 en Madrigal de las Altas Torres, \u00c1vila, cando preparaba unha biograf\u00eda de Tareixa de \u00c1vila. Os seus restos foron levados a Salamanca, en cuxa universidade descansan.\nObra.\nFrei Luis de Le\u00f3n cultivou tanto a prosa coma o verso. Dentro da s\u00faa obra en prosa podemos atopar traduci\u00f3ns de textos sagrados e profanos, ao igual que na s\u00faa obra en verso, na cal empregou tanto o lat\u00edn coma o castel\u00e1n. Realizou obras esexetas, tratados morais e teor\u00eda b\u00edblica. Na s\u00faa l\u00edrica m\u00e1is persoal \u00e9 horaci\u00e1n, pitag\u00f3rico, cristi\u00e1n, neoestoico e plat\u00f3nico, fundamentalmente. A s\u00faa vocaci\u00f3n l\u00edrica prov\u00e9n non s\u00f3 do seu estro natural, sen\u00f3n tam\u00e9n de lecturas propias, do af\u00e1n de exercitarse como humanista, da incitaci\u00f3n de amigos e disc\u00edpulos ou do trato con outros poetas. Os seus versos difund\u00edronse en vida sempre en manuscritos, e polo gran n\u00famero de copias soltas conservadas, polo menos en c\u00edrculos intelectuais, frei Luis foi un poeta que gozou dunha grande acollida.\nObra en prosa.\nEn prosa, frei Luis elaborou sobre todo tratados e esexeses en lingua romance. Dentro da s\u00faa obra en prosa atopamos:\nObra en verso.\nSegundo a edici\u00f3n \"princeps\" de 1631 da obra en verso de frei Luis de Le\u00f3n preparada por Quevedo, a disposici\u00f3n que parece que deixou das s\u00faa obra po\u00e9tica foi a dun libro tripartito: no Libro primeiro estar\u00edan as obras propias ou orixinais en lingua castel\u00e1; no Libro segundo atopariamos as traduci\u00f3ns, versi\u00f3ns, par\u00e1frases, recreaci\u00f3ns ou imitaci\u00f3ns de textos de autores profanos grecolatinos e italianos; e no Libro terceiro agrupar\u00edanse as traduci\u00f3ns, versi\u00f3ns etc. de autores sagrados e sapienciais.\nPoes\u00eda orixinal.\nO corpus non \u00e9 moi abundante: 5 sonetos, 4 canci\u00f3ns petrarquistas, un epitafio f\u00fanebre, e 23 odas, case todas en liras ou estrofas aliradas de 4, 6, e 7 versos hendecas\u00edlabos e heptas\u00edlabos combinados dunha forma similar a unha lira can\u00f3nica. As excepci\u00f3ns son a oda XVII, escrita en tercetos, a XXI, en estancias petrarquistas, e a XXIII, en dobre quintilla en octos\u00edlabos.\nEsta poes\u00eda orixinal en lingua castel\u00e1 ti\u00f1a un car\u00e1cter secundario e pertenc\u00eda \u00e1 s\u00faa esfera m\u00e1is persoal. En canto \u00e1 s\u00faa concepci\u00f3n da poes\u00eda, en \"De los nombres de Cristo\" fala dela como comunicaci\u00f3n do alento celestial e divino, e da poes\u00eda e da linguaxe como formas de harmon\u00eda que reproducen o divino e o c\u00f3smico. Para el a verdadeira poes\u00eda \u00e9 a que se move entre a moral estoica cristianizada e a relixi\u00f3n, e \u00e9 a que harmoniza as palabras a trav\u00e9s do \"numerus\" (a m\u00e9trica, o verso, son expresi\u00f3ns da harmon\u00eda do universo, da alma, e da linguaxe). Por iso, poetizar o retiro do sabio dedicado ao estudo, a amizade e a contemplaci\u00f3n da beleza natural, rexeitando os af\u00e1ns materiais e o m\u00e1is monstruoso do mundo e aspirando \u00e1 ascese e ao ascenso da alma a rexi\u00f3ns superiores da conciencia \u00e9 o l\u00f3xico nun escritor coma frei Luis de Le\u00f3n.\nTraduci\u00f3ns.\nEn xeral as s\u00faas traduci\u00f3ns en verso son dif\u00edciles de distinguir das par\u00e1frases ou das obras nas que imita a alg\u00fan outro escritor, debido aos modos variados human\u00edsticos que exist\u00edan para a \"traductio\". Tanto frei Luis coma Erasmo de Rotterdam e moitos outros humanistas dos s\u00e9culos XV e XVI defenderon a traduci\u00f3n literal dos textos. O proceso era arduo: part\u00edase de textos gregos e traduc\u00edaos primeiro ao lat\u00edn, despois do lat\u00edn ao castel\u00e1n, e para saber se a traduci\u00f3n era correcta, volv\u00eda pasar esa mesma traduci\u00f3n ao castel\u00e1n ao lat\u00edn. Dentro das s\u00faas traduci\u00f3ns en verso temos:\nEstilo.\nO estilo de frei Luis de Le\u00f3n vese plasmado fundamentalmente na s\u00faa obra po\u00e9tica orixinal, na cal amosa un estilo m\u00e1is persoal. Coma Horacio, mestura o \"llano\" con solemne, empregando unha linguaxe artificiosa, cultismos l\u00e9xicos e sem\u00e1nticos, e numerosas hip\u00e9rbatos sint\u00e1cticas. Frei Luis de Le\u00f3n \u00e9 o poeta renacentista que primeiro realizou de forma constante transposici\u00f3ns deliberadas dos elementos da oraci\u00f3n co intento de imitar a sintaxe latina. Desta forma, enaltece a lingua castel\u00e1 asimil\u00e1ndoa a dos autores cl\u00e1sicos. Alg\u00fans dos trazos sint\u00e1cticos que caracterizan a s\u00faa poes\u00eda son:\nPor outro lado, o esquema ret\u00f3rico e r\u00edtmico que frei Luis empregaba nas s\u00faas composici\u00f3ns foi herdado de Horacio e da poes\u00eda human\u00edstica neolatina, algo que se pode apreciar no emprego de figuras ret\u00f3ricas de repetici\u00f3n (paralelismos, an\u00e1foras) e de interrogaci\u00f3ns ret\u00f3ricas ao comezo, no equilibrio de estrofas, no corte brusco ao final do poema, na simbolox\u00eda da natureza, na alternancia de descrici\u00f3n-narraci\u00f3n, e no pouco metaforismo das s\u00faas composici\u00f3ns, xa que o m\u00e9rito resid\u00eda na estrutura."}
{"id": "152840", "revid": "85894", "url": "https://gl.wikipedia.org/wiki?curid=152840", "title": "Lito Portela", "text": "Jos\u00e9 \u00c1ngel Portela Calvar, m\u00e1is co\u00f1ecido como Lito Portela, nado en Coiro (Cangas) en 1958, \u00e9 un pintor e escultor galego.\nTraxectoria.\nLito Portela mudouse de novo coa s\u00faa familia \u00e1 parroquia de Tir\u00e1n, no concello de Moa\u00f1a. \nEstilo.\nCando pintaba ao \u00f3leo con cores terra e verdes marcaba as pegadas das follas das \u00e1rbores nos seus cadros. Despois pasou \u00e1 escultura; s\u00faa \u00e9 a caracola de aceiro inoxidable da Costa da Vela (Cabo Home) en Don\u00f3n. As s\u00faas \u00faltimas obras mostran formas que fan referencia ao mar: mexill\u00f3ns, flotadores, ourizos de mar, ovos de raia... Adoita utilizar como material poli\u00e9ster cromado con esmalte metalizado, como o dos coches.\nLito Portela pertence ao colectivo A car\u00f3n do mar, formado por artistas do Morrazo. Dispo\u00f1en dun local en Cangas e organizan actos relacionados co mundo da arte e da pintura, en particular.\nObras.\nA s\u00faa obra xa percorreu diversos museos e salas de exposici\u00f3n en Galicia e f\u00f3ra dela.\nReco\u00f1ecementos.\nEn 1991 recibiu unha bolsa de Novos Valores da Deputaci\u00f3n de Pontevedra.\nPremios:"}
{"id": "152842", "revid": "92340", "url": "https://gl.wikipedia.org/wiki?curid=152842", "title": "Ignacio Allende", "text": "Ignacio Jos\u00e9 de Allende Unzaga, nado en 1769 e finado en 1811, foi un capit\u00e1n do ex\u00e9rcito realista en M\u00e9xico que simpatizou co proxecto de independencia do pa\u00eds. Asistiu \u00e1s primeiras xuntas secretas da rebeli\u00f3n organizadas polos corrixidores de Quer\u00e9taro e loitou canda a Miguel Hidalgo na primeira etapa da guerra de independencia. Relevou a Hidalgo no liderado dos insurxentes. En Acatita de Baj\u00e1n, Coahuila, foi traizoado e apresado por Ignacio Elizondo, xunto con Miguel Hidalgo, Mariano Abasolo, Mariano Jim\u00e9nez e Juan Aldama e conducido \u00e1 cidade de Chihuahua, onde foi xulgado por insubordinaci\u00f3n, fusilado e decapitado. A s\u00faa cabeza foi exhibida nunha esquina da Alf\u00f3ndega de Granaditas, na cidade de Guanajuato, como advertencia \u00f3s insurxentes, onde permaneceu 10 anos."}
{"id": "152843", "revid": "56817", "url": "https://gl.wikipedia.org/wiki?curid=152843", "title": "Miguel Hidalgo", "text": "Miguel Hidalgo Costilla, nado en Hacienda de Corralejo, preto de P\u00e9njamo, Guanajuato, o 8 de maio de 1753 e finado en Chihuahua o 30 de xullo de 1811, foi un sacerdote e militar mexicano que destacou na primeira etapa da Guerra de Independencia de M\u00e9xico, que iniciou cun acto co\u00f1ecido na historiograf\u00eda mexicana como \"Grito de Dolores\". Dirixiu a primeira parte do movemento independentista, pero tras unha serie de derrotas foi capturado o 21 de marzo de 1811 e levado prisioneiro \u00e1 cidade de Chihuahua, onde foi xulgado e fusilado o 30 de xullo."}
{"id": "152845", "revid": "839", "url": "https://gl.wikipedia.org/wiki?curid=152845", "title": "Josemar\u00eda Escriv\u00e1 de Balaguer", "text": ""}
{"id": "152847", "revid": "839", "url": "https://gl.wikipedia.org/wiki?curid=152847", "title": "Ignacio de Loyola", "text": ""}
{"id": "152848", "revid": "1131", "url": "https://gl.wikipedia.org/wiki?curid=152848", "title": "\u00c1vrego", "text": "O \u00e1vrego, en Galicia e noutras partes da Pen\u00ednsula Ib\u00e9rica, \u00e9 un vento procedente do suroeste, de temperado a fr\u00edo, relativamente h\u00famido, portador de choivas que prove\u00f1en do Atl\u00e1ntico e acompa\u00f1a os grandes temporais. \u00c9 un vento con mala sona que nalgunhas zonas as\u00f3ciase con arrefriados, cefaleas e estados depresivos."}
{"id": "152849", "revid": "109216", "url": "https://gl.wikipedia.org/wiki?curid=152849", "title": "Robert Coleman Richardson", "text": "Robert Coleman Richardson, nado o 26 de xu\u00f1o de 1937 en Washington, D.C., \u00e9 un f\u00edsico estadounidense laureado co Premio Nobel de F\u00edsica. \nTraxectoria.\nAsistiu \u00e1 Universidade Virginia Tech. Doutorouse na Duke University en 1965. En 2010 era profesor na Universidade Cornell. Compartiu en 1996 o Premio Nobel de F\u00edsica con David Morris Lee e Douglas D. Osheroff polo descubrimento da superfluidez no helio-3."}
{"id": "152850", "revid": "47401", "url": "https://gl.wikipedia.org/wiki?curid=152850", "title": "Universidade Cornell", "text": "A Universidade Cornell, fundada en 1865 e localizada en Ithaca, Nova York (Estado de Nova York), \u00e9 unha universidade privada dos Estados Unidos de Am\u00e9rica con catro colexios financiados polo Estado. \nPos\u00fae dous campus, un en Nova York e outro en Qatar."}
{"id": "152852", "revid": "1131", "url": "https://gl.wikipedia.org/wiki?curid=152852", "title": "Destruction Derby", "text": "Destruction Derby \u00e9 un videoxogo de carreiras de coches creado por Psygnosis en 1995 que foi lanzado en varias plataformas: inicialmente tivo a s\u00faa orixe en PC e, posteriormente, apareceron as versi\u00f3ns para Sega Saturn e PlayStation practicamente ao mesmo tempo.\nTem\u00e1tica.\nEn \"Destruction Derby\" hai dous modos de xogo b\u00e1sicos. No modo carreira, o que se intenta acadar \u00e9 quedar por diante dos nosos adversarios. No modo destruci\u00f3n, o obxectivo primordial \u00e9 sa\u00edr o mellor parado e vitorioso posible dun verdadeiro ring de batalla de coches.\nAspectos t\u00e9cnicos.\nDestruction Derby pos\u00fae gr\u00e1ficos tridimensionais tanto para os coches como para os escenarios, non as\u00ed para os fondos de pantalla, nos que se emprega un fondo est\u00e1tico tal e como se fixo en \"Daytona USA\". A xogabilidade \u00e9 un punto forte do videoxogo."}
{"id": "152854", "revid": "23204", "url": "https://gl.wikipedia.org/wiki?curid=152854", "title": "Nord\u00e9s (hom\u00f3nimos)", "text": "Nord\u00e9s pode referirse a:"}
{"id": "152855", "revid": "6335532", "url": "https://gl.wikipedia.org/wiki?curid=152855", "title": "Nord\u00e9s (vento)", "text": "Nord\u00e9s \u00e9 un vento procedente do nord\u00e9s que sopra en Galiza durante calquera \u00e9poca do ano.\nCaracter\u00edsticas.\nX\u00e9rase en calquera punto do pa\u00eds por mor dalg\u00fan anticicl\u00f3n proveniente dalg\u00fan punto do oeste ou do noroeste, \u00e9 dicir, cando se activa unha fronte de altas presi\u00f3ns nalgunha das devanditas localizaci\u00f3ns. Daquela, o nord\u00e9s atravesa Galiza no sentido das agullas do reloxo.\nNo inverno, o nord\u00e9s ofrece baixas temperaturas, ao contrario que no ver\u00e1n, xa que nesta \u00e9poca adoita ir vencellado a anticicl\u00f3ns de tipo subtropical, de altas temperaturas. Nestes casos acostuma aumentar a s\u00faa velocidade.\nTri\u00e1ngulo dos 30.\nO nord\u00e9s pode converterse nun factor de alto risco para os incendios forestais se coinciden as tres condici\u00f3ns meteorol\u00f3xicas co\u00f1ecidas como o \"tri\u00e1ngulo dos 30\": * unha alta velocidade do aire (30\u00a0km/h. ou m\u00e1is), o que favorece a ignici\u00f3n forestal; unha baixa humidade (30% ou inferior); e unha alta temperatura (30\u00a0\u00b0C ou m\u00e1is).\nEn Galiza, o nord\u00e9s \u00e9 especialmente perigoso na provincia de Pontevedra por estar situada ao sur do Macizo Central Galego, o que fai que normalmente sexa m\u00e1is c\u00e1lido e m\u00e1is seco. O nord\u00e9s favoreceu a vaga de incendios forestais de 2006 en Galiza motivando, por unha banda, a acci\u00f3n dos pir\u00f3manos sabedores dos seus efectos e, pola outra, alimentando o lume que estes provocaron.\nV\u00e9xase tam\u00e9n.\nLigaz\u00f3ns externas.\n\"El viento del Nord\u00e9s: el diablo cuando sopla\", artigo en \"Xornal de Galicia\", 16 de agosto de 2009 (ligaz\u00f3n rota) ."}
{"id": "152857", "revid": "336", "url": "https://gl.wikipedia.org/wiki?curid=152857", "title": "Nordeste", "text": ""}
{"id": "152858", "revid": "23204", "url": "https://gl.wikipedia.org/wiki?curid=152858", "title": "Saefes", "text": "Os saefes (ou sefes,ou ofis, do grego \u03cc\u03c6\u03b9\u03c2, de onde tam\u00e9n Ophiussa, terra das serpes) foron un pobo da Idade de Ferro que habitou o sur de Galiza e Portugal e que, mestur\u00e1ndose cos oestrimnios, deu orixe ao pobo galaico. Esta teor\u00eda, defendida por Adolf Schulten e secundada por varios compo\u00f1entes da Xeraci\u00f3n N\u00f3s, est\u00e1 actualmente case desbotada por completo por afirmar que a cultura galaica xurdiu como unha lenta evoluci\u00f3n da poboaci\u00f3n ind\u00edxena e non por mor de invasi\u00f3ns de pobos centroeuropeos.\nOrixe.\nAs tribos que na Idade de Bronce aparecen na rexi\u00f3n do r\u00edo Rhin e Su\u00edza pertencentes \u00e1 Cultura dos Campos de Urnas, comezan a invadir o val do R\u00f3dano e ocupan o centro e sur da Galia, chegando \u00e1 Pen\u00ednsula Ib\u00e9rica arredor do 900 a.C. a trav\u00e9s dos Pireneos.\nA primeira referencia \u00e1 s\u00faa presenza en Galiza ach\u00e1mola no poema de Rufo Festo Avieno, \"Ora maritima\", (146 a 155) cando falando dos oestrimnios (\"loca et arva Oestrymnios habitantibus\"), narra como estes foron expulsados das s\u00faas terras por unha invasi\u00f3n de serpes:\nChegada a Gallaecia.\nContra o 600 a.C., os saefes chegan ao convento bracarense ocupando as beiras do r\u00edo Mi\u00f1o, zona que contaba cunha poboaci\u00f3n aproximada de 275.000 habitantes. Nese momento, no que Oestrimnia pasa a ser chamada Ophiussa, comeza o desenvolvemento da metalurxia do ferro e os saefes comezan a mesturarse coa poboaci\u00f3n ind\u00edxena dando lugar a diversas tribos e clans diferenciados que, segundo Plinio, manti\u00f1an frecuentes loitas entre eles, produc\u00edndose un gran n\u00famero de baixas por mor da elevada densidade de poboaci\u00f3n.\nCultura.\nOs saefes deben o seu nome aos romanos por teren a serpe como animal tot\u00e9mico, a cal representaba o seu poder guerreiro e o deus nacional. En Portugal viv\u00edan os Lubenos (Mon\u00e7\u00e3o), os turodos e is nemetatos (Chaves e Braga), os luancos (Tras os Montes) e os coelernos (Beira Alta). Entre as tribos saefes galegas destacan os grovios, que habitaban unha zona que comprend\u00eda desde Tui ata a costa sur da r\u00eda de Arousa, os Narbasios (Ourense), os bibalos (Viana do Bolo), os l\u00edmicos (A Limia) e os quarquernos (Ba\u00f1os de Bande).\nO culto ofiol\u00e1trico dos saefes v\u00e9n testemu\u00f1ado polas representaci\u00f3ns de serpes en varios castros de seu, como o de Baldoeiro en Tr\u00e2s-os-Montes (Portugal), as do castro de Penalba, en Campo Lameiro, ou a serpe en posici\u00f3n her\u00e1ldica do castro de Tro\u00f1a, en Ponteareas, habitado dende o s\u00e9culo IV ao II a.C. (existen dataci\u00f3ns con carbono-14).\nConta Estrab\u00f3n que os celtas galaico-portugueses adoraban un deus an\u00f3nimo ao que veneraban nas noites de plenilunio cantando diante das s\u00faas casas. Di, as\u00ed mesmo, que eran grandes adivi\u00f1os e que lera nos autores antigos que os celtas que poboaban Galiza eran ateos e adoraban as forzas da natureza.\nNon obstante, autores romanos falan dun pante\u00f3n galaico de m\u00e1is de sesenta deuses, destacando d\u00faas deidades supremas: Candiedo e Decertios, as d\u00faas de car\u00e1cter solar. Outros deuses eran Cariociecus ou Bodus (deus da guerra), Cosus, Aernus, Edovius (deus das augas termais de Caldas de Reis), Tameobrigus, Banduaetobrigus, Poemana (deusa adorada en Lugo) e Bandua, nome case id\u00e9ntico a Bandia, a Dama Branca das mitolox\u00edas indoeuropeas.\nEste car\u00e1cter indoeuropeo da cultura castrexa galega apr\u00e9ciase tam\u00e9n nos motivos solares como tr\u00edsceles, tetr\u00e1sceles e esv\u00e1sticas, destacando entre as representaci\u00f3ns de esv\u00e1sticas e tetr\u00e1sceles os dos castros de Briteiros, Santa Trega e Tro\u00f1a, e o grupo de petr\u00f3glifos de Portela da Laxe (no concello de Cerdedo-Cotobade)."}
{"id": "152867", "revid": "23204", "url": "https://gl.wikipedia.org/wiki?curid=152867", "title": "R\u00e1dio e Televis\u00e3o de Portugal", "text": "A R\u00e1dio e Televis\u00e3o de Portugal (RTP) \u00e9 unha empresa estatal portuguesa que incl\u00fae a radio e a televisi\u00f3n p\u00fablicas. Antes do ano 2004, a Radiodifus\u00e3o Portuguesa (RDP) e a Radiotelevis\u00e3o Portuguesa (RTP), empresas p\u00fablicas de radio e televisi\u00f3n respectivamente, estaban separadas e eran entidades xur\u00eddicas independentes e distintas. No 2004, foron reestruturadas e fusionadas nunha soa empresa p\u00fablica, a R\u00e1dio e Televis\u00e3o de Portugal. Desde ent\u00f3n, a sigla RTP pasou a designar o grupo enteiro de Radio e Televisi\u00f3n, e a RTP pasou a ser a cadea de televisi\u00f3n m\u00e1is vista do pa\u00eds, posto que diariamente preto de 50 mill\u00f3ns de persoas ven os contidos da RTP, entre portugueses, franceses e espa\u00f1ois.\nHistoria da Radiodifus\u00e3o Portuguesa.\nOficialmente, a Emisora Nacional de Radiodifus\u00e3o, usualmente designada Emisora Nacional, da cal a RDP \u00e9 sucesora, foi fundada o 4 de agosto de 1935.\nCon todo, o primeiro paso para a s\u00faa constituci\u00f3n xa fora dado en 1930, cando dun decreto que creou, na dependencia dos CTT, a Direcci\u00f3n dos Servizos Radio tranv\u00edas, autorizando, en simult\u00e1neo, a adquisici\u00f3n das primeiras emisoras de onda media e onda curta en Portugal.\nEn 1932 realiz\u00e1ronse as primeiras emisi\u00f3ns experimentais en Onda Media e en 1934 as de Onda Curta, que desde pronto se asumiu como unha das vocaci\u00f3ns naturais da nova estaci\u00f3n emisora.\nTres anos despois, a s\u00faa capacidade de emisi\u00f3n era ampliada para atinxir a di\u00e1spora portuguesa. Data de ent\u00f3n o lanzamento dun programa de referencia, a \"Hora da Saudade\", destinado aos emigrantes no continente americano e aos pescadores da frota bacalloeira.\nA realidade de hoxe \u00e9 outra, mais a vocaci\u00f3n mantense e a RDP Internacional contin\u00faa a afirmarse como elo esencial de conexi\u00f3n coas comunidades portuguesas no estranxeiro.\nA\u00ednda en 1934, os estudos foron trasladados de Barcarena \u00e1 R\u00faa do Quelhas, en pleno coraz\u00f3n de Lisboa, onde se mantiveron at\u00e9 mediados dos anos 90. Actualmente, nesa mesma r\u00faa funciona o Museo da Radio, mais noutro edificio que outrora acolleu o hist\u00f3rico Radio Club Portugu\u00e9s.\nA Emisora Nacional foi esencialmente definida \u00e1 imaxe das europeas. Concibida nun cadro pol\u00edtico interno e externo en que as radios nacionais desempe\u00f1aban sobre todo un papel de veh\u00edculo dos intereses do Goberno, esta caracter\u00edstica acentuouse a\u00ednda m\u00e1is no caso portugu\u00e9s en funci\u00f3n do r\u00e9xime totalitario que perdurou at\u00e9 1974.\nEn 1940, liberouse da tutela dos CTT, inici\u00e1ndose ent\u00f3n o modelo de implantaci\u00f3n rexional no continente e illas.\nBaseada nun modelo sobrio de presentaci\u00f3n e recorrendo a locutores de prestixio, a Emisora Nacional, a\u00ednda que asumindo sistematicamente o seu papel de \u00f3rgano de propaganda do chamado Estado Novo, soubo desenvolver unha cultura propia que influenciou fortemente na sociedade e marcou decisivamente a historia da radio en Portugal.\nDa din\u00e1mica inicial, que se estendeu ao longo dos anos 50, xurdiron as orquestras da Emisora Nacional - Sinf\u00f3nica, T\u00edpica e Lixeira - o Centro de Formaci\u00f3n de Artistas da Radio, onde se revelaron alg\u00fans dos grandes nomes da m\u00fasica portuguesa, o teatro radiof\u00f3nico, de que son paradigma os follet\u00edns e programas, especialmente o \"Domingo Sonoro\" e os \"Di\u00e1logos da Lel\u00e9 e do Zequinha\", que ficaron na memoria colectiva dos portugueses.\nEste modelo apenas se modificou at\u00e9 o 25 de abril de 1974. A revoluci\u00f3n conduciu \u00e1 inmediata ocupaci\u00f3n da Emisora Nacional, co nomeamento de militares para todos os cargos relevantes.\nPasadas as maiores vicisitudes do per\u00edodo revolucionario, as estaci\u00f3ns de radio son nacionalizadas e cr\u00e9ase a RDP - Empresa P\u00fablica de Radiodifus\u00e3o, que concentra todas as estaci\u00f3ns, con excepci\u00f3n da Radio Renascen\u00e7a e outros dous postos de pequena difusi\u00f3n.\nEn 1976, a nova empresa adopta o nome de \"Radiodifus\u00e3o Portuguesa EP\", ficando depositaria da obrigaci\u00f3n de prestar un servizo p\u00fablico de radio. En termos de produci\u00f3n, a empresa organ\u00edzase en 4 canles nacionais, 3 rexionais para o continente e 2 rexionais para as illas, mantendo as emisi\u00f3ns internacionais en Onda Curta.\nEn 1979 proc\u00e9dese a unha profunda reorganizaci\u00f3n interna resultando na creaci\u00f3n da Radio Comercial que, xuntamente cos programas emitidos a partir dos centros rexionais, entra en competencia directa cos operadores privados no mercado publicitario.\nEntre 1992 e 1994 a RDP inicia unha nova fase de transformaci\u00f3n que conducir\u00e1 a un modelo pr\u00f3ximo ao actual. A Radio Comercial \u00e9 privatizada e ret\u00edrase a publicidade de todas as canles, deix\u00e1ndose, as\u00ed, o mercado publicitario exclusivamente aos operadores privados.\n\u00c9 elaborado un plano co obxectivo de concentrar servizos at\u00e9 ent\u00f3n dispersos por varios edificios da capital no recentemente adquirido edificio das Amoreiras, en Lisboa, que pasa a abrigar os sectores t\u00e9cnico e de produci\u00f3n. Desenv\u00f3lvese ao mesmo tempo unha pol\u00edtica de redimensionamento dos efectivos, de renovaci\u00f3n do parque de emisoras e de actualizaci\u00f3n en todos os dominios.\nEn 1994 cr\u00e9ase a Antena 3, a estaci\u00f3n nova do grupo.\nO mesmo ano, a RDP \u00e9 transformada en sociedade an\u00f3nima de capitais exclusivamente p\u00fablicos.\nEn 1995, a RDP \u00c1frica xorde como unha nova canle orientada aos pa\u00edses africanos de lingua portuguesa.\nO esforzo de modernizaci\u00f3n prosegue e a empresa entra decisivamente na era da dixitalizaci\u00f3n.\nA partir 1998, Portugal pasa a dispor, progresivamente, do sistema DAB - Digital Audio Broadcasting - proxecto pioneiro no pa\u00eds, enteiramente desenvolvido pola RDP, mais de reducida visibilidade e adhesi\u00f3n popular.\nEn 2000, a RDP \u00e9 inclu\u00edda na Portugal Global, SGPS - unha sociedade creada para agrupar os media estatais, e que ser\u00eda extinguida en 2003 no \u00e1mbito da reestruturaci\u00f3n que se aveci\u00f1aba para o sector.\nA prometida reorganizaci\u00f3n ocorre no inicio de 2004, coa creaci\u00f3n da Radio e Televisi\u00f3n de Portugal, SGPS, sociedade que re\u00fane RDP e RTP, e a repartici\u00f3n de instalaci\u00f3ns e servizos na nova sede conxunta da Avenida Mariscal Gomes da Costa, en Lisboa, e nalgunhas delegaci\u00f3ns rexionais. Paralelamente a isto, a taxa de radiodifusi\u00f3n sonora, at\u00e9 ent\u00f3n a forma de financiamento exclusivo da RDP, pasa a estar afectada aos dous operadores de servizo p\u00fablico, e son suprimidas as emisi\u00f3ns locais da RDP Norte, Centro e Sur.\nActualmente, a RTP ten presentado perdas sucesivas de varias decenas de mill\u00f3ns de euros, torn\u00e1ndose un fardo para os portugueses nun momento de crise.\nHistoria da Radiotelevis\u00e3o Portuguesa.\nPor iniciativa do Goberno, a constituci\u00f3n da RTP - Radiotelevis\u00e3o Portuguesa, SARL, ten lugar o 15 de decembro de 1955. Trat\u00e1base, por tanto dunha sociedade an\u00f3nima, con capital repartido entre o Estado, emisoras de radiodifusi\u00f3n privadas e particulares.\nAs emisi\u00f3ns experimentais da RTP (posteriormente, co\u00f1ecida como RTP1) inici\u00e1ronse en 1956, a partir da Feira popular, en Lisboa. Por\u00e9n, as emisi\u00f3ns regulares s\u00f3 se iniciar\u00edan a partir do 7 de marzo de 1957.\nO 20 de outubro de 1959, a RTP tornouse membro da UER - Uni\u00f3n Europea de Radiodifusi\u00f3n - e a mediados dos anos 60 do s\u00e9culo XX pasou a ser transmitida para todo o pa\u00eds.\nO d\u00eda 25 de decembro de 1968 conmemorouse o Nadal coa creaci\u00f3n dunha segunda canle, a RTP2.\nM\u00e1is tarde, d\u00faas canles rexionais iniciaron a s\u00faa actividade nos arquip\u00e9lagos dos Azores e de Madeira, na d\u00e9cada de 70:\nTras o 25 de abril de 1974, o estatuto da empresa concesionaria da radiotelevisi\u00f3n foi alterado. En 1975, a RTP foi nacionalizada, transform\u00e1ndose na empresa p\u00fablica Radiotelevis\u00e3o Portuguesa, por Decreto-Lei n\u00ba 674-D/75, de 2 de decembro.\nEn 1976 a RTP inaugura novas instalaci\u00f3ns situadas na Avenida 5 de Outubro, en Lisboa.\nA RTP iniciou as emisi\u00f3ns regulares en cor o 7 de marzo de 1980, despois dalgunhas experiencias t\u00e9cnicas. Con todo gran parte da poboaci\u00f3n a\u00ednda non dispu\u00f1a de equipamentos a cores.\nO d\u00eda 10 de xu\u00f1o de 1992 inici\u00e1ronse as transmisi\u00f3ns da RTP Internacional.\nEn 14 de agosto de 1992, a RTP transformouse en sociedade an\u00f3nima de capitais exclusivamente p\u00fablicos - a Radiotelevis\u00e3o Portuguesa, S.A..\nO d\u00eda 7 de xaneiro de 1998 inici\u00e1ronse as emisi\u00f3ns regulares da RTP \u00c1frica, destinada aos habitantes dos pa\u00edses lus\u00f3fonos, como Angola, Cabo Verde, Guinea-Bissau, Mozambique e San Tom\u00e9 e Pr\u00edncipe.\nO 11 de maio de 2000 a RTP - xuntamente coa Radiodifus\u00e3o Portuguesa (RDP) e a Axencia LUSA - pasa a formar parte da sociedade an\u00f3nima de capitais exclusivamente p\u00fablicos denominada Portugal Global, SGPS, S.A.\nPortugal Global extingueuse o 22 de agosto de 2003, sendo feita a reestruturaci\u00f3n do sector empresarial do Estado na \u00e1rea do audiovisual. Entre outras alteraci\u00f3ns, transformouse a antiga Radiotelevis\u00e3o Portuguesa, S. A., sociedade an\u00f3nima de capitais exclusivamente p\u00fablicos, nunha nova sociedade gestora de participaci\u00f3ns sociais, denominada Radio e Televisi\u00f3n de Portugal, SGPS, S. A. Foi a\u00ednda creada unha sociedade an\u00f3nima de capitais exclusivamente p\u00fablicos designada Radiotelevis\u00e3o Portuguesa - Servizo P\u00fablico de Televisi\u00f3n, S. A.\nEn 5 de xaneiro de 2004, a RTP2 deu lugar a unha nova canle denominada 2.\nEn 2007, a RTP conmemora os seus 50 anos de emisi\u00f3ns en Portugal.\nO novo Complexo de estudios de Chelas pos\u00fae medios t\u00e9cnicos actuais e modernos prontos para o arranque da emisi\u00f3n da TDT (Televisi\u00f3n Dixital Terrestre) e tam\u00e9n un enorme coche de exteriores totalmente equipado para emisi\u00f3n en HDTV \"High Definition Television\" (Televisi\u00f3n de Alta Definici\u00f3n). Este complexo ten 4 estudos de 800, 400, 200 e 100 metros cadrados debidamente equipados.\nO d\u00eda 19 de marzo de 2007, a 2 retomou a designaci\u00f3n orixinal, RTP2, con nova identidade.\nPrimeira emisi\u00f3n da RTP en alta definici\u00f3n na canle RTP HD durante os Xogos Ol\u00edmpicos de Pequ\u00edn.\nRadio.\nCon sede en Lisboa e centros rexionais no Porto, Co\u00edmbra, Faro, Ponta Delgada e Funchal, a RDP actualmente div\u00eddese en:"}
{"id": "152869", "revid": "56817", "url": "https://gl.wikipedia.org/wiki?curid=152869", "title": "O Pousadoiro", "text": "Co top\u00f3nimo O Pousadoiro podemos referirnos a varios lugares de Galicia:\nNa provincia da Coru\u00f1a\nNa provincia de Lugo\nNa provincia de Ourense\nNa provincia de Pontevedra"}
{"id": "152870", "revid": "1888", "url": "https://gl.wikipedia.org/wiki?curid=152870", "title": "Pousadoiro", "text": "Co top\u00f3nimo Pousadoiro podemos referirnos a dous lugares de Galicia:"}
{"id": "152871", "revid": "1888", "url": "https://gl.wikipedia.org/wiki?curid=152871", "title": "Lourido", "text": "O top\u00f3nimo galego Lourido pode referirse a:"}
{"id": "152872", "revid": "85894", "url": "https://gl.wikipedia.org/wiki?curid=152872", "title": "O Cabo, Landoi, Cari\u00f1o", "text": "O Cabo \u00e9 un lugar da parroquia de Landoi no concello Coru\u00f1\u00e9s de Cari\u00f1o na comarca do Ortegal. Ti\u00f1a 5 habitantes no ano 2008 segundo datos do Instituto Galego de Estat\u00edstica dos cales eran 1 home e 4 mulleres, o que sup\u00f3n unha diminuci\u00f3n con relaci\u00f3n ao ano 1999 cando ti\u00f1a 12 habitantes."}
{"id": "152873", "revid": "22570", "url": "https://gl.wikipedia.org/wiki?curid=152873", "title": "O Cubilote, Landoi, Cari\u00f1o", "text": "O Cubilote \u00e9 un lugar da parroquia de Landoi no concello Coru\u00f1\u00e9s de Cari\u00f1o na comarca do Ortegal. Ti\u00f1a 6 habitantes no ano 2008 segundo datos do Instituto Galego de Estat\u00edstica dos cales eran 4 homes e 2 mulleres, o que sup\u00f3n unha diminuci\u00f3n con relaci\u00f3n ao ano 1999 cando ti\u00f1a 11 habitantes."}
{"id": "152874", "revid": "22570", "url": "https://gl.wikipedia.org/wiki?curid=152874", "title": "A Sancha, Landoi, Cari\u00f1o", "text": "A Sancha \u00e9 un lugar da parroquia de Landoi no concello Coru\u00f1\u00e9s de Cari\u00f1o na comarca do Ortegal. Ti\u00f1a 6 habitantes no ano 2008 segundo datos do Instituto Galego de Estat\u00edstica dos cales eran 2 homes e 3 mulleres, o que sup\u00f3n unha diminuci\u00f3n con relaci\u00f3n ao ano 1999 cando ti\u00f1a 11 habitantes."}
{"id": "152875", "revid": "85894", "url": "https://gl.wikipedia.org/wiki?curid=152875", "title": "As Cabanas, Landoi, Cari\u00f1o", "text": "As Cabanas \u00e9 un lugar da parroquia de Landoi no concello Coru\u00f1\u00e9s de Cari\u00f1o na comarca do Ortegal. Ti\u00f1a 13 habitantes no ano 2008 segundo datos do Instituto Galego de Estat\u00edstica dos cales eran 9 homes e 4 mulleres, o que sup\u00f3n unha diminuci\u00f3n con relaci\u00f3n ao ano 1999 cando ti\u00f1a 21 habitantes."}
{"id": "152876", "revid": "85894", "url": "https://gl.wikipedia.org/wiki?curid=152876", "title": "As Barreiras, Landoi, Cari\u00f1o", "text": "As Barreiras \u00e9 un lugar da parroquia de Landoi no concello Coru\u00f1\u00e9s de Cari\u00f1o na comarca do Ortegal. Ti\u00f1a 3 habitantes no ano 2008 segundo datos do Instituto Galego de Estat\u00edstica dos cales eran 1 home e 2 mulleres, o que sup\u00f3n unha diminuci\u00f3n con relaci\u00f3n ao ano 1999 cando ti\u00f1a 7 habitantes."}
{"id": "152877", "revid": "85894", "url": "https://gl.wikipedia.org/wiki?curid=152877", "title": "Caban\u00e1n de Abaixo, Landoi, Cari\u00f1o", "text": "Caban\u00e1n de Abaixo \u00e9 un lugar da parroquia de Landoi no concello Coru\u00f1\u00e9s de Cari\u00f1o na comarca do Ortegal. Ti\u00f1a 17 habitantes no ano 2008 segundo datos do Instituto Galego de Estat\u00edstica dos cales eran 6 homes e 11 mulleres, o que sup\u00f3n unha diminuci\u00f3n con relaci\u00f3n ao ano 1999 cando ti\u00f1a 23 habitantes."}
{"id": "152878", "revid": "85894", "url": "https://gl.wikipedia.org/wiki?curid=152878", "title": "Caban\u00e1n de Arriba, Landoi, Cari\u00f1o", "text": "Caban\u00e1n de Arriba \u00e9 un lugar da parroquia de Landoi no concello Coru\u00f1\u00e9s de Cari\u00f1o na comarca do Ortegal. Ti\u00f1a 34 habitantes no ano 2008 segundo datos do Instituto Galego de Estat\u00edstica dos cales eran 21 homes e 13 mulleres, o que sup\u00f3n unha diminuci\u00f3n con relaci\u00f3n ao ano 1999 cando ti\u00f1a 46 habitantes."}
{"id": "152879", "revid": "56817", "url": "https://gl.wikipedia.org/wiki?curid=152879", "title": "Lira (poes\u00eda)", "text": "A lira \u00e9 unha estrofa de rima consonante e esquema 7a 11B 7a 7b 11B. \u00c9 unha variante, en menos versos, da estancia fixada por Dante e Petrarca. Coa lira intentouse a imitaci\u00f3n das estrofas curtas de Horacio. Empregada por Bernardo Tasso, foi introducida en Espa\u00f1a por Garcilaso de la Vega na s\u00faa \"Ode ad florem Gnidi\". Frei Luis de Le\u00f3n e San Juan de la Cruz continuaron o seu cultivo."}
{"id": "152883", "revid": "22570", "url": "https://gl.wikipedia.org/wiki?curid=152883", "title": "Orxeiro, Landoi, Cari\u00f1o", "text": "Orxeiro \u00e9 un lugar da parroquia de Landoi no concello Coru\u00f1\u00e9s de Cari\u00f1o na comarca do Ortegal. Ti\u00f1a 25 habitantes no ano 2008 segundo datos do Instituto Galego de Estat\u00edstica dos cales eran 15 homes e 10 mulleres, o que sup\u00f3n unha diminuci\u00f3n con relaci\u00f3n ao ano 1999 cando ti\u00f1a 34 habitantes."}
{"id": "152884", "revid": "2338", "url": "https://gl.wikipedia.org/wiki?curid=152884", "title": "A Calzada, Landoi, Cari\u00f1o", "text": "A Calzada \u00e9 un lugar da parroquia de Landoi no concello Coru\u00f1\u00e9s de Cari\u00f1o na comarca do Ortegal. Ti\u00f1a 12 habitantes no ano 2008 segundo datos do Instituto Galego de Estat\u00edstica dos cales eran 4 homes e 8 mulleres, o que sup\u00f3n un aumento con relaci\u00f3n ao ano 1999 cando ti\u00f1a 8 habitantes."}
{"id": "152886", "revid": "85894", "url": "https://gl.wikipedia.org/wiki?curid=152886", "title": "O Seixo, Landoi, Cari\u00f1o", "text": "O Seixo \u00e9 un lugar da parroquia de Landoi no concello Coru\u00f1\u00e9s de Cari\u00f1o na comarca do Ortegal. Ti\u00f1a 21 habitantes no ano 2008 segundo datos do Instituto Galego de Estat\u00edstica dos cales eran 8 homes e 13 mulleres, o que sup\u00f3n un aumento con relaci\u00f3n ao ano 1999 cando ti\u00f1a 19 habitantes."}
{"id": "152887", "revid": "85894", "url": "https://gl.wikipedia.org/wiki?curid=152887", "title": "Paradela, Landoi, Cari\u00f1o", "text": "Paradela \u00e9 un lugar da parroquia de Landoi no concello Coru\u00f1\u00e9s de Cari\u00f1o na comarca do Ortegal. Ti\u00f1a 4 habitantes no ano 2008 segundo datos do Instituto Galego de Estat\u00edstica dos cales eran 1 home e 3 mulleres, o que sup\u00f3n un aumento con relaci\u00f3n ao ano 1999 cando ti\u00f1a 3 habitantes."}
{"id": "152888", "revid": "2338", "url": "https://gl.wikipedia.org/wiki?curid=152888", "title": "O Igrexario, Landoi, Cari\u00f1o", "text": "O Igrexario \u00e9 un lugar da parroquia de Landoi no concello Coru\u00f1\u00e9s de Cari\u00f1o na comarca do Ortegal. Ti\u00f1a 1 habitante no ano 2008 segundo datos do Instituto Galego de Estat\u00edstica que era 1 home, o que non sup\u00f3n ning\u00fan cambio con relaci\u00f3n ao ano 1999 cando contaba co mesmo habitante."}
{"id": "152889", "revid": "85894", "url": "https://gl.wikipedia.org/wiki?curid=152889", "title": "R\u00edo da Cruz, Landoi, Cari\u00f1o", "text": "R\u00edo da Cruz \u00e9 un lugar da parroquia de Landoi no concello Coru\u00f1\u00e9s de Cari\u00f1o na comarca do Ortegal. No ti\u00f1a habitantes no ano 2008 segundo datos do Instituto Galego de Estat\u00edstica, o que sup\u00f3n unha diminuci\u00f3n con relaci\u00f3n ao ano 1999 cando ti\u00f1a 6 habitantes."}
{"id": "152891", "revid": "85894", "url": "https://gl.wikipedia.org/wiki?curid=152891", "title": "A Lama, Landoi, Cari\u00f1o", "text": "A Lama \u00e9 un lugar da parroquia de Landoi no concello Coru\u00f1\u00e9s de Cari\u00f1o na comarca do Ortegal. Ti\u00f1a 17 habitantes no ano 2008 segundo datos do Instituto Galego de Estat\u00edstica dos cales eran 7 homes e 11 mulleres, o que sup\u00f3n un aumento con relaci\u00f3n ao ano 1999 cando ti\u00f1a 15 habitantes.\nToponimia.\nO or\u00f3nimo prov\u00e9n do lat\u00edn , e indica un lugar con lama ou lodo."}
{"id": "152892", "revid": "1576", "url": "https://gl.wikipedia.org/wiki?curid=152892", "title": "Meleato, Landoi, Cari\u00f1o", "text": "Meleato \u00e9 un lugar da parroquia de Landoi no concello Coru\u00f1\u00e9s de Cari\u00f1o na comarca do Ortegal. Ti\u00f1a 3 habitantes no ano 2008 segundo datos do Instituto Galego de Estat\u00edstica dos cales eran 1 home e 2 mulleres, o que sup\u00f3n unha diminuci\u00f3n con relaci\u00f3n ao ano 1999 cando ti\u00f1a 4 habitantes.\nNeste lugar est\u00e1 a Igrexa parroquial."}
{"id": "152893", "revid": "22570", "url": "https://gl.wikipedia.org/wiki?curid=152893", "title": "Primeira divisi\u00f3n espa\u00f1ola 1958/59", "text": "A tempada 1958/59 da Primeira divisi\u00f3n espa\u00f1ola de f\u00fatbol, que foi a 28\u00aa edici\u00f3n do campionato, disputouse entre o 14 de setembro de 1958 e o 19 de abril de 1959.\nO CF Barcelona proclamouse campi\u00f3n de liga por s\u00e9tima vez na s\u00faa historia.\nTrofeo Pichichi.\nAlfredo di St\u00e9fano sumou o seu quinto Trofeo Pichichi."}
{"id": "152894", "revid": "22570", "url": "https://gl.wikipedia.org/wiki?curid=152894", "title": "Primeira divisi\u00f3n espa\u00f1ola 1957/58", "text": "A tempada 1957/58 da Primeira divisi\u00f3n espa\u00f1ola de f\u00fatbol, que foi a 27\u00aa edici\u00f3n do campionato, disputouse entre o 15 de setembro de 1957 e o 21 de abril de 1958.\nO Real Madrid revalidou o t\u00edtulo conquistado a tempada anterior.\nTrofeo Pichichi.\nManuel Badenes, Alfredo Di St\u00e9fano e Ricardo Al\u00f3s compartiron o Trofeo Pichichi tras marcaren os tres 19 goles."}
{"id": "152897", "revid": "22570", "url": "https://gl.wikipedia.org/wiki?curid=152897", "title": "Primeira divisi\u00f3n espa\u00f1ola 1956/57", "text": "A tempada 1956/57 da Primeira divisi\u00f3n espa\u00f1ola de f\u00fatbol, que foi a 26\u00aa edici\u00f3n do campionato, disputouse entre o 9 de setembro de 1956 e o 21 de abril de 1957.\nO Real Madrid conquistou o seu quinto t\u00edtulo de liga.\nTrofeo Pichichi.\nO madridista Alfredo di St\u00e9fano logrou o seu terceiro Trofeo Pichichi co seu mellor rexistro en Primeira Divisi\u00f3n: 31 goles."}
{"id": "152899", "revid": "22570", "url": "https://gl.wikipedia.org/wiki?curid=152899", "title": "Primeira divisi\u00f3n espa\u00f1ola 1955/56", "text": "A tempada 1955/56 da Primeira divisi\u00f3n espa\u00f1ola de f\u00fatbol, que foi a 25\u00aa edici\u00f3n do campionato, disputouse entre o 11 de setembro de 1955 e o 22 de abril de 1956.\nO Atl\u00e9tico de Bilbao proclamouse campi\u00f3n e clasificouse por primeira vez na historia para a Copa de Europa.\nTrofeo Pichichi.\nO arxentino nacionalizado espa\u00f1ol, Alfredo di St\u00e9fano logrou o seu segundo Trofeo Pichichi como m\u00e1ximo anotador do campionato, con 24 goles."}
{"id": "152900", "revid": "98629", "url": "https://gl.wikipedia.org/wiki?curid=152900", "title": "Primeira divisi\u00f3n espa\u00f1ola 1954/55", "text": "A tempada 1954/55 da Primeira divisi\u00f3n espa\u00f1ola de f\u00fatbol, que foi a 24\u00aa edici\u00f3n do campionato, disputouse entre o 12 de setembro de 1954 e o 10 de abril de 1955. Participaron dous equipos galegos: o Deportivo da Coru\u00f1a (7\u00ba) e o Celta de Vigo (11\u00ba).\nO Real Madrid revalidou o t\u00edtulo conquistado a tempada anterior, e converteuse no primeiro representante espa\u00f1ol nunha competici\u00f3n oficial de clubs da UEFA, a Copa de Europa.\nTrofeo Pichichi.\nJuan Arza, con 29 goles, converteuse no primeiro futbolista do Sevilla FC en conseguir o Trofeo Pichichi como m\u00e1ximo goleador da Primeira Divisi\u00f3n de Espa\u00f1a."}
{"id": "152902", "revid": "22570", "url": "https://gl.wikipedia.org/wiki?curid=152902", "title": "Primeira divisi\u00f3n espa\u00f1ola 1953/54", "text": "A tempada 1953/54 da Primeira divisi\u00f3n espa\u00f1ola de f\u00fatbol, que foi a 23\u00aa edici\u00f3n do campionato, disputouse entre o 13 de setembro de 1953 e o 25 de abril de 1954.\nTras 21 anos, o Real Madrid volveu ser campi\u00f3n de liga, conquistando o seu terceiro t\u00edtulo.\nTrofeo Pichichi.\nNa s\u00faa primeira tempada na Primeira Divisi\u00f3n Espa\u00f1ola, o madridista Alfredo Di St\u00e9fano foi o m\u00e1ximo goleador do torneo, proclam\u00e1ndose as\u00ed ga\u00f1ador da segunda edici\u00f3n do Trofeo Pichichi do Diario Marca."}
{"id": "152903", "revid": "25871", "url": "https://gl.wikipedia.org/wiki?curid=152903", "title": "Educaci\u00f3n y Descanso", "text": "Educaci\u00f3n y Descanso foi unha das \"Obras\" da Organizaci\u00f3n Sindical espa\u00f1ola (antes co\u00f1ecida como Confederaci\u00f3n Nacional de Sindicatos, CNS) do r\u00e9xime franquista; os chamados sindicatos verticais. \"Educaci\u00f3n y Descanso\" (EyD, en diante) estaba adicada a promover e realizar todo tipo de actividades art\u00edsticas, culturais e deportivas por parte dos traballadores (\"produtores\"), que para eses fins encadr\u00e1banse nos \"Grupos de Empresa\".\nEyD creouse en 1940 e subsistiu at\u00e9 o desmonte dos sindicatos verticais en 1977. Contaba para os seus fins cunha rede de centros culturais, instalaci\u00f3ns deportivas (inclu\u00eddos os \"Parques Sindicais\"), residencias e cidades residenciais.\nAs actividades amparadas por EyD estend\u00edanse pois a grupos de teatro, cineclubs, coros e danzas (a mesma denominaci\u00f3n que principalmente se refire aos \"Coros y Danzas\" da \"Secci\u00f3n Feminina de Falange\" cos que non debe confundirse), viaxes e vacaci\u00f3ns e sobre todo competici\u00f3ns deportivas, que culminaban nos denominados \"Juegos Deportivos Sindicais\". De feito determinadas actividades minoritarias como o aeromodelismo, o tiro con arco, a espeleolox\u00eda ou mesmo o xadrez e a filatelia tiveron durante anos o seu mellor nicho nos grupos de EyD.\nPola s\u00faa banda as grandes empresas espa\u00f1olas do franquismo, sobre todo as do INI pero non s\u00f3 elas, ti\u00f1an moi a gala subvencionar xenerosamente os seus Grupos de Empresa; e quizais entre todos eles foi o m\u00e1is destacado en cantidade e calidade o de Ensidesa que lindaba co aut\u00e9ntico luxo, inclu\u00edndo club de case todos os deportes e moitas actividades art\u00edsticas e culturais.\nOs campionatos e concursos de todo tipo ti\u00f1an o seu expo\u00f1ente culminante de forma anual, nas \"demostraci\u00f3ns\" do 1 de maio, das que a Nacional, celebrada normalmente no Estadio Santiago Bernab\u00e9u de Madrid con asistencia do Xefe do Estado, con numerosas actuaci\u00f3ns ximn\u00e1sticas e folcl\u00f3ricas.\nOutra manifestaci\u00f3n deportiva cl\u00e1sica de EyD que se mantivo sen interrupci\u00f3n desde o ano 1948 at\u00e9 a edici\u00f3n \"p\u00f3stuma\" de 1976 foi a \"Regata de Traineras en honra del Caudillo\", (posteriormente \"General\u00edsimo\" e finalmente \"S. E. el Jefe del Estado\" segundo evolucionaba a nomenclatura do sistema). Esta competici\u00f3n celebr\u00e1base na Coru\u00f1a todos os ver\u00e1ns, tradicionalmente o 15 de agosto, participando nela normalmente unha embarcaci\u00f3n de cada unha das provincias nas que se practicaba esa especialidade do deporte do remo; Guip\u00fascoa, Biscaia, Santander, Asturias, A Coru\u00f1a e Pontevedra; e coa asistencia do homenaxeado.\nAs \u00e1reas cubertas por EyD agrup\u00e1banse da seguinte forma:"}
{"id": "152904", "revid": "209", "url": "https://gl.wikipedia.org/wiki?curid=152904", "title": "Educaci\u00f3n y descanso", "text": ""}
{"id": "152905", "revid": "22570", "url": "https://gl.wikipedia.org/wiki?curid=152905", "title": "Primeira divisi\u00f3n espa\u00f1ola 1952/53", "text": "A tempada 1952/53 da Primeira divisi\u00f3n espa\u00f1ola de f\u00fatbol, que foi a 22\u00aa edici\u00f3n do campionato, disputouse entre o 14 de setembro de 1952 e o 3 de maio de 1953.\nO CF Barcelona revalidou o t\u00edtulo conquistado a tempada anterior, sendo o sexto da s\u00faa historia."}
{"id": "152906", "revid": "22570", "url": "https://gl.wikipedia.org/wiki?curid=152906", "title": "Primeira divisi\u00f3n espa\u00f1ola 1951/52", "text": "A tempada 1951/52 da Primeira divisi\u00f3n espa\u00f1ola de f\u00fatbol, que foi a 21\u00aa edici\u00f3n do campionato, disputouse entre o 9 de setembro de 1951 e o 13 de abril de 1952.\nO CF Barcelona logrou o quinto t\u00edtulo da s\u00faa historia."}
{"id": "152907", "revid": "22570", "url": "https://gl.wikipedia.org/wiki?curid=152907", "title": "Primeira divisi\u00f3n espa\u00f1ola 1950/51", "text": "A tempada 1950/51 da Primeira divisi\u00f3n espa\u00f1ola de f\u00fatbol, que foi a 22\u00aa edici\u00f3n do campionato, disputouse entre o 10 de setembro de 1950 e o 22 de abril de 1951.\nEsta tempada a competici\u00f3n ampliouse a 16 participantes.\nO Atl\u00e9tico de Madrid revalidou o t\u00edtulo conquistado a tempada anterior, sumando a s\u00faa cuarta liga.\nCelta e Deportivo acabaron en oitava e und\u00e9cima posici\u00f3n respectivamente, mantendo a categor\u00eda.\nM\u00e1ximos goleadores.\nPor quinta vez na s\u00faa carreira, Telmo Zarra foi o m\u00e1ximo goleador do torneo, establecendo o r\u00e9cord de goles marcados por un futbolista da Primeira Divisi\u00f3n de Espa\u00f1a nunha soa tempada: 38 tantos, marca que segue actualmente invicta."}
{"id": "152908", "revid": "22795", "url": "https://gl.wikipedia.org/wiki?curid=152908", "title": "Cabo", "text": "Cabo adoita referirse \u00e1 parte final, extremo, fin dunha cousa. Pode referirse a:\nComo top\u00f3nimo pode referirse a:"}
{"id": "152910", "revid": "15490", "url": "https://gl.wikipedia.org/wiki?curid=152910", "title": "\u00c1nxela Loureiro", "text": "\u00c1nxela Loureiro Fern\u00e1ndez, nada en Ferrol en 1956, \u00e9 unha mestra e escritora galega de literatura infantil e xuvenil. Cultiva diferentes x\u00e9neros literarios: teatro, novela, poes\u00eda e gui\u00f3n cinematogr\u00e1fico. Exerceu a docencia en colexios e institutos de Ferrol e o Centro de Formaci\u00f3n e Recursos.\nTraxectoria.\nIn\u00edciase como escritora de teatro infantil coa obra titulada \"Ollo! Hai lurpios na horta\" que acadou en 1978 o 1\u00ba Premio de Teatro Infantil do Ateneo Ferrol\u00e1n e que se representou por toda Galicia en 1980. A\u00ednda que continuou escribindo obras teatrais, en ocasi\u00f3ns grazas \u00e1s axudas para a creaci\u00f3n da Conseller\u00eda de Cultura, a s\u00faa creatividade espallouna a outros x\u00e9neros como a poes\u00eda ou a novela.\nA s\u00faa poes\u00eda adoita relacionarse coa m\u00fasica, como demostran os premios no concurso Cantareli\u00f1a (San Sadurni\u00f1o) e tam\u00e9n diferentes colaboraci\u00f3ns en publicaci\u00f3ns e discos.\nEn 1996, publicou o seu primeiro libro de narrativa, \"Viaxe de ida e volta\". Segu\u00edronlle \"Laia a nena da illa\", \"Cami\u00f1o perigoso\" e \"Ota quere voar\" galardoado cos premios Lecturas e Frei Mart\u00edn Sarmiento. No ano 2018 publicou \"Choiva de ras\".\nTam\u00e9n se volcou no mundo do cine como guionista de proxectos infant\u00eds: \"Pica-pica circus\", longametraxe en plastilina para a produtora Luafilms; \"E por que II\", curtametraxes de animaci\u00f3n sobre exercicio f\u00edsico e alimentaci\u00f3n saudable; e \"Bruxar\u00edas\" (2015) para a produtora Continental Producciones. Esta \u00faltima foi candidata \u00e1 mellor pel\u00edcula de animaci\u00f3n nos Premios Platino 2017\".\"\nA s\u00faa afecci\u00f3n pola m\u00fasica l\u00e9vaa a participar en varios grupos musicais e a dirixir coros infant\u00eds como \u201cLedicia\u201d do que \u00e9 a s\u00faa fundadora. Formou parte do grupo folk Saraibas actuando en numerosos escenarios de Galicia e Europa e gravando varios discos incorporando a s\u00faa voz solista, instrumentos de percusi\u00f3n e realizando arranxos musicais.\nA s\u00faa profesi\u00f3n de mestra fai que colabore con relatorios e obradoiros en diversos foros educativos, que escriba artigos en revistas de car\u00e1cter did\u00e1ctico, que participe na elaboraci\u00f3n de libros de texto ou que publique libros para o profesorado como \"Canci\u00f3n para o ano\" onde convida a que se utilice a m\u00fasica popular nas aulas. No eido educativo, ademais, impulsa a recuperaci\u00f3n dos xogos tradicionais musicais e defende a s\u00faa incorporaci\u00f3n nas aulas como elementos de socializaci\u00f3n.\nEn toda a s\u00faa obra amosa un especial interese por resaltar os valores da solidariedade, amizade, igualdade e liberdade. A s\u00faa linguaxe, sempre, \u00e9 coeducativa.\nEn marzo de 2019 presentou o seu libro \"Voces da memoria con ollos de muller\", para dar visibilidade \u00e1s mulleres loitadoras no per\u00edodo 1970-1977 en Ferrol e a s\u00faa achega para conquistar as liberdades democr\u00e1ticas."}
{"id": "152921", "revid": "54336", "url": "https://gl.wikipedia.org/wiki?curid=152921", "title": "Xenxo de Arles", "text": "Xenxo de Arles (do lat\u00edn: \"Genesius\"), tam\u00e9n co\u00f1ecido por San Xenxo, San Xes ou San Xens, nado no s\u00e9culo III en Arles (Galia romana) e martirizado en Trinquetaille arredor do ano 303. Foi secretario dos arquivos oficiais do maxistrado imperial da cidade romana de Arles.\nBiograf\u00eda.\nNaceu a finais do s\u00e9culo III na cidade de Arles, situada na daquela Galia romana, hoxe na Provenza francesa. Fixo carreira de armas, para continuar a tradici\u00f3n familiar, mais rematou dedic\u00e1donse \u00e1 escrita. Foi nomeado secretario dos arquivos oficiais do maxistrado imperial da cidade romana de Arles. Durante esta etapa como funcionario, co\u00f1eceu o cristianismo. Nun determinado momento, debido \u00e1s s\u00faas funci\u00f3ns, foille encomendada a copia e a distribuci\u00f3n dun decreto de persecuci\u00f3n contra os cristi\u00e1ns promulgado polo emperador Diocleciano. Indignado, rompeu as t\u00e1boas de cera onde se atopaba o escrito e fuxiu. O 25 de agosto de 303 (ou 308) foi apresado preto do r\u00edo R\u00f3dano, nos arrabaldes de Trinquetaille, e al\u00ed foi decapitado. \nConfluencia con Xenxo de Roma.\nNa tradici\u00f3n cat\u00f3lica, rex\u00edstranse dous santos co nome de Xenxo (ou as s\u00faas variantes Xens e Xes), Xenxo de Roma e Xenxo de Arles, a\u00ednda que realmente se trata da mesma persoa. Secas\u00ed, as s\u00faas biograf\u00edas, que coinciden en cronolox\u00eda e martirio, foron bifurc\u00e1ndose: un, actor de teatro e o outro, escrib\u00e1n na cidade francesa de Arles. Xenxo de Arles, patr\u00f3n de oito parroquias galegas, \u00e9 o que maior culto acada en Galicia.\nNo Martiroloxio Romano, no 25 de agosto p\u00f3dese ler:\nGalicia.\nTr\u00e1tase dun dos nomes que conseguiron evitar a castelanizaci\u00f3n en apelidos e top\u00f3nimos. D\u00e1lle nome ao concello de Sanxenxo e vila e lugar hom\u00f3nimos, ademais dos lugares de San Xes e San Xens, dispersos pola xeograf\u00eda galega. A fonte de San Xes (Paderne de Allariz), que ten figura de orella, crese que \u00e9 boa para curar os males de o\u00eddo. \n\u00c9 avogoso das espullas e dos fen\u00f3menos meteorol\u00f3xicos adversos (pedrazo, raios, treboadas...). \nTam\u00e9n est\u00e1 presente na tradici\u00f3n oral:"}
{"id": "152922", "revid": "85894", "url": "https://gl.wikipedia.org/wiki?curid=152922", "title": "Naypyidaw", "text": " \nNaypyidaw ou Nay Pyi Taw (en birmano: ) \u00e9 a capital de Myanmar. Situada na vila de Kyatpyae, no municipio de Pyinmana, na divisi\u00f3n de Mandalay. O seu nome significa \"Cidade real\" ou \"Asento de reis\" e o seu nome foi anunciado durante o transcurso do D\u00eda das Forzas Armadas celebrado en marzo de 2006, data considerada como a inaugural da cidade. A capital administrativa de Birmania foi oficialmente trasladada a Naypyidaw o d\u00eda 6 de novembro de 2005 por decisi\u00f3n da xunta militar. cando se inaugurou contaba apenas 100.000 habitantes, cunha maior\u00eda de birmanos, e con minor\u00edas de chineses e indios, viven nunha \u00e1rea de 2.700 quil\u00f3metros cadrados, deixando unha densidade de 2,7 habitantes por km\u00b2. Ten estradas de ata 20 carr\u00eds e o seu orzamento roldaba os 4.000 mill\u00f3ns de euros. O que m\u00e1is destaca na cidade \u00e9 o distrito administrativo, con m\u00e1is de 30 edificios oficiais. A relixi\u00f3n maioritaria dos habitantes \u00e9 o budismo cunha minor\u00eda de cristi\u00e1ns.\nLocalizaci\u00f3n.\nA s\u00faa localizaci\u00f3n, nun campo a uns 3 quil\u00f3metros ao oeste da cidade de Pyinmana e a uns 320 quil\u00f3metros ao norte da antiga capital, Rang\u00fan, foi debido a que al\u00ed se atopaba un importante campo de adestramento para os soldados e oficiais do Ex\u00e9rcito Independente Birmano que se enfrontou primeiro aos brit\u00e1nicos, e onde logo instalou o xeneral Aung San o seu cuartel xeral, que logrou a vitoria fronte \u00e1s tropas xaponesas durante a s\u00faa ocupaci\u00f3n do pa\u00eds durante a segunda guerra mundial. Pyinmana converteuse nunha icona para o ex\u00e9rcito birmano, xa que foi o lugar onde os birmanos lograron derrotar a ex\u00e9rcitos invasores superiores.\nA cidade at\u00f3pase aproximadamente no centro do pa\u00eds, nun n\u00f3 ferroviario e centro de comunicaci\u00f3ns pr\u00f3ximo aos estados de Shan, Chin e Karen, asegurando unha presenza militar continua preto das rexi\u00f3ns m\u00e1is conflitivas. Outra das vantaxes que presenta a nova localizaci\u00f3n \u00e9 a s\u00faa situaci\u00f3n afastada de Rang\u00fan, cidade conxestionada debido \u00e1 s\u00faa gran poboaci\u00f3n e que fac\u00eda imposible a ampliaci\u00f3n dos edificios gobernamentais. Segundo manifestou a oposici\u00f3n birmana ao r\u00e9xime militar do pa\u00eds, a raz\u00f3n principal foi afastar a cidade da costa para protexela dunha posible invasi\u00f3n estranxeira liderada polos Estados Unidos.\nHistoria.\nO actual goberno militar do pa\u00eds empezou o traslado dos ministerios desde Rang\u00fan a Naypyidaw o 6 de novembro de 2005. Cinco d\u00edas m\u00e1is tarde, o 11 de novembro, \u00e1s once da ma\u00f1\u00e1, un segundo convoi de 1100 cami\u00f3ns militares, que transportaban once batall\u00f3ns e once ministerios deixaban Rang\u00fan en direcci\u00f3n \u00e1 nova capital. A repetici\u00f3n do n\u00famero 11 \u00e9 debido \u00e1s observaci\u00f3ns dos astros do astr\u00f3logo persoal de Than Shwe. Esper\u00e1base que a maior\u00eda dos ministerios estivesen na cidade cara ao final de febreiro de 2006. Con todo, debido \u00e1 falta de escolas e outras infraestruturas, os funcionarios foron trasladados \u00e1 cidade e separados das s\u00faas familias ata que a cidade dispuxese das infraestruturas necesarias. Ao leste da cidade at\u00f3pase un complexo fortificado, onde reside o l\u00edder de Birmania, o xeneral Than Shwe. Os cuarteis xerais do ex\u00e9rcito est\u00e1n situados nun recinto separado dos ministerios, e os cidad\u00e1ns te\u00f1en prohibido o entrar na zona militar. Os comerciantes e vendedores te\u00f1en restrinxida a s\u00faa \u00e1rea de traballo a unha zona pr\u00f3xima \u00e1s oficinas gobernamentais.\nO 27 de marzo de 2006, m\u00e1is de 12000 soldados desfilaron na nova capital no que foi o seu primeiro acontecemento p\u00fablico; un desfile multitudinario o D\u00eda das Forzas Armadas no d\u00eda que se conmemoraba o aniversario da liberaci\u00f3n do pa\u00eds da ocupaci\u00f3n xaponesa. A toma de imaxes foi restrinxida ao lugar do desfile, tras o que se puido apreciar a silueta de tres enormes estatuas que representan aos reis birmanos Anawrahta, Bayinnaung e Alaungpaya U Aung Zeya, os tres reis m\u00e1is importantes da historia do pa\u00eds.\nEn novembro de 2006, realizouse a cerimonia inaugural da construci\u00f3n dun gran complexo relixioso na nova capital, moi similar a Shwedagon en Rang\u00fan. O complexo estar\u00e1 coroado cun pagode de 98 metros, a mesma altura que a de Shwedagon, e deber\u00e1 ser visible desde a maior parte da cidade.\nO xornalista indio, Siddharth Varadarajan, quen visitou a cidade en xaneiro de 2007, describiu a inmensidade da nova capital como \"o m\u00e1ximo seguro contra un cambio de r\u00e9xime, unha obra mestra do urbanismo dese\u00f1ado para derrotar calquera suposta \"revoluci\u00f3n colorista\" - non mediante tanques e can\u00f3ns de auga, sen\u00f3n por medio da xeometr\u00eda e a cartograf\u00eda\".\nDebido \u00e1s protestas antigobernamentais en Birmania de 2007, a ONU enviou a un enviado especial para avaliar a situaci\u00f3n. O 30 de setembro de 2007 o enviado reuniuse co xefe da xunta militar birmana en Naypyidaw e posteriormente trasladouse a Rang\u00fan, onde se reuniu coa l\u00edder opositora Aung San Suu Kyi.\nO 23 de maio de 2008 o secretario xeral da ONU, Ban Ki-moon converteuse no primeiro dignitario estranxeiro que visito a nova capital da Birmania no escenario da crise humana desatada tras o paso do cicl\u00f3n Nargis no pa\u00eds, conseguindo por parte do n\u00famero un da Xunta militar, o xeneral\u00edsimo Than Swe, \"o compromiso de permitir a entrada de todos os traballadores humanitarios, sexa cal for a s\u00faa nacionalidade\", as\u00ed como a aceptaci\u00f3n por parte do r\u00e9xime de que o aeroporto de Rang\u00fan fose utilizado como plataforma internacional para a distribuci\u00f3n da axuda."}
{"id": "152923", "revid": "1131", "url": "https://gl.wikipedia.org/wiki?curid=152923", "title": "BBVA", "text": ""}
{"id": "152925", "revid": "98629", "url": "https://gl.wikipedia.org/wiki?curid=152925", "title": "Batalla de Arras", "text": "A batalla de Arras foi unha batalla da primeira guerra mundial producida en Arras (Francia) entre o 9 de abril e o 16 de maio de 1917.\nA primeiros de 1917, os aliados estaban determinados a romper as li\u00f1as alem\u00e1s, que en teor\u00eda non poder\u00edan facer fronte nunha guerra de movementos. Tras varios intentos anteriores, o ex\u00e9rcito franc\u00e9s tomou a iniciativa noutra ocasi\u00f3n. O xeneral Nivelle dese\u00f1ara un grande ataque ao longo de varios quil\u00f3metros, cunha combinaci\u00f3n de artillar\u00eda e infanter\u00eda. 80 quil\u00f3metros ao norte, os aliados iniciaron un ataque de distracci\u00f3n, que reter\u00eda no norte de Francia un gran n\u00famero de soldados alem\u00e1ns.\nOs esforzos iniciais centr\u00e1ronse entre Vimy ao noroeste e Bullecourt ao sueste. As tropas canadenses, australianas e brit\u00e1nicas combinadas lograron certos avances, pero sen poder furar as defensas xermanas. Nos d\u00edas posteriores produc\u00edronse pequenos ataques para consolidar as posici\u00f3ns acadadas. A\u00ednda que territorialmente houbo poucos cambios, ambos bandos sufriron severas baixas.\nEstratexia inicial.\nCara primeiros de 1917 apenas se produciran cambios respecto a 1914. As diversas ofensivas tanto aliadas, coma xermanas fracasaran. Meses antes, a batalla de Verd\u00fan rematara sen avances territoriais. A ofensiva do Somme iniciada por franceses e brit\u00e1nicos tampouco acadara os seus obxectivos. Os primeiros meses de 1917 supuxeron un cambio na estratexia alem\u00e1. Constru\u00edronse fortificaci\u00f3ns de formig\u00f3n ao longo da fronte, formando a denominada li\u00f1a Hindenburg. Isto modificaba esencialmente as posici\u00f3ns alem\u00e1s e a s\u00faa capacidade de defensa.\nOs primeiros meses de 1917, o xeneral Nivelle convenceu ao Alto Mando brit\u00e1nico de iniciar un ataque de distracci\u00f3n no r\u00edo Aisne, para poder atacar o ex\u00e9rcito franc\u00e9s e atravesar as li\u00f1as alem\u00e1s. Nivelle cr\u00eda que de ter \u00e9xito, a guerra finalizar\u00eda en 48 horas. Para aumentar as posibilidades de \u00e9xito solicitouse a Rusia que realizase un ataque na fronte oriental, neg\u00e1ndose os rusos.\nSituaci\u00f3n ao comezo.\nEn abril despreg\u00e1ronse tropas aliadas en Arras. Na rexi\u00f3n xa estaban despregados tres ex\u00e9rcitos aliados. De norte a sur situ\u00e1ronse o I Ex\u00e9rcito do xeneral Horne, o III Ex\u00e9rcito do xeneral Allenby e o V Ex\u00e9rcito ao mando do xeneral Gough. O comandante en xefe brit\u00e1nico era Sir Douglas Haig e o dese\u00f1ador do ataque era o xeneral Allenby. Excepcionalmente, tres divisi\u00f3ns escocesas agrup\u00e1ronse (todas pertenc\u00edan ao III Ex\u00e9rcito). Trat\u00e1base da 15\u00aa Divisi\u00f3n do VI Corpo, da 9\u00aa Divisi\u00f3n escocesa e a Divisi\u00f3n Highland do XVII\u00ba Corpo. Tam\u00e9n se situou preto 34\u00aa Divisi\u00f3n, composta maioritariamente de escoceses.\nFronte eles, atop\u00e1banse dous ex\u00e9rcitos alem\u00e1ns, o VI a cargo do xeneral Falkenhausen e o II, liderado polo xeneral von der Marwitz. Os dous ex\u00e9rcitos distribu\u00edronse formando tres grupos, de norte a sur: Grupo Souchez, Grupo de Vimy, e Grupo de Arras. Soamente hab\u00eda sete divisi\u00f3ns na fronte, o resto permanec\u00eda de reserva, para facer de reforzos ou iniciar un contragolpe.\nA estratexia alem\u00e1 estaba condicionada polas graves perdas na batalla de Verd\u00fan e na ofensiva do Somme, optando por unha defensa en profundidade.\nBatalla.\nA diferenza de combates anteriores, os esforzos brit\u00e1nicos centr\u00e1ronse nunha fronte m\u00e1is reducida, dunhas 40 millas. Esta \u00e1rea foi duramente bombardeada pola artillar\u00eda, procurando a destruci\u00f3n das defensas m\u00e1is s\u00f3lidas.\nT\u00faneles e galer\u00edas.\nDende outubro de 1916 os aliados constru\u00edron diversas redes de t\u00faneles en torno a Arras. A composici\u00f3n do solo, eminentemente calcaria, era ideal para a construci\u00f3n dos mesmos. Realiz\u00e1ronse diversas galer\u00edas, sumando m\u00e1is de 20 quil\u00f3metros de v\u00edas soterradas. Unha parte deles destinouse a transporte de tropas. Posu\u00edan latrinas, enfermar\u00edas e iluminaci\u00f3n el\u00e9ctrica aut\u00f3noma, a expensas de pequenos xeradores de electricidade. Alg\u00fans contaban con sistemas de v\u00edas f\u00e9rreas para transporte de munici\u00f3n e outros materiais en carros de ferro. Alg\u00fans constaban de pequenos veh\u00edculos."}
{"id": "152927", "revid": "98629", "url": "https://gl.wikipedia.org/wiki?curid=152927", "title": "Demograf\u00eda de Europa", "text": "Europa ti\u00f1a no ano 2010 unha poboaci\u00f3n duns 735\u00a0000\u00a0000 habitantes (o 11 % da poboaci\u00f3n mundial), dos que 501\u00a0259\u00a0840 viven en pa\u00edses pertencentes \u00e1 Uni\u00f3n Europea. Existen diferenciais de poboaci\u00f3n importante, por exemplo os 82 mill\u00f3ns de habitantes de Alema\u00f1a e os escasos 400.000 de Malta, ou 300.000 de Islandia.\nDensidade.\nA densidade total de poboaci\u00f3n \u00e9 de 70 hab./km\u00b2, se ben non \u00e9 homox\u00e9nea; existen grandes baleiros demogr\u00e1ficos no interior das pen\u00ednsulas Ib\u00e9rica e Hel\u00e9nica, ao mesmo tempo hai zonas como a dorsal europea (SE de Gran Breta\u00f1a ou NO de Italia) cuxas densidades superan a media de Europa.\nCrecemento poboacional.\nCon respecto ao crecemento natural de Europa hai que destacar o escaso incremento, debido \u00e1 baixa natalidade e mortalidade; sendo este \u00e1s veces negativo. As maiores taxas de crecemento danse en pa\u00edses como Irlanda e as m\u00e1is baixas en pa\u00edses do sur como Espa\u00f1a. A\u00ednda as\u00ed estados como o espa\u00f1ol conseguen medrar grazas ao saldo migratorio.\nEsperanza de vida.\nA esperanza de vida da Europa aprox\u00edmase aos 80 nos homes e el\u00e9vase por enriba desta cifra nas mulleres, sendo unha das m\u00e1is altas do planeta. A estrutura demogr\u00e1fica d\u00e1 unha perspectiva de Europa como unha poboaci\u00f3n envellecida.\nO continente caracter\u00edzase por unha grande importancia do sector terciario o que nos leva a un proceso de urbanizaci\u00f3n importante no que m\u00e1is do 77 % da poboaci\u00f3n vive en cidades. Estes n\u00facleos na s\u00faa maior\u00eda son de tama\u00f1o pequeno e medio. Pero tam\u00e9n se dan casos de grandes aglomeraci\u00f3ns urbanas coma a de Londres ou Madrid.\nEstrutura da poboaci\u00f3n segundo o sector econ\u00f3mico.\nAs actividades econ\u00f3micas deixan o seguinte panorama:"}
{"id": "152928", "revid": "109216", "url": "https://gl.wikipedia.org/wiki?curid=152928", "title": "Fotointerpretaci\u00f3n", "text": "A fotointerpretaci\u00f3n \u00e9 o proceso polo cal se extrae a informaci\u00f3n contida nunha fotograf\u00eda a\u00e9rea. Tr\u00e1tase de reco\u00f1ecer e situar os diferentes elementos que aparecen representados. Tendo en conta a escala da fotograf\u00eda, as\u00ed como o tama\u00f1o dos elementos que se observan. \u00c9 unha t\u00e9cnica moi \u00fatil para estudos territoriais.\nCoa fotointerpretaci\u00f3n p\u00f3dense apreciar os dispares perf\u00eds da terra, como a natureza e o erixido polo ser humano, d\u00e1ndolle varias perspectivas, segundo o prop\u00f3sito da informaci\u00f3n extra\u00edda dunha instant\u00e1nea a\u00e9rea.\nA fotointerpretaci\u00f3n \u00e9 necesaria para caracterizar, cuantificar e co\u00f1ecer os recursos dunha superficie, e as\u00ed optimizar o aproveitamento do medio e propiciar un manexo \u00f3ptimo dos recursos naturais."}
{"id": "152929", "revid": "22570", "url": "https://gl.wikipedia.org/wiki?curid=152929", "title": "Corolox\u00eda", "text": "A corolox\u00eda (do grego antigo \u03c7\u1ff6\u03c1\u03bf\u03c2 \"ch\u014dros\", \"sitio\", \"lugar\", \" espazo\" e \u03bb\u03cc\u03b3\u03bf\u03c2 \"logos\", \"estudo\") \u00e9 unha ciencia, dentro da bioxeograf\u00eda, que estuda a distribuci\u00f3n actual das plantas sobre a superficie terrestres e a causa desa citada distribuci\u00f3n."}
{"id": "152930", "revid": "98629", "url": "https://gl.wikipedia.org/wiki?curid=152930", "title": "Nube molecular", "text": "Unha nube molecular \u00e9 unha rexi\u00f3n extensa no interior dunha galaxia na que a densidade de materia \u00e9 suficientemente alta, e a temperatura suficientemente baixa, para que exista hidr\u00f3xeno molecular (H2). Pola s\u00faa carencia de dipolo el\u00e9ctrico, o H2 fr\u00edo non \u00e9 observable directamente, pero outras mol\u00e9culas que existen nas nubes moleculares si o son. O m\u00e1is abundante despois do H2 \u00e9 o mon\u00f3xido de carbono (CO), que \u00e9 facilmente observable en ondas milim\u00e9tricas. Centos doutras mol\u00e9culas foron observadas en nubes moleculares.\nAs nubes moleculares son especialmente importantes en formaci\u00f3n estelar. O nacemento das estrelas ocorre cando rexi\u00f3ns dunha nube molecular sofren unha inestabilidade gravitacional que as leva a contraerse. Xeralmente as nubes moleculares son tan extensas e masivas que se fragmentan ata formar un elevado n\u00famero de protoestrelas.\nActualmente son as estruturas gal\u00e1cticas co\u00f1ecidas de maior tama\u00f1o, con masas de ata 1 mill\u00f3n de veces a do Sol.\nOcorrencia.\nDentro de nosa propia galaxia, a cantidade de gas molecular \u00e9 de menos do un por cento do volume do medio interestelar (ISM), pero tam\u00e9n \u00e9 a parte m\u00e1is densa do medio que abarca aproximadamente a metade da masa de gas total do interior da \u00f3rbita gal\u00e1ctica do Sol. A maior parte do gas molecular at\u00f3pase nun anel de entre 3,5 a 7,5 quiloparsecs do centro da galaxia (o Sol esta a uns 8,5 quiloparsecs do centro). Os mapas a grande escala de mon\u00f3xido de carbono da galaxia mostran que a posici\u00f3n deste gas se correlaciona cos brazos espirales da galaxia. Que o gas molecular at\u00f3pese predominantemente nos brazos espirales suxire que as nubes moleculares deben formarse e disolverse nunha escala de tempo non superior a 10 mill\u00f3ns de anos, o tempo que tarda a materia en pasar a trav\u00e9s da rexi\u00f3n do brazo.\nVerticalmente ao plano da galaxia, o gas molecular habita no plano medio estreito do disco gal\u00e1ctico cunha altura de escala caracter\u00edstica, Z, de aproximadamente 50 a 75 parsec, moito m\u00e1is delgado que a morna at\u00f3mico (Z = 130 a 400 pc) e quente ionizado (Z = 1000 pc ) os compo\u00f1entes gaseosos da IGS. A excepci\u00f3n \u00e1 distribuci\u00f3n de gas ionizado son as rexi\u00f3ns HII que est\u00e1n nas burbullas de gas quente ionizado creado en nubes moleculares pola intensa radiaci\u00f3n emitida por estrelas masivas novas e, como tales, te\u00f1en aproximadamente a mesma distribuci\u00f3n vertical que o gas molecular. \nEsta distribuci\u00f3n do gas molecular \u00e9 bastante regular se se te\u00f1en en conta distancias grandes, con todo a distribuci\u00f3n a pequena escala \u00e9 altamente irregular coa maior parte concentrada nas minchas discretas e complexos de nubes.\nTipos de nubes moleculares.\nNubes moleculares xigantes (GMC polas s\u00faas siglas en ingl\u00e9s).\nOs conxuntos de gas molecular con masas de 104 a 106 veces a masa do sol son chamados nubes moleculares xigantes (GMC). As nubes poden chegar a medir decenas de parsecs de di\u00e1metro e te\u00f1en unha densidade media de 102 a 103 part\u00edculas por cent\u00edmetro c\u00fabico (a densidade media na veci\u00f1anza solar \u00e9 unha part\u00edcula por cent\u00edmetro c\u00fabico). A subestructura xacente dentro destas nubes est\u00e1 formada por un patr\u00f3n complexo de filamentos, follas, burbullas e grupos irregulares.\n\u00c1s partes m\u00e1is densas dos filamentos e grupos chamanse \"n\u00facleos moleculares\", os n\u00facleos moleculares m\u00e1is densos son chamados \"n\u00facleos moleculares densos\" e te\u00f1en densidades de 104 a 106 part\u00edculas por cent\u00edmetro c\u00fabico. Observacionalmente os n\u00facleos moleculares tr\u00e1zanse con mon\u00f3xido de carbono e os n\u00facleos densos con amon\u00edaco. A concentraci\u00f3n de po nos n\u00facleos moleculares \u00e9 normalmente suficientemente grande como para bloquear a luz das estrelas en cuxa traxectoria interpo\u00f1ense de tal forma que ofrecen o aspecto de siluetas de nebulosas escuras.\nAs GMC son tan grandes que as \"locais\" poden chegar a cubrir unha parte importante dunha constelaci\u00f3n de tal xeito que son referidas a mi\u00fado polo nome desa constelaci\u00f3n, por exemplo, a Nube Molecular de Ori\u00f3n (OMC) ou a nube molecular Tauro (TMC). Estes GMC locais est\u00e1n dispostos nun anel pr\u00f3ximo ao sol que coincide co Cinto de Gould O grupo m\u00e1is masivo de nubes moleculares na galaxia forma un anel asim\u00e9trico ao redor do centro gal\u00e1ctico nun radio de 120 parsecs, o compo\u00f1ente m\u00e1is grande deste anel \u00e9 o complexo de Sagitario B2. A rexi\u00f3n de Sagitario \u00e9 quimicamente rica e \u00e9 utilizado a mi\u00fado como muestrario polos astr\u00f3nomos en busca de novas mol\u00e9culas no espazo interestelar.\nNubes Moleculares Pequenas.\nIlladas e unidas gravitacionalmente, \u00e1s pequenas nubes moleculares con masas inferiores a uns cantos centos de veces a masa do Sol ch\u00e1maselles gl\u00f3bulos de Bok. As partes m\u00e1is densas das pequenas nubes moleculares son equivalentes aos n\u00facleos moleculares que se atopan nas GMC e incl\u00faense a mi\u00fado nos mesmos estudos.\nNubes moleculares difusas de alta latitude.\nEn 1984 o IRAS (Sat\u00e9lite Astron\u00f3mico infravermello) identificou un novo tipo de nube molecular difusa. Tr\u00e1tase de nubes difusas filamentosas que son visibles a altas latitudes gal\u00e1cticas (afastadas verticalmente do plano horizontal que forma o disco gal\u00e1ctico). Estas nubes te\u00f1en unha densidad t\u00edpica de 30 part\u00edculas por cent\u00edmetro c\u00fabico.\nProcesos.\nA formaci\u00f3n de estrelas.\nA formaci\u00f3n de estrelas prod\u00facese exclusivamente dentro das nubes moleculares. Isto \u00e9 unha consecuencia natural das s\u00faas baixas temperaturas e altas densidades, xa que a forza gravitatoria que fai que a nube colapse debe superar as presi\u00f3ns internas que act\u00faan \u00abcara a f\u00f3ra\u00bb, tratando de evitar un colapso. Tam\u00e9n hai probas de que as grandes nubes onde se produce a formaci\u00f3n de estrelas mant\u00e9\u00f1ense unidas, en gran medida, pola s\u00faa propia gravidade (como ocorre coas estrelas, planetas e galaxias) m\u00e1is que pola presi\u00f3n externa (como sucede coas nubes no ceo). A evidencia prov\u00e9n do feito de que as velocidades \u00abturbulentas\u00bb que se infiren do ancho da li\u00f1a de CO var\u00edan da mesma forma que a velocidade orbital (unha relaci\u00f3n virial).\nF\u00edsica.\nA f\u00edsica das nubes moleculares \u00e9 pouco co\u00f1ecida e moi debatida. Os seus movementos internos r\u00e9xense polas turbulencias nun fr\u00edo, de gas magnetizado, para que os movementos turbulentos sex\u00e1n altamente supers\u00f3nicos, pero comparables \u00e1s velocidades das perturbaci\u00f3ns magn\u00e9ticas. Este estado crese que perde enerx\u00eda rapidamente, o que require xa sexa un colapso xeral ou unha re-inxecci\u00f3n constante de enerx\u00eda. Ao mesmo tempo, s\u00e1bese que as nubes son interrompidas por alg\u00fan proceso, o m\u00e1is probable \u00e9 que se trate dos efectos das estrelas masivas antes de que unha fracci\u00f3n significativa da s\u00faa masa sexa convertido en estrelas.\nAs nubes moleculares, e especialmente as nubes moleculares \"xigantes\" (GMC), a mi\u00fado son o fogar do m\u00e1ser astron\u00f3mico."}
{"id": "152933", "revid": "98629", "url": "https://gl.wikipedia.org/wiki?curid=152933", "title": "Ad\u00e1n Bargielski", "text": "O beato Ad\u00e1n Bargielski, nado como Adam Bargielski en Kalin\u00f3w, Polonia o 7 de xaneiro de 1903 e finado en Dachau o 8 de setembro de 1942, foi un sacerdote polaco e m\u00e1rtir durante a segunda guerra mundial. \u00c9 un dos cento oito m\u00e1rtires de Polonia beatificados por Xo\u00e1n Paulo II o 13 de xu\u00f1o de 1999.\nVida.\nNaceu en Kalin\u00f3w o 7 de xaneiro de 1903. Entregouse en troques do seu p\u00e1rroco, para que este non fose arrestado polos nazis. Lev\u00e1rono ao campo de concentraci\u00f3n de Dachau, onde morreu o 8 de setembro de 1942.\nFoi beatificado como un dos \"Cento oito m\u00e1rtires de Polonia\" da segunda guerra mundial por Xo\u00e1n Paulo II o 13 de xu\u00f1o de 1999 en Varsovia, Polonia. A s\u00faa festa individual cel\u00e9brase o d\u00eda da s\u00faa morte."}
{"id": "152934", "revid": "5480733", "url": "https://gl.wikipedia.org/wiki?curid=152934", "title": "Presidente de Exipto", "text": "Esta \u00e9 a lista dos presidentes do Exipto. Entre o 23 de febreiro de 1954 e o 23 de xu\u00f1o de 1956 o t\u00edtulo de presidente do Exipto non foi utilizado."}
{"id": "152937", "revid": "23204", "url": "https://gl.wikipedia.org/wiki?curid=152937", "title": "Nefrotoxicidade", "text": "A nefrotoxicidade \u00e9 a toxicidade exercida sobre os riles, \u00f3rganos cuxa integridade funcional \u00e9 esencial para o mantemento da homeostase corporal dos seres humanos. Isto \u00e9 debido o seu papel primordial en funci\u00f3ns tan esenciais coma a excreci\u00f3n dos desfeitos metab\u00f3licos, a regulaci\u00f3n do volume de l\u00edquido extracelular, a composici\u00f3n de electr\u00f3litos e o equilibrio \u00e1cido-base. Ademais, os riles sintetizan hormonas, tales como renina e eritropoetina, e metabolizan a vitamina D3.\nOs riles son, con frecuencia, \u00f3rganos diana de moitos axentes t\u00f3xicos que provocan perturbaci\u00f3ns no seu comportamento fisiol\u00f3xico, que nalgunhas ocasi\u00f3ns trad\u00facense en lesi\u00f3ns graves... Por\u00e9n, estes \u00f3rganos disp\u00f3n de diversos mecanismos de desintoxicaci\u00f3n e te\u00f1en reserva funcional e capacidade de rexeneraci\u00f3n considerables.\nCausas da sensibilidade do ril aos axentes t\u00f3xicos.\nPolas s\u00faas caracter\u00edsticas, os riles entran en contacto cunha gran cantidade de f\u00e1rmacos e substancias qu\u00edmicas que circulan polo sangue. Os procesos que interve\u00f1en na concentraci\u00f3n dos ouri\u00f1os serven tam\u00e9n para concentrar os t\u00f3xicos, que chegan finalmente \u00f3 l\u00edquido tubular, pois favorecen a s\u00faa penetraci\u00f3n por difusi\u00f3n pasiva nas c\u00e9lulas tubulares. Polo tanto, pode ocorrer que un axente qu\u00edmico cuxa concentraci\u00f3n non chega a ser t\u00f3xica no plasma alcance concentraci\u00f3ns t\u00f3xicas nos riles. Finalmente o transporte, o dep\u00f3sito e o metabolismo dos xenobi\u00f3ticos contrib\u00faen notablemente \u00e1 predisposici\u00f3n do ril para sufrir lesi\u00f3ns t\u00f3xicas.\nAxentes nefrot\u00f3xicos espec\u00edficos.\nUn axente nefrot\u00f3xico \u00e9 toda estrutura qu\u00edmica que, situada no sistema renal, \u00e9 capaz de producir perturbaci\u00f3ns e desequilibrios nos seus aspectos morfol\u00f3xicos e fisiol\u00f3xicos que conducen a lesi\u00f3n do \u00f3rgano.\nExisten moitos f\u00e1rmacos, substancias qu\u00edmicas ambientais e metais que poden causar nefrotoxicidade e lesi\u00f3ns de localizaci\u00f3n espec\u00edfica, podendo causar insuficiencia renal aguda (IRA) ou outros tipos de patolox\u00eda, con consecuencias moi variables, que van dende a recuperaci\u00f3n completa ata a aparici\u00f3n de lesi\u00f3ns renais permanentes que poden obrigar a tratamentos de di\u00e1lise ou de transplante renal.\nF\u00e1rmacos.\nEntre os f\u00e1rmacos nefrot\u00f3xicos figuran :\nCompostos medioambientais.\nEntre eles destacan: \nValoraci\u00f3n de nefrotoxicidade.\nOs estudos de avaliaci\u00f3n da nefrotoxicidade que se efect\u00faan en animais de experimentaci\u00f3n consisten na valoraci\u00f3n fisiopatol\u00f3xica dos riles despois do tratamento e son cruciais para identificar o sitio da lesi\u00f3n nefrot\u00f3xica, as\u00ed como da natureza e gravidade da mesma. Estes estudos, que deben inclu\u00edr o exame xeral de ouri\u00f1os, a bioqu\u00edmica s\u00e9rica cl\u00ednica, o estudo histopatol\u00f3xico, permitir\u00e1n co\u00f1ecer os efectos funcionais e morfol\u00f3xicos que produciu a substancia qu\u00edmica sobre os riles."}
{"id": "152943", "revid": "85894", "url": "https://gl.wikipedia.org/wiki?curid=152943", "title": "David Ferrer Garrido", "text": "David Ferrer Garrido, nado en Ourense o 24 de abril de 1926 e finado na mesma cidade o 7 de outubro de 1998, foi un pol\u00edtico e dirixente ourens\u00e1n.\nTraxectoria.\nFillo do comerciante e dirixente ourens\u00e1n David Ferrer Quir\u00f3s, Ferrer Garrido licenciouse en Qu\u00edmicas. Ingresou no consello de administraci\u00f3n da Caixa de Aforros Provincial de Ourense en 1959. Catro anos despois, o 28 de setembro de 1963, foi nomeado alcalde de Ourense logo da dimisi\u00f3n do xeneral Enrique Alonso Cuevillas, e ocupou a alcald\u00eda ata abril de 1970. Deixou a alcald\u00eda para pasar a ser presidente da Deputaci\u00f3n de Ourense, primeiro ata 1973, e posteriormente de novo entre 1976 e 1978. Nesta \u00faltima \u00e9poca tam\u00e9n foi presidente do consello de administraci\u00f3n da Caixa de Aforros, cargo ao que regresou na d\u00e9cada dos noventa e no que permaneceu ata o seu falecemento.\nComo alcalde e como presidente da Deputaci\u00f3n foi procurador en Cortes entre 1963 e 1974."}
{"id": "152947", "revid": "1131", "url": "https://gl.wikipedia.org/wiki?curid=152947", "title": "Rosa porri\u00f1o", "text": ""}
{"id": "152948", "revid": "22570", "url": "https://gl.wikipedia.org/wiki?curid=152948", "title": "Estanza", "text": "Unha estanza \u00e9 unha estrofa de orixe italiana propia da canci\u00f3n e cuxa estrutura foi fixada por Dante e Petrarca. Est\u00e1 formada por un n\u00famero variable de versos heptas\u00edlabos e hendecas\u00edlabos e presenta rima consonante. Moitas estanzas ax\u00fastanse ao esquema seguinte: \"capo\" ou \"fronte\" (dous conxuntos de tres versos cada un unidos pola rima), \"corpo\" (verso heptas\u00edlabo que rima co \u00faltimo da \"fronte\" e no que est\u00e1 o verso de volta), \"sirima\" (conxunto de varios versos que incl\u00fae o verso de volta a modo de enlace e introducen rimas novas), e \"coda\" (pareado final). Alg\u00fans dos introdutores da estanza na m\u00e9trica castel\u00e1 son Garcilaso de la Vega e Juan Bosc\u00e1n."}
{"id": "152949", "revid": "1131", "url": "https://gl.wikipedia.org/wiki?curid=152949", "title": "Vilar de Condes", "text": ""}
{"id": "152950", "revid": "98629", "url": "https://gl.wikipedia.org/wiki?curid=152950", "title": "Demograf\u00eda de Cangas", "text": "A demograf\u00eda de Cangas \u00e9 similar \u00e1 de Galiza, estando moi avellentada.\nPoboaci\u00f3n.\nA poboaci\u00f3n moza \u00e9 reducida, aumentando a partir dos 15 anos ata acadar un n\u00famero de poboaci\u00f3n entre os 25 e 29 anos, a partir de a\u00ed empeza a decrecer progresivamente. A poboaci\u00f3n anci\u00e1 \u00e9 maior en n\u00famero de mulleres que de homes.\nTres parroquias aparecen moi igualadas (Cangas, Coiro e Darbo), cunha media de 6431 habitantes e as outras d\u00faas mostran unha situaci\u00f3n inferior, o redor de 2.781 habitantes. Cangas, en extensi\u00f3n territorial \u00e9 m\u00e1is pequena con s\u00f3 0,87\u00a0km\u00b2 pero ten un n\u00famero de poboaci\u00f3n elevada e H\u00edo \u00e9 a m\u00e1is extensa con 18\u00a0km\u00b2 e con 2.911 habitantes.\nA estrutura de poboaci\u00f3n por sexo e idade de Cangas p\u00f3dese analizar na pir\u00e1mide de idades. Tr\u00e1tase dunha poboaci\u00f3n en proceso de avellentamento; onde a esperanza de vida \u00e9 alta, xa que o 3,66% da poboaci\u00f3n supera os 80 anos.\nNa pir\u00e1mide tam\u00e9n se mostra como a taxa de natalidade \u00e9 dun 9,97%, un \u00edndice baixo pero preto de ser moderado.\nEmprego.\nEn 1996 hab\u00eda unha poboaci\u00f3n activa de 8.847 (46,26 %), sendo o groso da pir\u00e1mide de poboaci\u00f3n. Nos \u00faltimos anos vese que en Cangas est\u00e1 evolucionando moito a industria e a construci\u00f3n. O sector terciario vai medrando cada vez m\u00e1is. M\u00e1is da metade da poboaci\u00f3n \u00e9 activa e o n\u00famero de parados (2.468) representaba un 28% desa poboaci\u00f3n. Case a metade da poboaci\u00f3n que traballa son homes presentando un 49,3% pero pouco a pouco vai medrando o n\u00famero de mulleres que se van incorporando. Nos \u00faltimos anos, grazas ao crecemento do sector da industria, moitas mulleres incorp\u00f3ranse ao mundo laboral, sobre todo en f\u00e1bricas de conservaci\u00f3n de peixe etc.\nA econom\u00eda bas\u00e9ase na agricultura (patacas, legumes e vides), gander\u00eda (vac\u00fan, av\u00edcola e porcino), pesca (polbo, ollomol, xurelo e sardi\u00f1a), industria (conservas) e comercio.\nPoboaci\u00f3n estranxeira.\nEn Cangas hai que ter en conta os movementos migratorios. O n\u00famero de inmigrantes \u00e9 cada vez maior, sobre todo a poboaci\u00f3n procedente de pa\u00edses desmellorados. En Cangas hai sobre 357 inmigrantes. Tam\u00e9n hai que ter en conta que o n\u00famero de persoas que marchan a outros pa\u00edses para adicarse ao traballo no mar."}
{"id": "152953", "revid": "1131", "url": "https://gl.wikipedia.org/wiki?curid=152953", "title": "Juan Antonio Saco y Arce (hom\u00f3nimos)", "text": "O nome de Juan Antonio Saco y Arce pode referirse a:"}
{"id": "152954", "revid": "1888", "url": "https://gl.wikipedia.org/wiki?curid=152954", "title": "Alcaldes de Ourense", "text": "Neste artigo rec\u00f3llese unha listaxe incompleta dos alcaldes de Ourense. Ata o ano 2012 nunca unha muller fora alcaldesa de Ourense.\nAlcaldes anteriores \u00e1 Restauraci\u00f3n.\nTrienio liberal: \nIsabel II:\nSexenio revolucionario:"}
{"id": "152956", "revid": "1093", "url": "https://gl.wikipedia.org/wiki?curid=152956", "title": "Caixa Ourense", "text": ""}
{"id": "152959", "revid": "5749", "url": "https://gl.wikipedia.org/wiki?curid=152959", "title": "Rafael de Urbino", "text": ""}
{"id": "152960", "revid": "197", "url": "https://gl.wikipedia.org/wiki?curid=152960", "title": "O Naranxo", "text": "O Naranxo pode referirse a:"}
{"id": "152961", "revid": "895", "url": "https://gl.wikipedia.org/wiki?curid=152961", "title": "Estadio Letzigrund", "text": ""}
{"id": "152962", "revid": "12452", "url": "https://gl.wikipedia.org/wiki?curid=152962", "title": "Grasshopper-Club", "text": ""}
{"id": "152963", "revid": "88215", "url": "https://gl.wikipedia.org/wiki?curid=152963", "title": "CS Ch\u00eanois", "text": "O Club Sportif Ch\u00eanois \u00e9 un club de f\u00fatbol de Th\u00f4nex, Su\u00edza. Fundouse en 1907 e compite na 1. Liga. O seu campo \u00e9 o Stade des Trois-Ch\u00eane, con capacidade para 4.000 espectadores."}
{"id": "152965", "revid": "65337", "url": "https://gl.wikipedia.org/wiki?curid=152965", "title": "Pataca (hom\u00f3nimos)", "text": "Pataca pode facer referencia a:"}
{"id": "152968", "revid": "23204", "url": "https://gl.wikipedia.org/wiki?curid=152968", "title": "Jonas Staugaitis", "text": "Jonas Staugaitis, m\u00e9dico e pol\u00edtico, foi o Presidente de Lituania entre o 18 e o 19 de decembro de 1926."}
{"id": "152969", "revid": "1888", "url": "https://gl.wikipedia.org/wiki?curid=152969", "title": "Luis F\u00e1brega Coello", "text": "Luis F\u00e1brega Coello, nado en Ourense o 5 de maio de 1874 e finado na mesma cidade o 27 de decembro de 1960, foi un farmac\u00e9utico e pol\u00edtico galego.\nTraxectoria.\nFixo os estudos de bacharelato no Instituto de Ourense. En 1891 matriculouse en preparatorio para cursar os estudos de Farmacia na Universidade de Santiago de Compostela, onde se licenciou en 1899. Fixo un ano de pr\u00e1cticas en Arnedo (A Rioxa), e despois de rexentar unha farmacia en Monforte de Lemos, abriu a s\u00faa farmacia en Ourense o 3 de xullo de 1904.\nMembro do Partido Republicano Radical de Alejandro Lerroux, foi o l\u00edder desta formaci\u00f3n en Ourense por volta de 1930. O 26 de marzo de 1930 foi un dos asinantes do Pacto de Lestrobe. Encabezou a lista da Federaci\u00f3n Republicana de Ourense nas elecci\u00f3ns municipais que deron paso \u00e1 Segunda Rep\u00fablica, con sete concelleiros, por detr\u00e1s dos mon\u00e1rquicos. Logo de encabezar a manifestaci\u00f3n local polo cambio de r\u00e9xime. Foi elixido alcalde de Ourense por 11 votos, o d\u00eda 16 de abril de 1931 cargo do que dimitir\u00e1 catro d\u00edas m\u00e1is tarde para facerse cargo da presidencia da Comisi\u00f3n Xestora da Deputaci\u00f3n Provincial.\nNas elecci\u00f3ns a Cortes Constitu\u00edntes de 1931 foi escollido deputado pola provincia de Ourense obtendo 41.327 votos, sendo o deputado m\u00e1is votado da provincia. Dende a Deputaci\u00f3n Provincial, promoveu en 1932 a creaci\u00f3n da Caixa de Aforros Provincial de Ourense, da que foi o seu primeiro presidente trala s\u00faa creaci\u00f3n en 1933. Non se presentou \u00e1s elecci\u00f3ns de novembro de 1933 por incompatibilidade coa presidencia da Deputaci\u00f3n Provincial, nelas sa\u00edu elixido deputado o seu fillo Luis F\u00e1brega Santamarina.\nO 11 de febreiro de 1934 foi renovada polo Gobernador Civil a Xunta Xestora da Deputaci\u00f3n, mant\u00e9ndolle o cargo de presidente a Lu\u00eds F\u00e1brega Coello, pero non as\u00ed aos seus colaboradores, os deputados Manuel Su\u00e1rez (socialista) e Eleuterio Gonz\u00e1lez (galeguista), raz\u00f3n pola cal rechazou a designaci\u00f3n e abandonou a presidencia da Deputaci\u00f3n. O xornal \"La Zarpa\" publicou o 16 de febreiro unha carta asinada por el, dando conta dos motivos da s\u00faa dimisi\u00f3n. O 30 de marzo a Deputaci\u00f3n nomeouno conselleiro da Caixa Provincial de Aforros co car\u00e1cter de fundador, ao cesar na presidencia da Caixa por cesar na da Deputaci\u00f3n. O 25 de xu\u00f1o de 1934 tras os esc\u00e1ndalos e a dereitizaci\u00f3n do Partido Radical, aband\u00f3nao para integrarse como militante de base en Uni\u00f3n Republicana, escisi\u00f3n do Partido Republicano Radical liderada por Diego Mart\u00ednez Barrio. A partir dese momento deixa a actividade pol\u00edtica, para dedicarse a rexentar a s\u00faa farmacia. Foi presidente do Colexio Farmac\u00e9utico de Ourense dende 1927 ata 1935\nO 27 de outubro de 1937 foi detido por orde do gobernador Tte.Coronel Luis Soto e estivo confinado oito meses na prisi\u00f3n de Ourense e sufriu unha forte sanci\u00f3n econ\u00f3mica e incautaci\u00f3n de bens.\nO 27 de decembro de 2010 o Concello de Ourense (Conceller\u00eda de Cultura) dedicoulle unha placa de bronce na s\u00faa casa da r\u00faa de Alba n\u00ba 31 (antigo) co gallo do 50 cabo de ano do seu pasamento."}
{"id": "152971", "revid": "43749", "url": "https://gl.wikipedia.org/wiki?curid=152971", "title": "Diocese de Mondo\u00f1edo", "text": ""}
{"id": "152972", "revid": "23204", "url": "https://gl.wikipedia.org/wiki?curid=152972", "title": "Evanxeos sin\u00f3pticos", "text": "Evanxeos sin\u00f3pticos \u00e9 o termo co que se co\u00f1ece o conxunto que forman os evanxeos de Mateu, Marcos e Lucas. Etimoloxicamente prov\u00e9n do grego \"\u03c3\u03cd\u03bd\" (\"syn\", \"xunto\") e \"\u1f44\u03c8\u03b9\u03c2\" (\"opsis\", \"ollar\"), \u00e9 dicir, que se poden ver os tres dunha ollada simult\u00e1nea, posto que te\u00f1en moito texto com\u00fan.\nOs evanxeos sin\u00f3pticos.\nOs tres evanxeos citados comparten moito material: par\u00e1bolas que se repiten nos tres evanxeos e milagres de Xes\u00fas relatados do mesmo xeito. A\u00ednda coas caracter\u00edsticas propias de cada un, deixan ver \u00e1s claras que te\u00f1en unha orixe com\u00fan, moito m\u00e1is cando se comparan co outro evanxeo, o de Xo\u00e1n.\nDun xeito esquem\u00e1tico, est\u00e1n son as s\u00faas caracter\u00edsticas principais:\nA teor\u00eda das tres fontes.\nEntre os investigadores hai bastante unanimidade en que as causas das coincidencias entre os tres evanxeos hai que buscalas nas fontes com\u00fans que usaron os seus autores.\nA teor\u00eda m\u00e1is aceptada \u00e9 a das tres fontes. Segundo esta, haber\u00eda tres fontes das que beberon os autores; as relaci\u00f3ns que se establecen entre as fontes e os distintos evanxeos explica \u00e1s s\u00faas coincidencias, a s\u00faa sinopse, e tam\u00e9n as diferenzas. As tres fontes son:"}
{"id": "152973", "revid": "23204", "url": "https://gl.wikipedia.org/wiki?curid=152973", "title": "Primeira Rep\u00fablica Galega", "text": "A Primeira Rep\u00fablica Galega foi unha pasaxe ef\u00e9mera da historia de Galiza que durou unhas horas e tivo lugar exactamente no transcurso do 27 de xu\u00f1o de 1931, un d\u00eda antes das elecci\u00f3ns \u00e1s Cortes Constitu\u00edntes da II Rep\u00fablica Espa\u00f1ola, cando activistas compostel\u00e1ns como Pedro Campos Couceiro ou Alonso R\u00edos declararon que a soluci\u00f3n para os problemas de Galiza non pasaba por integrarse nunha Rep\u00fablica Espa\u00f1ola sen\u00f3n por optar pola creaci\u00f3n da I Rep\u00fablica Galega.\nAcontecementos.\nUnha primeira proclamaci\u00f3n tivo lugar en Ourense na madrugada do 25 de xu\u00f1o de 1931, ao remate dunha manifestaci\u00f3n en protesta pola paralizaci\u00f3n das obras da v\u00eda f\u00e9rrea A Coru\u00f1a-Ourense-Zamora, na que se acabou ocupando a Casa do Concello, dende a cal se ergueu unha bandeira de Galicia e se proclamou publicamente a Rep\u00fablica Galega. As\u00ed a todo, o gobernador civil da provincia de Ourense e o Ministro da Gobernaci\u00f3n Miguel Maura negaron oficialmente ante a prensa que se producise a devandita proclamaci\u00f3n.\nProclamaci\u00f3n en Santiago.\nO contexto no que se enmarca esta declaraci\u00f3n \u00e9 tenso, coa recente vitoria republicana e a fuxida do rei espa\u00f1ol Afonso XIII. As\u00ed, a declaraci\u00f3n dun Estado Galego veu propiciada por un ambiente de malestar xerado polo caciquismo imperante e mais pola paralizaci\u00f3n das obras do ferrocarril, deixando sen traballo a 12.000 obreiros. Con todo e iso, en verdade soamente se debe entender esta declaraci\u00f3n de independencia como unha proclama sen efectos reais.\nEse 27 de xu\u00f1o de 1931, Alonso R\u00edos \u00e9 nomeado presidente da Xunta Revolucionaria da Rep\u00fablica Galega. As\u00ed, pode falarse desta declaraci\u00f3n de independencia como un dos primeiros exemplos reais de soberan\u00eda nacional unha vez integrada plenamente Galiza na coroa castel\u00e1.\nMovemento social.\nFoi Alonso R\u00edos, nomeado presidente da \"Xunta Revolucionaria da Rep\u00fablica Galega\", e unha multitude quen avanzou en forma de protesta, cara o Pazo de Raxoi, e tomou as dependencias municipais, establecendo o Estado Galego. En Pobra de Seabra celebrouse unha manifestaci\u00f3n que recorreu todas as r\u00faas dirix\u00edndose cara o casa consistorial, onde izaron a bandeira galega. En Santiago de Compostela, os afectos \u00e1 causa esperaban a insurrecci\u00f3n das demais comarcas, pero o goberno central retomou a obra do ferrocarril, evitando que a insurrecci\u00f3n se expandise. O movemento, perdeu forza e a I Rep\u00fablica Galega chegou as\u00ed ao seu fin."}
{"id": "152974", "revid": "98629", "url": "https://gl.wikipedia.org/wiki?curid=152974", "title": "Carl Johan Thyselius", "text": "Carl Johan Thyselius, nado o 8 de xu\u00f1o de 1811 en \u00d6sterhaninge e finado o 11 de xaneiro de 1891 en Estocolmo, pol\u00edtico e xu\u00edz da Suprema Corte, foi o primeiro ministro de Suecia entre 1883 e 1884."}
{"id": "152975", "revid": "10599", "url": "https://gl.wikipedia.org/wiki?curid=152975", "title": "Alicante CF", "text": ""}
{"id": "152976", "revid": "1888", "url": "https://gl.wikipedia.org/wiki?curid=152976", "title": "Manuel Berm\u00fadez Couso", "text": "Manuel Berm\u00fadez Couso, nado na Pobra de Trives o 11 de novembro de 1924 e finado na mesma vila o 20 de abril de 2010, foi un mestre, pol\u00edtico e dirixente ourens\u00e1n.\nTraxectoria.\nMestre de profesi\u00f3n, alternou a s\u00faa carreira docente coa pol\u00edtica. Comezou de docente dando clase en 1951 en Ourense, e despois pasou \u00e1 escola de formaci\u00f3n do profesorado da Universidade de Santiago de Compostela, con sede en Ourense, onde foi catedr\u00e1tico de matem\u00e1ticas e logo, na d\u00e9cada dos setenta, director. Posteriormente, traballou como inspector de ensino en Madrid. Tam\u00e9n foi director da Escola de Comercio dependente da Deputaci\u00f3n de Ourense.\nEn pol\u00edtica, durante o franquismo foi deputado provincial na d\u00e9cada dos sesenta e setenta, e xa na democracia, ingresou en Centristas de Galicia. Foi ademais nomeado vicepresidente de Caixa Ourense, e ocupou a presidencia da entidade \u00e1 morte do presidente David Ferrer en 1998. Neste cargo de presidente dirixiu a fusi\u00f3n con Caixavigo en 1999 e polo tanto a desaparici\u00f3n da entidade independente, mais continuou no consello de administraci\u00f3n da nova entidade, a partir de 2000 denominada Caixanova. Finou na Pobra de Trives o 20 de abril de 2010."}
{"id": "152977", "revid": "98629", "url": "https://gl.wikipedia.org/wiki?curid=152977", "title": "Primeiro ministro de Suecia", "text": "O primeiro ministro de Suecia (en sueco \"statsminister\", \"\u00abMinistro do Estado\u00bb\") \u00e9 xefe de goberno de Suecia. De 1876 a 1970 tiveron o t\u00edtulo de \"A S\u00faa Excelencia o Primeiro Ministro\"."}
{"id": "152978", "revid": "1888", "url": "https://gl.wikipedia.org/wiki?curid=152978", "title": "Pedro Campos Couceiro", "text": "Pedro Campos Couceiro, nado en Meav\u00eda (Forcarei) en 1871 e finado en Buenos Aires o 10 de xaneiro de 1954, foi un pol\u00edtico galego.\nTraxectoria.\nEmigrou a Arxentina en 1887 e a\u00ednda que retornou en 1895 s\u00f3 por uns meses, instalouse definitivamente en San Juan onde casou e tivo doce fillos.\nEn 1921, xa vi\u00favo, trasladouse a Bos Aires, e participou na creaci\u00f3n da sociedade dos emigrantes da Terra de Montes, \"Residentes del Ayuntamiento de Forcarey en El Plata Pro Cultura y Protecci\u00f3n\", fundada o 22 de outubro de 1922. A Sociedade axudou a erguer un edificio escolar no lugar de Leboso, na parroquia de Quintill\u00e1n, inaugurando en 1928. Pedro Campos e Manuel Pichel foron os directores de \"Umia y L\u00e9rez\" a publicaci\u00f3n mensual da Sociedade, que apareceu en 1923.\nAsociouse ao Centro Galego e coa Sociedade de Forcarei, integrouse na Federaci\u00f3n de Sociedades Gallegas Agrarias y Culturales, sendo elixido para a s\u00faa Executiva. Afiliado a Sociedade Nazonalista Pondal, apareceron en \"A Fouce\" alg\u00fans escritos seus en 1930.\nProclamada a Rep\u00fablica, a FSG enviouno a Galicia como representante da emigraci\u00f3n con Ram\u00f3n Su\u00e1rez Picallo e Ant\u00f3n Alonso R\u00edos. Chegou a Galicia a finais de maio de 1931. Participou, con Alonso R\u00edos, na ef\u00e9mera proclamaci\u00f3n da I Rep\u00fablica Galega. Regresou a Arxentina en 1932.\nColaborou en \"Raza Celta\", \u00d3rgano del Comit\u00e9 Autonomista Gallego de Montevideo. En 1939 promoveu unha campa\u00f1a entre as entidades galegas da Arxentina, para que se dirixiran \u00e1s casas anunciadoras ped\u00edndolles que non contrataran artistas para ridiculizar aos galegos.\nFinou no sanatorio do Centro Galego de Buenos Aires o 10 de xaneiro de 1954."}
{"id": "152982", "revid": "2074", "url": "https://gl.wikipedia.org/wiki?curid=152982", "title": "Idioma t\u00e1mil", "text": ""}
{"id": "152983", "revid": "1131", "url": "https://gl.wikipedia.org/wiki?curid=152983", "title": "Xulio Francisco Ogando", "text": "Xulio Francisco Ogando V\u00e1zquez, nado en Beariz o 11 de decembro de 1913 e finado en Ourense o 1 de abril de 2005, foi un profesor, escritor, acad\u00e9mico e dirixente galego.\nTraxectoria.\nMilitante das Mocedades Galeguistas na preguerra, estudou Filosof\u00eda e Dereito en Santiago, onde en 1931 se incorpora ao Seminario de Estudos Galegos. En 1940 dir\u00edxese a Pontevedra para dar clase de lingua e literatura espa\u00f1ola no instituto de bacharelato, e posteriormente ser\u00eda destinado a Lugo (1943), Astorga (1949) e Ourense (1954). Nesta cidade, a s\u00faa traxectoria docente est\u00e1 vencellada ao instituto feminino, logo chamado Otero Pedrayo por iniciativa do propio Ogando, onde foi catedr\u00e1tico e director, e onde se xubilou en 1983.\nDinamizador da vida cultural ourens\u00e1, dedicouse ao estudo da historia local e de Galicia, e a s\u00faa posici\u00f3n permitiulle ocupar en 1981 a presidencia da Caixa de Aforros Provincial de Ourense.\nFoi designado acad\u00e9mico correspondente da Real Academia Galega en 1942 e xa en 1980 foi designado acad\u00e9mico, a proposta de Sebasti\u00e1n Mart\u00ednez-Risco, Ram\u00f3n Otero Pedrayo, Xes\u00fas Ferro Couselo e Xos\u00e9 Trapero Pardo. Formou parte das direcci\u00f3ns da Fundaci\u00f3n Otero Pedrayo (foi o testamenteiro de Otero Pedrayo) e da Fundaci\u00f3n Alexandre B\u00f3veda, e foi membro correspondente da Real Academia da Historia, e membro de honra da Academia Galega de Xurisprudencia e do Instituto de Co\u00edmbra. Recibiu a Medalla de Prata de Galicia en 1994 e a distinci\u00f3n de Cabaleiro da Gran Cruz da Orde de San Silvestre en 2004.\nEst\u00e1 soterrado en Vilafranca do Bierzo, de onde era a s\u00faa muller. Cos seus fondos bibliogr\u00e1ficos constitu\u00eduse a Fundaci\u00f3n Casdemiro."}
{"id": "152984", "revid": "22570", "url": "https://gl.wikipedia.org/wiki?curid=152984", "title": "ES FC Malley", "text": "Etoile Sportive Football Club Malley, co\u00f1ecido como ESFC Malley, \u00e9 un club de f\u00fatbol de Malley, Su\u00edza. Fundouse en 1927 e compite na 1. Liga. O seu campo \u00e9 o Stade du Bois Gentil, con capacidade para 3.500 espectadores."}
{"id": "152985", "revid": "88215", "url": "https://gl.wikipedia.org/wiki?curid=152985", "title": "\u00c9toile Carouge FC", "text": "O \u00c9toile Carouge FC \u00e9 un club de f\u00fatbol de Carouge, Su\u00edza. Fundouse en 1904 e xoga na 1. Liga. O seu campo \u00e9 o Stade de la Fontenette, con capacidade para 7.200 espectadores."}
{"id": "152986", "revid": "895", "url": "https://gl.wikipedia.org/wiki?curid=152986", "title": "YF Juventus", "text": ""}
{"id": "152988", "revid": "895", "url": "https://gl.wikipedia.org/wiki?curid=152988", "title": "Stade Nyonnais", "text": ""}
{"id": "152989", "revid": "736", "url": "https://gl.wikipedia.org/wiki?curid=152989", "title": "Arte rupestre", "text": ""}
{"id": "152995", "revid": "22570", "url": "https://gl.wikipedia.org/wiki?curid=152995", "title": "FC Tuggen", "text": "O FC Tuggen \u00e9 un club de f\u00fatbol de Tuggen, no Cant\u00f3n de Schwyz, Su\u00edza. Fundouse en 1966 e actualmente compite na 1. Liga. O seu campo \u00e9 Linthstrasse, con capacidade para 2.800 espectadores."}
{"id": "152998", "revid": "22570", "url": "https://gl.wikipedia.org/wiki?curid=152998", "title": "FC Baulmes", "text": "O FC Baulmes \u00e9 un club de f\u00fatbol de Baumes, Su\u00edza. Fundouse en 1940 e actualmente compite na 1. Liga. O seu campo \u00e9 o Stade Sous-Ville, con capacidade para 2.000 espectadores."}
{"id": "152999", "revid": "89787", "url": "https://gl.wikipedia.org/wiki?curid=152999", "title": "FC Bremgarten", "text": "O FC Bremgarten \u00e9 un club de f\u00fatbol de Bremgarten, Su\u00edza. Fundouse en 1920 e actualmente compite na 2. Liga."}
{"id": "153000", "revid": "89787", "url": "https://gl.wikipedia.org/wiki?curid=153000", "title": "FC Triesenberg", "text": "O Fu\u00dfball Club Triesenberg \u00e9 un club de f\u00fatbol de Triesenberg, Liechtenstein. Fundouse en 1972 e actualmente compite na 3. Liga de Su\u00edza. O seu campo \u00e9 o Sportanlage Leitawis, con capacidade para 800 espectadores."}
{"id": "153006", "revid": "98629", "url": "https://gl.wikipedia.org/wiki?curid=153006", "title": "Marc M\u00e1rquez", "text": "Marc M\u00e1rquez Alent\u00e0, nado na localidade de Cervera (provincia de Lleida) o 17 de febreiro de 1993, \u00e9 un piloto catal\u00e1n de motociclismo. Ga\u00f1ou 8 t\u00edtulos do Campionato do Mundo de Motociclismo en tres categor\u00edas diferentes: 125cc (2010), Moto2 (2012) e MotoGP (2013, 2014, 2016, 2017, 2018 e 2019). \u00c9 piloto do equipo Repsol Honda.\nTraxectoria.\nComezou a s\u00faa andaina en 1998, disputando a s\u00faa primeira carreira na modalidade de enduro, disciplina que naceu como h\u00edbrido entre o trial e o motocr\u00f3s. Nesta especialidade a rapidez \u00e9 tan importante como a destreza. Foi no ano 2002 cando empezou a destacar no motociclismo de velocidade. No ano 2010 proclamouse campi\u00f3n do mundo na extinta categor\u00eda de 125cc e dous anos despois en Moto2. En 2013 subiu \u00e1 m\u00e1xima categor\u00eda, MotoGP, logrando ga\u00f1ar o t\u00edtulo mundial no seu primeiro ano e sendo o piloto m\u00e1is novo en acadalo. En 2014, 2016, 2017, 2018 e 2019 revalidou o t\u00edtulo.\n\u00c9 o irm\u00e1n m\u00e1is vello do tam\u00e9n piloto e campi\u00f3n do mundo de motociclismo \u00c0lex M\u00e1rquez."}
{"id": "153012", "revid": "23204", "url": "https://gl.wikipedia.org/wiki?curid=153012", "title": "Robert Themptander", "text": "Oscar Robert Themptander, nado o 14 de febreiro de 1844 en Estocolmo e finado na mesma cidade o 30 de xaneiro de 1897, bacharel en Dereito, pol\u00edtico, foi o primeiro ministro de Suecia entre 1884 e 1888.\nTraxectoria.\nEra fillo do tenente Nils Themptander e de Adolphina Laurent. Tras cursar estudos de Dereito en Uppsala e dunha moi exitosa carreira no servizo civil, en 1879 converteuse en membro da segunda C\u00e1mara, onde desde o comezo estivo preto do centro do goberno leal, pero m\u00e1is tarde aproximouse ao Partido Agrario. No goberno de Arvid Posse, en 1880, foi designado ministro sen carteira, e en 1881 ministro de Finanzas, cargo que ocupou durante tres anos ata asumir como primeiro ministro, o 16 de maio de 1884, \u00e1 idade de 40 anos. S\u00f3 Louis De Geer chegou a devandito cargo con menos idade.\nA trav\u00e9s de bos contactos en diferentes posici\u00f3ns parlamentarias, tivo \u00e9xito en romper o punto morto no que entrara a cuesti\u00f3n da defensa, e puxo en marcha as decisi\u00f3ns sobre este tema en 1885. Tivo menos \u00e9xito no seu esforzo por protexer o sistema de libre mercado que Louis de Geer e o ministro de Finanzas Johan Gripenstedt importaran e que acelerara a modernizaci\u00f3n de Suecia. Como os prezos da comida nos mercados mundiais derrub\u00e1ronse por mor das importaci\u00f3ns provenientes de Estados Unidos, creceu a demanda de implantar grandes tarifas para protexer os intereses suecos.\nFinalmente Themptander foi obrigado a retirarse, a\u00ednda que a\u00ednda non nas elecci\u00f3ns de 1887, nas que a s\u00faa resistencia cara \u00e1s novas correntes favorables as taxas levounos a un debate electoral maior ao anterior. Os candidatos para o \"Riksdag\" foron compelidos a responder sobre os puntos de vista que ti\u00f1an, si eran partidarios do libre comercio ou dos tarifas. Isto foi visto por moitos como com\u00fan. Os membros do Riksdag sempre foran electos sobre a base da s\u00faa reputaci\u00f3n persoal e confianza. Os partidarios do libre mercado ga\u00f1aron en Estocolmo e obtiveron 22 escanos no Parlamento. Pero revelouse que un membro non pagara as taxas, e a consecuencia diso a lista enteira foi declarada inv\u00e1lida. Os membros de sempre do Riksdag que eran partidarios do libre mercado foron substitu\u00eddos polos favorables \u00e1s cotas e a segunda C\u00e1mara quedou conformada dese modo por unha maior\u00eda proteccionista.\nThemptander intentou que o rei \u00d3scar II chamase a unha nova elecci\u00f3n, pero o monarca denegoulle esta solicitude. Ent\u00f3n, o 6 de febreiro de 1888, Themptander retirouse. Entre 1888 e 1896 foi gobernador do distrito de Estocolmo, e logo director de \"Trafik AB Gr\u00e4ngesberg\u2013Oxel\u00f6sund\u00e4\u00e4\".\nCasado en 1874 con Frida Dahlberg, tivo tres fillos."}
{"id": "153013", "revid": "35560", "url": "https://gl.wikipedia.org/wiki?curid=153013", "title": "Proxecto Home", "text": "O Proxecto Home \u00e9 unha ONG dedicada ao tratamento e prevenci\u00f3n das drogodependencias que naceu en Espa\u00f1a en 1984. Traballa tres aspectos fundamentais: a prevenci\u00f3n do consumo de drogas, a rehabilitaci\u00f3n e a reinserci\u00f3n do drogodependente en todas as \u00e1reas da sociedade.\nRam\u00f3n G\u00f3mez Crespo \u00e9 o presidente de Proxecto Home de Galicia."}
{"id": "153035", "revid": "89787", "url": "https://gl.wikipedia.org/wiki?curid=153035", "title": "FC M\u00fcnsingen", "text": "O FC M\u00fcnsingen \u00e9 un club de f\u00fatbol de M\u00fcnsingen, Su\u00edza. Fundouse en 1928 e actualmente compite na 1. Liga. O seu campo \u00e9 o Sportanlage Sandreutenen, con capacidade para 1.400 espectadores."}
{"id": "153037", "revid": "22570", "url": "https://gl.wikipedia.org/wiki?curid=153037", "title": "Hepatotoxicidade", "text": "A hepatotoxicidade \u00e9 a toxicidade relativa ao f\u00edgado, \u00f3rgano multilobular de gran tama\u00f1o situado na cavidade abdominal. A s\u00faa funci\u00f3n est\u00e1 intimamente relacionada coa do aparello dixestivo. Ademais \u00e9 o centro neur\u00e1lxico do metabolismo, fundamental para eliminar do organismo diferentes produtos do metabolismo e xenobi\u00f3ticos mediante a s\u00faa conversi\u00f3n a formas que poidan ser excretadas.\nTipos de lesi\u00f3n hep\u00e1tica.\nO f\u00edgado \u00e9 capaz de responder \u00e1s agresi\u00f3ns cunha serie de modificaci\u00f3ns ben descritas dende o punto de vista morfol\u00f3xico, e que por orde de progresi\u00f3n son:\nEnfermidades hep\u00e1ticas inducidas por f\u00e1rmacos.\nPoden clasificarse en dous grandes grupos xerais segundo sexa o seu mecanismo de toxicidade:\nOs f\u00e1rmacos que producen con m\u00e1is frecuencia danos no f\u00edgado son halotano, clorpomacina, anticonceptivos orais, cotrimoxazol e AINEs. Os f\u00e1rmacos m\u00e1is implicados en danos mortais son halotano, antituberculosos e clorpromazina.\nDiagn\u00f3stico.\nPara avaliar o posible dano no f\u00edgado provocado por un f\u00e1rmaco hai que considerar varios factores, como a exposici\u00f3n \u00f3 f\u00e1rmaco, o momento do inicio das alteraci\u00f3ns, as caracter\u00edsticas cl\u00ednicas e a realizaci\u00f3n de probas de funci\u00f3n hep\u00e1tica (PFH). As PFH rutineiras incl\u00faen a determinaci\u00f3n da bilirrubina total, alanina transaminases e a fosfatase alcalina. A diminuci\u00f3n da capacidade de s\u00edntese do f\u00edgado, det\u00e9ctase determinando as prote\u00ednas totais, a albumina e o tempo de protombina. A bilirrubina conxugada pode medirse para determinar se hai obstruci\u00f3n biliar. A biopsia do f\u00edgado tam\u00e9n \u00e9 \u00fatil para diagnosticar unha alteraci\u00f3n nas s\u00faas c\u00e9lulas.\nTratamento.\nSuspender a administraci\u00f3n do f\u00e1rmaco presuntamente hepatot\u00f3xico \u00e9 a actuaci\u00f3n m\u00e1is importante. En determinadas circunstancias pode intentar retirarse o f\u00e1rmaco remanente do organismo, como no caso do paracetamol onde pode administrarse acetilcisteina como ant\u00eddoto.\nPrevenci\u00f3n.\nA mi\u00fado, a toxicidade desc\u00f3brese nos primeiros estudos con seres humanos, e ent\u00f3n ret\u00edranse os f\u00e1rmacos experimentais. Cando sexa posible, as persoas con hepatite B ou C cr\u00f3nica deben evitar os f\u00e1rmacos que causan toxicidade no f\u00edgado. Nalg\u00fans casos, \u00e9 posible reducir o risco de trastornos do f\u00edgado utilizando doses m\u00e1is baixas. Pero noutros casos neces\u00edtase un medicamento a\u00ednda que se saiba que ocasiona toxicidade no f\u00edgado, nestes casos \u00e9 necesario levar un control regular das probas da funci\u00f3n hep\u00e1tica (PFH). Dado que o alcohol aumenta o risco de sufrir danos no f\u00edgado a causa dos medicamentos, debe evitarse ou reducirse o consumo de bebidas alcoh\u00f3licas. Se a toxicidade no f\u00edgado desc\u00f3brese a tempo, normalmente pode deterse o dano e o f\u00edgado pode recuperarse.\nAlg\u00fans dos f\u00e1rmacos para os que se recomenda practicar regularmente PFH son:\nCriterios de utilizaci\u00f3n de f\u00e1rmacos no enfermo hep\u00e1tico.\nOs pacientes con enfermidade hep\u00e1tica te\u00f1en unha frecuencia 2-3 veces maior de reacci\u00f3ns adversas que a poboaci\u00f3n xeral. Debe terse en conta o tipo de enfermidade hep\u00e1tica que padece antes de pautar un tratamento e axustar a dose para minimizar os riscos de producir maior dano no f\u00edgado. Alg\u00fans dos f\u00e1rmacos que deben evitarse ou utilizarse con precauci\u00f3n son AINES, aminoglic\u00f3sidos, anticoagulantes orais, cimetidina, cloranfenicol, lidoca\u00edna, paracetamol, hipoglucemiantes orais, fenitoina, ergotamina."}
{"id": "153040", "revid": "1131", "url": "https://gl.wikipedia.org/wiki?curid=153040", "title": "Ch\u00e1rbel Makhlouf", "text": "San Ch\u00e1rbel (en \u00e1rabe: \"\u0645\u0627\u0631 \u0634\u0631\u0628\u0644\"), nado como Youssef Antoun Makhlouf en Bekaa Kafra (L\u00edbano) o 8 de maio de 1828, e morto o 24 de decembro de 1898, foi un monxe e sacerdote cat\u00f3lico maronita, venerado hoxe en d\u00eda como santo na Igrexa Cat\u00f3lica."}
{"id": "153041", "revid": "839", "url": "https://gl.wikipedia.org/wiki?curid=153041", "title": "San Ch\u00e1rbel", "text": ""}
{"id": "153043", "revid": "6279", "url": "https://gl.wikipedia.org/wiki?curid=153043", "title": "Cona", "text": ""}
{"id": "153044", "revid": "89787", "url": "https://gl.wikipedia.org/wiki?curid=153044", "title": "Post-bop", "text": "Post-bop \u00e9 un termo que designa a un estilo de jazz que evolucionou entre principios e mediados dos 60. O x\u00e9nero orix\u00ednase a partir dos traballos de m\u00fasicos como John Coltrane, Miles Davis, Bill Evans, Charles Mingus, Wayne Shorter e Herbie Hancock.\nHistoria e caracter\u00edsticas.\nEn xeral, o termo post-bop empr\u00e9gase para designar o jazz feito dende mediados dos 60 en adiante que asimila a influencia do hard bop, o modal jazz, o jazz de vangarda e o free jazz, sen ser necesariamente identificable como alg\u00fan deles. O termo \u00e9 moi recente e (como \"Northern soul\") non se empregou mentres o x\u00e9nero estaba en vigor.\nMoito do \"post-bop\" foi gravado en Blue Note Records. Os \u00e1lbums clave son \"Speak No Evil\" de Wayne Shorter; \"The Real McCoy\" de McCoy Tyner; \"Maiden Voyage\" de Herbie Hancock e \"Search For the New Land\" de Lee Morgan (un artista que non se adoita asociar ao x\u00e9nero). Moitos dos m\u00fasicos post-bop traballaron tam\u00e9n noutros x\u00e9neros, en particular no posterior hard bop.\nA principios dos 70, moitos dos principais m\u00fasicos post-bop pas\u00e1ronse ao jazz fusion. Wynton e Branford Marsalis resucitaron o x\u00e9nero a comezos 80, movemento que contin\u00faa ata hoxe."}
{"id": "153048", "revid": "1131", "url": "https://gl.wikipedia.org/wiki?curid=153048", "title": "Alumno", "text": ""}
{"id": "153049", "revid": "25871", "url": "https://gl.wikipedia.org/wiki?curid=153049", "title": "Herbie Hancock", "text": "Herbert Jeffrey \"Herbie\" Hancock, nado en Chicago o 12 de abril de 1940, \u00e9 un pianista e compositor estadounidense. \u00c9 reco\u00f1ecido non s\u00f3 como un dos m\u00e1is grandes m\u00fasicos de jazz vivo sen\u00f3n tam\u00e9n como un dos m\u00fasicos de jazz m\u00e1is influente do s\u00e9culo XX. A s\u00faa m\u00fasica toma elementos do funk e o soul e adopta elementos estil\u00edsticos m\u00e1is libres do jazz. Na s\u00faa improvisaci\u00f3n pos\u00fae unha mestura \u00fanica e creativa de jazz, blues e m\u00fasica cl\u00e1sica moderna, cun estilo harm\u00f3nico moi influenciado por Claude Debussy e Maurice Ravel.\nTraxectoria.\nComo parte do \"segundo grande quinteto\" de Miles Davis, Hancock contribu\u00edu a redefinir o rol da secci\u00f3n r\u00edtmica de jazz, e foi un dos principais arquitectos do son \"post-bop\". Logo ser\u00eda un dos primeiros m\u00fasicos de jazz en incorporar os sintetizadores e o funk \u00e1 s\u00faa m\u00fasica. A m\u00fasica de Hancock adoita ser mel\u00f3dica e accesible; ten moitos temas a medio cami\u00f1o entre o jazz e outras m\u00fasicas e acadou o \u00e9xito entre a audiencia pop.\nOs traballos en solitario m\u00e1is co\u00f1ecidos de Herbie Hancock incl\u00faen \"Cantaloupe Island\", \"Watermelon Man\" (interpretada logo por ducias de m\u00fasicos, como Mongo Santamar\u00eda), \"Maiden Voyage\", \"Chameleon\" e os sinxelos \"I Thought It Was You\" e \"Rockit\". O seu \u00e1lbum tributo de 2007 \"\" ga\u00f1ou o \"grammy\" de 2008 ao \u00e1lbum do ano, sendo un dos dous \u00fanicos \u00e1lbums de jazz en ga\u00f1alo xunto co Getz/Gilberto en 1965.\n\u00c9 practicante da escola Nichiren do budismo Mahayana."}
{"id": "153050", "revid": "47401", "url": "https://gl.wikipedia.org/wiki?curid=153050", "title": "Casa da Parra", "text": "A casa da Parra \u00e9 un edificio de finais do s\u00e9culo XVII situado na praza da Quintana de Santiago de Compostela. Foi dese\u00f1ado por Domingo de Andrade\nHistoria e caracter\u00edsticas.\nO edificio \u00e9 de f\u00e1brica de cantar\u00eda de granito con cuberta de tella. Consta de planta terrea e un sobrado. No s\u00e9culo XX foi obxecto de reformas, no que se lle engadiu a balaustrada superior e un segundo andar m\u00e1is. O \u00faltimo andar remata coa balaustrada e un balc\u00f3n.\nDestaca pola riqueza da ornamentaci\u00f3n: as oito g\u00e1rgolas da cornixa, as m\u00e9topas, as m\u00e9nsulas e os canzorros labrados na parte inferior do balc\u00f3n e a decoraci\u00f3n a base de acios que enmarcan as portas inferior e superior do lado dereito e dan nome \u00e1 casa. A gran cheminea acubada \u00e9 unha das m\u00e1is emblem\u00e1ticas da cidade. Tam\u00e9n ten unha representaci\u00f3n do home verde. Na actualidade funciona como sala de exposici\u00f3ns adicada a autores galegos e sede do Instituto Galego de Seguridade e Sa\u00fade Laboral.\nNo balc\u00f3n da Casa da Parra hai unha c\u00e1mara web da CRTVG, que renova a imaxe cada dous segundos e abrangue aproximadamente un \u00e1ngulo de visi\u00f3n de 90\u00ba."}
{"id": "153051", "revid": "55340", "url": "https://gl.wikipedia.org/wiki?curid=153051", "title": "Bolsa", "text": "Bolsa pode referirse a:"}
{"id": "153052", "revid": "1131", "url": "https://gl.wikipedia.org/wiki?curid=153052", "title": "Casa da Conga", "text": "A casa da Conga \u00e9 un edificio de principios do s\u00e9culo XVIII sito na praza da Quintana de Santiago de Compostela.\nTr\u00e1tase dun edificio barroco constru\u00eddo para vivenda dos c\u00f3engos da catedral. As trazas iniciais d\u00e9bense a Domingo de Andrade, pero quen rematou a construci\u00f3n en 1730 foi Casas e Novoa. Est\u00e1 situada pechando a parte sur da praza da Quintana. Estrut\u00farase como un bloque de catro casas cun vistoso p\u00f3rtico corrido que une as catro edificaci\u00f3ns. \u00c9 de estilo moi clasicista en contraste coa Casa da Parra situada na parte superior da praza. Na actualidade a casa da dereita \u00e9 sede do Colexio de Arquitectos de Galicia e sala de exposici\u00f3ns. O resto est\u00e1 ocupado por comercios, restaurantes, bares e cafeter\u00edas."}
{"id": "153056", "revid": "15490", "url": "https://gl.wikipedia.org/wiki?curid=153056", "title": "Decumano", "text": "Decumano (en lat\u00edn, \"decumanus\") \u00e9 un termo empregado na planificaci\u00f3n urban\u00edstica no Imperio romano. Indica unha r\u00faa con orientaci\u00f3n leste-oeste tanto nunha cidade romana coma nun campamento militar ou nas colonias. O decumano principal era o \"Decumanus maximus\", que se cruzaba perpendicularmente co \"Cardus Maximus\", a outra r\u00faa principal.\nA palabra ten a s\u00faa orixe na li\u00f1a que trazaban os augures de leste a oeste cando realizaban os auspicios durante a fundaci\u00f3n dunha cidade. Nos campamentos, o decumano adoitaba conectar d\u00faas portas: a \"Praetoria\" (a m\u00e1is pr\u00f3xima ao inimigo) e a \"Decumana\", no extremo oposto. Nesta v\u00eda situ\u00e1banse os mercadores, sendo o centro comercial da cidade.\nA\u00ednda que orixinalmente o foro se situaba nun extremo do Cardo ou do Decumano xunto \u00e1 muralla que rodeaba a cidade ou f\u00f3ra dos mesmos (de onde v\u00e9n a denominaci\u00f3n de \"foro\", \u00e9 dicir, f\u00f3ra do casco urbano), co tempo situouse na intersecci\u00f3n do \"Cardus Maximus\" co \"Decumanus Maximus\", onde se veu a constru\u00edr esta praza que, a partir da Idade Media, converteuse na \u00e1rea do mercado, denominaci\u00f3n que a\u00ednda se mant\u00e9n (pode usarse o termo praza co significado de mercado)."}
{"id": "153059", "revid": "89787", "url": "https://gl.wikipedia.org/wiki?curid=153059", "title": "Dino Ra\u0111a", "text": "Dino Ra\u0111a, romanizado habitualmente como Dino Radja, nado o 24 de abril de 1967 en Split, Iugoslavia (actual Croacia) \u00e9 un ex xogador profesional de baloncesto croata. Est\u00e1 considerado un dos trinta e cinco mellores xogadores da historia da Euroliga. Cunha altura de 2,11 metros xogaba nas posici\u00f3ns de pivote e ala-pivote. Foi membro do lendario equipo da Jugoplastika cos que ga\u00f1ou d\u00faas Copas de Europa. Tam\u00e9n xogou durante catro tempadas na NBA cos Boston Celtics, sendo elixido no seu ano de debut no segundo mellor quinteto de rookies. Actualmente \u00e9 presidente do KK Split.\nTraxectoria deportiva.\nOs seus primeiros anos.\nComezou xogando no KK Dalvin at\u00e9 a categor\u00eda j\u00fanior, de onde foi fichado con 20 anos pola Jugoplastika de Split, onde pronto destacou e f\u00edxose coas rendas do equipo xunto ao seu compa\u00f1eiro Toni Kuko\u010d, dominando o baloncesto europeo a finais dos anos 80. Xuntos ga\u00f1aron en d\u00faas ocasi\u00f3ns consecutivas a Copa de Europa (actual Euroliga), perd\u00e9ndose o terceiro t\u00edtulo consecutivo tras fichar por Il Messaggero dei Roma por tres tempadas, a pesar de ser elixido no Draft da NBA de 1989 polos Boston Celtics, que ter\u00edan que esperar uns anos para gozar do seu xogo.\nRoma.\nNo seu primeiro ano en Roma conseguiu ter unha media de 18,1 puntos, o que fixo que a prensa europea especializada o elixise como segundo mellor xogador europeo da tempada, por detr\u00e1s do seu amigo Toni Kuko\u010d. Estas estat\u00edsticas foron melloradas nas d\u00faas seguintes tempadas, chegando a 20,2 e 21,5 puntos por partido respectivamente. En 1992 axudou ao seu equipo a ga\u00f1ar a Copa Kora\u0107.\nBoston Celtics.\nCon 26 anos deu por fin o salto \u00e1 NBA, ao equipo que o seleccionou no posto 40 da segunda rolda no Draft da NBA de 1989, os Boston Celtics, e non defraudou, xa que fixo unha media de 15,1 puntos e 7,2 rebotes, o que lle permitiron ser elixido o segundo mellor quinteto de rookies desa tempada, xunto a Kuko\u010d, novato ese ano nos Chicago Bulls. En Boston pasou tres tempadas e media de forma exitosa, promediando 16,7 puntos e 8,4 rebotes, pero tras un traspaso errado aos Sixers, tomou a decisi\u00f3n de regresar a Europa.\nRegreso a Europa.\nEn 1997 fichou polo Panathinaikos BC da Liga Grega, onde ga\u00f1ou dous campionatos nas d\u00faas tempadas que disputou al\u00ed. Regresou ao seu pa\u00eds, asinando polo KK Zadar, volvendo a Grecia ao ano seguinte para xogar no Olympiacos BC, onde tras unha tempada na que non conseguiu o seu obxectivo de ga\u00f1ar a liga, volveu de novo ao seu pa\u00eds, ao Cibona Zagreb. Acabou a s\u00faa carreira no seu primeiro equipo, o KK Split, ga\u00f1ando a liga croata."}
{"id": "153061", "revid": "5132", "url": "https://gl.wikipedia.org/wiki?curid=153061", "title": "Dino Radja", "text": ""}
{"id": "153063", "revid": "1586809", "url": "https://gl.wikipedia.org/wiki?curid=153063", "title": "Universidade Complutense", "text": ""}
{"id": "153064", "revid": "89787", "url": "https://gl.wikipedia.org/wiki?curid=153064", "title": "Jonathan Urretaviscaya", "text": "Jonathan Mat\u00edas Urretaviscaya da Luz, nado en Montevideo o 19 de marzo de 1990, \u00e9 un futbolista uruguaio que xoga de extremo. Actualmente milita no Pachuca de M\u00e9xico.\nTraxectoria.\nComezou a s\u00faa carreira futbol\u00edstica no River Plate uruguaio debutando no primeiro equipo en 2008. Tras s\u00f3 uns poucos partidos disputados foi fichado polo Benfica portugu\u00e9s. O 5 de xaneiro chega cedido ao Pe\u00f1arol de Montevideo co que consegue o campionato nacional. En xu\u00f1o de 2010 o Deportivo da Coru\u00f1a chega a un acordo co Benfica para unha cesi\u00f3n dun ano con opci\u00f3n de compra. En xaneiro de 2011, Urreta volveu ao Pe\u00f1arol en calidade de cedido.\nNa tempada 2011\u201312\u00a0foi cedido ao Vit\u00f3ria de Guimar\u00e3es.\nSelecci\u00f3n nacional.\nFoi internacional coa selecci\u00f3n sub-20 do Uruguai no Campionato Suramericano Sub-20 de 2009 disputado en Venezuela e na Copa Mundial de F\u00fatbol Sub-20 de 2009 disputada en Exipto."}
{"id": "153065", "revid": "5132", "url": "https://gl.wikipedia.org/wiki?curid=153065", "title": "OPEP", "text": ""}
{"id": "153066", "revid": "5132", "url": "https://gl.wikipedia.org/wiki?curid=153066", "title": "Liga de Estados \u00c1rabes", "text": ""}
{"id": "153069", "revid": "98629", "url": "https://gl.wikipedia.org/wiki?curid=153069", "title": "Bandeira de Alxeria", "text": "A bandeira de Alxeria foi adoptada o 3 de xullo de 1962. Est\u00e1 composta por d\u00faas metades, unha verde xunto \u00e1 hasta e outra branca ao batente. Ao centro da bandeira sit\u00faase unha media l\u00faa minguante xunto a unha estrela de cinco puntas, ambas as de cor vermella. A cor branca representa a pureza, mentres o verde e a media l\u00faa representan ao islam.\nDise que esta bandeira foi utilizada por primeira vez polas tropas de Abdel Kadir no s\u00e9culo XIX. Con todo, non hai probas concretas daquilo. O que si \u00e9 claro \u00e9 que modelos semellantes foron usados pola Fronte de Liberaci\u00f3n Nacional durante a Guerra de Independencia, e ser\u00edan estes s\u00edmbolos nos que se basearon os alxerinos para crear a s\u00faa bandeira nacional."}
{"id": "153071", "revid": "1410", "url": "https://gl.wikipedia.org/wiki?curid=153071", "title": "Emblema de Alxeria", "text": "A versi\u00f3n actual do escudo de Alxeria adoptouse o 1 de novembro de 1976.\nDescrici\u00f3n.\nNa parte superior do escudo figura o sol nacente, s\u00edmbolo dunha nova era. Debaixo do sol aparece representada o Hamsa ou man de F\u00e1tima, s\u00edmbolo tradicional isl\u00e1mico. No horizonte aparece representada a cordilleira do Atlas. Aos p\u00e9s da cordilleira aparecen representados elementos vexetais e edificios que simbolizan o desexo de progreso industrial e agr\u00edcola do pa\u00eds. Na parte inferior do escudo aparecen representados o crecente (l\u00faa crecente) e a estrela de cinco puntas de cor vermella que tam\u00e9n figuran na bandeira nacional.\nOs elementos do escudo aparecen rodeados pola denominaci\u00f3n oficial do pa\u00eds en \u00e1rabe: \u0627\u0644\u062c\u0645\u0647\u0648\u0631\u064a\u0629 \u0627\u0644\u062c\u0632\u0627\u0626\u0631\u064a\u0629 \u0627\u0644\u062f\u064a\u0645\u0642\u0631\u0627\u0637\u064a\u0629 \u0627\u0644\u0634\u0639\u0628\u064a\u0629, \"Al Jumh\u016br\u012byah al Jaz\u0101'ir\u012byah ad D\u012bmuqr\u0101\u0163\u012byah ash Sha'b\u012byah\", \u00e9 dicir Rep\u00fablica Democr\u00e1tica e Popular de Alxeria."}
{"id": "153078", "revid": "25871", "url": "https://gl.wikipedia.org/wiki?curid=153078", "title": "Kassaman", "text": "Kassaman ou Qassaman (do \u00e1rabe: \"Prometemos\", \u0642\u064e\u0633\u064e\u0645\u064b\u0627\u200e) \u00e9 o himno nacional de Alxeria. Foi adoptado en 1963, pouco tempo despois de acadar a independencia de Francia. A letra foi escrita por Mufdi Zakariah en 1955 mentres estaba preso polas forzas coloniais francesas. O compositor da m\u00fasica \u00e9 o exipcio Mohamed Fawzi."}
{"id": "153079", "revid": "5132", "url": "https://gl.wikipedia.org/wiki?curid=153079", "title": "Qassaman", "text": ""}
{"id": "153090", "revid": "88215", "url": "https://gl.wikipedia.org/wiki?curid=153090", "title": "Club Deportivo Estradense", "text": "O Club Deportivo Estradense \u00e9 un club de f\u00fatbol galego do concello da Estrada. Foi fundado en 1925 e milita na Preferente Auton\u00f3mica.\nHistoria.\nO equipo foi fundado en 1925 por Emilio Velasco Garc\u00eda, comandante do Batall\u00f3n de Reserva da Estrada e primeiro presidente do Club, e mais o empresario Jes\u00fas Dur\u00e1n Taboada. Pediron a colaboraci\u00f3n do alcalde Benito Vigo Munilla, mais non houbo apoio por falta de orzamento. O equipo naceu con xogadores afeccionados da vila e alg\u00fan militar do destacamento local, coa idea de federar o club a curto prazo. Por ent\u00f3n non hab\u00eda un lugar para practicar f\u00fatbol, debido a que no antigo Campo da Pira se constru\u00edra a Praza de Abastos.\nO primeiro partido xogouse en Caldas de Reis o 31 de maio de 1925 contra un equipo de Padr\u00f3n, con vitoria do Estradense por 3-2. O uniforme foi camisa de cor vermella, e o primeiro equipo estaba formado por Pereira; Lueiro, Jes\u00fas; Emilio, C\u00e1ndido, Xestoso; Rey, Carballeda, C\u00e9sar, Campos e Pepucho. Xog\u00e1ronse posteriormente varios encontros noutras localidades, con numerosa presenza de afeccionados estradenses atra\u00eddos polas excursi\u00f3ns organizadas en paralelo \u00f3s partidos.\nA xunta directiva alugou un terreo onde est\u00e1 o chal\u00e9 da familia Blanco, para constru\u00edr un campo, co\u00f1ecido como A Decoita ou O Barrio Novo. Nel xogouse o primeiro partido oficial en abril de 1926 contra o Trust Escolar de Santiago de Compostela. O partido rematou 4-3 a prol do Estradense, que formaron con C\u00e1ndido, D\u00edaz, Mella; Juanito, C\u00e1ndido, Cant\u00f3n; Seso, Rey, Reino, Jes\u00fas e Carballeda. No ano 1926 o Deportivo Estradense figura federado na Serie C Rexional, terceira categor\u00eda a nivel galego.\nO campo de herba do Barrio Novo ou da Decoita foi valado e constru\u00edronse bancadas en chanzos aproveitando o desnivel do terreo. Inaugurouse en marzo de 1927, o martes de Pascua, e nel xogaron o Celta de Vigo, o Eiri\u00f1a CF de Pontevedra e outros clubs galegos punteiros.\nA comezos da d\u00e9cada de 1930 os propietarios reclamaron os terreos do campo. Meses despois a xunta directiva presidida por Manuel Dur\u00e1n Esmor\u00eds alugou unha carballeira \u00e1 familia Leyes -detr\u00e1s da actual estaci\u00f3n de autobuses- na que se fixo un campo de reducidas dimensi\u00f3ns, aberto, cunha lixeira costa e cunha toxeira contigua que serv\u00eda como vestiario precario. Por\u00e9n, no primeiro lustro da d\u00e9cada de 1930 o f\u00fatbol estradense acadou o seu m\u00e1ximo nivel, con xogadores como Gonzalo Varela Agrelo, que ser\u00eda xogador e capit\u00e1n do Celta en Primeira Divisi\u00f3n durante varios anos; Enrique Dur\u00e1n, a proba polo Celta nunha pretempada; Manolo Torrado, pretendido polo Oviedo; Augusto Reino, xogador do Eiri\u00f1a; Pedro Sande, posteriormente xogador do Pontevedra e Verino Dur\u00e1n, quizais tecnicamente o mellor xogador da Estrada, entre outros xogadores locais que por diversas circunstancias non puideron destacar en clubs de superior categor\u00eda. A guerra civil coutou as aspiraci\u00f3ns deportivas de varios xogadores, e causou a morte a Secundino Campos Pego, dese\u00f1ador do escudo do equipo, redactor do primeiro Regulamento e compositor dun himno. Coa chegada do Franquismo o equipo houbo modificar o seu uniforme, deixando a cor vermella.\nTras a fin da guerra a familia Leyes recuperou os seus terreos. A rapazada \u00eda xogar os seus partidos \u00f3 Campo da Feira, costa arriba e costa abaixo, e despois a un recinto na explanada onde o Concello botaba o lixo, atravesado por unha li\u00f1a de alta tensi\u00f3n el\u00e9ctrica. Ped\u00eduselle ao Concello que acondicionase o recinto nacendo as\u00ed o Campo da Baiuca.\nEn 1959, coincidindo coa chegada \u00e1 Alcald\u00eda de Mario Blanco Fuentes, retomouse un proxecto para a construci\u00f3n dun grande estadio deportivo redactado en 1942 polo arquitecto Juan Argenti, creando para tal efecto unha comisi\u00f3n, na que estaban integradas t\u00f3dalas entidades sociais e deportivas estradenses. O proxecto ambicionaba a creaci\u00f3n do terceiro estadio mais grande de Galicia despois de Bala\u00eddos e Riazor.\nEn 1960, con Federico Ram\u00edrez Calvo como presidente, o equipo inscribiuse no Torneo R\u00edas Baixas. Tras o mal papel do equipo na liga o presidente deixou o posto a Jos\u00e9 Araujo Ulloa. En 1962 o equipo pasou a xogar o campionato de Serie A Rexional, onde se mantivo at\u00e9 1978. A comezos da d\u00e9cada de 1970 creouse unha secci\u00f3n de balonm\u00e1n, que chegou a ser un equipo punteiro nas competici\u00f3ns provinciais.\nLogo de varios anos en Primeira e Segunda Rexional, acadouse o ascenso a Rexional Preferente en 1988, e tres anos m\u00e1is tarde ascendeuse a Terceira Divisi\u00f3n]], onde se mantivo sete tempadas. Nunha delas logrouse a clasificaci\u00f3n para xogar a Copa do Rei de F\u00fatbol.\nExistira con anterioridade un equipo filial denominado Atl\u00e9tico Estradense e un equipo na categor\u00eda xuvenil, mais nestes anos, baixo a presidencia de Alfonso Varela V\u00e1zquez -a m\u00e1is longa da historia do club con 18 anos en d\u00faas etapas-, intentouse facer unha base con equipos de todas as categor\u00edas. Levouse tam\u00e9n a cabo unha fusi\u00f3n de todas as modalidades deportivas existentes dentro dun proxecto denominado Grupo Deportivo Estradense."}
{"id": "153091", "revid": "10599", "url": "https://gl.wikipedia.org/wiki?curid=153091", "title": "Portonovo Sociedade Deportiva", "text": "O club Portonovo Sociedade Deportiva \u00e9 un club de f\u00fatbol de Galicia, da cidade de Portonovo, na provincia de Pontevedra. Foi fundado en 1948 e actualmente milita no Grupo 5 da Primeira Auton\u00f3mica de Galicia."}
{"id": "153092", "revid": "98629", "url": "https://gl.wikipedia.org/wiki?curid=153092", "title": "A homosexualidade na historia", "text": "Ao falarmos da homosexualidade ao longo da historia, c\u00f3mpre ter presente que as relaci\u00f3ns afectivas, sexuais e sexoafectivas entre persoas do mesmo sexo estiveron presentes en todas as \u00e9pocas da historia. Con moita frecuencia os diferentes r\u00e9ximes pol\u00edticos val\u00e9ronse da reprobaci\u00f3n de certas formas de sexualidade para exerceren sobre o individuo o seu control. As\u00ed, as relaci\u00f3ns homosexuais tiveron diferente grao de aceptaci\u00f3n segundo a \u00e9poca e a cultura.\nPrehistoria.\nAs representaci\u00f3ns art\u00edsticas da \u00e9poca paleol\u00edtica recollen tam\u00e9n pr\u00e1cticas sexuais. Entre elas, ademais de tr\u00edos, masturbaci\u00f3n ou sexo oral, vense escenas de sexo homosexual, tanto entre homes como entre mulleres. Varios gravados en pedra da cova francesa de La Marche mostran a unha muller fac\u00e9ndolle un cunnilingus a outra e un coito anal entre dous homes. No abrigo rupestre de Laussel, en Dordo\u00f1a, outro gravado representa a d\u00faas mulleres coas pernas entrelazadas, e no sitio arqueol\u00f3xico alem\u00e1n de Gonnersdorf decenas de placas mostran parellas de mulleres.\nTam\u00e9n se conservan pezas que poden ser interpretadas como bast\u00f3ns de mando, pero cuxa forma suxire alg\u00fan tipo de uso como xoguete sexual. \u00c9 o caso do bast\u00f3n tallado hai 13\u00a0000 anos nun corno de reno, atopado na cova francesa de Gorge d'Enfer, e que est\u00e1 coroado por dous penes. Mide 9,5 cent\u00edmetros de ancho e 11,5 de alto. No Museo Nacional de Prehistoria de Francia, en Dordo\u00f1a, hai unha colecci\u00f3n de falos de entre 20 e 30 cent\u00edmetros que foron empregados como decoraci\u00f3n ou como consolador.\nGrecia antiga.\nNa Grecia antiga a \"pederastia\" (do grego \"\u03c0\u03b1\u03b9\u03b4\u03b5\u03c1\u03b1\u03c3\u03c4\u03af\u03b1\", derivado de \"\u03c0\u03b1\u1fd6\u03c2\" (\"pais\"), rapaz, e \"\u1f10\u03c1\u03b1\u03c3\u03c4\u03ae\u03c2\" (\"erast\u0113s\") amante) foi unha instituci\u00f3n social aceptada e de prestixio. O termo \"pederastia\" non ti\u00f1a o significado que lle damos hoxe, sen\u00f3n que se trataba dunha relaci\u00f3n entre un home adulto (o \"erasta\") e un moci\u00f1o adolescente (o \"eromeno\") na que aquel lle procuraba e lle proporcionaba a este formaci\u00f3n e tutela. A sociedade grega consideraba a pederastia a forma m\u00e1is elevada do amor, a\u00ednda que se pod\u00edan apreciar diferenzas entre as diferentes \"polis\". En Creta, segundo Estrab\u00f3n, a introduci\u00f3n do mozo \u00e1s amizades masculinas fac\u00edase mediante un rapto ritual, seguido dunha viaxe de varios meses durante a cal a parella se dedicaba \u00e1 caza e participaba en banquetes, e tras da cal celebraban o retorno con solemnidade e con regalos, consistentes nun equipo de guerra, co cal o \"eromeno\" pasaba a ser compa\u00f1eiro de armas do \"erasta\".\nO amor aos rapaces era unha pr\u00e1ctica libre no sentido de que non s\u00f3 non estaba penada pola lei sen\u00f3n que estaba admitida pola opini\u00f3n e ti\u00f1a s\u00f3lidos apoios en instituci\u00f3ns militares e pedag\u00f3xicas. Certos ritos e festas relixiosas procuraban o favor da divindade, que deb\u00eda protexela. Tam\u00e9n era unha pr\u00e1ctica culturalmente valorada por toda unha literatura que a enxalzaba e achegaba reflexi\u00f3ns que fundamentaban a s\u00faa excelencia. Pero ao mesmo tempo exist\u00edan actitudes de desprezo polos mozos demasiado f\u00e1ciles ou demasiado interesados, de descualificaci\u00f3n dos homes efeminados, de rexeitamento de condutas que se consideraban vergo\u00f1entas. A diversidade das apreciaci\u00f3ns e a complexidade do xogo de valoraci\u00f3ns e desvaloraci\u00f3ns sobre as pr\u00e1cticas homosexuais fac\u00edan dificilmente descifrable a moral que as gobernaban. As\u00ed se percibe no discurso de Pausanias de Atenas no que mostra o dif\u00edcil que \u00e9 saber se Atenas \u00e9 favorable ou hostil ao amor entre un home e un mozo.\nNa s\u00faa orixe a pederastia foi o resultado de sociedades fortemente militarizadas, Como Tebas, Esparta ou Creta, nas cales os rapaces abandonaban as s\u00faas familias a unha idade moi temper\u00e1 para viviren en comunidades militares de homes que se encargaban da s\u00faa formaci\u00f3n. O adulto deb\u00eda ser un home culto e maior de vinte anos, o rapaz non deb\u00eda ter menos de doce nin m\u00e1is de dezaoito. A aparici\u00f3n dos primeiros pelos da barba interromp\u00eda esta relaci\u00f3n. O acto sexual aceptado era a c\u00f3pula intercrural (entre as coxas) en posici\u00f3n ergueita fronte a fronte, na que o mozo adoptaba unha actitude pasiva. A penetraci\u00f3n anal non se practicaba, pois rebaixar\u00eda ao futuro cidad\u00e1n ao papel submiso dos escravos e das mulleres.\nPracticamente a \u00fanica referencia que temos da homosexualidade feminina no eido cultural grego \u00e9 a obra da poetisa Safo de Lesbos, da cal s\u00f3 se conserva unha reducida parte.\nCo paso do tempo a moral estoica, co seu control das paix\u00f3ns, foi ga\u00f1ando terreo e foise estendendo a idea de que a sexualidade e a procreaci\u00f3n deben ir xuntas, como se ve en \"Os Amores\", do s\u00e9culo II, atribu\u00edda a Luciano. M\u00e1is adiante os pais da Igrexa, seguindo este discurso, concibir\u00e1n o sexo como parte da funci\u00f3n reprodutiva, e ver\u00e1n na homosexualidade unha ameaza para o futuro da especie. A eficacia deste argumento \u00e9 tal que perdura ata os nosos d\u00edas.\nMitolox\u00eda.\nA mitolox\u00eda grega reflicte a normalizaci\u00f3n das relaci\u00f3ns homosexuais emparellando \u00e1s s\u00faas divindades con cadanseu amante: Zeus raptou a Ganimedes, do que se namorara; o amor de Heracles por Iolano era celebrado cunha festa anual (a \"Iolaleia\") en Tebas; o amor de Apolo por Xacinto celebr\u00e1base en Esparta; Aquiles tam\u00e9n \u00e9 presentado co seu amante; Orfeo amaba a Calais, a quen as mulleres tracias mataron levadas polos celos; e tantos outros exemplos.\nPobo de Israel.\nO xuda\u00edsmo amosouse tradicionalmente interesado polo derramamento impropio do esperma. Nesta cuesti\u00f3n incl\u00faese a prohibici\u00f3n da masturbaci\u00f3n e dos actos homosexuais e a obriga do levirato: procurarlle un fillo \u00e1 vi\u00fava do consangu\u00edneo para que non quede desamparada e se poida beneficiar da herdanza. Os motivos son principalmente dous: nunha cultura agraria e gandeira a procreaci\u00f3n era unha necesidade, e por outro lado era preciso distanciarse das pr\u00e1cticas id\u00f3latras dos pobos veci\u00f1os, que reproduc\u00edan o nacemento do cosmos en ritos de hierogamia e prostituci\u00f3n sagrada.\nMoitos dos motivos de \u00edndole relixiosa que se esgrimen hoxe para rexeitar a homosexualidade prove\u00f1en dunha interpretaci\u00f3n pouco acertada ou manipulada do Antigo Testamento. En particular o dogma cat\u00f3lico est\u00e1 sustentado principalmente por X\u00e9nese 19, 1-11; Lev\u00edtico 18-22, 20, 13 e polos textos de Paulo, Romanos 1, 26-28; pero tam\u00e9n por I Corintios 6, 9-10; Xudas 6-7; II Pedro 2, 4; e I Timoteo 9-10.\nA X\u00e9nese 19, 1-11 describe a chegada duns anxos do Se\u00f1or a casa de Lot e a insistencia dos sodomitas que quer\u00edan achegarse a eles (segundo a Biblia galega), deitarse con eles (segundo a espa\u00f1ola) ou co\u00f1ecelos (segundo a traduci\u00f3n de N\u00e1car Colunga). Hai que lembrar que o verbo \"co\u00f1ecer\" s\u00f3 ten unha significaci\u00f3n sexual en 10 das 943 ocasi\u00f3ns nas que se emprega na Biblia (16 de 822 segundo Javier Gafo). A interpretaci\u00f3n m\u00e1is filol\u00f3xica desta pasaxe ve nela a infracci\u00f3n da obriga da hospitalidade, sagrada entre un pobo n\u00f3made como o xudeu. Ezequiel 16, 49 refrenda esta interpretaci\u00f3n: \"Este foi o crime da t\u00faa irm\u00e1 Sodoma: orgullo, voracidade, indolencia da \"dolce vita\" tiveron el e as s\u00faas fillas; non socorreron \u00f3 pobre e \u00f3 indixente\". A identificaci\u00f3n do pecado de Sodoma coa homosexualidade \u00e9 moi serodia, non aparece ata o s\u00e9culo I da man de Fil\u00f3n de Alexandr\u00eda, xudeu na di\u00e1spora.\nO Lev\u00edtico 18-22 cualifica de \"abominaci\u00f3n\" deitarse un home con outro como se fose muller. Nada fala da homosexualidade feminina. Esta prescrici\u00f3n ins\u00edrese nun contexto no que a regulaci\u00f3n dos matrimonios mixtos e entre parentes, a observancia dos c\u00f3digos de pureza que derivaban do ciclo menstrual e da emisi\u00f3n de esperma, e a aversi\u00f3n \u00e1 promiscuidade, \u00e1 nudez p\u00fablica e ao amor homosexual eran as notas distintivas do pobo xudeu como grupo diferenciado. O Lev\u00edtico non leva conta de cuesti\u00f3ns de orde moral, sen\u00f3n ritual, e consid\u00e9rase que as pr\u00e1cticas sexuais denotan o grao de pureza legal sen entrar en cualificaci\u00f3ns de tipo \u00e9tico.\nPaulo de Tarso, en Corintios 6, 9-10, advirte que non herdar\u00e1n o Reino nin os \"pornoi\" (homosexuais activos) nin os \"arsenokoitai\" (homosexuais pasivos), entre outras pr\u00e1cticas desagradables a Deus. Est\u00e1 impl\u00edcita aqu\u00ed a diferenza entre as pr\u00e1cticas sexuais, que son condenables, e a natureza sexual b\u00e1sica do individuo, que non o \u00e9. En Romanos 1, 26, a \u00fanica referencia da Biblia ao lesbianismo, pres\u00e9ntase todo comercio carnal extramatrimonial como algo contranatural, entendido isto como aquilo que non se axusta ao que se presenta na Natureza. De novo estamos ante un texto m\u00e1is descritivo que moral.\nRoma antiga.\nEn Roma os pedagogos non gardan contacto emocional cos seus disc\u00edpulos. A actividade desenvolvida no \"gymnasion\" polos rapaces gregos, que loitaban espidos, a xu\u00edzo de Escipi\u00f3n destr\u00fae a tradici\u00f3n da modestia. A pesar desta prevenci\u00f3n romana contra a \"pederastia\", as pr\u00e1cticas homosexuais foron cousa frecuente, especialmente entre as clases m\u00e1is elevadas. Non consta que se castigasen os actos homosexuais como delito, salvo cando houbese violaci\u00f3n, polo menos ata o s\u00e9culo III.\nNos primeiros tempos do cristianismo reinaba no Imperio o pensamento plat\u00f3nico, que sosti\u00f1a unha postura pesimista con respecto ao corpo, c\u00e1rcere da alma. Asemade a filosof\u00eda estoica f\u00edxose moi presente nestes tempos de nacemento do cristianismo, e con ela a busca do natural. A transgresi\u00f3n dos roles de x\u00e9nero era considerada contranatural, por exemplo a pasividade sexual nun home, que s\u00f3 lles era admitida a rapaces, mulleres e escravos, persoas afastadas das estruturas de poder.\nO grao de aceptaci\u00f3n social era tal que o emperador Ner\u00f3n casou d\u00faas veces con homes, recibindo un deles honras de emperatriz. Tam\u00e9n o emperador Hadriano mantivo con Antinoo unha relaci\u00f3n tan estreita que \u00e1 s\u00faa morte o deificou, cubriu o imperio de estatuas que representasen a s\u00faa fermosura e fundou en Mantinea un or\u00e1culo co seu nome que celebraba misterios anuais. Sendo novo, o mesmo Hadriano fora amante de Traxano. De C\u00e9sar s\u00e1bese que tivo amores con Nicomedes, rei de Bitinia, o cal lle valeu cr\u00edticas, non por escoller un home, sen\u00f3n por adoptar o rol \"pasivo\" na relaci\u00f3n. Tam\u00e9n a literatura enxalza o amor entre homes, nos versos de Ovidio, Virxilio e Marcial.\nDo amor l\u00e9sbico s\u00e1bese ben pouco, seguramente debido ao patriarcalismo reinante, e non chegou a ter un protagonismo destacado.\nO emperador Constante, notorio homosexual, ditou un edito no ano 342 que deixaba f\u00f3ra da lei os matrimonios do mesmo sexo e mandaba castigar a aqueles \"que se entreguen a un esposo como unha muller\", \u00e9 dicir, os actos homosexuais de natureza \"pasiva\". Na mesma direcci\u00f3n foron as leis ditadas por Teodosio I no ano 390 e por Xustiniano no 599.\nEuropa medieval.\nA primeira Idade Media foi tolerante no referente \u00e1 aceptaci\u00f3n das pr\u00e1cticas homosexuais, pero cando cae a cultura romana a moral sexual comezou a derivar cara a posici\u00f3ns cada vez m\u00e1is rigorosas. O sentido do natural presente no pensamento asc\u00e9tico mantense durante este per\u00edodo, coa s\u00faa concepci\u00f3n do sexo como medio para a procreaci\u00f3n dentro do matrimonio. As pr\u00e1cticas homosexuais relacion\u00e1banse co paganismo. Nesta \u00e9poca Agosti\u00f1o de Hipona inventou o concepto de pecado orixinal vencellado ao sexo, dentro da visi\u00f3n negativa do pracenteiro.\nOs libros penitenciais reflicten o grao de aceptaci\u00f3n das pr\u00e1cticas sexuais non convencionais, menor para a homosexualidade masculina que para a feminina. Por\u00e9n o condenado non era a homosexualidade da pr\u00e1ctica, sen\u00f3n o seu car\u00e1cter contranatural, pois nas parellas heterosexuais a sodom\u00eda pen\u00e1base co mesmo castigo. Ata o s\u00e9culo XIII as poucas leis contrarias \u00e1s relaci\u00f3ns entre persoas do mesmo sexo foron executadas sen intervenci\u00f3n da Igrexa. As\u00ed, na Hispania visigoda a lexislaci\u00f3n ariana bate contra a tolerancia cat\u00f3lica e no ano 650 aparece unha lei que condenaba as pr\u00e1cticas homosexuais coa pena de castraci\u00f3n. No s\u00e9culo X o galego San Paio foi martirizado por non aceptar as demandas amorosas do Califa de C\u00f3rdoba.\nDentro do \u00e1mbito mon\u00e1stico florece unha literatura amorosa que canta o amor entre homes. O te\u00f3logo Alcu\u00edno, intelectual da corte de Carlomagno, pres\u00e9ntase como un \"padre amante, que lambe sempre o teu peito e con b\u00e1goas o lava, amado\". Os autores que cultivan este x\u00e9nero non se laian por seren homosexuais, sen\u00f3n por transgrediren o celibato, estado ideal e admirado. Igualmente no s\u00e9culo XI Santo Anselmo de Canterbury e Santo Aelredo, abade do mosteiros de Rielvax, en Inglaterra. A literatura sobre o tema era sumamente popular, e deste xeito entre os s\u00e9culos XI e XII florece unha produci\u00f3n po\u00e9tica que olla para atr\u00e1s en busca da antig\u00fcidade greco-romana. A meirande parte dos homes que cultivaron este x\u00e9nero eran eclesi\u00e1sticos ben respectados. As\u00ed cregos, abades, bispos e mesmo alg\u00fan papa gozaron da compa\u00f1a dos seus amantes, do mesmo xeito que se sabe que Ricardo Coraz\u00f3n de Le\u00f3n compart\u00eda leito con Filipe II de Francia.\nA \"adelphopoiesis\".\nA igrexa cat\u00f3lica adoitaba celebrar unha cerimonia de uni\u00f3n entre homes chamada \"adelphopoiesis\", a trav\u00e9s da cal se institu\u00eda unha unidade an\u00e1loga \u00e1 familiar. A celebraci\u00f3n da adelphopoiesis gozou de bastante popularidade ata o Concilio de Trento. Do mesmo xeito que o matrimonio heterosexual, a adelphopoiesis empreg\u00e1base como medio para establecer relaci\u00f3ns de alianza entre familias, polo que con frecuencia era alentada polos pais dos contraentes."}
{"id": "153093", "revid": "98629", "url": "https://gl.wikipedia.org/wiki?curid=153093", "title": "Vicente del Bosque", "text": "Vicente del Bosque Gonz\u00e1lez, nado en Salamanca o 23 de decembro de 1950, \u00e9 un adestrador de f\u00fatbol e exfutbolista espa\u00f1ol, que xogaba de centrocampista. \u00c9 o seleccionador da selecci\u00f3n de f\u00fatbol de Espa\u00f1a desde xullo de 2008 ata agosto de 2016.\nOs seus maiores \u00e9xitos na s\u00faa carreira deportiva como xogador foron cinco Ligas e catro Copas do Rei co Real Madrid. Como adestrador os maiores logros alcanzounos co Real Madrid e coa selecci\u00f3n espa\u00f1ola, con d\u00faas Ligas, d\u00faas Ligas de Campi\u00f3ns, unha Copa Intercontinental, d\u00faas Eurocopas e unha Copa Mundial de F\u00fatbol.\nO 3 de febreiro de 2011, foille concedido polo rei Xo\u00e1n Carlos I de Espa\u00f1a o t\u00edtulo de primeiro \"marqu\u00e9s de Del Bosque\". O 1 de abril de 2011 foi investido doutor honoris causa pola Universidade de Castela-A Mancha reco\u00f1ecendo tanto a s\u00faa val\u00eda persoal como traxectoria e palmar\u00e9s deportivo.\n\u00c9 o \u00fanico adestrador que ga\u00f1ou a Copa Mundial de F\u00fatbol (2010), a Eurocopa (2012) -coa selecci\u00f3n- e a Liga de Campi\u00f3ns da UEFA de clubs (neste caso d\u00faas) -co Real Madrid-. E \u00e9 o segundo adestrador en conseguir o dobrete Mundial e Eurocopa tras o seleccionador alem\u00e1n Helmut Sch\u00f6n (ga\u00f1ador da Eurocopa de 1972 e do Mundial de 1974).\nTraxectoria como xogador.\nVicente del Bosque xogou na posici\u00f3n de centrocampista un total de 441 partidos oficiais. Debutou no f\u00fatbol nacional nas filas do Club Deportivo Salmantino (filial da Uni\u00f3n Deportiva Salamanca), onde foi m\u00e1ximo goleador con s\u00f3 17 anos.\nDesenvolveu practicamente toda a s\u00faa posterior vida como xogador no Real Madrid, primeiro no Castilla, para pasar, tras un ano de cesi\u00f3n ao C\u00f3rdoba Club de F\u00fatbol e dous ao Club Deportivo Castell\u00f3n, ao Real Madrid definitivamente, onde permaneceu como titular do primeiro equipo durante 11 tempadas, ata 1984, ga\u00f1ando con este \u00faltimo club cinco t\u00edtulos de Liga e catro t\u00edtulos de Copa do Rei. Destacou pola s\u00faa visi\u00f3n de xogo e a s\u00faa capacidade de organizaci\u00f3n.\nAdemais foi internacional en 18 ocasi\u00f3ns con Espa\u00f1a, xogando a Eurocopa de 1980. Marcou un gol.\nTraxectoria como adestrador.\nReal Madrid.\nUnha vez abandonada a pr\u00e1ctica do f\u00fatbol, Vicente del Bosque incorporouse como t\u00e9cnico nas categor\u00edas inferiores do Real Madrid. En marzo de 1994, debutou como adestrador do primeiro equipo do Real Madrid tras a destituci\u00f3n de Benito Floro, pero s\u00f3 ocupou o posto un par de meses, volvendo logo ao seu traballo na canteira branca. Da mesma forma, tras a destituci\u00f3n de Jorge Valdano dirixiu interinamente durante dous partidos ao primeiro equipo a principios de 1996, vencendo en San Mam\u00e9s por 0-5 e no Estadio Carlos Tartiere ao Real Oviedo por 2-3, ata a contrataci\u00f3n de Arsenio Iglesias.\nFinalmente, na tempada 1999/00, o club decidiu encargarlle de xeito estable a direcci\u00f3n do primeiro equipo en substituci\u00f3n de John Benjamin Toshack. Durante os primeiros d\u00edas do ano 2000, participou no primeiro Mundial de Clubs, logrando o cuarto posto ao perder nos tiros de penalti ante o Necaxa, equipo mexicano que conseguira a Copa de Campi\u00f3ns da CONCACAF.\nPouco logo de conseguir a Liga de Campi\u00f3ns de 2000, chegou \u00e1 presidencia do club Florentino P\u00e9rez e comezou a co\u00f1ecida como \u00abEra Gal\u00e1ctica\u00bb do Real Madrid, ao incorporar a tres ga\u00f1adores do Bal\u00f3n de Ouro como Lu\u00eds Figo, Zinedine Zidane e Ronaldo.\nNas s\u00faas catro tempadas como adestrador do primeiro equipo, Del Bosque conseguiu en total d\u00faas Champions League (2000 e 2002), d\u00faas Ligas (2001 e 2003), unha Supercopa de Espa\u00f1a en 2001, unha Supercopa de Europa en 2002 e unha Copa Intercontinental en 2002.\nEn xu\u00f1o de 2003, un d\u00eda despois de que o Real Madrid conseguise o seu vix\u00e9simo noveno t\u00edtulo de Liga, o club informou de que non se lle renovar\u00eda o contrato, que expiraba o 30 de xu\u00f1o dese mesmo ano, medida criticada polo adestrador.\nBe\u015fikta\u015f e C\u00e1diz.\nNa tempada 2004/2005, foi contratado polo Be\u015fikta\u015f turco, pero en plena tempada e cuns resultados non satisfactorios, o club decidiu prescindir dos seus servizos.\nEn xu\u00f1o de 2007, entrou a formar parte do organigrama t\u00e9cnico do C\u00e1diz CF da man de Arturo Baldasano, cargo que abandonou aos poucos meses tras a marcha deste.\nSelecci\u00f3n espa\u00f1ola.\nEn xullo de 2008 confirmouse o seu nomeamento como seleccionador nacional espa\u00f1ol en substituci\u00f3n de Luis Aragon\u00e9s, debutando con vitoria por 0-3 o 20 de agosto de 2008 nun amigable fronte \u00e1 Selecci\u00f3n de Dinamarca.\nEn xu\u00f1o de 2009 disputou a Copa Confederaci\u00f3ns, na que conseguiu o terceiro posto, tras vencer, na pr\u00f3rroga, a Sur\u00e1frica por 3-2 na final de consolaci\u00f3n.\nEntre setembro de 2008 e outubro de 2009, conseguiu a clasificaci\u00f3n de Espa\u00f1a para o Mundial de Sur\u00e1frica de 2010, ga\u00f1ando todos os partidos da fase clasificatoria.\nO 3 de xullo de 2010 a selecci\u00f3n espa\u00f1ola conseguiu por primeira vez na s\u00faa historia o pase a unhas semifinais dun Campionato do Mundo de f\u00fatbol, ao vencer 1-0 a Paraguai. O 7 de xullo, alcanzou tam\u00e9n por vez primeira a clasificaci\u00f3n para unha final dun Campionato do Mundo, tras ga\u00f1ar 1-0 a Alema\u00f1a, final que ga\u00f1ar\u00eda o d\u00eda 11 de xullo por 1-0 aos Pa\u00edses Baixos.\nO 1 de xullo de 2012, apenas dous anos logo de facer historia ga\u00f1ando a Copa Mundial, conseguiu anotar un t\u00edtulo m\u00e1is no seu palmar\u00e9s, levando \u00e1 Selecci\u00f3n de Espa\u00f1a \u00e1 vitoria na Eurocopa fronte a Italia por 4-0, convert\u00e9ndose as\u00ed no segundo adestrador na historia do f\u00fatbol en conseguir unha Eurocopa e un Mundial tras Helmut Scho\u00ebn.\nVida persoal.\nO seu pai \u00e9 Ferm\u00edn del Bosque e a s\u00faa nai \u00e9 Mar\u00eda del Carmen Gonz\u00e1lez. Contraeu matrimonio con Mar\u00eda de la Sant\u00edsima Trinidad L\u00f3pez e ten dous fillos e unha filla: Vicente, Gema e \u00c1lvaro."}
{"id": "153094", "revid": "89787", "url": "https://gl.wikipedia.org/wiki?curid=153094", "title": "Cuentos chinos para ni\u00f1os del Jap\u00f3n", "text": "Cuentos chinos para ni\u00f1os del Jap\u00f3n \u00e9 o quinto \u00e1lbum da banda espa\u00f1ola de indie Love of Lesbian. No segundo disco en castel\u00e1n tras \"Maniobras de escapismo\", os barceloneses editaron este \u00e1lbum formado por catorce canci\u00f3ns en 2007."}
{"id": "153097", "revid": "98629", "url": "https://gl.wikipedia.org/wiki?curid=153097", "title": "Templo de Santalla de B\u00f3veda", "text": "O templo romano de Santalla de B\u00f3veda \u00e9 un santuario tardorromano datado entre os s\u00e9culos II e IV, situado na parroquia de Santalla de B\u00f3veda de Mera, concello de Lugo, a uns 14 quil\u00f3metros da capital. Est\u00e1 semisoterrado a car\u00f3n da actual igrexa de Santalla. Foi descuberto en 1926 e os arque\u00f3logos non souberon dar ata agora unha explicaci\u00f3n segura da s\u00faa orixe e finalidade.\nAdm\u00edtese que se trata dun templo pag\u00e1n, con diferentes teor\u00edas sobre a s\u00faa finalidade, cristianizado s\u00e9culos m\u00e1is tarde. Est\u00e1 considerado un \"unicum\", \u00f3 non existir ning\u00fan outro edificio das mesmas caracter\u00edsticas en todo o territorio ocupado polo imperio romano.\nEn 1931 foi declarado Monumento Nacional, e en 1985 Ben de Interese Cultural.\nDescubrimento e restauraci\u00f3n.\nNon existen datos do monumento ata primeiros do s\u00e9culo XX. Foi Jos\u00e9 Mar\u00eda Penado, p\u00e1rroco de Santalla desde 1909, quen descubriu os restos cando fac\u00eda obras de reparaci\u00f3n na igrexa parroquial moderna, guiado por tradici\u00f3ns orais que falaban da existencia dun templo soterrado. O momento preciso da descuberta non est\u00e1 documentado; o caso \u00e9 que non se fixo p\u00fablica at\u00e9 o ver\u00e1n de 1926. Nese ano a noticia chegou \u00e1 Comisi\u00f3n de Monumentos Hist\u00f3rico-Art\u00edsticos de Lugo, quen encargou a Luis L\u00f3pez-Mart\u00ed, director nesa altura do Museo Diocesano Hist\u00f3rico-Arqueol\u00f3xico de Lugo, a escavaci\u00f3n e recuperaci\u00f3n dos restos.\nA desafortunada forma na que se realizaron as primeiras escavaci\u00f3ns provocou o derrubamento de toda a parte superior da b\u00f3veda. Dela queda memoria polas fotograf\u00edas realizadas daquela, as acuarelas de El\u00edas de Segura de 1927 e alg\u00fans restos con pinturas xeom\u00e9tricas que se conservan nos museos Provincial e Catedralicio de Lugo.\nArredor dos anos cincuenta do pasado s\u00e9culo, realizouse unha nova campa\u00f1a de escavaci\u00f3ns dirixida por Manuel Chamoso Lamas. Estes traballos evidenciaron existencia da piscina central, que estaba atacada de entullo e cuberta por un lousado de pedra.\nNos anos setenta volveron facerse obras de restauraci\u00f3n e mantemento dos restos, que inclu\u00edron unha placa de cemento sobre a estrutura para evitar definitivamente os problemas de escorras da chuvia sobre o edificio.\nArredores.\nSantalla de B\u00f3veda at\u00f3pase a uns 14 km ao suroeste da cidade de Lugo, no val do r\u00edo Mera. Este val \u00e9 dunha gran riqueza arqueol\u00f3xica, pois sit\u00faanse nel m\u00e1is de media ducia de castros. O m\u00e1is pr\u00f3ximo \u00e9 o de Corvazal, situado a pouco m\u00e1is de medio quil\u00f3metro do templo. Con todo, tr\u00e1tase de castros con extensi\u00f3ns inferiores a unha hect\u00e1rea. Tam\u00e9n se deron numerosos achados de procedencia romana, como a estela de Crecente, que se atopou na parroquia de San Pedro de Mera.\nAdemais a V\u00eda XIX discorr\u00eda polas inmediaci\u00f3ns do templo. A\u00ednda que o trazado exacto da v\u00eda nesta \u00e1rea est\u00e1 a\u00ednda en discusi\u00f3n, suponse paralela ao r\u00edo e pasar\u00eda a uns dous quil\u00f3metros ao sur de Santalla. En San Romao da Retorta (concello de Gunt\u00edn, a uns seis quil\u00f3metros de B\u00f3veda) atopouse nos anos oitenta o miliario de Cal\u00edgula, datado no 40 e adicado a este emperador. Amais, nunhas escavaci\u00f3ns de 2002 deuse con restos dunha calzada romana case ao p\u00e9 do templo. Na s\u00faa tese doutoral sobre o edificio, Montenegro R\u00faa incl\u00ednase por considerar que se trate dun ramal secundario desta v\u00eda, quizais o cami\u00f1o que un\u00eda Lucus co campamento romano da Ciadella, no concello de Sobrado dos Monxes.\nEstrutura do edificio.\nO templo \u00e9 de planta cadrada, duns 6x6 metros interiores, cunha nave central con b\u00f3veda de can\u00f3n da que s\u00f3 se conservan os comezos, cubertos por pinturas sobre estuco. No centro pos\u00fae unha pequena piscina ou estanque, de aproximadamente 3x3 m e de escasa profundidade, con tres columnas \u00f3 seu redor. Na fachada \u00e1brese un pequeno adro con d\u00faas columnas \"in antis\". A porta presenta arco de ferradura, o m\u00e1is antigo da arquitectura espa\u00f1ola.\nSobre esta edificaci\u00f3n foi levantada posteriormente unha segunda planta, actualmente desaparecida salvo un resto da parede e do comezo da b\u00f3veda superior. Esta ampliaci\u00f3n superior explica que por veces se designe como \"cripta\" o templo orixinal.\nPinturas.\nAs pinturas da b\u00f3veda son un dos elementos m\u00e1is caracter\u00edsticos do templo e constit\u00faen un conxunto mural \u00fanico na pen\u00ednsula. Representan diversas aves encadradas nun fondo cuadriculado con motivos vexetais estilizados. Entre a aves representadas est\u00e1n fais\u00e1ns, perdices, pombas, galos e gansos, nalg\u00fan caso comendo pi\u00f1as ou acios de uvas.\nNo fondo da nave \u00e1brese a \u00e1bsida, na que se ve unha porta, constru\u00edda posteriormente \u00f3 templo, pola que se ascend\u00eda \u00e1 planta alta. Nas paredes laterais da nave \u00e1brense d\u00faas fornelas e, na parede frontal, a \u00e1mbolos lados da porta, \u00e1brense d\u00faas pequenas vent\u00e1s con arcos de descarga triangulares.\nRelevos.\nNos perpia\u00f1os da fachada p\u00f3dense ver diversos relevos moi erosionados e de dubidosa interpretaci\u00f3n. En dous repres\u00e9ntanse dous grupos de cinco mulleres con cadanseu arco floral entre d\u00faas columnas; noutros dous perpia\u00f1os repres\u00e9ntase unha soa figura tam\u00e9n cun arco floral. Estas figuras lembran a disposici\u00f3n de moitas danzas populares en que os participantes se acompa\u00f1an de grilandas de flores, polo que \u00e9 com\u00fan referirse a elas como \"danzantes\". \nOutro relevo parece representar d\u00faas figuras humanas tolleitas, unha das pernas e outra dos brazos. Por tal raz\u00f3n, f\u00e1lase del como o relevo dos \"lisiados\". \nHai tam\u00e9n relevos zoomorfos, \u00e9 dicir, con figuras de animais. Un primeiro relevo, situado nun perpia\u00f1o pr\u00f3ximo ao mach\u00f3n sur, representa unha ave coa cabeza xirada cara a atr\u00e1s que tradicionalmente se interpretou como unha perdiz. Montenegro R\u00faa, por\u00e9n, identif\u00edcao cunha bubela ou, a\u00ednda mellor, unha laverca, a causa do penacho de plumas da s\u00faa cabeza. \nNun segundo relevo repres\u00e9ntase un cuadr\u00fapede, que hai quen identifica cun le\u00f3n. Finalmente, nun perpia\u00f1o pr\u00f3ximo ao acceso, hai unha ave que se ten interpretado como unha avestruz sobre unha p\u00e9rtega. En opini\u00f3n de Montenegro R\u00faa tr\u00e1tase da ave F\u00e9nix. \nEstes relevos (concretamente o das figuras humanas lisiadas) pretenden xustifica-la teor\u00eda de que a orixe do templo foi un santuario para a curaci\u00f3n dos enfermos. Do mesmo xeito, as aves representadas nas pinturas murais qu\u00e9rense relacionar cun posible uso do templo como or\u00e1culo.\nPara Montenegro R\u00faa, como antes para Helmut Schlunk, todos estes relevos encaixan coa idea dun templo funerario. Os animais representados son, na tradici\u00f3n cl\u00e1sica, animais \"psicompos\", \u00e9 dicir, encargados de conducir a alma dos defuntos \u00e1 vida de ultratumba. O relevo dos \"lisiados\" far\u00eda referencia \u00e1 profesi\u00f3n de m\u00e9dico do defunto ou, sen\u00f3n, \u00e1 s\u00faa contribuci\u00f3n \u00e1 comunidade. Os relevos das \"danzantes\" ser\u00edan a representaci\u00f3n dun cortexo f\u00fanebre ou, mellor a\u00ednda, figuras que soste\u00f1en un manto inchado polo vento. Para esta \u00faltima idea, Montenegro ap\u00f3iase en relevos e pinturas semellantes de \u00e9poca aug\u00fastea, en que se representa a viaxe da alma do defunto \u00e1 s\u00faa morada de ultratumba.\nVestixios epigr\u00e1ficos.\nAt\u00e9 o momento, atop\u00e1ronse en Santalla dous vestixios epigr\u00e1ficos, \u00e9 dicir, restos de inscrici\u00f3ns en pedra. O primeiro dos restos localizouse ao inicio das intervenci\u00f3ns. Tr\u00e1tase dunha ara coa inscrici\u00f3n \u201cpro / sa[lute]\u201d, que se pode traducir como \u201cpara / a sa\u00fade\u201d. Identificouse como un exvoto de curaci\u00f3n, \u00e9 dicir, unha ofrenda dunha persoa curada de enfermidade. Obviamente, esta interpretaci\u00f3n apoia a postura de quen identifica o edificio cun ninfeo ou un centro salut\u00edfero.\nO segundo dos restos epigr\u00e1ficos \u00e9 unha placa marm\u00f3rea con letras en vermello, atopada no chan do edificio, entre \u00e1 \u00e1bsida e a piscina, durante os anos cincuenta. A composici\u00f3n, bastante m\u00e1is longa que a anterior, ofrece moitas dificultades de lectura, pero parece inequivocamente un texto funerario. Datouse tradicionalmente nos s\u00e9culos III e IV e os seus versos asoci\u00e1ronse a pasaxes da Eneida de Virxilio, en cuxa obra se inspiraban a mi\u00fado as persoas que compu\u00f1an os textos destas l\u00e1pidas. \nNa s\u00faa tese xa citada, Montenegro dubida desta asociaci\u00f3n. Ademais, comparando a tipograf\u00eda coa doutros restos epigr\u00e1ficos semellantes, como o miliario de Cal\u00edgula, considera que esta placa non ser\u00eda anterior \u00e1 primeira metade do s\u00e9culo II.\u00a0 \nEvoluci\u00f3n hist\u00f3rica.\nNas obras de restauraci\u00f3n levadas a cabo a finais dos anos oitenta realizouse unha lectura estratigr\u00e1fica de alzados que permitiu establecer cinco fases construtivas, nun estudo a\u00ednda sen rematar.\nNa primeira fase, o templo estar\u00eda formado por unha soa planta, cun adro porticado, unha aula e a \u00e1bsida. As paredes eran de cachoter\u00eda irregular e a b\u00f3veda de can\u00f3n feita en ladrillo, que \u00e9 a que se conserva hoxe. No centro da aula estar\u00eda a piscina, que orixinalmente era maior c\u00e1 actual, alimentada por canalizaci\u00f3ns soterradas que permit\u00edan manter un nivel de auga constante.\nNunha segunda fase dividiuse a aula en tres naves mediante d\u00faas arcadas feitas con arcos de medio punto de ladrillo; desta divisi\u00f3n, hoxe s\u00f3 se conservan as m\u00e9nsulas que sosti\u00f1an aqueles arcos. As columnas destas arcadas obrigaron a cega-la piscina ou, m\u00e1is probablemente, a reduci-las s\u00faas dimensi\u00f3ns \u00e1s actuais. Desta \u00e9poca ser\u00eda o friso de m\u00e1rmore nas paredes, o revocado da b\u00f3veda e as pinturas que cubr\u00edan esta, as\u00ed como modificaci\u00f3ns na fachada, entre elas a construci\u00f3n do arco de ferradura no acceso leste.\nHoxe cons\u00e9rvanse tres destas columnas, de m\u00e1rmore e moi erosionadas, cuxa colocaci\u00f3n actual non corresponde, probablemente, coa orixinal. De feito, as fotograf\u00edas que se mencionaron antes, feitas durante os primeiros traballos de desentullo, mostran d\u00faas destas columnas nos niveis m\u00e1is altos da acumulaci\u00f3n de material de recheo.\nA terceira fase consistir\u00eda na construci\u00f3n da segunda planta, tam\u00e9n con b\u00f3veda de can\u00f3n e feita de ladrillo. Probablemente, esta segunda planta abr\u00edase \u00f3 exterior polo lado oeste -situado \u00f3 nivel do terreo- e desco\u00f1\u00e9cese se comunicaba coa nave inferior ou non.\n\u00c1 cuarta fase corresponden diversas reformas menores, como a apertura dunha porta no fondo do templo e unhas escaleiras para acceder \u00e1 planta superior, e a construci\u00f3n dunha b\u00f3veda de medio punto para cubri-lo adro frontal.\nFinalmente, nunha quinta fase incl\u00faense t\u00f3dalas reformas contempor\u00e1neas, realizadas desde 1929, tralo redescubrimento do templo. Entre estas \u00faltimas reformas podemos destaca-la construci\u00f3n nos anos setenta dun muro perimetral, por Antonio Gonz\u00e1lez Trigo, para illa-lo templo das filtraci\u00f3ns procedentes do terreo circundante, obra que inclu\u00eda un sistema de canalizaci\u00f3ns da auga para drena-la piscina, na crenza de que a humidade procedente desas augas de filtraci\u00f3n era a responsable da perda das pinturas.\nHip\u00f3teses de uso.\nDesde as primeiras escavaci\u00f3ns houbo diferentes teor\u00edas sobre a orixe e funcionalidade do templo. Estas teor\u00edas base\u00e1banse sobre os diferentes elementos que se \u00edan atopando, por veces cronoloxicamente discrepantes, e ningunha delas ten, polo de agora, o acordo dos arque\u00f3logos e historiadores. Para os distintos autores foi templo pag\u00e1n destinado \u00f3s deuses Mitra ou Cibeles, templo romano, santuario para a curaci\u00f3n de tolleitos e enfermos, ou mesmo templo visigodo. Outro posible uso pode se-lo funerario, que se deduce do achado dunha estela funeraria reutilizada como chanzo da escaleira que acced\u00eda desde a planta superior. Posiblemente, a realidade re\u00fana varios destes usos \u00f3 longo dos s\u00e9culos ata o seu abandono definitivo que explica a perda da s\u00faa memoria.\nTaurobolium mitraico.\nUnha das teor\u00edas propostas, sobre a presenza desa piscina central, \u00e9 a de que fose un templo romano dedicado \u00f3 deus Mitra, culto introducido polos soldados romanos en Galicia e, de feito, en Lugo atopouse unha ara votiva a Mitra dos tempos do emperador Caracalla (211-217). S\u00e1bese que o culto a esta deusa inclu\u00eda un bautismo dos fieis mediante o sangue dun boi sacrificado polos sacerdotes na planta alta. O sangue caer\u00eda sobre os fieis, colocados na piscina, a trav\u00e9s dunha reixa no piso desta planta superior.\nTrala morte do boi, os sacerdotes extra\u00edan as v\u00edsceras do animal e os seus \u00f3rganos sexuais e baixaban \u00e1 planta baixa, na que os colocaban nunhas fornelas que existen nas paredes laterais da nave.\nTemplo de Cibeles.\nUnha teor\u00eda proposta por Carlos S\u00e1nchez-Monta\u00f1a defende a tese de que se trataba dun templo dedicado \u00e1 deusa Cibeles. Bas\u00e9ase na presenza das aves nas pinturas e, especialmente, da representada nun dos relevos exteriores que se quere identificar cunha avestruz, como personificaci\u00f3n zoom\u00f3rfica da deusa. Tam\u00e9n se relaciona con Cibeles outro relevo representando un le\u00f3n, tam\u00e9n s\u00edmbolo da deusa. A maiores, recuper\u00e1ronse nas obras de escavaci\u00f3n tres m\u00e9nsulas ou canzorros -que se conservan no inmediato centro de atenci\u00f3n \u00f3s visitantes- que representan un le\u00f3n, un tambor e uns motivos florais que tam\u00e9n simbolizar\u00edan a deusa.\nMonumento funerario.\nHelmut Schlunk, especialista en arte altomedieval peninsular, defendeu a teor\u00eda de que se tratase dun hipoxeo xa nun artigo de 1935. Sosti\u00f1a esta atribuci\u00f3n en exemplos de templos semellantes no Mediterr\u00e1neo Oriental, as\u00ed como nos relevos. En concreto, po\u00f1\u00eda en relaci\u00f3n as representaci\u00f3ns das mulleres danzantes con relevos semellantes en templos funerarios da V\u00eda Latina de Roma. \nA\u00ednda que Schlunk aparcou esta interpretaci\u00f3n cando o descubrimento da piscina, outros autores continuaron esa li\u00f1a. Un deles foi Celestino Fern\u00e1ndez de la Vega, quen en 1970 publicou unha monograf\u00eda en que desenvolv\u00eda a hip\u00f3tese de que se tratase dun templo pag\u00e1n reutilizado a finais do IV como tumba de Prisciliano. \nNa s\u00faa tese doutoral sobre o monumento, Montenegro R\u00faa retoma a hip\u00f3tese de que se trata dun hipoxeo, \u00e9 dicir, dun templo funerario subterr\u00e1neo. Para esta atribuci\u00f3n bas\u00e9ase na simbolox\u00eda funeraria do arco de ferradura, que na Pen\u00ednsula se rexistra en numerosas estelas funerarias. Afonda tam\u00e9n na presenza doutros hipoxeos na Pen\u00ednsula e f\u00f3ra da Pen\u00ednsula (cita, por exemplo, a \"Gran Tumba\" de C\u00f3rdoba ou o \"monumento dos Furios\" en Tusculum) con tipolox\u00edas semellantes e situadas nas marxes de cami\u00f1os relevantes. As\u00ed mesmo, como xa se indicou, bas\u00e9ase na simbolox\u00eda funeraria das representaci\u00f3n escult\u00f3ricas e pict\u00f3ricas. "}
{"id": "153099", "revid": "89787", "url": "https://gl.wikipedia.org/wiki?curid=153099", "title": "Gadna", "text": "Gadna (en hebreo: \u05d2\u05d3\u05e0\"\u05e2) \u00e9 un programa militar Israel\u00ed que prepara a mocidade para o servizo militar obrigatorio nas Forzas de Defensa Israel\u00eds ou a Polic\u00eda Fronteiriza. Os soldados da brigada de infanter\u00eda de Nahal imparten un programa dunha semana de disciplina e adestramento militar, os anfitri\u00f3ns de gazna est\u00edmanse nuns 19 000 mozos israel\u00eds anuais, as\u00ed como numerosos mozos estranxeiros.\nHistoria.\nGadna, unha abreviaci\u00f3n de Gdudei No'ar (en hebreo: \u05d2\u05d3\u05d5\u05d3\u05d9 \u05e0\u05d5\u05e2\u05e8), foi creada antes da Declaraci\u00f3n de independencia israel\u00ed. Os adestrados serv\u00edan orixinariamente como combatentes para todos os servizos e prop\u00f3sitos, participando activamente na Guerra ar\u00e1bigo-israel\u00ed, particularmente no fronte de Xerusal\u00e9n.\nInsignia.\nOs comandantes, sarxentos e oficiais levan unha \"bereta\" verde da brigada de infanter\u00eda de Nahal, pero non te\u00f1en a placa de infanter\u00eda na s\u00faa \"bereta\" ou o o gal\u00f3n de Nahal no ombreiro, sen\u00f3n a placa e gal\u00f3n dos Corpos xuven\u00eds e de educaci\u00f3n.\nControversia.\nO programa de Gadna foi criticado como \"sobre militar\u00edstico\" por certos educadores e profesores en Israel, pero os corpos de Educaci\u00f3n e Xuventude prepararon un programa que poder\u00eda verse m\u00e1is militar\u00edstico e con valores combatentes inseridos nas clases levadas a cabo no programa, a\u00ednda que se pon menos \u00e9nfase no aspecto f\u00edsico do programa."}
{"id": "153102", "revid": "23204", "url": "https://gl.wikipedia.org/wiki?curid=153102", "title": "Xabi Aburruzaga", "text": "Xabi Aburruzaga, nado en Portugalete (Biscaia) en 1978, \u00e9 un m\u00fasico e compositor vasco, mestre da trikitixa.\nBiograf\u00eda.\nXabi Aburruzaga \u00e9 un trikitilari bisca\u00ed\u00f1o, que forma parella co pandeireteiro Irkus Ansotegi. Comezou a estudar solfexo con s\u00f3 7 anos e un ano despois empezou a tocar o acorde\u00f3n de piano. Despois de ga\u00f1ar varios premios con este intrumento decide pasarse ao acorde\u00f3n diat\u00f3nico. O seu primeiro mestre foi Rufino Arrola. Xabi ga\u00f1ou m\u00faltiples premios tocando o seu instrumento e publicou varios libros e discos.\nTraballos.\nXabi, des que aprendeu a tocar a trikitixa at\u00e9 agora traballou como mestre e al\u00e9n diso publicou varios libros e discos. Ademais dos estilos que te\u00f1en que ver coa triki \u00e9 un gran seguidor de diferentes estilos.\nAt\u00e9 o ano 1999 non se atreveu a ensinar ao mundo o que el sabe, pero nese ano publicou o seu primeiro disco, recibindo boas cr\u00edticas. Ao recibir tan boas cr\u00edticas, ao comezo do seguinte ano recibiu a proposta de realizar a canci\u00f3n da Ikastola Karmelo.\nAos poucos foi fac\u00e9ndose co\u00f1ecido e decidiu p\u00f3r en marcha a s\u00faa escola de Trikitixa: Trikileku. Ao principio s\u00f3 \u00edan estudantes dos arredores pero hoxe en d\u00eda hai estudantes de toda Biscaia. O tempo foi transcorrendo e foise facendo m\u00e1is co\u00f1ecido e con iso as petici\u00f3ns de participar en diversos proxectos. No ano 2002 tivo que crear a canci\u00f3n de festas de Bermeo. Consecuentemente publicou un novo disco coas colaboraci\u00f3ns de Mikel Urdangarin, Joseba Tapia e I\u00f1aki Aurrekoetxea. No ano 2004 participou na canci\u00f3n do Ibilaldia con outros artistas como E\u00f1aut Elorrieta ou Oreka Tx. En 2005 publicou o libro \"Bizkaiko Trikitixa\" coa partitura dos trikitilaris bisca\u00ed\u00f1os. Tras publicar o libro e utilizando esas partituras publicou un disco co mesmo t\u00edtulo. Vend\u00e9ronse moitos discos e a consecuencia foi empregando unhas partituras escritas por Faustino Arrola que publicou outro libro e disco, adaptando os novos sons e con m\u00fasica m\u00e1is moderna. \u00c9 de destacar a modernidade dada por Xabi xa que as canci\u00f3ns de Faustino son moi antigas. Neste proxecto colaboraron diversos artistas: Amaia Oreja, Mikel Markez, Leturia e Xabi Zeberio.\nEn 2009 publica un disco con letras propias, \"Denboraren naufrago\", con textos de Kirmen Uribe. Actualmente, est\u00e1 a preparar novos proxectos, compaxina as clases coas s\u00faas actuaci\u00f3ns e colabora co grupo Oskorri. En 2010 \u00e9 un dos artistas convidados ao famoso Festival de Ortigueira."}
{"id": "153105", "revid": "56817", "url": "https://gl.wikipedia.org/wiki?curid=153105", "title": "Revelations", "text": "Revelations \u00e9 o terceiro e derradeiro \u00e1lbum da banda estadounidense de hard rock Audioslave, editado o 4 de setembro do 2006 no Reino Unido e un d\u00eda despois nos Estados Unidos.\nListaxe de canci\u00f3ns.\nTodas as letras por Chris Cornell e a m\u00fasica por Audioslave."}
{"id": "153106", "revid": "56817", "url": "https://gl.wikipedia.org/wiki?curid=153106", "title": "Black Gives Way to Blue", "text": "Black Gives Way to Blue \u00e9 o cuarto \u00e1lbum de estudio da banda estadounidense Alice in Chains, editado o d\u00eda 25 de setembro do 2009 en Australia e catro d\u00edas m\u00e1is tarde nos Estados Unidos a trav\u00e9s do selo Virgin Records. \u00c9 o primeiro \u00e1lbum de Alice in Chains en catorce anos e tam\u00e9n o primeiro co seu novo vocalista William DuVall.\n\"Black Gives Way to Blue\" foi elixido segundo mellor disco do ano 2009 pola revista \"Metal Hammer\".\nListaxe de canci\u00f3ns.\nTodos os temas compostos por Jerry Cantrell ag\u00e1s onde se indique."}
{"id": "153107", "revid": "56817", "url": "https://gl.wikipedia.org/wiki?curid=153107", "title": "Modern Life Is Rubbish", "text": "Modern Life Is Rubbish \u00e9 o segundo \u00e1lbum da banda inglesa de rock alternativo Blur, editado o 10 de maio de 1993 polo selo Food Records. O \u00e1lbum tivo un \u00e9xito moderado no Reino Unido, acadando o n\u00famero 15 das listas.\nListaxe de canci\u00f3ns.\nTodos os temas compostos por Damon Albarn, Graham Coxon, Alex James e Dave Rowntree."}
{"id": "153108", "revid": "98629", "url": "https://gl.wikipedia.org/wiki?curid=153108", "title": "Given to Fly", "text": "\"Given to Fly\" \u00e9 un sinxelo da banda estadounidense de rock alternativo Pearl Jam, editado o 6 de xaneiro de 1998 a trav\u00e9s do selo Epic Records. Foi o primeiro sinxelo do quinto \u00e1lbum da banda \"Yield\", lanzado en 1998. O tema acadou a cima da lista \"Billboard Mainstream Rock Tracks\" e chegou ao n\u00famero 21 da \"Billboard Hot 100\". A canci\u00f3n foi inclu\u00edda no recompilatorio de grandes \u00e9xitos do ano 2004 \"rearviewmirror (Greatest Hits 1991-2003)\"."}
{"id": "153109", "revid": "56817", "url": "https://gl.wikipedia.org/wiki?curid=153109", "title": "Gigantic", "text": "\"Gigantic\" \u00e9 un sinxelo da banda estadounidense de rock alternativo Pixies, editado o 22 de agosto de 1988. O tema aparece no seu primeiro \u00e1lbum de estudio, \"Surfer Rosa\", editado en 1988. \"Gigantic\" foi lanzado como primeiro sinxelo da banda. A canci\u00f3n aparece no recompilatorio de grandes \u00e9xitos da banda \"\".\n\"Gigantic\" foi composta pola baixista Kim Deal e o vocalista e guitarrista Black Francis, e a encargada da voz principal no tema \u00e9 Deal. Tr\u00e1tase dun dos maiores \u00e9xitos dos Pixies e un dos temas favoritos do p\u00fablico nos seus directos, que adoitan a tocar nos bises. A s\u00faa reco\u00f1ecible melod\u00eda procede da sinxela pero efectiva li\u00f1a de baixo de Deal que \u00e9 repetida ao longo de toda a canci\u00f3n.\nO tema nunca hegou a entrar nas principais listas e foi o seu \u00fanico sinxelo do \u00e1lbum \"Surfer Rosa\". Por\u00e9n, foi o primeiro \u00e9xito da banda e hoxe en d\u00eda a\u00ednda \u00e9 habitual escoitala nalgunhas emisoras de radio. En maio do 2007 a revista \"NME\" posicionou a \"Gigantic\" no n\u00famero 38 da s\u00faa lista dos 50 mellores himnos de indie de todos os tempos."}
{"id": "153112", "revid": "56817", "url": "https://gl.wikipedia.org/wiki?curid=153112", "title": "Santo Ambrosio", "text": "Santo Ambrosio pode referirse \u00e1:"}
{"id": "153114", "revid": "18868", "url": "https://gl.wikipedia.org/wiki?curid=153114", "title": "Santo Andr\u00e9", "text": "O nome de Santo Andr\u00e9 (ou Santandr\u00e9) pode referirse a varios relixiosos:\nToponimia.\nComo top\u00f3nimo, d\u00e1 nome a varias parroquias e lugares de Galicia:"}
{"id": "153115", "revid": "56817", "url": "https://gl.wikipedia.org/wiki?curid=153115", "title": "Rectas de regresi\u00f3n", "text": "As rectas de regresi\u00f3n son as rectas que mellor se axustan \u00e1 nube de puntos (tam\u00e9n chamada diagrama de dispersi\u00f3n) xerada por unha distribuci\u00f3n binomial.\nCaracter\u00edsticas.\nMatematicamente, son posibles d\u00faas rectas de m\u00e1ximo axuste:\nA correlaci\u00f3n (\"r\") das rectas determinar\u00e1 a calidade do axuste. Se \"r\" \u00e9 pr\u00f3ximo ou igual a 1, o axuste ser\u00e1 bo; se \"r\" \u00e9 pr\u00f3ximo ou igual a 0, tratarase dun axuste malo.\nPosici\u00f3n de d\u00faas rectas de regresi\u00f3n.\nDependendo da correlaci\u00f3n das rectas estas ter\u00e1n unha determinada posici\u00f3n relativa entre elas:\nA intersecci\u00f3n das d\u00faas rectas \u00e9 un punto chamado centro de gravidade da distribuci\u00f3n."}
{"id": "153117", "revid": "25871", "url": "https://gl.wikipedia.org/wiki?curid=153117", "title": "L\u00f3xica informal", "text": "A l\u00f3xica informal determina a validez dun razoamento fix\u00e1ndose en cuesti\u00f3ns non formais, coma se as premisas son axeitadas ou non, se os datos de partida poden realmente xustificar a conclusi\u00f3n ou se interve\u00f1en elementos do contexto que poden alterar a validez do razoamento.\nA l\u00f3xica informal define as falacias informais, que son aqueles razoamentos non v\u00e1lidos que poden parecelo."}
{"id": "153122", "revid": "5749", "url": "https://gl.wikipedia.org/wiki?curid=153122", "title": "Paidofilia", "text": ""}
{"id": "153123", "revid": "5749", "url": "https://gl.wikipedia.org/wiki?curid=153123", "title": "Pederastia", "text": "O termo pederastia pode referirse a:"}
{"id": "153124", "revid": "56817", "url": "https://gl.wikipedia.org/wiki?curid=153124", "title": "R\u00edo Frexulfe", "text": "O r\u00edo Frexulfe sit\u00faase no occidente do Principado de Asturias, desembocando no mar Cant\u00e1brico \u00e1 altura do concello de Navia. Ling\u00fcisticamente \u00e9 a fronteira m\u00e1is oriental do galego, e polo tanto marca o l\u00edmite entre o dominio ling\u00fc\u00edstico galego e os territorios de dominio astur-leon\u00e9s.\nO r\u00edo atravesa as poboaci\u00f3ns de Pi\u00f1eira (poboaci\u00f3n de fala galega) e Polavieja (poboaci\u00f3n de fala asturiana), e os seus afluentes principais son os r\u00edos Monte e Villauril."}
{"id": "153125", "revid": "98629", "url": "https://gl.wikipedia.org/wiki?curid=153125", "title": "Jacksonville Jaguars", "text": "Os Jacksonville Jaguars son un equipo profesional de f\u00fatbol americano estadounidense con sede na cidade de Jacksonville (Florida). Compiten na Divisi\u00f3n Sur que compite da American Football Conference (AFC) da National Football League (NFL). O seu estadio como local, con capacidade para 64.428 espectadores, \u00e9 o EverBank Field, situado no centro da cidade.\nOs Jaguars, xunto cos Carolina Panthers, un\u00edronse \u00e1 NFL como equipos de expansi\u00f3n na temporada 1995. Desde ese ano ga\u00f1aron dous capionatos da Divis\u00f3n Central da AFC (1998 e 1999) e un da Divis\u00f3n Sur (2017), clasific\u00e1ndose para os playoffs en sete ocasi\u00f3ns, a \u00faltima en 2017 tras dez anos sen conseguilo. Desde a s\u00faa fundaci\u00f3n at\u00e9 a temporada 2011, o dono da franqu\u00eda foi o empresario Wayne Weaver. Con todo, no ano 2011 vendeu a s\u00faa participaci\u00f3n no equipo ao empresario de orixe paquistan\u00ed Shahid Khan, tam\u00e9n dono do Fulham F.C. da Football League Championship, por uns 770 mill\u00f3ns de d\u00f3lares. A finais do ano 2017 o valor estimado da franqu\u00eda ascende aos 2.075 mill\u00f3ns de d\u00f3lares.\nHistoria.\nEste equipo, xunto cos Carolina Panthers, uniuse \u00e1 competici\u00f3n como equipo de expansi\u00f3n en 1995. En 1996 acadaron a final de conferencia, na que perderon fronte aos New England Patriots, chegaron novamente \u00e1 final de conferencia en 1999, na que perderon fronte aos Tennessee Titans. Ao longo da s\u00faa curta historia a franqu\u00eda unicamente atinxiu dous t\u00edtulos de divisi\u00f3n (AFC Central) e apareceu nos playoffs en sete ocasi\u00f3ns (1996, 1997, 1998, 1999, 2005, 2007, 2017).\nLogo e uniformes.\nLogo e mascota.\nO d\u00eda anterior a que a NFL concedese o equipo de f\u00fatbol americano a Jacksonville, un triunfante Wayne Weaver alzou un casco prateado e unha camisola verde azulada ante os donos do resto de equipos da competici\u00f3n nunha reuni\u00f3n en Chicago, Illinois. As\u00ed, as cores escollidas para o equipo foran o verde azulado, o dourado e o prateado. Por\u00e9n, os dese\u00f1os da camisola e do casco, co debuxo dun xaguar saltando, creou controversia. A Ford Motor Company, naquela altura propietaria do fabricante automobil\u00edstico brit\u00e1nico Jaguar, ti\u00f1a a impresi\u00f3n de que o logotipo era moi semellante \u00e1 do fabricante. A\u00ednda que ningunha demanda foi levada a xu\u00edzo, os avogados do equipo e do fabricante chegaron a un acordo amig\u00e1bel segundo o cal os Jaguar ser\u00edan nomeados coches oficiais dos Jaguars, mentres que a franqu\u00eda redese\u00f1ar\u00eda os seus uniformes.\nO novo logotipo consistiu nunha cabeza de xaguar rosmando cunha lingua de cor verde azulada, o cal Weaver dixo que era un toque da s\u00faa esposa. Tam\u00e9n afirmou que esa cor de lingua vi\u00f1a de \"alimentar con panteiras (Panthers) aos nosos xaguares (Jaguars)\", unha clara pulla aos seus compa\u00f1eiros debutantes na NFL, os Carolina Panthers. Durante o primeiro partido de pretemporada dos Jaguars, entreg\u00e1ronse caramelos de cor verde azulado a todos os seareiros que asistiron, volvendo as s\u00faas linguas da mesma cor ca do logotipo. Al\u00e9n diso, foron repartidas pirulatas de framboesa na secci\u00f3n 142 do estadio por parte do \"Candy Man\" (do ingl\u00e9s: \"Home dos doces\") para procurar acadar o mesmo efecto. O logo permaneceu sen mudanzas at\u00e9 o ano 2009, cando actualizaron a imaxe do equipo, eliminando o logo do xaguar ara\u00f1ando e as tipograf\u00edas utilizadas at\u00e9 o momento.\nNo ano 2013, tras a adquisici\u00f3n da franqu\u00eda dous anos antes polo empresario de orixe paquistan\u00ed Shahid Khan, mudouse de novo a imaxe do equipo, inclu\u00edndo un novo logo principal, secundario e tipograf\u00eda. Co novo logo do xaguar tentouse darlle un aspecto m\u00e1is fero e realista. Por outra banda, o novo logo secundario consist\u00eda na mesma cabeza do logotipo principal acompa\u00f1ada por vez primeira do m\u00e1is famoso alcume do equipo: \"Jags\". Ambas imaxes estaban rodeadas por un escudo dese\u00f1ado para rendir tributo \u00e1 comunidade militar de Jacksonville. Ademais, comezaron a utilizar m\u00e1is a cor dourada, que de feito entre os anos 2009 e 2012 s\u00f3 aparec\u00eda no propio logotipo.\nDesde 1996, Jaxson de Ville \u00e9 a mascota dos Jaguars. Tr\u00e1tase dun xaguar antropom\u00f3rifico que viste as cores do equipo e leva lentes de sol, o cal entret\u00e9n ao p\u00fablico antes e durante os partidos do club coas s\u00faas falcatruadas. Ademais, ten fama polas s\u00faas entradas ao estadio, como por exemplo saltando desde os focos do estadio atado cunha goma, desliz\u00e1ndose desde o marcador cunha corda ou entrando en paraca\u00eddas. En 1998 as s\u00faas trasnadas, que o levaron incluso a amolar aos xogadores rivais durante a reuni\u00f3n para elixir xogada (\"huddle\"), levaron a unha mudanza na normativa da NFL sobre as mascotas. Con todo, a\u00ednda hoxe segue a ser visto como unha mascota que interfere demasiado no xogo. De feito, en 2007 o presidente dos Indianapolis Colts elevou unha queixa \u00e1 NFL que o levou a recibir unha nova repimenda. Desde o 18 de agosto de 1996 at\u00e9 xu\u00f1o de 2015 a mascota foi interpretada por Curtis Dvorak.\nUniformes.\nDurante a maior parte da s\u00faa historia, os Jaguars fixeron o que moitos outros equipos da NFL situados en climas subtropicais tradicionalmente practican: usar o seu xersei branco en casa durante a primeira metade da tempada, obrigando aos opo\u00f1entes a usar as s\u00faas camisetas escuras baixo os sufocantes outonos en Jacksonville. As \u00fanicas excepci\u00f3ns foron en 2004 e 2008\u221210, cando os Jaguars elixiron usar verde azulado para todos os xogos en casa. Na pretemporada, os Jaguars tipicamente usan o verde azulado en casa xa que estes partidos x\u00f3ganse de noite cando hai moi pouca vantaxe coa calor.\nEn 1995, tras a obrigada mudanza de logotipo, os primeiros uniformes dos Jaguars foron con casco totalmente negro, pantal\u00f3ns brancos con faixas verde azulaado, negro e dourado, esta \u00faltima cor tam\u00e9n utilizada nos n\u00fameros. En canto a camisola, esta era de cor verde azulada cos n\u00fameros en branco na casa e branca cos n\u00fameros en verde azulado na visitante. Ambas camisolas levaban tam\u00e9n o pescozo de cor negra e ningunha faixa nas mangas (ao contrario do que \u00e9 tradicional na NFL). Ademais, o logo do equipo estaba bordado en amabas mangas. At\u00e9 o ano 2002 este uniforme apenas sufriu modificaci\u00f3ns. \u00c9 neste ano cando se introduce un terceiro uniforme alternativo de cor negra. A reacci\u00f3n dos fans ao uso desta cor na camisola alternativa foi moi positiva. Nos anos 2004 e 2008 foron introducido alg\u00fans cambios, como por exemplo nas faixas do pantal\u00f3n e a mudanza da tonalidade da cor dourada a unha m\u00e1is met\u00e1lica m\u00e1is pr\u00f3xima ao beige."}
{"id": "153127", "revid": "5298", "url": "https://gl.wikipedia.org/wiki?curid=153127", "title": "Kweyol", "text": ""}
{"id": "153129", "revid": "23204", "url": "https://gl.wikipedia.org/wiki?curid=153129", "title": "Crioulo antillano", "text": "O crioulo antillano \u00e9 un idioma crioulo derivado do franc\u00e9s falado principalmente nas Antillas Menores. En termos xerais a lingua mestura o l\u00e9xico da lingua francesa coa sintaxe dos idiomas africanos e caribe\u00f1os e s\u00f3 ata hai pouco comezou a escribirse. O crioulo antillano est\u00e1 relacionado co crioulo haitiano, pero te\u00f1en moitas diferenzas. F\u00e1lase en Dominica, Santa Luc\u00eda, Guadalupe, Martinica, Saint-Barth\u00e9lemy, Granada, San Vicente e Trinidad e Tobago.\nHistoria e caracter\u00edsticas.\nO idioma foi nun principio moito m\u00e1is falado nas Antillas Menores, pero case que desapareceu de Tobago e o n\u00famero de falantes est\u00e1 declinando en Granada. Nas illas de Dominica e Santa Luc\u00eda, a\u00ednda que son oficialmente angloparlantes, existen iniciativas para preservar o seu uso e, nas \u00faltimas d\u00e9cadas, pasou de ser un signo de nivel socio-econ\u00f3mico baixo e de prohib\u00edrselle aos rapaces falalo nas escolas a ser un signo de orgullo nacional. Nos \u00faltimos dez anos impart\u00edronse alg\u00fans talleres de ortograf\u00eda e na actualidade un grupo multidisciplinario composto por expertos da Universidade das Indias Occidentais, a Universidade das Antillas en G\u00fciana, o Grupo de Estudo e Investigaci\u00f3n do Espazo Crioulofalante (en franc\u00e9s, \"Groupe d'\u00e9tude et de Recherche en Espace Cr\u00e9olophone\", GEREC) e alg\u00fans outros movementos locais d\u00e9ronse \u00e1 tarefa de desenvolver todo un sistema de escritura ad hoc.\nDende os '70 tam\u00e9n existe un rexurdimento literario nas Antillas Francesas, con escritores tales como Edouard Glissant e Rapha\u00ebl Confiant entre outros.\nOs crioulos de Dominica e Santa Luc\u00eda (ISO 639-3 \"acf\") \u00e9 chamado \"kw\u00e9y\u00f2l\" polos seus falantes , variaci\u00f3n da palabra crioulo en franc\u00e9s (\"cr\u00e9ole\"). O crioulo de Guadalupe (ISO 639-3 \"gcf\"), falado ademais en Martinica e San Bartolomeu est\u00e1 suxeito \u00e1 influencia continua do acrolecto franc\u00e9s. A pesar de ser codificado como unha lingua distinta do crioulo de Dominica , te\u00f1en un \u00edndice de comprensi\u00f3n do 90%, polo que se consideran dialectos da mesma lingua.\nSegundo alg\u00fans autores (Parkvall, 1997) en 1995 unhas 123.000 persoas fal\u00e1bano na illa de Santa Luc\u00eda, e a nivel internacional o n\u00famero ascend\u00eda a uns 985.000. Entre o crioulo falado en Santa Luc\u00eda e o falado en Dominica existe dun 97 a 99% de similitude, mentres que s\u00f3 o 10% da poboaci\u00f3n de Santa Luc\u00eda entende o franc\u00e9s continental. En Santa Luc\u00eda os discursos pol\u00edticos adoitan ser en crioulo, e tam\u00e9n existen xornais, programas de radio e estaci\u00f3ns de televisi\u00f3n que utilizan o idioma.\nO crioulo antillano \u00e9 a lingua de facto entre as poboaci\u00f3ns emigrantes das illas veci\u00f1as de fala inglesa ou francesa.\nExemplos.\nTexto.\nO que segue \u00e9 unha mostra do crioulo de Santa Lucia tirado dun conto popular.\nPwenmy\u00e9 ki pas\u00e9 s\u00e9 Konp\u00e8 Kochon. I di, \"Konp\u00e8 Lapen, sa ou ka f\u00e8 la?\"\nKonp\u00e8 Lapen di'y, \"D\u00e9 ti twou yanm ng'a (=mwen ka) fouy\u00e9 bay ich mwen pou mwen bay ich mwen manj\u00e9.\"\nKonp\u00e8 Kochon di, \"M\u00e9, Konp\u00e8, ou kouyon, wi! Ou vl\u00e9 di mwen sa kay f\u00e8 yanm?\"\nTraduci\u00f3n (tirada da traduci\u00f3n ao ingl\u00e9s da mesma fonte):\nO primeiro en pasar foi o Se\u00f1or Cocho. El dixo, \"Se\u00f1or Coello, que anda a facer aqu\u00ed?\"\nO Se\u00f1or Coello d\u00edxolle, \"Ando a cavar uns buratos para plantar i\u00f1ames para alimentar os meus cativos.\"\nO Se\u00f1or Cocho dixo, \"Pero, Coello, ti es moi parvo! Qu\u00e9resme dicir que podes cultivar i\u00f1ames aqu\u00ed?\""}
{"id": "153130", "revid": "5749", "url": "https://gl.wikipedia.org/wiki?curid=153130", "title": "Safo de Lesbos", "text": ""}
{"id": "153131", "revid": "12452", "url": "https://gl.wikipedia.org/wiki?curid=153131", "title": "Idioma kweyol", "text": ""}
{"id": "153132", "revid": "56817", "url": "https://gl.wikipedia.org/wiki?curid=153132", "title": "Make It wit Chu", "text": "\"Make It wit Chu\" \u00e9 o terceiro sinxelo do \u00e1lbum do 2007 \"Era Vulgaris\", da banda estadounidense de stoner rock Queens of the Stone Age, editado en outubro do ano 2007. Orixinalmente era un tema das \"Desert Sessions Volumes 9 &amp; 10\" titulado \"I Wanna Make It wit Chu\", e tam\u00e9n aparece no DVD en directo \"Over the Years and Through the Woods\" antes de que se gravase para \"Era Vulgaris\"."}
{"id": "153133", "revid": "98629", "url": "https://gl.wikipedia.org/wiki?curid=153133", "title": "Wishlist", "text": "\"Wishlist\" \u00e9 un sinxelo da banda estadounidense de rock alternativo Pearl Jam, editado o 5 de maio de 1998 que forma parte do seu \u00e1lbum \"Yield\". Composta polo seu vocalista Eddie Vedder, \"Wishlist\" o tema acadou o n\u00famero 6 nas listas \"Mainstream Rock\" e \"Modern Rock Billboard\". A canci\u00f3n aparece no \u00e1lbum de grandes \u00e9xitos do 2004 \"rearviewmirror (Greatest Hits 1991-2003)\".\nListaxe de canci\u00f3ns.\nTodos os temas compostos por Eddie Vedder ag\u00e1s onde se indique."}
{"id": "153134", "revid": "56817", "url": "https://gl.wikipedia.org/wiki?curid=153134", "title": "Freedom", "text": "\"Freedom\" \u00e9 un sinxelo da banda estadounidense Rage Against the Machine, editado no ano 1994 como parte do seu primeiro \u00e1lbum, \"Rage Against the Machine\"."}
{"id": "153136", "revid": "5863", "url": "https://gl.wikipedia.org/wiki?curid=153136", "title": "Sara Carbonero", "text": "Sara Carbonero Ar\u00e9valo, nada en Corral de Almaguer, Toledo, o 3 de febreiro de 1984, \u00e9 unha xornalista deportiva espa\u00f1ola. Deuse a co\u00f1ecer en laSexta, pero en abril de 2009 f\u00edxose p\u00fablico a s\u00faa fichaxe por Telecinco.\nTraxectoria.\nSen finalizar a licenciatura en Xornalismo pola Universidade Complutense de Madrid, comezou a s\u00faa carreira profesional en Radio Marca, emisora na que cubriu todo tipo de eventos deportivos, ademais de colaborar no espazo matinal \"Bal\u00f3n desastre\" e presentar en solitario o programa musical \"SuperMarca\". Tras un breve paso pola Cadena SER, incorporouse en maio de 2007 a laSexta, cadea na que se fixo cargo da informaci\u00f3n deportiva en prime time, seguiu de cerca \u00e1 Selecci\u00f3n Espa\u00f1ola no Eurobasket 2007 e formou parte do equipo de \"Minuto y resultado.\" Ademais conduciu o programa de deportes de risco e aventura, \"6\u00ba Nivel\".\nEn abril de 2009, fichou por Telecinco como presentadora de deportes. O seu primeiro traballo na cadea de Fuencarral foi cubrir como reporteira a Copa Confederaci\u00f3ns de f\u00fatbol en Sur\u00e1frica. Actualmente \u00e9 subdirectora de deportes da cadea e presentadora de deportes da primeira edici\u00f3n de \"Informativos Telecinco\". Foi elixida en xullo de 2009 pola edici\u00f3n norteamericana da revista FHM como a reporteira deportiva m\u00e1is sexy do mundo.\nDurante a celebraci\u00f3n da Copa Mundial de F\u00fatbol de 2010, na que traballou como reporteira de Telecinco, foi obxecto de atenci\u00f3n mundial dos medios ao suxerirse desde a portada do diario brit\u00e1nico The Times unha vinculaci\u00f3n entre a derrota da Selecci\u00f3n de f\u00fatbol de Espa\u00f1a no primeiro partido do campionato e a s\u00faa relaci\u00f3n co xogador Iker Casillas, porteiro da mesma durante devandito encontro.\nFinalizado o mundial, no mesmo mes de xullo, anunciouse que a xornalista colaborar\u00eda durante a tempada 2010/11 coa plataforma italiana de televisi\u00f3n dixital terrestre de pago Mediaset Premium, fac\u00e9ndose cargo da informaci\u00f3n sobre o desenvolvemento da Liga e, especialmente, sobre a traxectoria de Jos\u00e9 Mourinho \u00e1 fronte do Real Madrid. A s\u00faa colaboraci\u00f3n comezou o 28 de agosto.\nDesde marzo de 2011 compaxina os seus traballos en \"Informativos Telecinco\" e Mediaset Premium, con colaborar os venres na secci\u00f3n de deportes de \"Noticias Cuatro 1\"."}
{"id": "153137", "revid": "1587987", "url": "https://gl.wikipedia.org/wiki?curid=153137", "title": "Sara Carbonero Ar\u00e9valo", "text": ""}
{"id": "153139", "revid": "6939", "url": "https://gl.wikipedia.org/wiki?curid=153139", "title": "Galiza irredenta", "text": ""}
{"id": "153142", "revid": "98629", "url": "https://gl.wikipedia.org/wiki?curid=153142", "title": "Diego de Muros", "text": "Co nome de Diego de Muros houbo tres relixiosos de finais do s\u00e9culo XIV e inicios do s\u00e9culo XV, orixinarios da vila de Muros. O primeiro era t\u00edo dos outros dous, \u00e1 s\u00faa vez curm\u00e1ns entre eles:\nTam\u00e9n pode referirse a:"}
{"id": "153143", "revid": "98629", "url": "https://gl.wikipedia.org/wiki?curid=153143", "title": "Diego de Muros I", "text": "Diego de Muros, nado en Muros e finado en Ciudad Rodrigo en 1492, foi un relixioso galego da Orde dos Mercedarios. \u00c9 co\u00f1ecido como Diego de Muros I para distinguilo de dous sobri\u00f1os seus do mesmo nome.\nTraxectoria.\nInterveu, xunto a Pedro Gonz\u00e1lez de Mendoza, a favor de Isabel a Cat\u00f3lica na s\u00faa loita sucesoria conta Xoana a Beltranexa. O 12 de xu\u00f1o de 1472, consagrado como bispo, pasou a ocupar a s\u00e9 da diocese de Tui, desde onde defendeu mesmo mediante coas armas os intereses dos Reis Cat\u00f3licos fronte \u00e1 nobreza galega. Tam\u00e9n tomou as armas contra os portugueses. Tivo fortes enfrontamentos con Pedro Madruga, quen, tras queimar a s\u00faa casa en Baiona, o tivo preso no castelo de Fornelos, o castelo de Vimianzo e o castelo de Monterreal.\nO 1 de xu\u00f1o de 1487 trasladouse a Castela \u00e1 s\u00e9 de Ciudad Rodrigo, onde finou cinco anos m\u00e1is tarde.\nBispo de Tui.\nA s\u00faa actividade como bispo de Tui \u00e9 relativamente ben co\u00f1ecida, posto que se conservan alg\u00fans documentos orixinais emitidos durante o seu mandato, como as Constituci\u00f3ns do S\u00ednodo de Tui. Nese documento apr\u00e9ciase o empe\u00f1o do bispo por reformar os costumes do Cabido. A moralidade e formaci\u00f3n dos c\u00f3engos relax\u00e1rase moito nos anos centrais do s\u00e9culo, aproveitando a inestabilidade no goberno da sede e a convulsi\u00f3n social que rodeou ao conflito das Irmandades.\nAs\u00ed mesmo, cons\u00e9rvanse tam\u00e9n unhas ordenanzas do Concello de Tui, ditadas polo bispo en 1484. O Concello exist\u00eda xa con anterioridade, polo que as ordenanzas deben entenderse como unha tentativa de asentar o poder do Cabido sobre o Concello e de regular as s\u00faas competencencias e \u00f3rganos de goberno. Entre as medidas recollidas nesas ordenanzas est\u00e1 a da renovaci\u00f3n dos cargos do concello, \u00e1 cal se proced\u00eda o 1 de xaneiro."}
{"id": "153144", "revid": "12452", "url": "https://gl.wikipedia.org/wiki?curid=153144", "title": "Rep\u00fablica Galega", "text": ""}
{"id": "153146", "revid": "102241", "url": "https://gl.wikipedia.org/wiki?curid=153146", "title": "Crioulo haitiano", "text": "O crioulo haitiano (Krey\u00f2l ayisyen; ), adoito chamado simplemente krey\u00f2l, \u00e9 unha lingua falada en Hait\u00ed por arredor de oito mill\u00f3ns de persoas (o 80% da poboaci\u00f3n total do pa\u00eds) e, a trav\u00e9s da emigraci\u00f3n, ten un mill\u00f3n de falantes en Cuba, Bahamas, Canad\u00e1, Illas Caim\u00e1n, rep\u00fablica Dominicana, G\u00fciana Francesa, Martinica, Guadalupe, Belize, Porto Rico e nos Estados Unidos. \u00c9 a lingua crioula m\u00e1is falada do mundo.\nHistoria e caracter\u00edsticas.\nO crioulo haitiano \u00e9 un dos dous idiomas oficiais de Hait\u00ed, xunto co franc\u00e9s. \u00c9 unha lingua crioula baseada no franc\u00e9s do s\u00e9culo XVIII con moi diversas influencias, sobre de todo linguas africanas (inclu\u00edndo algunha influencia do \u00e1rabe), as\u00ed como do espa\u00f1ol e o ta\u00edno e, cada vez m\u00e1is, do ingl\u00e9s.\nDebido en parte aos esforzos de F\u00e9lix Morisseau-Leroy, dende 1961 o crioulo haitiano reco\u00f1\u00e9cese como lingua oficial de Hait\u00ed, xunto co franc\u00e9s que fora a \u00fanica lingua literaria do pa\u00eds dende a s\u00faa independencia en 1804. O status oficial mant\u00edvose na Constituci\u00f3n de 1987. O uso do crioulo na literatura \u00e9 pequeno pero est\u00e1 a medrar. Morisseau foi un dos primeiros e m\u00e1is influentes autores en empregar o crioulo. Dende os 80, moitos educadores, escritores e activistas escriben en crioulo. Hoxe, moitos xornais, as\u00ed como programas de radio e televisi\u00f3n, empregan o crioulo."}
{"id": "153150", "revid": "89787", "url": "https://gl.wikipedia.org/wiki?curid=153150", "title": "Lionel Jospin", "text": "Lionel Jospin, nado en Meudon o 12 de xullo de 1937, \u00e9 un pol\u00edtico franc\u00e9s retirado que chegou a ocupar o cargo de primeiro ministro de Francia polo Partido Socialista Franc\u00e9s, entre o 3 de xu\u00f1o de 1997 e o 6 de maio de 2002.\nTraxectoria.\nMembro do Partido Socialista Franc\u00e9s (PSF). En 1981 ocupou o cargo de primeiro secretario. Entre 1988 e 1992 foi ministro de Educaci\u00f3n; nese per\u00edodo foi tam\u00e9n o n\u00famero dous nos Gobernos de Michel Rocard. Tras atravesar un per\u00edodo sen exercer cargos gobernativos, en 1994 anunciou a s\u00faa candidatura \u00e1 Presidencia, contra Jacques Chirac e tras Jacques Delors abdicar de presentar a s\u00faa propia candidatura. Jospin perdeu as elecci\u00f3ns mais conquistou un 47,5% dos votos totais. Tras a derrota nas presidenciais, Jospin logrou unha vitoria nas lexislativas convocadas por Chirac de maneira anticipada, co cal Lionel Jospin se converteu no primeiro ministro, cargo que ostentar\u00eda desde o 1 de xu\u00f1o de 1997 at\u00e9 2002, ano no que anunciou a s\u00faa retirada do mundo da pol\u00edtica."}
{"id": "153152", "revid": "98629", "url": "https://gl.wikipedia.org/wiki?curid=153152", "title": "Diego de Muros II", "text": "Diego de Muros, nado en Muros e finado en Las Palmas de Gran Canaria en 1506, foi un relixioso galego. \u00c9 co\u00f1ecido como Diego de Muros II para distinguilo de dous familiares seus do mesmo nome.\nTraxectoria.\nDiego de Muros II era fillo de Vasco L\u00f3pez de Burgos, rexedor de Santiago de Compostela, e de Mayor P\u00e9rez.\nEn 1474 era c\u00f3engo da catedral de Santiago de Compostela, vivindo das rendas procedentes do sostemento de diferentes beneficiados. En 1482 era Secretario de Pedro Gonz\u00e1lez de Mendoza. En 1486 foi nomeado arcediago de Carmona, dignidade que fora creada na catedral de Sevilla sendo arcebispo Diego Hurtado de Mendoza, sobri\u00f1o do Cardeal, e que quedara vacante trala morte de Juan de Marquina.\nEn 1490 pide protecci\u00f3n ante os Reis Cat\u00f3licos para os beneficiados simples que pos\u00fae en diferentes parroquias galegas, entre as que menciona como medios beneficios Santa Mar\u00eda de Tro\u00e1ns (Cuntis), Santa Mar\u00eda de Rodeiro (Oza-Cesuras), Santiago de Vilamaior (Ordes), Santa Cristina de Montouto (Abegondo), Santiago de Cercio (Lal\u00edn), Santo Estevo de Paleo, San Pedro de Querentes, San Xo\u00e1n de Samir e San Cristovo de Folgoso. Amais, reclamaba como beneficios completos os de Santiago de Prevedi\u00f1os, San Cristovo de Bese\u00f1o e San Vicenzo de Bama (Touro), San Salvador de Ledesma (Boqueix\u00f3n), Santiago de Vilari\u00f1o (Castroverde), Santa Mar\u00eda de La\u00f1as (Arteixo), San Xo\u00e1n de Borneiro (Cabana de Berganti\u00f1os) e Santa Mar\u00eda de Marrozos (Santiago de Compostela).\nNese mesmo ano conc\u00e9denselle os t\u00edtulos de p\u00e1rroco da vila de Muros, trala morte de Rodrigo de Lugo, as\u00ed como o de arcediago de Toro (dado polos Reis Cat\u00f3licos o 20 de abril), e de arcediago de Castela e chantre de Santiago de Compostela trala morte de Alvar Rodr\u00edguez.\nEn 1493 desfruta dos beneficios propios da coenx\u00eda de Sevilla, malia que correspond\u00eda legalmente a Alonso de Cort\u00e9s. Chegou a gozar conxuntamente de catro coenx\u00edas (pelexando por conseguir d\u00faas m\u00e1is), un nomeamento de p\u00e1rroco outorgado directamente polo Papa, e dezasete beneficios menores en diferentes parroquias galegas.\nBispo das Canarias.\nDiego de Muros II fora inclu\u00eddo nunha lista de posibles bispos que Isabel a Cat\u00f3lica mandara redactar segundo o acordado coa Santa S\u00e9. Pola s\u00faa banda, o Papa Alexandre VI mandara expedir as bulas para Canarias. Foi nomeado bispo o 21 de xullo de 1496, consign\u00e1ndose na bula de nomeamento a necesidade de dar ao seu antecesor, o finado Miguel L\u00f3pez de la Serna, un digno sucesor que destacase \"pola s\u00faa pureza de vida, honestidade de costumes e recto xu\u00edzo para os negocios espirituais e temporais\", sendo proposto ante o Papa polo seu propio fillo, o Cardeal Cesar Borja.\nEn 1497 Diego de Muros xa resid\u00eda nas illas Canarias, e nese ano redact\u00e1ronse as constituci\u00f3ns do primeiro s\u00ednodo diocesano das Canarias, lev\u00e1ndose a cabo unhas segundas en 1506. Segundo deixou escrito Jos\u00e9 de Viera y Clavijo, realizou visitas pastorais en 1498 e 1503, o que indica que residiu nas illas durante todo o seu pontificado, algo pouco habitual nos prelados da \u00e9poca, e menos nos nomeados para as dioceses atl\u00e1nticas.\nDurante o seu bispado lexislou sobre temas pastorais, que tiveron gran resonancia nas constituci\u00f3ns sinodais promulgadas polos seus sucesores Fernando V\u00e1zquez de Arce e Crist\u00f3bal de la C\u00e1mara y Murga.\nDesco\u00f1\u00e9cese a data da s\u00faa morte, se ben o seu sucesor, Pedro L\u00f3pez de Ayala, foi nomeado o 20 de outubro de 1507 \"por morte de don Diego\", transcorrendo entrementres tempo abondo para que os reis presentasen ao bispo electo ante a curia romana. O seu falecemento debeu ser antes do 26 de outubro de 1506, xa que ese d\u00eda o arcediago de Tenerife visitou o se\u00f1or\u00edo episcopal de Ag\u00fcimes para prover os cargos de alguacil, alcalde e escrib\u00e1n, xa que o bispo falecera."}
{"id": "153153", "revid": "785", "url": "https://gl.wikipedia.org/wiki?curid=153153", "title": "Diego de Muros III", "text": "Diego de Muros, nado en Muros e finado o 18 de agosto de 1525, foi un relixioso galego. \u00c9 co\u00f1ecido como Diego de Muros III para distinguilo de dous familiares seus do mesmo nome.\nTraxectoria.\nEn 1483 ingresa no Colexio Maior Santa Cruz de Valladolid. Tras licenciarse en 1488 en Sagrada Teolox\u00eda pasou a impartir esta disciplina na recentemente fundada Universidade de Sig\u00fcenza e a servir como secretario a Pedro Gonz\u00e1lez de Mendoza. Trala morte do cardeal Mendoza en 1495 renunciou ao seu posto na Universidade, marchando a residir a Santiago de Compostela, dado que en 1494 fora nomeado de\u00e1n da catedral. Amais, administraba a imprenta de Valladolid, intervindo na fundaci\u00f3n do Estudo Vello de Compostela, constru\u00edndo o Hospital dos Reis Cat\u00f3licos e escribindo diversos ensaios de corte humanista.\nO 4 de abril de 1505 foi nomeado bispo de Mondo\u00f1edo, e o 1 de outubro de 1512 bispo de Oviedo, o que abriu o seu campo de acci\u00f3n pol\u00edtica fronte o ascenso ao trono de Castela da Casa de Austria. En 1500 f\u00f3ralle encomendada unha legaci\u00f3n ante o rei de Navarra, e en 1514 estivo a piques de entrar a formar parte do Consello de Indias.\nO 21 de setembro de 1521 funda en Salamanca o Colexio Maior do Salvador, m\u00e1is tarde chamado Colexio Maior de Oviedo en honra da sede que ocupaba o fundador."}
{"id": "153156", "revid": "1131", "url": "https://gl.wikipedia.org/wiki?curid=153156", "title": "Galer\u00eda de imaxes da Caridade, Flariz, Monterrei", "text": "Galer\u00eda de imaxes da Caridade en Flariz (Monterrei)."}
{"id": "153157", "revid": "5132", "url": "https://gl.wikipedia.org/wiki?curid=153157", "title": "Tripoli", "text": ""}
{"id": "153158", "revid": "23204", "url": "https://gl.wikipedia.org/wiki?curid=153158", "title": "Uni\u00f3n do Magreb \u00c1rabe", "text": "A Uni\u00f3n do Magreb \u00c1rabe (en \u00e1rabe: \u0627\u062a\u062d\u0627\u062f \u0627\u0644\u0645\u063a\u0631\u0628 \u0627\u0644\u0639\u0631\u0628\u064a, \"Itti\u1e25\u0101d al-Magrib al-\u02bfArab\u012b\") \u00e9 un acordo de interacci\u00f3n comercial asinado o 17 de febreiro de 1989 en Marrakech polos xefes de Estado de Marrocos, Alxeria, Tunisia, Mauritania e Libia.\nDescrici\u00f3n.\nA s\u00faa orixe inmediata e o primeiro cumio magreb\u00ed, celebrado en Alxer o 10 de xu\u00f1o de 1988. As s\u00faas instituci\u00f3ns m\u00e1is relevantes son: o Consello Presidencial, composto polos xefes de Estado do cinco pa\u00edses membros baixo a presidencia por quendas de cada un deles durante seis meses; o Consello de Ministros de Asuntos Exteriores; o Comit\u00e9 de Seguimento, composto por un membro de cada goberno; o Consello Consultivo, composto por dez deputados de cada parlamento nacional; un \u00f3rgano xudicial formado por dous xu\u00edces de cada pa\u00eds, encargado de arbitrar os litixios entre Estados membros e unha Secretar\u00eda Xeral do Consello Presidencial.\nOs xefes de Estado asinantes do tratado orixinal foron: o rei Hasan II de Marrocos; o presidente tunisiano Zine el-Abidine Ben Ali, o presidente alxerino Chadli Bendjedid, o l\u00edder libio Muammar al-Gaddafi e o presidente mauritano Maaouya Ould Sid'Ahmed Taya.\nA rivalidade tradicional entre Marrocos e Alxeria, ademais da cuesti\u00f3n sen resolver sobre a soberan\u00eda do S\u00e1hara Occidental bloquearon as reuni\u00f3ns deste organismo desde o ano 1994. A \u00faltima conferencia de alto nivel, que deber\u00eda ter lugar en 2005, foi cancelada pola negativa de Marrocos a participar debido ao apoio verbal de Alxeria \u00e1 independencia do S\u00e1hara Occidental. O S\u00e1hara Occidental foi unha colonia espa\u00f1ola at\u00e9 que foi invadida por Marrocos e Mauritania en 1974. Dende ent\u00f3n Alxeria apoiou sempre ao movemento de liberaci\u00f3n saharau\u00ed, o Fronte Polisario.\nEn 2023 o proxecto de moeda \u00fanica consider\u00e1base \"tecnicamente viable pero politicamente unha quimera\"."}
{"id": "153160", "revid": "12452", "url": "https://gl.wikipedia.org/wiki?curid=153160", "title": "Uni\u00f3n do Magrebe \u00c1rabe", "text": ""}
{"id": "153168", "revid": "56817", "url": "https://gl.wikipedia.org/wiki?curid=153168", "title": "FC Bavois", "text": "O FC Bavois \u00e9 un club de f\u00fatbol de Bavois, Su\u00edza. Fundouse en 1941 e actualmente compite na 1. Liga. O seu campo \u00e9 o Stade des Peupliers."}
{"id": "153172", "revid": "209", "url": "https://gl.wikipedia.org/wiki?curid=153172", "title": "Berimbau (hom\u00f3nimos)", "text": "Berimbau pode referise a:"}
{"id": "153173", "revid": "1576", "url": "https://gl.wikipedia.org/wiki?curid=153173", "title": "Trompa (hom\u00f3nimos)", "text": "Trompa pode referirse a:"}
{"id": "153177", "revid": "89787", "url": "https://gl.wikipedia.org/wiki?curid=153177", "title": "Xir\u00edn com\u00fan", "text": "O xir\u00edn com\u00fan (\"Serinus serinus\"), chamado xir\u00edn ou nabi\u00f1eiro \u00e9 unha especie de ave paseriforme da familia dos frinx\u00edlidos (Fringillidae), que se distrib\u00fae por boa parte de Europa, norte de \u00c1frica e oeste de Asia. Non est\u00e1 ameazada e a s\u00faa poboaci\u00f3n europea c\u00edfrase entre 8,3 e 20 mill\u00f3ns de parellas reprodutoras, o que equivaler\u00eda a entre 24,9 e 60 mill\u00f3ns de individuos.\nTaxonom\u00eda.\nFoi descrito por Linneo en 1766 baixo o nome de \"Fringilla serinus\". \u00c9 unha especie monot\u00edpica, \u00e9 dicir, sen subespecies descritas, a\u00ednda que algunhas fontes mencionan unha subespecie \"Serinus serinus flaviserinus\".\nDescrici\u00f3n.\n\u00c9 o m\u00e1is pequeno dos frinx\u00edlidos, mide uns 11\u201312\u00a0cm. \u00c9 un parente pr\u00f3ximo ao canario. O manto e a cabeza son de cores parduscas mentres que o ventre \u00e9 dunha forte cor amarela, en especial no macho (a especie presenta dimorfismo sexual).\nDistribuci\u00f3n.\nO xir\u00edn reside na meirande parte de Europa, sendo unha especie residente na conca Mediterr\u00e1nea, mentres que no norte habita unicamente en \u00e9poca de cr\u00eda. A\u00ednda que a s\u00faa \u00e1rea de distribuci\u00f3n orix\u00ednase ou d\u00e1 comezo no Mediterr\u00e1neo, o xir\u00edn estendeuse dende o norte de \u00c1frica at\u00e9 o sur de Europa, e mesmo pola Europa continental e Asia Menor.\nFoi nos s\u00e9culos XIX e XX, cando o xir\u00edn comezou a ampliar a s\u00faa \u00e1rea de distribuci\u00f3n pola Europa Central e Occidental, iniciando tam\u00e9n a colonizaci\u00f3n do Oriente Medio. Hoxe d\u00eda pode atoparse nos pa\u00edses b\u00e1lticos, e no Oriente, local\u00edzase en Belar\u00fas e Ucra\u00edna, espallando a s\u00faa distribuci\u00f3n de forma xeral cara \u00e1 costa do Mar Negro. A s\u00faa expansi\u00f3n cara ao sur deu lugar \u00e1 instalaci\u00f3n desta especie nas Illas Baleares, as Illas Canarias, as illas do Exeo, Chipre, as\u00ed como no norte de Marrocos, Tunes, Alxeria e Exipto."}
{"id": "153178", "revid": "1308", "url": "https://gl.wikipedia.org/wiki?curid=153178", "title": "Serinus serinus", "text": ""}
{"id": "153179", "revid": "1308", "url": "https://gl.wikipedia.org/wiki?curid=153179", "title": "Xir\u00edn", "text": ""}
{"id": "153180", "revid": "25871", "url": "https://gl.wikipedia.org/wiki?curid=153180", "title": "Elffin ap Gwyddno", "text": "Na mitolox\u00eda galesa, Elffin ap Gwyddno (en gal\u00e9s, tam\u00e9n pode escribirse Elphin) era fillo de Gwyddno Garanhir, 'Se\u00f1or de Ceredigion'. A aparici\u00f3n m\u00e1is antiga do nome est\u00e1 nalg\u00fans dos poemas mitol\u00f3xicos atribu\u00eddos a Taliesin no \"Libro de Taliesin\". A data da s\u00faa composici\u00f3n \u00e9 insegura pero probabelmente \u00e9 anterior \u00e1 conquista normanda. Composici\u00f3ns medievais posteriores ref\u00edrense a Elffin e Taliesin con maior detalle.\nO nome de Elffin/Elphin poder\u00eda ser cognado de d\u00faas palabras irlandesas \"Aill Fion\" que significan \"Cantil Brillante\" ou \"Rocha Brillante\".\nHanes Taliesin.\nA lenda da asociaci\u00f3n de Elffin con Taliesin aparece en forma nun texto tard\u00edo medieval en prosa, \"Ystorya Taliesin\", a redacci\u00f3n m\u00e1is vella da historia co\u00f1\u00e9cese como Hanes Taliesin. Nesta historia Elffin ti\u00f1a moi mala sorte. Gwyddno enviouno a unhas pesqueiras de salm\u00f3n. No canto de atrapar un salm\u00f3n, Elffin atopu un rapaci\u00f1o e chamouno Taliesin (\"cella radiante\"). No cami\u00f1o, Taliesin, malia ser a\u00ednda un beb\u00e9, falaba cunha preciosa linguaxe po\u00e9tica.\nAlg\u00fans anos m\u00e1is tarde, Maelgwn Gwynedd, rei de Gwynedd, pediu que Elffin o loase a el e a s\u00faa corte. Elffin rexeitouno, dicindo que Taliesin era un mellor bardo e a s\u00faa esposa unha muller m\u00e1is virtuosa que calquera que o rei tiver na corte. Taliesin soubo o que sucedera, porque era vidente, e contoullo \u00e1 muller de Elffin. Rhun, o fillo de Maelgwn foi \u00e1 casa de Elffin para seducir a s\u00faa muller e probar que as afirmaci\u00f3ns de Elffin non eran verdade. Rhun embebedouna. Cando ela perdeu o co\u00f1ecemento, Rhun tentou tirarlle o seu anel de vodas para demostrar a s\u00faa infidelidade; como non lle deu quitado o anel, cortoulle o dedo. Cando o rei Maelgwn intentou amosarlle o dedo a Elffin, este sinalou que a s\u00faa muller cortaba as unllas m\u00e1is acot\u00edo que o posuidor do dedo, ti\u00f1a criados para amasar a masa e que nunca ti\u00f1a nada debaixo das unllas, e o seu anel estaba cumprido no seu dedo e ese estaba apertado.\nMaelgwn solicitou que Taliesin fose \u00e1 s\u00faa corte para probar que a outra afirmaci\u00f3n era errada. Taliesin deulles vinte minutos a el e aos bardos do rei para compo\u00f1eren senllos poemas. Os bardos reais non deron feito. Cando chegou a quenda de Taliesin, fixo que un vendaval sacudise o castelo. Asustado, Maelgwn mandou ir a por Elffin. A seguinte canci\u00f3n de Taliesin fixo que as cadeas coas que estaba suxeito Elffin se separasen.\nDaquela Maelgwn retounos aos dous a unha carreira de cabalos. Taliesin chegou ao d\u00eda seguinte cun cabalo vello e feble. Cando todos os cabalos do rei o adiantaron xusto no comezo da carreira, Taliesin tocou a s\u00faa anca cunha rami\u00f1a de acivro. Cando todos pasaron, botou o seu sombreiro ao chan. Cando voloveron os cabalos do rei, xusto antes da li\u00f1a de meta, detiv\u00e9ronse onda as ramas de acivro que Taliesin puxera al\u00ed e comezaron a danzaren. O vello cabalo de Taliesin foi ao paso e tardando bastante m\u00e1is, ga\u00f1ou a carreira."}
{"id": "153181", "revid": "41568", "url": "https://gl.wikipedia.org/wiki?curid=153181", "title": "Bicotorto com\u00fan", "text": "O bicotorto com\u00fan ou cruzabico (\"Loxia curvirostra\") \u00e9 unha especie de ave paseriforme da familia dos frinx\u00edlidos. Reprod\u00facese nos bosques de \"Picea\" de Am\u00e9rica do Norte, Europa, e Asia. Algunhas poboaci\u00f3ns reprod\u00facense nos bosques de pi\u00f1eiros en certas \u00e1reas dos tres continentes, e en Am\u00e9rica do Norte algunhas poboaci\u00f3ns reprod\u00facense nos bosques de abetos. Ani\u00f1a nas con\u00edferas, onde pon de 3 a 5 ovos.\nO bicotorto \u00e9 unha ave basicamente residente, mais se a comida \u00e9 insuficiente, realiza migraci\u00f3ns ao sur. Esta especie viaxa en grandes bandadas f\u00f3ra do per\u00edodo de apareamento, e a mi\u00fado mest\u00farase con outros bicotortos.\nOs bicotortos caracter\u00edzanse polas mand\u00edbulas que est\u00e1n torcidas na punta, polo que reciben o seu nome com\u00fan. Alim\u00e9ntanse case exclusivamente das pi\u00f1as de con\u00edferas, especialmente as das piceas. A forma estra\u00f1a do seu peteiro \u00e9 unha adaptaci\u00f3n que lles permite extraer as sementes da pi\u00f1a.\nOs machos adultos adoitan ser de cor vermella ou alaranxada, mentres as femias adoitan ser de cor verde ou amarela, habendo moitas variantes.\nEsta especie pode chegar a ser confundida cos \"Loxia pytyopsittacus\" e os \"Loxia scotica\", que tam\u00e9n se reproducen na zona euroasi\u00e1tica. A s\u00faa identificaci\u00f3n \u00e9 menos problem\u00e1tica en Am\u00e9rica do Norte, onde s\u00f3 se atopa o bicotorto com\u00fan e o bicotorto aliblanca.\nEstudos do seu canto, en Am\u00e9rica do Norte, suxiren que neste continente hai oito ou nove poboaci\u00f3ns con cantos diferentes, as cales case nunca se reproducen entre si. O tama\u00f1o e a estrutura do peteiro tam\u00e9n var\u00edan, e poboaci\u00f3ns diferentes adoitan especializarse para comer as sementes de con\u00edferas diferentes. Polo momento, son poucos ornit\u00f3logos os que propo\u00f1en separalas en distintas especies."}
{"id": "153182", "revid": "1308", "url": "https://gl.wikipedia.org/wiki?curid=153182", "title": "Loxia curvirostra", "text": ""}
{"id": "153185", "revid": "56817", "url": "https://gl.wikipedia.org/wiki?curid=153185", "title": "Velouria", "text": "\"Velouria\" \u00e9 un sinxelo da banda estadounidense de rock alternativo Pixies, editado o 16 de xullo de 1990. Composta polo l\u00edder da banda, Black Francis, \"Velouria\" aparece no seu \u00e1lbum \"Bossanova\" e foi o seu primeiro tema en entrar no Top 40 brit\u00e1nico.\nListaxe de canci\u00f3ns.\nTodos os temas compostos por Black Francis ag\u00e1s onde se indique."}
{"id": "153188", "revid": "98629", "url": "https://gl.wikipedia.org/wiki?curid=153188", "title": "Mundial de F\u00fatbol de 2010 - Fase final", "text": "A fase final da Copa do Mundo de F\u00fatbol de 2010 celebrada en Sur\u00e1frica enfrontou aos campi\u00f3ns e subcampi\u00f3ns dos diferentes grupos da primeira fase. As\u00ed pois, dous equipos de cada grupo, dun total de dezaseis, enfront\u00e1ronse nunha primeira rolda a partido \u00fanico, pasando os vencedores do mesmo aos cuartos de final. Despois de eliminatorias sucesivas xogouse a final cos dous equipos que pasaron t\u00f3dalas roldas. Houbo tam\u00e9n un partido para decidir o terceiro posto entre os eliminados nas semifinais. Os horarios listados corresponden \u00e1 hora de Sur\u00e1frica (UTC+2)."}
{"id": "153190", "revid": "98629", "url": "https://gl.wikipedia.org/wiki?curid=153190", "title": "Go (canci\u00f3n)", "text": "\"Go\" \u00e9 un sinxelo da banda estadounidense de rock alternativo Pearl Jam, editado en 1993 coma parte do seu segundo \u00e1lbum \"Vs.\". A pesar de estar acreditada a todos os membros da banda, as letras son obra do vocalista Eddie Vedder e a m\u00fasica principalmente do bater\u00eda Dave Abbruzzese. A canci\u00f3n acadou o n\u00famero 3 na lista \"Billboard Mainstream Rock Tracks\" e foi inclu\u00edda no recompilatorio de grandes \u00e9xitos \"rearviewmirror (Greatest Hits 1991-2003)\".\nListaxe de canci\u00f3ns.\nTodos os temas compostos por Dave Abbruzzese, Jeff Ament, Stone Gossard, Mike McCready e Eddie Vedder."}
{"id": "153191", "revid": "23204", "url": "https://gl.wikipedia.org/wiki?curid=153191", "title": "Jazz de vangarda", "text": "O jazz de vangarda (tam\u00e9n co\u00f1ecido pola s\u00faa denominaci\u00f3n en ingl\u00e9s \"avant-garde jazz\" ou \"avant-jazz\") \u00e9 un estilo de m\u00fasica e improvisaci\u00f3n que combina a m\u00fasica culta de vangarda e a composici\u00f3n co jazz. O jazz de vangarda soa semellante ao free jazz, pero difire en que, malia renegar tam\u00e9n da harmon\u00eda tradicional, ten unha estrutura predeterminada sobre a que a improvisaci\u00f3n pode ter lugar. Esta estrutura pode estar previamente composta parcial ou incluso completamente.\nTraxectoria.\nAnos 50.\nAs orixes do jazz de vangarda est\u00e1n nas innovaci\u00f3ns dos disc\u00edpulos de Charlie Parker. Con base en Nova York, m\u00fasicos non can\u00f3nicos como Charles Mingus, Miles Davis e John Coltrane introduciron a improvisaci\u00f3n modal e experimentaron coa atonalidade e a disonancia. Sun Ra, Cecil Taylor e Ornette Coleman convert\u00e9ronse nunha nova vangarda de controvertidos innovadores do jazz, f\u00f3ra do rango do que moitos o\u00edntes consideraban escoitable.\nAnos 60.\nO traballo cada vez m\u00e1is experimental de John Coltrane e a discogr\u00e1fica Impulse! convert\u00e9ronse nos abandeirados da escena do jazz de vangarda. Os m\u00fasicos asociados con esta variedade de alto volume do jazz de vangarda (chamado \u00e1s veces \"fire music\") inclu\u00edan a Archie Shepp, Albert Ayler, McCoy Tyner, Don Cherry, Pharaoh Sanders e a muller de John Coltrane, Alice Coltrane. Alg\u00fans destes m\u00fasicos tam\u00e9n comezaron a opo\u00f1erse \u00e1 industria musical, preferindo publicar as s\u00faas gravaci\u00f3ns en discogr\u00e1ficas independentes como ESP-Disk. Esta ala do jazz de vangarda tomouse como emblema do movemento Black Power e tam\u00e9n, \u00e1s veces, ti\u00f1a certa intenci\u00f3n m\u00edstica.\nOs m\u00fasicos que incorporaron as innovaci\u00f3ns do free jazz e o jazz de vangarda, pero mant\u00e9ndose nun marco m\u00e1is convencional, gravaron para Blue Note Records. O segundo quinteto de Miles Davis (Wayne Shorter, Herbie Hancock, Ron Carter e Tony Williams), as\u00ed como outros tales como Eric Dolphy e Andrew Hill, son os representantes m\u00e1is recordados deste estilo.\nMentres, en Chicago, a Association for the Advancement of Creative Musicians comezaba a ir trala s\u00faa propia variedade de jazz de vangarda, \u00e1s veces descrita como jazz \"posmoderno\". Os m\u00fasicos da AACM (Muhal Richard Abrams, Anthony Braxton, Roscoe Mitchell e o Art Ensemble of Chicago) tend\u00edan cara ao eclecticismo, e incorporaron desenvolvementos da m\u00fasica cl\u00e1sica do s\u00e9culo XX (particularmente Karlheinz Stockhausen e John Cage) as\u00ed como o funk e o ska, ademais do Dixieland e outros elementos da historia do jazz. Rahsaan Roland Kirk tam\u00e9n fixo uso do pastiche.\nAnos 70.\nOs 70 viron o desenvolvemento do jazz fusion. \u00c9 cuestionable se este se pode considerar unha forma de jazz de vangarda, a\u00ednda que as gravaci\u00f3ns de Miles Davis deste per\u00edodo, en particular, son moi innovadoras e se inspiran no serialismo e a m\u00fasica aleatoria, tal e como fixera a AACM. En calquera caso, os fans m\u00e1is integristas do jazz consideran o primeiro jazz fusion como un movemento comercial. Por\u00e9n, entre principios e mediados dos 70, moitas das iconas do free jazz, como Albert Ayler, Archie Shepp e Ornette Coleman andaban a experimentar co rock e o funk. Coleman acabar\u00eda por desenvolver o free funk, que ser\u00eda logo explorado polos m\u00fasicos do M-Base nos 80.\nO jazz tam\u00e9n se internacionalizou considerablemente nos 70, con saxofonistas como Gato Barbieri (arxentino), Kaoru Abe (xapon\u00e9s), Peter Br\u00f6tzmann (alem\u00e1n) e pianistas Sergey Kuryokhin (ruso), Egberto Gismonti e Hermeto Pascoal (brasileiros). O free jazz europeo, en particular, comezou a se desenvolver. Evan Parker e Derek Bailey foron pioneiros do novo estilo non-idiom\u00e1tico. Alg\u00fans veteranos do jazz de vangarda (Charlie Haden) e moitos dos m\u00e1is novos, inclu\u00edndo moitos dos que tocaran con Miles Davis nos 70 (Dave Holland, Keith Jarrett, Chick Corea) e varios europeos (Jan Garbarek, entre eles), comezaron a gravar para a discogr\u00e1fica ECM. O son ECM, invariablemente gravado por Manfred Eicher, tend\u00eda cara a un estilo elegante, refinado e pu\u00eddo que ti\u00f1a unha gran d\u00e9beda coa m\u00fasica cl\u00e1sica. ECM tam\u00e9n publicou gravaci\u00f3ns de m\u00fasica minimalista e medieval e traballos do Art Ensemble of Chicago (que era moito m\u00e1is ca\u00f3tico c\u00f3 estereotipo do ECM). Moitos dos m\u00fasicos da AACM e de ECM colaborar\u00edan entre eles, por exemplo no grupo Circle.\nMoitos dos m\u00fasicos da AACM mud\u00e1ronse a Nova York, onde alimentaron a cerna da escena do loft jazz. O World Saxophone Quartet tam\u00e9n emerxeu desta contorna.\nAnos 80.\nOs 80 viron o predominio de Wynton Marsalis e o seu enfoque clasicista e a conseguinte diminuci\u00f3n da visibilidade da vangarda. Non obstante, xa que o jazz de vangarda foi unha influencia principal da no wave, Nova York converteuse no centro dunha nova colleita de agresivos improvisadores: John Zorn, Borbetomagus, os Lounge Lizards, James Chance, James Blood Ulmer, Sonny Sharrock, Diamanda Gal\u00e1s, Bill Laswell (que tam\u00e9n traballou nas gravaci\u00f3ns funk e elctro de Herbie Hancock) e Bill Frisell (que tam\u00e9n gravou cos m\u00fasicos de ECM) entre eles. Este movemento co\u00f1\u00e9cese como punk jazz.\nJohn Zorn, en particular, converteuse nunha figura ic\u00f3nica da escena da cidade, interpretando free jazz, improvisaci\u00f3n libre e diversos estilos de rock e m\u00fasica extrema. Moitos destes m\u00fasicos actualmente residen en Brooklyn; Tim Berne \u00e9 un notable representante.\nAnos 90.\nOs 90 viron un retorno \u00e1 visibilidade da escena jazz de Chicago, inclu\u00edndo int\u00e9rpretes ligados \u00e1 AACM. Os m\u00e1is notables son David Boykin, Aaron Getsug, Nicole Mitchell, Ken Vandermark e Rob Mazurek - todos os cales prove\u00f1en da Velvet Lounge de Fred Anderson. Outros int\u00e9rpretes incl\u00faen ther Jeff Parker e Kevin Drumm; estes m\u00fasicos te\u00f1en contactos coas escenas do post-rock ou o noise rock.\nDo mesmo xeito, houbo un incremento da vitalidade no remanente da escena do loft jazz en Nova York, centrada arredor de David S. Ware. Matthew Shipp, Susie Ibarra e William Parker practicaron unha variedade m\u00e1is tradicional de jazz de vangarda c\u00f3s m\u00fasicos influenciados polo punk jazz do centro de Nova York, a\u00ednda que se deron algunhas colaboraci\u00f3ns entre os dous campos. Matthew Shipp acabou por colaborar con m\u00fasicos de illbient e hip hop alternativo (DJ Spooky, Anti-Pop Consortium, El-P) e mudou cara a un estilo distintivo de nu jazz comparable ao de Craig Taborn."}
{"id": "153193", "revid": "5298", "url": "https://gl.wikipedia.org/wiki?curid=153193", "title": "Avant-garde jazz", "text": ""}
{"id": "153194", "revid": "6939", "url": "https://gl.wikipedia.org/wiki?curid=153194", "title": "Avant-jazz", "text": ""}
{"id": "153196", "revid": "25871", "url": "https://gl.wikipedia.org/wiki?curid=153196", "title": "Copa do Rei 2010 de h\u00f3ckey a pat\u00edns", "text": "A 67 edici\u00f3n da Copa do Rei foi disputada no Pavill\u00f3n Municipal de Deportes de Lloret de Mar, na comarca da Selva (Xirona) entre o 25 e o 28 de febreiro de 2010. \nParticipantes.\n\"Os equipos clasificados como cabezas de serie te\u00f1en unha estrela ao lateral ().\" Entre par\u00e9nteses o posto que cada equipo ocupaba ao finalizar a primeira volta do campionato."}
{"id": "153199", "revid": "56817", "url": "https://gl.wikipedia.org/wiki?curid=153199", "title": "Man of the Hour", "text": "\"Man of the Hour\" \u00e9 un sinxelo da banda de rock alternativo estadounidense Pearl Jam, editado o 26 de novembro do 2003. O tema foi composto polo vocalista Eddie Vedder e aparece nos cr\u00e9ditos finais da pel\u00edcula \"Big Fish\". Foi inclu\u00eddo no recompilatorio de grande \u00e9xitos do 2004 \"rearviewmirror (Greatest Hits 1991-2003)\".\nListaxe de canci\u00f3ns.\nTodos os temas compostos por Eddie Vedder."}
{"id": "153200", "revid": "17467", "url": "https://gl.wikipedia.org/wiki?curid=153200", "title": "Ram\u00f3n N\u00fa\u00f1ez", "text": "Ram\u00f3n N\u00fa\u00f1ez pode referirse a:"}
{"id": "153201", "revid": "56817", "url": "https://gl.wikipedia.org/wiki?curid=153201", "title": "Dig for Fire", "text": "\"Dig for Fire\" \u00e9 un sinxelo da banda de rock alternativo estadounidense Pixies. O tema aparece no seu \u00e1lbum de 1990 \"Bossanova\", e foi editado o 29 de outubro de 1990. A canci\u00f3n acadou o n\u00famero 11 na lista \"Modern Rock Tracks\" e o n\u00famero 62 no Reino Unido.\nListaxe de canci\u00f3ns.\nTodos os temas compostos por Black Francis ag\u00e1s onde se indique."}
{"id": "153202", "revid": "1131", "url": "https://gl.wikipedia.org/wiki?curid=153202", "title": "Praza do Obradoiro", "text": "A praza do Obradoiro \u00e9 a praza m\u00e1is senlleira de Santiago de Compostela. Est\u00e1 arrodeada polo Hospital Real, hoxe parador (hostal dos Reis Cat\u00f3licos) ao norte, o colexio de San Xerome ao sur (hoxe reitor\u00eda da Universidade), o Pazo de Xelm\u00edrez e a catedral de Santiago de Compostela (coa fachada do Obradoiro e o museo da catedral) ao leste, e o pazo de Raxoi ao oeste (sede do Concello de Santiago de Compostela). Quedan as\u00ed representados na praza os principais polos da vida da capital galega: a relixi\u00f3n, a educaci\u00f3n universitaria, a atenci\u00f3n ao peregrino e ao viaxeiro, e a administraci\u00f3n.\nA praza \u00e1chase no centro monumental da vila. O seu nome semella derivar dos obradoiros dos canteiros que traballaron na construci\u00f3n da fachada barroca da catedral, que domina a praza. Pode que incluso que o nome ve\u00f1a da construci\u00f3n da antiga fachada rom\u00e1nica. C\u00f3mpre salientar a riqueza de estilos arquitect\u00f3nicos nunha soa praza, xurdidos de m\u00e1is de 700 anos de construci\u00f3n.\nImportancia social.\n\u00c9 o punto de encontro dos peregrinos que fan o cami\u00f1o de Santiago. Na praza cel\u00e9branse a queima da fachada nas Festas do Ap\u00f3stolo Santiago a noite do 24 de xullo. Celebr\u00e1ronse aqu\u00ed tam\u00e9n diferentes actos relixiosos, como as misas das visitas dos diferentes papas.\nAs\u00ed mesmo, \u00e9 lugar habitual de manifestaci\u00f3ns e reivindicaci\u00f3ns cidad\u00e1s como as acontecidas en 2009 a prol da lingua galega.\nDespois do accidente ferroviario de Angrois en 2013, turistas, cidad\u00e1ns e peregrinos manifestaron a s\u00faa solidariedade con diferentes mostras reivindicativas na praza, como colocando flores e notas no enreixado da escalinata de entrada \u00e1 catedral."}
{"id": "153203", "revid": "72012", "url": "https://gl.wikipedia.org/wiki?curid=153203", "title": "Robert Schultzberg", "text": "Klas Robert Schultzberg, nado en Xenebra o 3 de xaneiro de 1975, foi o bater\u00eda orixinal da banda de rock alternativo Placebo. Malia que su\u00edzo, \u00e9 de ascendencia inglesa e sueca.\nTraxectoria.\nSchultzberg co\u00f1eceu a Olsdal nunha banda no colexio en Suecia e un\u00edronse a Placebo cando a banda se formou en setembro de 1994, gravando a primeira demo en abril de 1995, conseguindo a atenci\u00f3n da industria discogr\u00e1fica e que culminou cun contrato coa Virgin Records.\nInicialmente deixou a banda en setembro de 1995, pero volveu para gravar o primeiro sinxelo de 7\" \"Bruise Pristine\". Despois dunha discusi\u00f3n en agosto de 1996, despois da s\u00faa primeira aparici\u00f3n na televisi\u00f3n, Molko decidiu que ser\u00eda mellor para a banda que Schultzberg a deixase. Schultzberg suxer\u00edu tocar xuntos ata o final da promoci\u00f3n do seu \u00e1lbum de estrea. En setembro de 1996 a banda estivo de xira polos Estados Unidos e antes de sa\u00edr a escena no primeiro concerto en Nova York, Olsdal informou a Schultzberg que non estar\u00eda na xira alem\u00e1 que seguir\u00eda \u00e1 estadounidense. Robert realizar\u00eda dous concertos m\u00e1is en Par\u00eds antes de deixar o grupo."}
{"id": "153204", "revid": "25871", "url": "https://gl.wikipedia.org/wiki?curid=153204", "title": "In My Head", "text": "\"In My Head\" \u00e9 un sinxelo da banda estadounidense de stoner rock Queens of the Stone Age, editado o 27 de xu\u00f1o do 2005 e sacado do seu cuarto \u00e1lbum \"Lullabies to Paralyze\". \"In My Head\" orixinalmente apareceu nas \"Desert Sessions vols. 9 &amp; 10\" no ano 2003, onde foi chamada \"In My Head...Or Something\". A canci\u00f3n aparece nos cr\u00e9ditos finais do episodio \"The Release\" da serie \"Entourage \", e tam\u00e9n pode escoitarse no videoxogo \"Need for Speed: Underground 2\". O tema acadou o posto 44 na lista brit\u00e1nica de sinxelos."}
{"id": "153206", "revid": "56817", "url": "https://gl.wikipedia.org/wiki?curid=153206", "title": "Year of tha Boomerang", "text": "\"Year of tha Boomerang\" \u00e9 un sinxelo da banda estadounidense Rage Against the Machine. Orixinalmente apareceu na pel\u00edcula \"Higher Learning\" en 1994."}
{"id": "153207", "revid": "56817", "url": "https://gl.wikipedia.org/wiki?curid=153207", "title": "Life Wasted", "text": "\"Life Wasted\" \u00e9 un sinxelo da banda estadounidense de rock alternativo Pearl Jam, editado o 28 de agosto do 2006 como parte do seu \u00e1lbum \"Pearl Jam\". O tema acadou o n\u00famero 10 na lista \"Billboard Modern Rock Tracks\"."}
{"id": "153208", "revid": "22570", "url": "https://gl.wikipedia.org/wiki?curid=153208", "title": "Sonic Death", "text": "Sonic Death \u00e9 un \u00e1lbum en directo da banda estadounidense de rock alternativo Sonic Youth, editado en casete no ano 1984 por Ecstatic Peace!, selo de Thurston Moore. Posteriormente foi reeditado en 1988 en casete e CD por Blast First e SST Records. No presente o traballo est\u00e1 descatalogado. Nel aparecen gravaci\u00f3n realizadas dende 1981 ata 1983.\nMoitas das canci\u00f3ns do \u00e1lbum aparecen s\u00f3 como anacos, moitas veces sen cortes entre elas. A meirande parte das canci\u00f3ns son versi\u00f3ns ao vivo de temas das tres primeiras edici\u00f3ns de Sonic Youth, \"Sonic Youth\", \"Confusion Is Sex\" e \"Kill Yr Idols\".\nDebido a que Sonic Youth usa moitas afinaci\u00f3ns alternativas pero na \u00e9poca non ti\u00f1a cartos para viaxar con distintos instrumentos con cada afinaci\u00f3n, pode escoitarse aos membros da banda afinando entre as canci\u00f3ns.\nListaxe de canci\u00f3ns.\nO libreto do \u00e1lbum non ten un listaxe de temas, e versi\u00f3ns en CD conte\u00f1en s\u00f3 1 corte ou 2. Na seguinte listaxe aparecen os temas que poden reco\u00f1ecerse claramente, cos tempos aproximados dende o comezo do disco."}
{"id": "153219", "revid": "1131", "url": "https://gl.wikipedia.org/wiki?curid=153219", "title": "Galer\u00eda de imaxes do r\u00edo Navia", "text": "R\u00edo Navia."}
{"id": "153222", "revid": "43749", "url": "https://gl.wikipedia.org/wiki?curid=153222", "title": "Arquea", "text": ""}
{"id": "153223", "revid": "197", "url": "https://gl.wikipedia.org/wiki?curid=153223", "title": "Latinizaci\u00f3n", "text": ""}
{"id": "153224", "revid": "25871", "url": "https://gl.wikipedia.org/wiki?curid=153224", "title": "Carballo americano", "text": "O carballo americano (Quercus rubra), tam\u00e9n chamado carballo rubio americano (sin. \"Quercus borealis\"), \u00e9 un carballo dos chamados \"carballos vermellos\" ou \"rubios\", nativo de Am\u00e9rica do Norte. Introducido en Europa, pl\u00e1ntase en Galicia dende hai uns anos con fins forestais e ornamentais.\nDistribuci\u00f3n.\n\u00c9 nativo do norte de Am\u00e9rica, especialmente no nord\u00e9s dos Estados Unidos e sueste do Canad\u00e1. Medra bravo dende o norte dos Grandes Lagos, o leste de Nova Escocia, at\u00e9 o sur de Xeorxia, en xeral en zonas con bos solos, lixeiramente acedos. Nos Estados Unidos ad\u00f3itaselle chamar carballo rubio do norte, para distinguilo do carballo rubio do sur: o \"Quercus falcata\", ao que tam\u00e9n lle chaman \"carballo hispano\".\nIntroduciuse no centro de Europa hai m\u00e1is de dous s\u00e9culos con fins ornamentais. No norte de Espa\u00f1a \u00e9 unha especie cada vez m\u00e1is empregada en reforestaci\u00f3n. As repoboaci\u00f3ns de maior idade e extensi\u00f3n \u00e1chanse no Pa\u00eds Vasco, Navarra e Cantabria. Ad\u00e1ptase igualmente moi ben \u00e1s condici\u00f3ns clim\u00e1ticas de Galicia, p\u00f3lo que, nos \u00faltimos anos, estase plantando a eito, tanto como ornamental p\u00f3la beleza da s\u00faa follaxe outonal encarnada, como en usos forestais pola calidade da s\u00faa madeira e crecemento m\u00e1is r\u00e1pido en comparaci\u00f3n co carballo bravo (\"Quercus robur\"). En condici\u00f3ns \u00f3ptimas, medra axi\u00f1a, e sos 10 anos pode acadar os 5\u20136 m de alto.\nH\u00e1bitat.\nDesenv\u00f3lvese sobre solos de natureza sil\u00edcea ou calcaria, sempre que estean descarbonatados pola abundancia de choivas polo menos at\u00e9 os 30\u201340\u00a0cm de profundidade. Consid\u00e9rase menos esixente en nutrientes c\u00f3s carballos aut\u00f3ctonos. Os solos \u00f3ptimos para o seu desenvolvemento son os profundos, con m\u00e1is de 70\u00a0cm dispo\u00f1\u00edbeis para o desenvolvemento das ra\u00edces, frescos e ben drenados (texturas franco-areosas), a\u00ednda que tolera solos areentos moi drenados. Os solos hidromorfos ou compactos non lle conve\u00f1en, xa que \u00e9 sens\u00edbel \u00e1 falta de osixenaci\u00f3n das ra\u00edces. Atura os solos acedos mellor c\u00f3s carballos do pa\u00eds, por\u00e9n, desde logo, non tanto como o bidueiro. Considerado de media sombra, tolera unha certa cuberta nos primeiros anos, mais require progresivamente m\u00e1is luz ao aumentar a s\u00faa idade, fac\u00e9ndose marcadamente fototr\u00f3pico, o que orixina p\u00f3las grosas orientadas cara aos ocos na cuberta de copas.\nDescrici\u00f3n.\n\u00c1rbore caducifolia que acada os 28 m, e excepcionalmente os 43 m de altura, e con di\u00e1metros de toro tam\u00e9n salient\u00e1beis que van at\u00e9 os 2 m. A copa \u00e9 inicialmente coniforme, torn\u00e1ndose ampla e arredondada cos anos; as p\u00f3las son rectas, con tendencia a presentar fustes de m\u00e1 conformaci\u00f3n cando non se practicaron os coidados silv\u00edcolas necesarios, a\u00ednda que con menos tendencia que o carballo bravo. O sistema radical \u00e9 forte e profundo. \u00c9 menos lonxevo c\u00f3s carballos aut\u00f3ctonos, pero pode chegar aos 500 anos, de feito atopouse un exemplar vivo de 326 anos de idade en 2001 por Orwig et al.&lt;ref name=\"people.eku.edu/pedersonn/OLDLISTeast\"&gt;Eastern US oldlist&lt;/ref&gt;\nReco\u00f1\u00e9cese ben pola s\u00faa casca, que conta con cristas que semellan ter raias brillantes no centro.\nAs follas son alternas, cun ped\u00fanculo de 2 a 5\u00a0cm de longo; l\u00e1mina foliar de perfil el\u00edptico, de 10\u201325\u00a0cm de longo, 5\u201315\u00a0cm de ancho, base redonda, bordo sinuoso, con 7 ou 9 l\u00f3bulos, con dentes con arestas (a diferenza dos carballos galegos), aguzados e irregulares; seos redondos, que case nunca chegan en profundidade ata o nervio da folla, cara verde escura mate, rev\u00e9s m\u00e1is claro; toman unha intensa cor vermella antes de caer.\nAs flores \u00e1chanse distribu\u00eddas monoicamente. As masculinas at\u00f3panse en amentos longos, soltos, de cor verde amarela. As femininas aparecen individuais ou en parellas, s\u00e9siles ou de ped\u00fanculo moi curto, pequenas e insignificantes.\nO froito \u00e9 unha landra ovada e achatadas, de at\u00e9 2,5\u00a0cm de longo, soas ou de d\u00faas en d\u00faas, s\u00e9siles ou cun ped\u00fanculo curto e vigoroso; c\u00fapula (cascabullo) plana que rodea pouco menos da terceira parte da landra de cor parda avermellada. No primeiro ano, o froito soamente ten o tama\u00f1o dun ch\u00edcharo e madura no outono do segundo ano (aos 18 meses da polinizaci\u00f3n). Como os demais carballos, non frutifica at\u00e9 idades algo avanzadas (uns 30 anos). A landra \u00e9 moi acre. A pesar de ser displicente, ad\u00f3itana comer cervos, esqu\u00edos e algunhas aves.\nUsos.\nO carballo americano \u00e9 un dos carballos m\u00e1is apreciados para a produci\u00f3n de madeira nos Estados Unidos, a\u00ednda que tam\u00e9n se est\u00e1 a usar en Europa. A Madeira ten un gran valor. \u00c1s veces v\u00e9ndese madeira de inferior calidade doutros carballos vermellos fac\u00e9ndoa pasar pola do carballo americano. Estes son principalmente o carballo negro americano do leste (\"Quercus velutina\"), o carballo escarlata (\"Quercus coccinea\"), o carballo palustre Americano ou carballo dos pantanos (\"Quercus palustris\"), o carballo rubio dos pantanos (\"Quercus shumardii\"), o carballo rubio do sur ou carballo hispano (\"Quercus falcata\"). Os usos na construci\u00f3n incl\u00faen chans, chapas, molduras interiores e mobles. A madeira non \u00e9 valida para usos exteriores ou construci\u00f3n de barcos, xa que o gran \u00e9 tan aberto que a auga pode penetrar a fibra.\nSilvicultura.\nA densidade de plantaci\u00f3n adoita ser baixa, duns 600 a 800 p\u00e9s/ha; isto leva case sempre ao fracaso, ao non dispor logo dun n\u00famero de p\u00e9s de abondo para seleccionar os m\u00e1is axeitados. En todo caso, se se opta por densidades baixas, resulta fundamental usar plantas de gran calidade, con posteriores tallas de formaci\u00f3n moi frecuentes.\nAs densidades elevadas \u2013arredor de 1500 a 2000 p\u00e9s/ha\u2013 semellan axeitadas para contar cunha maior base de selecci\u00f3n.\nAs plantas ser\u00e1n dun ou dous zumes, a ra\u00edz n\u00faa, repicadas e con sistema radical fasciculado. \u00c9 un erro frecuente o uso de plant\u00f3n de excesiva altura (2 metros) e con sistema radical moi reducido. A planta \u00e9 bastante sens\u00edbel a un manexo inadecuado e especialmente \u00e1 plantaci\u00f3n en solos lamentos. \u00c9 moi sens\u00edbel \u00e1 competencia, sobre todo \u00e1 herb\u00e1cea, polo que son recomend\u00e1beis as rozas posteriores \u00e1 plantaci\u00f3n. A planta \u00e9 moi atacada pola fauna brava, polo que require sempre alg\u00fan xeito de protecci\u00f3n. \u00c9 unha especie sens\u00edbel \u00e1s xeadas serodias, que lle provocan bifurcaci\u00f3n, defecto que tam\u00e9n pode derivar das caracter\u00edsticas propias dos carballos, que adoitan presentar varias xemas no extremo do crecemento. Estas xemas adoitan dar lugar a forquillas ou p\u00f3las grosas con tendencia vertical. A dominancia apical \u00e9, polo xeral, pouco intensa. As tallas de formaci\u00f3n ser\u00e1n moderadas e progresivas, por mor \u00e1 falta de rixidez do talo das \u00e1rbores novas, que fai que poida curvarse polo peso das follas. Normalmente o crecemento do ano recupera facilmente a rectitude, pero non a parte baixa do talo. Por outra banda, do mesmo xeito c\u00f3 resto dos carballos, o americano reacciona ante unha reduci\u00f3n da altura da copa viva mediante a emisi\u00f3n de gomos chup\u00f3ns, sendo necesario, polo menos, manter un 50% da altura total con folla."}
{"id": "153229", "revid": "15490", "url": "https://gl.wikipedia.org/wiki?curid=153229", "title": "Manuel Rodr\u00edguez Alonso", "text": "Manuel Rodr\u00edguez Alonso, nado na Groba (Ribadavia) o 16 de xaneiro de 1952 e finado en Pozuelo de Alarc\u00f3n (Madrid) o 23 de setembro de 2015, foi un cr\u00edtico literario e fil\u00f3logo galego. Era sobri\u00f1o de Xes\u00fas Alonso Montero.\nTraxectoria.\nEra licenciado en Filolox\u00eda pola USC e doutor pola Universidade Aut\u00f3noma de Madrid. Traballaba na UNED, como profesor de ensino medio. Dende 1988, traballou como ling\u00fcista para a editorial Edici\u00f3ns SM. Ti\u00f1a colaborado na elaboraci\u00f3n de diversos materiais did\u00e1cticos e pedag\u00f3xicos, como dicionarios ou gram\u00e1ticas. Colaborou en revistas como \"Grial\", \"A Nosa Terra\", \"Revista de Lengua y Literatura Catalana, Gallega y Vasca\", \"Vieiros\" e \"Tempos Novos\".\nManuel Bragado, director de Edici\u00f3ns Xerais de Galicia, resumiu deste modo o seu activo labor a prol das letras galegas:"}
{"id": "153230", "revid": "15490", "url": "https://gl.wikipedia.org/wiki?curid=153230", "title": "O espa\u00f1olismo ling\u00fc\u00edstico", "text": "O espa\u00f1olismo ling\u00fc\u00edstico \u00e9 un ensaio do ling\u00fcista galego Manuel Rodr\u00edguez Alonso, publicado na Coru\u00f1a en 2004 por Espiral Maior, baixo a direcci\u00f3n editorial de Miguel Anxo Fern\u00e1n Vello. A obra trata sobre a lingua castel\u00e1 e a s\u00faa situaci\u00f3n de dominio sobre o resto de linguas faladas no Estado espa\u00f1ol."}
{"id": "153234", "revid": "43749", "url": "https://gl.wikipedia.org/wiki?curid=153234", "title": "Beograd", "text": ""}
{"id": "153237", "revid": "1987", "url": "https://gl.wikipedia.org/wiki?curid=153237", "title": "Cavidade tor\u00e1cica", "text": "A cavidade tor\u00e1cica \u00e9 o espazo interior do t\u00f3rax e est\u00e1 dividida en tres partes: d\u00faas cavidades pleurais e o mediastino. Est\u00e1 protexida pola caixa tor\u00e1cica.\nAs cavidades pleurais est\u00e1n completamente separadas unha da outra e, cos pulm\u00f3ns, ocupan a maior parte da cavidade tor\u00e1cica. Os pulm\u00f3ns e as s\u00faas membranas de revestimento, chamadas pleura, ocupan as partes laterais da cavidade tor\u00e1cica.\nO espazo entre as rexi\u00f3ns pleuropulmonares, chamado mediastino, est\u00e9ndese no sentido cranio-caudal da abertura tor\u00e1cica superior ao diafragma. O mediastino cont\u00e9n: o coraz\u00f3n, as partes tor\u00e1cicas dos grandes vasos e outras estruturas importantes (por exemplo, as partes tor\u00e1cicas da traquea, do es\u00f3fago, o timo, a parte do sistema nervioso aut\u00f3nomo e o sistema linf\u00e1tico."}
{"id": "153239", "revid": "72012", "url": "https://gl.wikipedia.org/wiki?curid=153239", "title": "Tend\u00f3n", "text": "O tend\u00f3n \u00e9 unha parte do m\u00fasculo estriado, de cor branca, de consistencia forte e non contr\u00e1ctil, constitu\u00eddo por fibras de tecido conectivo que se agrupan en fasc\u00edculos.\nCaracter\u00edsticas.\nOs tend\u00f3ns est\u00e1n formados por tecido conectivo denso. As fibras que o forman enc\u00f3ntranse entrelazadas por tecido conectivo denso regular non modelado, recibindo o nome de peritend\u00f3n. O tend\u00f3n exposto ao ar deteriorase rapidamente (por exemplo, en feridas ou intervenci\u00f3ns cir\u00farxicas).\nSegundo a s\u00faa disposci\u00f3n, os tend\u00f3ns clasif\u00edcanse da seguinte maneira:\nCaracter\u00edsticas histol\u00f3xicas.\nEst\u00e1 formado principalmente por fibras de col\u00e1xeno de tipo I, moi estreitamente agrupadas entre si, ademais dunha escasa cantidade de fibras el\u00e1sticas e mucopolisac\u00e1ridos (enc\u00e1rganse de mantelo unido ao \u00f3so).\nLocalizaci\u00f3n.\nEst\u00e1 situado a nivel dos m\u00fasculos e ten a funci\u00f3n de facer de nexo entre o m\u00fasculo e o \u00f3so. Poden unir tam\u00e9n os m\u00fasculos a estruturas moles como o globo ocular.\nFunci\u00f3n.\nTe\u00f1en a funci\u00f3n de inserir o m\u00fasculo no \u00f3so ou na fascia e trasmitirlles a forza da contracci\u00f3n muscular para producir un movemento.\nMentres que os tend\u00f3ns serven para mover o \u00f3so ou a estrutura, os ligamentos son o tecido conectivo fibroso que unen os \u00f3sos entre si e xeralmente a s\u00faa funci\u00f3n \u00e9 a de unir estruturas e mantelas estables."}
{"id": "153240", "revid": "1987", "url": "https://gl.wikipedia.org/wiki?curid=153240", "title": "Pampa", "text": "Pampa pode designar:"}
{"id": "153241", "revid": "89787", "url": "https://gl.wikipedia.org/wiki?curid=153241", "title": "Pe\u00f1a Sport F\u00fatbol Club", "text": "O Pe\u00f1a Sport F\u00fatbol Club \u00e9 un equipo de f\u00fatbol de Espa\u00f1a, da cidade de Tafalla, en Navarra. Fundouse en 1925 e actualmente compite na Segunda Divisi\u00f3n B Espa\u00f1ola.\nHistoria.\nO Pena Sport foi fundado en 1925, resultando da uni\u00f3n dos diferentes clubs deportivos que exist\u00edan en Tafalla.\nA tempada 2006-07 alcanzou os 1/16 de final da Copa do Rei, sendo eliminado polo CA Osasuna de Pamplona."}
{"id": "153242", "revid": "27155", "url": "https://gl.wikipedia.org/wiki?curid=153242", "title": "Cavidade abdomino-p\u00e9lvica", "text": "A cavidade abdomino-p\u00e9lvica \u00e9 unha cavidade do corpo conformada pola cavidade abdominal e a cavidade p\u00e9lvica. No seu interior est\u00e1n o est\u00f3mago, o f\u00edgado, o bazo, a ves\u00edcula biliar, os riles e a maior parte do intestino delgado e intestino groso. Tam\u00e9n cont\u00e9n a vexiga urinaria e \u00f3rganos reprodutivos internos."}
{"id": "153243", "revid": "98629", "url": "https://gl.wikipedia.org/wiki?curid=153243", "title": "Tour de Francia 2006", "text": "O Tour de Francia 2006 foi a 93\u00aa edici\u00f3n da carreira ciclista m\u00e1is importante do mundo. O percorrido de 3657 quil\u00f3metros comezou o 1 de xullo na cidade alsaciana de Estrasburgo, e rematou o 23 de xullo nos Campos Elisios de Par\u00eds, pasando por un total de seis estados diferentes: Francia, Pa\u00edses Baixos, B\u00e9lxica, Luxemburgo, Alema\u00f1a e Espa\u00f1a.\nParticipantes.\nDespois de ter ga\u00f1ado 7 edici\u00f3ns seguidas do Tour, en 2006 Lance Armstrong estaba retirado do ciclismo, de xeito que t\u00f3dolos seus rivais ti\u00f1an como obxectivo acadar o seu trono. Non obstante, nas semanas previas \u00e1 carreira, co\u00f1eceuse a existencia dunha operaci\u00f3n antidopaxe denominada Operaci\u00f3n Puerto na que se viron implicados varios ciclistas. Jan Ullrich e Ivan Basso foron afastados dos seus equipos, mentres que o equipo de Alexander Vinocurov (o Astana) foi afastado das competici\u00f3ns oficiais. Deste xeito, a carreira estivo mais aberta a novos ga\u00f1adores, e sen favoritos claros. Entre os candidatos \u00e1 vitoria que participaron no Tour 2006 cab\u00eda salientar a Denis Menchov, Cadel Evans, Andreas Kloden, Levi Leipheimer, Damiano Cunego, Floyd Landis, Alejandro Valverde, Gilberto Simoni, Christophe Moreau, George Hincapie, Carlos Sastre, Michael Rasmussen, David Zabriskie, Iban Mayo, Haimar Zubeldia, Bradley Wiggins e Danilo di Luca.\nO \u00fanico representante galego na carreira foi \u00d3scar Pereiro, que vi\u00f1a de rematar entre os 10 primeiros da clasificaci\u00f3n xeral nas \u00faltimas 2 edici\u00f3ns do Tour.\nEn total participaron 20 equipos e un total de 176 corredores, \u00e9 dicir, 9 corredores por equipo, coa escepci\u00f3n do T-Mobile que s\u00f3 levou a 7 ciclistas.\nTranscorrer da competici\u00f3n.\nDespois dunhas primeiras etapas con chegadas ao sprint, a clasificaci\u00f3n xeral estaba dominada por corredores especializados en etapas dun d\u00eda. Robbie McEwen ga\u00f1ara 3 das 6 primeiras chegadas, e Tom Boonen levaba o maillot amarelo. Na s\u00e9tima etapa houbo unha contra o reloxo individual de 52 quil\u00f3metros da que sa\u00edu como l\u00edder o ucra\u00edno Serhiy Honchar, cunha vantaxe abondo para chegar de amarelo \u00e1s etapas dos Pireneos. Na segunda etapa de alta monta\u00f1a, que rematou en Pla de Beret, ga\u00f1ou Denis Menchov, pero p\u00faxose de l\u00edder Floyd Landis. O norteamericano levou o xersei amarelo durante dous d\u00edas, xa que na etapa 13 houbo unha importante fuxida de corredores que chegaron con 30 minutos de vantaxe, entre os cales estaba \u00d3scar Pereiro, que colleu o liderado da proba. Floyd Landis recuperou o primeiro posto da t\u00e1boa na etapa 15, con final en Alpe d'Huez, a\u00ednda que s\u00f3 con 10 segundos de vantaxe sobre o galego. Landis sufriu moito \u00f3 d\u00eda seguinte nos portos de Galibier e Croix de Fer, perdendo 10 minutos. Malia que Landis parec\u00eda estar fora da loita pola vitoria, atacou na seguinte etapa, tam\u00e9n de monta\u00f1a, recuperando case toda a diferenza do d\u00eda anterior, e po\u00f1\u00e9ndose terceiro a s\u00f3 30 segundos de Pereiro, l\u00edder, e tam\u00e9n por detr\u00e1s de Carlos Sastre, segundo. Ent\u00f3n chegou a contra o reloxo do pen\u00faltimo d\u00eda, e nela Landis era moi superior \u00f3s dous ciclistas espa\u00f1ois, como as\u00ed demostrou. Deste xeito, a Par\u00eds chegaron Floyd Landis como l\u00edder, \u00d3scar Pereiro como segundo, Andreas Kloden como terceiro e Carlos Sastre como cuarto.\nPositivo de Landis.\nTres d\u00edas despois da finalizaci\u00f3n do Tour, o 26 de xullo, a UCI realizou un comunicado no cal anunci\u00e1base que un ciclista puidera ter dado positivo nun control antidopaxe. Ao d\u00eda seguinte, o equipo ciclista Phonak informou que o estadounidense Floyd Landis, vencedor do Tour, dera positivo por testosterona no control antidopaxe da etapa 17.\nO 5 de agosto confirmouse o positivo do ciclista estadounidense trala realizaci\u00f3n da contraan\u00e1lise, o que significou a s\u00faa expulsi\u00f3n do equipo ciclista Phonak. A falta da confirmaci\u00f3n oficial, que tardou varios meses, o galego \u00d3scar Pereiro convert\u00edase no virtual ga\u00f1ador do Tour de Francia. Finalmente, o 15 de outubro os organizadores do Tour de Francia desplaz\u00e1ronse a Madrid e entreg\u00e1ronlle a Pereiro o maillot amarelo e o trofeo de ga\u00f1ador do Tour na sede do Consello Superior de Deportes.\nEtapas.\nNa seguinte t\u00e1boa am\u00f3sanse os ga\u00f1adores e l\u00edderes da carreira etapa por etapa. Nela aparecen os resultados de Floyd Landis posteriores \u00e1 17\u00aa etapa que foron eliminados, d\u00e1ndose a vitoria \u00f3s segundos clasificados:\nClasificaci\u00f3n final.\nTrala descualificaci\u00f3n de Floyd Landis por dopaxe, a UCI declarou oficialmente ga\u00f1ador da carreira a \u00d3scar Pereiro en setembro de 2007, quedando os 10 primeiros postos da clasificaci\u00f3n xeral do Tour de Francia 2006 do seguinte xeito:\nO resultado final do Tour de Francia 2006 supuxo a primeira vitoria dun ciclista galego na historia da carreira mais importante do mundo."}
{"id": "153244", "revid": "1505", "url": "https://gl.wikipedia.org/wiki?curid=153244", "title": "Sistema urinario", "text": "O sistema, aparato -ou aparello- urinario \u00e9 o conxunto de \u00f3rganos dos animais multicelulares que te\u00f1en como funci\u00f3n a expulsi\u00f3n dos diferentes produtos de refugallo que se producen a consecuencia do metabolismo celular nos distintos \u00f3rganos e tecidos corporais, evitando que alcancen concentraci\u00f3ns t\u00f3xicas. Por compartir \u00f3rganos co aparato reprodutor estudouse conxuntamente baixo a denominaci\u00f3n de \"xenitourinario\".\nAdoita identificarse co aparato excretor, pero c\u00f3mpre ter presente que no corpo existen outros \u00f3rganos excretores, como as gl\u00e1ndulas sudor\u00edparas, o f\u00edgado ou os pulm\u00f3ns. A\u00ednda as\u00ed, estes \u00f3rganos cumpren outras funci\u00f3ns que son prioritarias polo que se estudan dentro da anatom\u00eda da pel, do aparato dixestivo ou do aparato respiratorio, reservando para a anatom\u00eda do aparato urinario o conxunto de \u00f3rganos que te\u00f1en como \u00fanica -ou principal- funci\u00f3n a excreci\u00f3n de substancias t\u00f3xicas.\nEstrutura.\nO aparato urinario est\u00e1 composto polos seguintes \u00f3rganos:\nNos glom\u00e9rulos do ril f\u00edltrase o sangue, fen\u00f3meno \u00f3 que segue unha reabsorci\u00f3n de boa parte das substancias filtradas, que volven \u00f3 sangue, quedando s\u00f3 as substancias que se consideran t\u00f3xicas. A urina as\u00ed formada vai pasando a unha rede de tubos colectores que desembocan finalmente na pelve renal. Antes de entrar neses tubos colectores prod\u00facese unha reabsorci\u00f3n de auga, maior ou menor segundo a concentraci\u00f3n de sales no sangue, pero a partir deste momento a urina mant\u00e9n unha concentraci\u00f3n practicamente constante.\nNa pelve renal \u00e1brese o ur\u00e9ter, que recolle a urina, conduc\u00edndoa cara a vexiga urinaria, onde se acumula grazas \u00e1s paredes distendibles de que disp\u00f3n (no ser humano pode chegar a acumular 500 ml). A micci\u00f3n, acto voluntario de expulsi\u00f3n da urina, real\u00edzase pola apertura do esf\u00ednter que pecha a uretra e ten como consecuencia o baleirado case completo da vexiga."}
{"id": "153246", "revid": "5863", "url": "https://gl.wikipedia.org/wiki?curid=153246", "title": "La Ilustraci\u00f3n Gallega y Asturiana", "text": "La Ilustraci\u00f3n de Galicia y Asturias, despois co\u00f1ecida como La Ilustraci\u00f3n Gallega y Asturiana e finalmente como La Ilustraci\u00f3n Cant\u00e1brica foi unha revista ilustrada editada en Madrid entre 1878 e 1882.\nTraxectoria.\nO propietario foi Alejandro Chao Fern\u00e1ndez, a parte literaria estaba dirixida polo intelectual galeguista Manuel Murgu\u00eda e a art\u00edstica por Jos\u00e9 Fern\u00e1ndez Cuevas (1844-1923) e administrada por Luis Taboada. Tratouse dunha publicaci\u00f3n multiling\u00fce, editada en galego, asturiano e castel\u00e1n.\nO primeiro n\u00famero, co primeiro dos t\u00edtulos sinalados, sa\u00edu o 15 de xu\u00f1o de 1878 e as\u00ed seguiu sa\u00edndo durante ese ano. O 10 de xaneiro de 1879 aparece co t\u00edtulo de \"La Ilustraci\u00f3n Gallega y Asturiana\", pasando de ter unha periodicidade quincenal a decenal. M\u00e1is tarde, o 8 de xaneiro de 1882, pasa a denominarse \"La Ilustraci\u00f3n Cant\u00e1brica\", deixando de publicarse, definitivamente, ese mesmo ano.\nNela publicaron textos autores como Rosal\u00eda, Eduardo Pondal ou Curros Enr\u00edquez. Amais, nas s\u00faas p\u00e1xinas sa\u00edu a primeira novela en galego, \"Majina ou a filla esp\u00farea\", de Marcial Valladares."}
{"id": "153247", "revid": "6939", "url": "https://gl.wikipedia.org/wiki?curid=153247", "title": "La Ilustraci\u00f3n de Galicia y Asturias", "text": ""}
{"id": "153248", "revid": "6939", "url": "https://gl.wikipedia.org/wiki?curid=153248", "title": "La Ilustraci\u00f3n Cant\u00e1brica", "text": ""}
{"id": "153249", "revid": "5863", "url": "https://gl.wikipedia.org/wiki?curid=153249", "title": "Obstetricia", "text": "A obstetricia (ou tocolox\u00eda), palabra que chega do verbo latino \"obstare\" \"agardar, estar \u00e1 espera\", \u00e9 unha rama das ciencias da sa\u00fade que se ocupa do embarazo, parto e puerperio, comprendendo tam\u00e9n os aspectos psicol\u00f3xicos e sociais da maternidade. As profesionais da sa\u00fade especializadas en atender os partos normais ch\u00e1manse matronas, comadroas ou parteiras."}
{"id": "153250", "revid": "89787", "url": "https://gl.wikipedia.org/wiki?curid=153250", "title": "Constituci\u00f3n da Rep\u00fablica Espa\u00f1ola de 1931", "text": "A Constituci\u00f3n da Rep\u00fablica Espa\u00f1ola de 1931 foi aprobada o 9 de decembro de 1931 polas Cortes Constitu\u00edntes tras as elecci\u00f3ns xerais espa\u00f1olas de 1931 que seguiron \u00e1 proclamaci\u00f3n da Segunda Rep\u00fablica e estivo vixente at\u00e9 o final da Guerra Civil Espa\u00f1ola en 1939. A Rep\u00fablica espa\u00f1ola no exilio contin\u00fao reco\u00f1ecendo a s\u00faa vixencia at\u00e9 1977, cando o proceso pol\u00edtico da chamada Transici\u00f3n Espa\u00f1ola permitiu a redacci\u00f3n dunha nova \"Carta Magna\" democr\u00e1tica.\nA constituci\u00f3n organiz\u00e1base en 9 cap\u00edtulos (125 artigos en total) e d\u00faas disposici\u00f3ns transitorias.\nAntecedentes.\nCoa proclamaci\u00f3n da II Rep\u00fablica o 14 de abril de 1931 conv\u00f3canse elecci\u00f3ns a unhas Cortes Constitu\u00edntes en 28 de xu\u00f1o. Unha das s\u00faas primeiras tarefas foi confirmar como presidente a Niceto Alcal\u00e1 Zamora e o seu gabinete. Unha vez aprobada procede a elixir o Presidente da Rep\u00fablica, sendo electo Alcal\u00e1 Zamora (12 de decembro) tras o cal exerce a funci\u00f3n de Cortes.\nGarant\u00edas e dereitos constitucionais.\nO t\u00edtulo III \"Dereitos e deberes dos espa\u00f1ois\", subdividido en liberdades e dereitos individuais (Cap\u00edtulo I: Garant\u00edas individuais e pol\u00edticas) e sociais (Cap\u00edtulo II: Familia, econom\u00eda e cultura), reco\u00f1ec\u00eda a liberdade relixiosa, de expresi\u00f3n, reuni\u00f3n, asociaci\u00f3n e petici\u00f3n (dereito de toda persoa a dirixir unha petici\u00f3n ao goberno), o dereito de libre residencia e de circulaci\u00f3n e de elecci\u00f3n de profesi\u00f3n, inviolabilidade do domicilio e da correspondencia, igualdade ante a xustiza, protecci\u00f3n \u00e1 familia, dereito ao divorcio, dereito ao traballo, dereitos \u00e1 cultura e o ensino, artigos sobre a relaci\u00f3n entre Igrexa cat\u00f3lica e Estado. Doutra banda, suprim\u00edase todo privilexio de clase social e de riqueza, o que equival\u00eda a anular a nobreza como entidade xur\u00eddica. Apunt\u00e1base tam\u00e9n a posibilidade de socializaci\u00f3n da propiedade e dos principais servizos p\u00fablicos, a\u00ednda que en definitiva os proxectos de nacionalizaci\u00f3n da terra, as minas, os bancos e os ferrocarr\u00eds nunca se levaron a cabo.\nEstrutura do Estado.\nEspa\u00f1a \u00e9 definida como \"unha Rep\u00fablica democr\u00e1tica de traballadores de toda clase, que se organiza en r\u00e9xime de Liberdade e Xustiza\". Fai compatible a unidade do Estado e a autonom\u00eda dos municipios e rexi\u00f3ns. Ren\u00fanciase ao uso da guerra como instrumento pol\u00edtico. O sufraxio \u00e9 universal para homes e mulleres maiores de 23 anos conforme \u00e1s leis.\nO poder lexislativo reside nas Cortes, constitu\u00eddas por unha asemblea unicameral chamada Congreso dos Deputados elixida directamente. O seu mandato \u00e9 de catro anos reelixibles indefinidamente e re\u00fanense ordinariamente entre febreiro-abril e outubro-novembro, e extraordinariamente a petici\u00f3n do Presidente da Rep\u00fablica. Ten a iniciativa das leis xunto co Goberno. Pode delegar no Goberno a capacidade de lexislar por decreto sobre materias autorizadas. O Congreso elixe unha Deputaci\u00f3n Permanente de Cortes, composta por 21 representantes das facci\u00f3ns pol\u00edticas en proporci\u00f3n aos escanos que cada unha delas ten nas Cortes. Est\u00e1 encargada de co\u00f1ecer os casos de suspensi\u00f3n das garant\u00edas constitucionais, os decretos-leis, a detenci\u00f3n e o procesamento dos deputados. O Goberno debe contar co apoio das Cortes e p\u00f3deselle formular un voto de censura.\nEstabl\u00e9cese o mecanismo do referendo popular. Debe ser formalizado por un 15% do corpo electoral e non pode referirse a tratados internacionais, leis tributarias ou estatutos rexionais.\nO Poder executivo estaba a cargo do Presidente da Rep\u00fablica que \u00e9 o Xefe de Estado. O Presidente ten un mandato de seis anos, sen reelecci\u00f3n ata que pase un per\u00edodo de seis anos despois de abandonar o seu mandato. A s\u00faa elecci\u00f3n efect\u00faana as Cortes xunto a un n\u00famero de compromisarios igual ao de deputados, elixidos por sufraxio universal.\nCorresp\u00f3ndelle nomear e separar ao Presidente do Goberno e, a proposta deste, aos ministros. Declarar a guerra previa autorizaci\u00f3n das Cortes, asinar e negociar os tratados internacionais, autorizar os decretos referendados polo ministro correspondente, ordenar medidas urxentes. Ditar por decreto, previo acordo un\u00e1nime do Goberno e a aprobaci\u00f3n da Deputaci\u00f3n Permanente, as medidas de urxencia ou cando o demande a defensa da Rep\u00fablica. Ten veto suspensivo, o cal pode ser revogado por dous terzos das Cortes. Pode disolver as Cortes at\u00e9 d\u00faas veces como m\u00e1ximo durante o seu mandato, a cal ser\u00e1 examinada polas novas Cortes e resolver a s\u00faa necesidade. As Cortes poden destitu\u00edr ao Presidente con tres quintos dos votos.\nO Goberno est\u00e1 conformado polo Presidente do Consello de Ministros e os ministros. Corresp\u00f3ndelle a direcci\u00f3n superior do Estado e os servizos p\u00fablicos. O Consello pode elaborar proxectos de lei, ditar os decretos, exercer a potestade regulamentaria e deliberar sobre asuntos de interese p\u00fablico xeral.\nO poder xudicial est\u00e1 a cargo do Tribunal Supremo e cortes subordinadas a este. Cr\u00e9ase un Tribunal de Garant\u00edas Constitucionais coa competencia de resolver principalmente a inconstitucionalidade das leis, os recursos de amparo e os conflitos de competencia lexislativa.\nA Constituci\u00f3n pode ser reformada a proposta do Goberno ou dunha cuarta parte dos membros das Cortes. Unha vez aprobada a reforma, por maior\u00eda absoluta (provisionalmente para o catro primeiros anos de vixencia da Constituci\u00f3n requ\u00edrense dous terzos dos deputados), proc\u00e9dese \u00e1 elecci\u00f3n dunha Asemblea Constitu\u00ednte que decidir\u00e1 sobre a proposta e posteriormente actuar\u00e1 como Cortes ordinarias.\nOrganizaci\u00f3n territorial.\nO Estado organ\u00edzase en concellos, os cales est\u00e1n agrupados en provincias. As provincias p\u00f3dense organizar en rexi\u00f3ns aut\u00f3nomas. Para constitu\u00edr unha rexi\u00f3n aut\u00f3noma requ\u00edrese que sexa proposto pola maior\u00eda dos seus municipios ou que representen dous terzos do censo electoral; posteriormente debe ser aprobado por dous terzos dos electores da rexi\u00f3n e que finalmente o aproben as Cortes xunto co Estatuto proposto. Baixo este procedemento constitu\u00edronse como rexi\u00f3ns aut\u00f3nomas Catalu\u00f1a (1932) e o Pa\u00eds Vasco (1936). En Galicia foi aceptada a proposta por plebiscito en 1936, mais a s\u00faa ratificaci\u00f3n polas Cortes ficou interrompida polo comezo da Guerra Civil, do mesmo xeito que as aspiraci\u00f3ns de Andaluc\u00eda e do Pa\u00eds Valenciano que mesmo redactou varias propostas.\nCr\u00edticas \u00e1 Constituci\u00f3n de 1931.\nA Constituci\u00f3n aglutinou xu\u00edzos negativos e cr\u00edticas ulteriores de destacados republicanos conservadores:"}
{"id": "153251", "revid": "1308", "url": "https://gl.wikipedia.org/wiki?curid=153251", "title": "Constituci\u00f3n espa\u00f1ola de 1931", "text": ""}
{"id": "153255", "revid": "6939", "url": "https://gl.wikipedia.org/wiki?curid=153255", "title": "Marcelo Mac\u00edas Garc\u00eda", "text": ""}
{"id": "153256", "revid": "98629", "url": "https://gl.wikipedia.org/wiki?curid=153256", "title": "Julio \u00c1lvarez del Vayo", "text": "Julio \u00c1lvarez del Vayo y Olloqui, nado en Villaviciosa de Od\u00f3n o 9 de febreiro de 1891 e finado en Xenebra o 3 de maio de 1975, foi un xurista, xornalista, diplom\u00e1tico e pol\u00edtico espa\u00f1ol.\nTraxectoria.\nLicenciado en Dereito pola Universidade de Madrid, doutorouse na Universidade de Valladolid e ampliou os seus estudos na London School of Economics e despois na Universidade de Leipzig. Durante este tempo, en Londres, afiliouse ao Partido Socialista Obreiro Espa\u00f1ol e op\u00faxose \u00e1 colaboraci\u00f3n do mesmo coa ditadura de Primo de Rivera.\nAntes de iniciar a s\u00faa carreira pol\u00edtica estivo de correspondente para varios diarios -entre eles \"La Naci\u00f3n\" da Arxentina, \"Le Figaro\" de Par\u00eds, \"El Liberal\" e \"El Sol\" de Espa\u00f1a e \"The Guardian\" do Reino Unido- nos Estados Unidos e Europa, cubrindo a primeira guerra mundial. Tam\u00e9n viaxou \u00e1 Uni\u00f3n Sovi\u00e9tica, cuxos recordos puxo por escrito en \"La nueva Rusia\" e \"La senda roja\". \nAo proclamarse a Segunda Rep\u00fablica, primeiro serviu como embaixador en M\u00e9xico (1931-1933) recibindo a Banda da Orde da Rep\u00fablica (11 de xaneiro de 1933) como reco\u00f1ecemento ao labor realizado. Ese mesmo ano, foi elixido deputado ao Congreso, cargo que revalidou nas elecci\u00f3ns xerais de 1936. \nGuerra civil.\nAo estourar a guerra civil, foi elixido por d\u00faas ocasi\u00f3ns Ministro de Estado: de setembro de 1936 a maio de 1937, substitu\u00edndo a Augusto Barcia Trelles, e ao final da guerra, de abril de 1938 a marzo de 1939. No seu labor como Ministro tratou de evitar o boicot cara ao goberno da Rep\u00fablica facendo ver que a Alema\u00f1a nazi e a Italia fascista non respectaban os acordos da Sociedade de Naci\u00f3ns. Tratou igualmente de convencer a Neville Chamberlain das consecuencias que ter\u00eda o Comit\u00e9 de Non Intervenci\u00f3n e negociou con Stalin o env\u00edo de subministraci\u00f3ns b\u00e9licas na guerra. Favoreceu tam\u00e9n a creaci\u00f3n das Juventudes Socialistas Unificadas (JSU). Tralo primeiro nomeamento como Ministro de Estado, en outubro de 1936, foi nomeado Comisionado Xeral de Guerra, cargo no que o seu papel foi moi discutido pois nomeou a centos de comisionados comunistas, aparentemente, sen a autorizaci\u00f3n de Largo Caballero. Posteriormente, anulou os nomeamentos mais a relaci\u00f3n con Largo Caballero deteriorouse at\u00e9 o punto de que, este, nas s\u00faas memorias, o acusou de axente comunista. Tam\u00e9n como ministro, t\u00e9nselle criticado algunha decisi\u00f3n como pretender eliminar o dereito de asilo das embaixadas estranxeiras \u00e1 poboaci\u00f3n que se refuxiaba nelas, modificando a pol\u00edtica do seu antecesor Augusto Barcia. finalmente, a presi\u00f3n internacional obrigouno a manter o dereito e, posteriormente, permitir a evacuaci\u00f3n dos refuxiados. \nFiel a Largo Caballero durante un tempo, foi partidario da resistencia fronte \u00e1s tropas sublevadas. Ao caer o goberno de Largo Caballero, foi substitu\u00eddo no ministerio por Jos\u00e9 Giral, mais volveuno recuperar co segundo goberno de Juan Negr\u00edn e permaneceu nel at\u00e9 o final da guerra. Trala ca\u00edda da fronte de Catalu\u00f1a marchou a Francia xunto con Juan Negr\u00edn e regresou con el axi\u00f1a \u00e1 provincia de Alacant para manter o goberno na denominada \"Posici\u00f3n Yuste\" at\u00e9 o fin da guerra poucos d\u00edas despois. Partiu ao exilio dende un aer\u00f3dromo situado en Mon\u00f2ver.\nExilio.\nDurante o exilio -en M\u00e9xico e Estados Unidos- agudizouse o seu radicalismo polo que foi expulsado do PSOE xunto con 35 afiliados m\u00e1is, encabezados por Juan Negr\u00edn. Dende os Estados Unidos, escribiu artigos en \"The Nation\" nos que defend\u00eda a causa republicana en contra do r\u00e9xime franquista.\nFundou a Uni\u00f3n Socialista Espa\u00f1ola e posteriormente o Frente Espa\u00f1ol de Liberaci\u00f3n Nacional, que xunto co Partido Comunista de Espa\u00f1a (marxista-leninista), formaron o FRAP, sendo elixido presidente do mesmo, cargo que desempe\u00f1ou at\u00e9 o seu falecemento.\nReadmisi\u00f3n no PSOE.\nO 24 de outubro de 2009, de acordo cunha resoluci\u00f3n do 37 Congreso Federal, foi readmitido a t\u00edtulo p\u00f3stumo no PSOE, xunto con outros 35 afiliados expulsados en 1946, entre os que se contaban nomes como Juan Negr\u00edn, Ram\u00f3n Lamoneda, Amaro da Roseira ou Max Aub.\nIgualmente, a relevancia da s\u00faa figura como ministro de Estado durante a Guerra civil espa\u00f1ola non foi recuperada ata 2016, a partir da obra do historiador David Jorge."}
{"id": "153257", "revid": "15490", "url": "https://gl.wikipedia.org/wiki?curid=153257", "title": "Acci\u00f3 Catalana", "text": "Acci\u00f3 Catalana (en galego: \"Acci\u00f3n Catal\u00e1\") foi un partido catalanista do primeiro terzo do s\u00e9culo XX, creado en 1922 como escisi\u00f3n da Lliga Regionalista. Entre os seus principais dirixentes apareceron Jaume Bofill, Antoni Rovira i Virgili e Llu\u00eds Nicolau d'Olwer. En 1927, se producir\u00e1 unha escisi\u00f3n que deu paso a Acci\u00f3 Republicana de Catalunya para, de novo, reagruparse en 1931 no Partit Catalanista Republic\u00e0 que, en 1933, cambiar\u00e1 o nome a Acci\u00f3 Catalana Republicana. \nTraxectoria e caracter\u00edsticas.\nContexto.\nA \"guerra social\" desatada en Catalu\u00f1a a partir de febreiro de 1919 coa Folga da Canadiense tivo como consecuencia que a Lliga Regionalista de Francesc Camb\u00f3 abandonase a campa\u00f1a \"Per Catalunya i l'Espanya Gran a favor dun Estatuto de Autonom\u00eda para Catalu\u00f1a\". Esta nova pol\u00edtica da Lliga de dar prioridade \u00e1 defensa da \"orden social\" fronte \u00e1 reivindicaci\u00f3n estatutaria, provocou a radicalizaci\u00f3n de amplos sectores do nacionalismo catal\u00e1n, especialmente a \"Joventut Nacionalista\" da Lliga, decepcionados coa nova estratexia do catalanismo conservador. O resultado foi o nacemento de d\u00faas novas formaci\u00f3ns nacionalistas catal\u00e1s m\u00e1is radicais: Estat Catal\u00e0, fundada en xullo de 1922 e liderada polo excoronel Francesc Maci\u00e0, e Acci\u00f3 Catalana.\nFundaci\u00f3n.\nAcci\u00f3 Catalana foi fundada durante a \"Confer\u00e9ncia Nacional Catalana,\" que foi unha asemblea pol\u00edtica convocada durante o 4 e 5 de xu\u00f1o de 1922 en Barcelona que reuniu a elementos da \"Joventut Nacionalista\" (como o \"Centre de la Uni\u00f3 Nacionalista\" presidido en Tarragona por Manuel Gal\u00e9s), disidentes da Lliga Regionalista encabezados por Jaume Bofill, antigos membros da Uni\u00f3 Federal Nacionalista Republicana, como Antoni Rovira i Virgili, e outros intelectuais independentes que estaban desconformes coa actuaci\u00f3n pol\u00edtica da Lliga, que foi cualificada pouco catalanista e demasiado dereitista e oportunista por mor da participaci\u00f3n de Francesc Camb\u00f3 nun goberno en Madrid presidido por Antonio Maura sen recibir ningunha contrapartida para o catalanismo. \nPor outra banda, na \"Conferencia\" apareceu como modelo o exemplo irland\u00e9s creouse o novo partido que, a\u00ednda que non eran independentistas, si foron firmes defensores da cohesi\u00f3n nacional catal\u00e1 a trav\u00e9s da actividade social e cultural polo que marcaron como obxectivo acadar unha Rep\u00fablica Catalana, independente ou federada. Seguindo ese modelo, Acci\u00f3 Catalana, mesmo chegou a formar un embri\u00f3n de \"Ex\u00e9rcito catal\u00e1n\", coa creaci\u00f3n da clandestina \"Societat d'Estudis Militars\" ou \"Servei d'Entrenament Militar\" (SEM). \nO primeiro comit\u00e9 central estivo formado por Jaume Bofill i Mates, presidente, Llu\u00eds Nicolau d'Olwer, Antoni Rovira i Virgili, Carles Jord\u00e0, Ramon d'Abadal i de Vinyals e Leandre Cervera. O diario \u00abLa Publicidad\u00bb, adquirido polo novo partido e catalanizado integramente (pasou a chamarse \u00abLa Publicitat\u00bb) converteuse no seu \u00f3rgano de expresi\u00f3n. Igualmente, editaron durante unha temporada a revista \"Acci\u00f3 Catalana\", que contou coa participaci\u00f3n de importantes intelectuais do momento.\nNas primeiras elecci\u00f3ns nas que participou conseguiu uns resultados excelentes, conseguindo 5 deputados \u00e1 Mancomunitat: tres en Barcelona, un en Vilanova-Sant Feliu e o outro en Olot-Puigcerd\u00e0. No ver\u00e1n de 1923 pactou cos nacionalistas vascos e galegos a denominada Tripla Alianza.\nEscisi\u00f3n e reunificaci\u00f3n.\nEn 1927, o sector m\u00e1is esquerdista de Acci\u00f3, encabezado por Antoni Rovira i Virgili, Leandre Cervera e Maci\u00e0 Mallol, foise distanciando a partir da creaci\u00f3n dun novo xornal, \"La Nau\", \u00f3 redor do cal, o ano seguinte, creouse un novo partido: Acci\u00f3 Republicana de Catalunya.\nPola s\u00faa banda, Acci\u00f3 Catalana, trala ca\u00edda da Ditadura de Primo de Rivera en xaneiro de 1930, con Bofill i Mates de novo \u00e1 fronte da mesma, transformouse nun verdadeiro partido pol\u00edtico abandonando o proxecto inicial do \"aplec de patriotes\", e apareceu definida como unha forza de centro co lema \"Rep\u00fablica, Democracia, Catalanismo e Liberalismo\". En agosto, ambos partidos participaron no Pacto de San Sebasti\u00e1n, no que Acci\u00f3 Catalana enviou como delegado a Manuel Carrasco i Formiguera que selou a s\u00faa alianza cos partidos republicanos espa\u00f1ois e conseguiu que Llu\u00eds Nicolau d'Olwer fose nomeado membro do goberno provisional da Rep\u00fablica espa\u00f1ola, presidido dende a clandestinidade por Niceto Alcal\u00e1-Zamora. \nEn marzo de 1931, os dous partidos fusion\u00e1ronse de novo nun s\u00f3 partido: o Partit Catalanista Republic\u00e0, que nalgunhas localidades adoptou o nome de \"Centre Catalanista Republic\u00e0,\" e que en marzo de 1933 pasar\u00eda a se denominar Acci\u00f3 Catalana Republicana.\nPor\u00e9n, a pretensi\u00f3n de Acci\u00f3 Catalana de se converter na nova forza pol\u00edtica hexem\u00f3nica de Catalu\u00f1a no se fixo realidade porque nas elecci\u00f3ns municipais do 12 de abril de 1931 foi completamente superada por Esquerra Republicana de Catalu\u00f1a encabezada por l'Avi (\"o av\u00f3\") Francesc Maci\u00e0, o heroe do complot de Prats de Moll\u00f3 de 1926. A pesar de todo, Acci\u00f3 Catalana \"mant\u00edvose como un partido pol\u00edtico liberal e democr\u00e1tico\" e \"a s\u00faa influencia moral e intelectual ... seguir\u00e1 sendo moi superior \u00e1 s\u00faa representaci\u00f3n pol\u00edtica efectiva \", afirma Montserrat Baras."}
{"id": "153258", "revid": "5863", "url": "https://gl.wikipedia.org/wiki?curid=153258", "title": "Grupo parlamentario", "text": "Denom\u00ednase Grupo parlamentario en Espa\u00f1a, a cada un dos grupos formados polos membros do parlamento obtidos no Congreso dos Deputados procedentes dos diferentes partidos pol\u00edticos.\nFormaci\u00f3n.\nAs condici\u00f3ns para formar un Grupo Parlamentario est\u00e1n recollidas no regulamento do Congreso dos deputados e son as seguintes:\nAs formaci\u00f3ns pol\u00edticas que non cumpran estas condici\u00f3ns pasan a formar parte do Grupo Mixto\nFinanciamento.\nOs grupos parlamentarios reciben unha subvenci\u00f3n fixa para todos, m\u00e1is un plus en funci\u00f3n do n\u00famero de deputados. Esta subvenci\u00f3n \u00e9 xestionada polo grupo.\nFunci\u00f3ns.\nOs grupos parlamentarios poden presentar emendas aos proxectos de lei, que son presentados polo goberno. Estas emendas poden ser \u00e1 totalidade do proxecto, ou ao articulado, \u00e9 dicir, a partes concretas do proxecto de lei\nGrupos parlamentarios existentes na actualidade en Espa\u00f1a.\nOs seguintes grupos parlamentarios son os que actualmente existen en Espa\u00f1a nas Cortes Xerais na legislaura IX da democracia (2008-2012):\nV\u00e9xase tam\u00e9n.\nLigaz\u00f3ns externas.\nRegulamento do Congreso dos Deputados"}
{"id": "153259", "revid": "98629", "url": "https://gl.wikipedia.org/wiki?curid=153259", "title": "Tamboril", "text": "O tamboril \u00e9 un instrumento de percusi\u00f3n bimembran\u00f3fono, pertencen a familia dos tambores, de amplo uso Europa e Hispanoam\u00e9rica.\nCaracter\u00edsticas.\nConsiste nun cilindro de madeira, de entre 20 e 50 cent\u00edmetros de altura e entre 20 e 40 cent\u00edmetros de di\u00e1metro. Os parches son de pel, suxeitos por dous bastidores que se unen entre si por unha corda en forma de zig-zag ou outros mecanismos. No caso das cordas, uns torniquetes de coiro permiten tensar as cordas e, polo tanto, os parches, obtendo as\u00ed un mecanismo de afinaci\u00f3n.\nNa parte interior, pegados o parche inferior, leva unhas pequenas cordas de pel ou similar, chamadas bord\u00f3ns, que engaden variantes t\u00edmbricas o instrumento. Os bord\u00f3ns t\u00e9nsanse tam\u00e9n cun mecanismo que leva na parte exterior da caixa. Un, en ocasi\u00f3ns dous, buraqui\u00f1os na caixa, chamados ouvidos, permiten equilibrar a presi\u00f3n do interior da caixa.\nPara tocalo sux\u00e9itase de distintas formas: cun cinto que se pasa polo ombreiro ou cun ferro que se engancha na cintura do pantal\u00f3n. Antigamente tam\u00e9n se suxeitaba ao pulso da man esquerda cunha corda, pero este modo incrementaba a dificultade da t\u00e9cnica necesaria para tocalo.\nB\u00e1tese con dous paus chamados baquetas, feitos de madeira dura; na man esquerda a baqueta queda apoiada no dedo medo e suxeito co polgar, mentres que na man dereita, que queda coa palma cara a abaixo, ap\u00f3iase no polgar e sux\u00e9itase cos outros catro. As d\u00faas baquetas quedan lixeiramente libres para poder facer redobres, mentres que tam\u00e9n \u00e9 posible facer golpes n\u00edtidos e controlar a forza co que baten no parche. En ocasi\u00f3ns cos paus b\u00e1tese no canto do tamboril ou directamente na caixa.\nHistoria.\nO instrumento aparece xa nas \"Cantigas de Santa Mar\u00eda\". Toda a iconograf\u00eda deste instrumento desde a Idade Media mostra ao tamboril e \u00e1 frauta de tres buracos unidos, tanto na Corte como na aldea. A\u00ednda que o tama\u00f1o var\u00eda a colocaci\u00f3n e execuci\u00f3n do int\u00e9rprete parecen similares sempre.\n\u00dasase en toda Europa e en Hispanoam\u00e9rica, acompa\u00f1ando a outros instrumentos como gaitas, dulzainas ou frautas, ou en ocasi\u00f3ns como instrumento solista para bailes. En certos lugares o tamboril t\u00f3case cunha soa baqueta, quedando a outra man libre para tocar outro instrumento, por exemplo, unha frauta de tres buracos.\nUsos.\nT\u00edpico da Pen\u00ednsula Ib\u00e9rica, a s\u00faa forma var\u00eda notablemente segundo a zona xeogr\u00e1fica onde se utilice. As\u00ed, na provincia de Le\u00f3n e na metade norte da provincia de Zamora, por exemplo, adoita ter uns 40\u00a0cm de di\u00e1metro por 60 de alto. Os aros que suxeitan a pel son met\u00e1licos e a pel t\u00e9nsase cun sistema de parafusos similar ao dos redobrantes. Al\u00ed a t\u00e9cnica de golpeo \u00e9 de abaixo cara a arriba e con movemento de boneca, tecendo ritmos r\u00e1pidos e recargados. Ademais, non se utiliza o aro.\nNa zona sur da provincia de Zamora, en Tr\u00e1s-os-Montes e nas provincias de Salamanca e C\u00e1ceres a altura do cilindro \u00e9 maior. Aqu\u00ed aparecen ritmos con golpes acentuados a contratempo, caso do charro, e ritmos coxos (en Salamanca sobre todo) en charradas, pic\u00e1devos, perant\u00f3ns. Util\u00edzase o golpeo no aro e noutras partes do parche para conseguir distintas intensidades sonoras. O tamboril chega xa a ter grandes dimensi\u00f3ns nas provincias de Badaxoz e Huelva e no Alentejo portugu\u00e9s, polo que te\u00f1en unha sonoridade moi grave que favorece os ritmos simples e b\u00e1sicos. En todos os casos o tamboril golp\u00e9ase cunha soa baqueta e coa man dereita.\nO tamboril tam\u00e9n adoita servir de acompa\u00f1amento a frautas e dolzainas nas provincias castel\u00e1s, leonesas e valencianas, pero en zonas illadas como Jaca ou Yebra de Jasa, en Huesca, e comarcas do Pa\u00eds Vasco franc\u00e9s nas que a frauta tam\u00e9n se acompa\u00f1a cun salterio de cordas (tam\u00e9n chamado \"chicot\u00e9n\" en Zaragoza ou ttun-ttun no Pa\u00eds Vasco).\nO seu uso est\u00e1 ligado tanto a m\u00fasica de baile e festa como a ritos relixiosos e procesi\u00f3ns. Tam\u00e9n vinc\u00falase a m\u00fasica militar. En todos os casos, v\u00e9n sendo substitu\u00eddo en ocasi\u00f3ns pola caixa ou os tambores modernos, tanto polo seu son m\u00e1is uniforme como pola maior intensidade."}
{"id": "153260", "revid": "27155", "url": "https://gl.wikipedia.org/wiki?curid=153260", "title": "Retina", "text": "A retina \u00e9 unha parte do ollo dos vertebrados respons\u00e1bel da formaci\u00f3n de imaxes. \u00c9 como unha pantalla onde se proxectan as imaxes: ret\u00e9n as imaxes e trad\u00faceas para o cerebro a trav\u00e9s de impulsos el\u00e9ctricos enviados polo nervio \u00f3ptico.\nO Goberno espa\u00f1ol declarou o ano 2017 como \"Ano da Retina en Espa\u00f1a .\nOrganizaci\u00f3n.\nEn cada retina hai cerca de 100 mill\u00f3ns de fotorreceptores (conos e bastonetes) que libertan mol\u00e9culas neurotransmisoras a unha taxa que \u00e9 m\u00e1xima na escuridade e diminue, dun modo proporcional (logar\u00edtmico), co aumento da intensidade luminosa. Ese sinal \u00e9 transmitido despois \u00e1 cadea de c\u00e9lulas bipolares e c\u00e9lulas ganglionares.\nExisten cerca de 1 mill\u00f3n de c\u00e9lulas ganglionares e son os seus ax\u00f3ns os que constit\u00faen o nervio \u00f3ptico. Hai, por tanto, cerca de 100 foto-receptores por cada c\u00e9lula ganglionar; no entanto, cada c\u00e9lula ganglionar recibe sinais que prove\u00f1en dun \u00abcampo receptivo\u00bb na retina, aproximadamente circular, que abrangue millares de fotorreceptores.\nEntre os fotorreceptores e as c\u00e9lulas bipolares, hai unha camada de c\u00e9lulas horizontais (a amarela na figura) ligadas a eles e ligadas entre si de modo que o potencial de cada unha delas \u00e9 unha media pesada do das s\u00faas veci\u00f1as (sendo o peso das m\u00e1is proximas maior). Cada c\u00e9lula bipolar recibe entradas dun fotorreceptor e dunha c\u00e9lula horizontal e produce un sinal que \u00e9 proporcional \u00e1 diferenza entre os sinais logar\u00edtmicos producidos polas d\u00faas c\u00e9lulas; o que equivale a dicir que \u00e9 un sinal con moita menor gama din\u00e1mica, porque \u00e9 unha raz\u00f3n entre a intensidade local e a iluminaci\u00f3n de fondo na veci\u00f1anza, independentemente, por iso, do nivel absoluto de iluminaci\u00f3n. Como resultado diso, \u00e1reas grandes da retina con iluminaci\u00f3n uniforme producen sinais moi febles, en canto \u00e1reas de maior variaci\u00f3n, como \u00e9 o caso dos contornos dos obxectos, resulta en sinais fortes. Ou sexa, a retina detecta esencialmente variaci\u00f3ns de luminosodade.\nO sistema de fotorreceptores responde a unha alta gama din\u00e1mica -con variaci\u00f3ns de iluminaci\u00f3n de 1 para 1 mill\u00f3n. Os bastonetes son s\u00f3 sens\u00edbeis a baixos niveis de iluminaci\u00f3n, mais os conos, que son sens\u00edbeis a altos niveis de iluminaci\u00f3n, responden dentro dunha gama de intensidades que var\u00eda coa iluminaci\u00f3n media da escena observada. \u00c9 iso o que nos fai sentir ofuscados cando a intensidade luminosa aumenta de repente.\nAs c\u00e9lulas bipolares te\u00f1en unha gama din\u00e1mica moito m\u00e1is baixa -s\u00f3 precisan de responder a un sinal proporcional \u00e1 raz\u00f3n entre a intensidade local e a iluminaci\u00f3n de fondo. Deste mecanismo sensorial resulta un efecto de adaptaci\u00f3n enorme.\nComo as c\u00e9lulas horizontais te\u00f1en unha resposta relativamente lenta, cando un fotorreceptor detecta un obxecto en movemento, elas a\u00ednda te\u00f1en informaci\u00f3n sobre a situaci\u00f3n anterior; e iso fai que o sinal de sa\u00edda das c\u00e9lulas bipolares, que pasa despois a trav\u00e9s da camada das c\u00e9lulas amacrinas (camada violeta na figura) para as c\u00e9lulas ganglionares, conte\u00f1a informaci\u00f3n \u00fatil para a detecci\u00f3n de movemento."}
{"id": "153262", "revid": "19415", "url": "https://gl.wikipedia.org/wiki?curid=153262", "title": "Mari Kiviniemi", "text": "Mari Johanna Kiviniemi, nada en Sein\u00e4joki o 27 de setembro de 1968, \u00e9 unha pol\u00edtica finesa, presidenta do Partido do Centro e nomeada primeira ministra de Finlandia dende o 22 de xu\u00f1o de 2010. ata o 22 de xu\u00f1o de 2011."}
{"id": "153263", "revid": "51778", "url": "https://gl.wikipedia.org/wiki?curid=153263", "title": "Porro (m\u00fasica)", "text": "O porro \u00e9 un dos variados aires musicais colombianos.\nContexto.\nNacido e desenvolvido en Colombia, principalmente na rexi\u00f3n Caribe (departamentos de C\u00f3rdoba, Sucre, Bol\u00edvar, Atl\u00e1ntico e Magdalena), despois foise estendendo a outros lugares. \u00c9 un ritmo moi alegre e de festa, axeitado para o baile en parellas. Exec\u00fatase en comp\u00e1s de 2/4 -o mesmo que o do pasodobre e o tango-, mais tam\u00e9n hai defensores de que o seu verdadeiro comp\u00e1s \u00e9 o 4/4 -o mesmo da samba-. Ambos se tocan no que se chama \u201ccomp\u00e1s partido\u201d, que para alg\u00fans \u00e9 o mesmo 2/4.\n\u00c9poca de ouro.\nO porro, na s\u00faa variante orquestrada, alcanzou unha ampla difusi\u00f3n nacional e internacional nas d\u00e9cadas dos 60 e 70, a cal estivo a cargo de reco\u00f1ecidas agrupaci\u00f3ns como Lucho Berm\u00fadez, Pacho Gal\u00e1n, Juan Pi\u00f1a, Billos Caracas Boys, La Sonora Cordobesa, Pedro Laza y sus Pelayeros, entre outras.\nNesa \u00e9poca o porro entrou nas m\u00e1is luxosas salas de baile dos clubs de toda Colombia e de varios pa\u00edses."}
{"id": "153267", "revid": "1888", "url": "https://gl.wikipedia.org/wiki?curid=153267", "title": "Alma Gallega", "text": "Alma Gallega foi o t\u00edtulo de diversas publicaci\u00f3ns peri\u00f3dicas vinculadas coa emigraci\u00f3n galega:"}
{"id": "153268", "revid": "72012", "url": "https://gl.wikipedia.org/wiki?curid=153268", "title": "Partido Mahut - Isner en Wimbledon 2010", "text": "Durante o Campionato de tenis de Wimbledon de 2010, entre os d\u00eda 22 e 24 de xu\u00f1o, o estadounidense John Isner e o franc\u00e9s Nicolas Mahut protagonizaron o partido m\u00e1is longo da historia do torneo e do tenis, en termos de tempo e xogos disputados. John Isner precisou de 183 xogos e de 11 horas e 5 minutos para bater ao seu contrincante, Nicolas Mahut. Os xogadores marcaron e romperon moitos outros r\u00e9cords de Wimbledon e do tenis, que incl\u00faen a marca de 78 saques directos do xogador croata Ivo Karlovi\u0107 nun s\u00f3 partido, marca que superaron \u00e1mbolos dous xogadores: Isner fixo 112 e Mahut, 103.\nDetalles do encontro.\nXogado na pista 18 do All England Lawn Tennis and Croquet Club, o partido rematou cun marcador de 6\u20134, 3\u20136, 6\u20137(7), 7\u20136(3), 70\u201368. S\u00f3 o quinto set durou m\u00e1is que calquera partido da historia do tenis, tanto en xogos disputados como no tempo de xogo, con 138 xogos e unha duraci\u00f3n total de 8 horas e 11 minutos.\nO partido comezou o 22 de xu\u00f1o de 2010. Transcorridos 4 sets, o partido foi suspendido ata o d\u00eda seguinte por falta de luz solar. Unha vez retomado o 23 de xu\u00f1o para disputar o quinto e definitivo set, converter\u00edase no partido m\u00e1is longo de t\u00f3dolos tempos. Ese d\u00eda, unha vez m\u00e1is, tivo que ser adiado por falta de luz solar, despois de terse chegado aos 59-59 no marcador dese quinto set, e tras 7 horas e 8 minutos de xogo. Finalmente, o 24 de xu\u00f1o, 3\u00ba d\u00eda de partido, Isner rompeu o servizo de Mahut despois de 1 hora e 3 minutos de xogo, e deixou o marcador do 5\u00ba set nun definitivo 70-68.\nMarcas.\nO encontro rompeu o r\u00e9cord de m\u00e1is xogos disputados nun partido, tanto antes como despois da introduci\u00f3n do sistema de morte s\u00fabita ou \"tie-break\". Os r\u00e9cords anteriores eran o do partido de cuartos de final do Open de Australia no que Andy Roddick precisou de 83 xogos para derrotar a Younes El Aynaoui por 4\u20136, 7\u20136(5), 4\u20136, 6\u20134, 21\u201319, e os 112 xogos que precisou Pancho Gonzales en 1969 para derrotar a Charlie Pasarell na primeira volta por 22\u201324, 1\u20136, 16\u201314, 6\u20133, 11\u20139 antes da introduci\u00f3n do \"tie-break\". No encontro de John Isner e Nicolas Mahut xog\u00e1ronse un total de 183 xogos.\nEste partido bateu o r\u00e9cord do encontro tam\u00e9n por tempo xogado: 11 horas e 5 minutos. A marca oficial anterior, de 6 horas e 33 minutos, era do Open de Francia de 2004, cando Fabrice Santoro derrotou a Arnaud Cl\u00e9ment por 6\u20134, 6\u20133, 6\u20137(5), 3\u20136, 16\u201314.\nCronolox\u00eda.\nHora local brit\u00e1nica (UTC+1).\nDespois do partido.\nInmediatamente despois de ter rematado o partido, un membro da organizaci\u00f3n do torneo de Wimbledon, acompa\u00f1ado polos ex xogadores brit\u00e1nicos de tenis Tim Henman e Ann Jones, fixo unha pequena cerimonia de conmemoraci\u00f3n deste fito hist\u00f3rico na historia do tenis, na que se pronunciou un pequeno discurso e se obsequiou a cada un dos dous xogadores e m\u00e1is o xu\u00edz de cadeira cun agasallo de recordo. Ademais, f\u00edxose unha foto dos tres diante dun dos dous marcadores electr\u00f3nicos da pista 18, que marcaba ese hist\u00f3rico 70-68 no quinto set.\nEstat\u00edsticas.\nAs estat\u00edsticas oficiais do partido son as que seguen:\nFallos nos marcadores.\nNo segundo d\u00eda de xogo, o marcador electr\u00f3nico da pista 18 quedou parado en 47\u201347 e logo apagouse. Os programadores de IBM dixeron que os marcadores estaban programados s\u00f3 ata 47-47, pero que arranxar\u00edan o fallo para o d\u00eda seguinte. O marcador on-line no sitio web oficial funcionou correctamente un pouco m\u00e1is: En 50\u201350 p\u00faxose en 0-0 e volveu a contar a partir de a\u00ed. Na web pediuse aos usuarios que \"por favor engadisen 50 xogos ao marcador do partido entre Isner e Mahut\". Un programador de IBM traballou no sistema inform\u00e1tico do marcador ata as 11:45 PM para adaptalo de cara \u00e1 continuaci\u00f3n do partido o d\u00eda seguinte (24 de xu\u00f1o), a\u00ednda que ter\u00eda volto a fallar de terse prolongado o partido m\u00e1is de 25 xogos."}
{"id": "153269", "revid": "1131", "url": "https://gl.wikipedia.org/wiki?curid=153269", "title": "Alma Gallega (Montevideo)", "text": "Alma Gallega foi unha publicaci\u00f3n editada pola Casa de Galicia de Montevideo (Uruguai) de 1919 a 1967 con car\u00e1cter mensual -teoricamente- ata 1938 e como n\u00fameros extraordinarios, de periodicidade variable, ata a s\u00faa desaparici\u00f3n. En total, edit\u00e1ronse 24 n\u00fameros ordinarios e 17 extraordinarios.\nTr\u00e1tase da revista societaria de maior duraci\u00f3n das publicadas polos emigrantes galegos do Uruguai. Editouse principalmente en lingua castel\u00e1, a\u00ednda que algunhas narraci\u00f3ns e textos po\u00e9ticos utilizaban o lingua galega.\nHistoria da publicaci\u00f3n.\n\"Alma Gallega\" viviu tres etapas diferenciadas, caracterizadas en todo caso pola irregularidade na s\u00faa publicaci\u00f3n.\nNa primeira \u00e9poca, desde agosto de 1919 ata 1927, public\u00e1ronse 18 n\u00fameros m\u00e1is 2 extraordinarios.\nNa segunda \u00e9poca, entre 1934 e 1938, public\u00e1ronse 6 n\u00fameros ordinarios e 4 extraordinarios. Nos anos seguintes xa s\u00f3 estes \u00faltimos, e nin sequera t\u00f3dolos anos.\nNos 27 anos que comprende a terceira \u00e9poca, de 1941 a 1967, s\u00f3 se publicaron 11 n\u00fameros, todos de car\u00e1cter extraordinario. O derradeiro n\u00famero apareceu en outubro de 1967.\n\u00d3 longo dos anos, o n\u00famero de p\u00e1xinas variou desde as 24 \u00e1s 44, nos n\u00fameros ordinarios, e desde as 48 \u00e1s 112, nos extraordinarios. Os contidos da revista dirix\u00edanse, basicamente, a recolle-las actividades normais da Casa de Galicia, complement\u00e1ndose con textos literarios, culturais e hist\u00f3ricos referidos a Galicia. As ilustraci\u00f3ns corresponden a esta dobre li\u00f1a editorial, con numerosas fotograf\u00edas das instalaci\u00f3ns da Casa de Galicia, por unha banda, e outras fotograf\u00edas de cidades galegas, paisaxes e persoeiros ilustres, por outra. Cont\u00e9n tam\u00e9n numerosos cadros e debuxos de diferentes artistas galegos, como Fernando \u00c1lvarez de Sotomayor, Francisco Asorey, Bonome, Alfonso Daniel Rodr\u00edguez Castelao, Manuel Colmeiro Guimar\u00e1s, Lu\u00eds Seoane etc.\nEntre os colaboradores habituais ou espor\u00e1dicos da revista p\u00f3dense citar case t\u00f3dalas personalidades pol\u00edticas e literarias galegas e espa\u00f1olas da \u00e9poca (Ram\u00f3n Cabanillas, Ux\u00edo Carr\u00e9 Aldao, Castelao, Eduardo Pondal, Ram\u00f3n Otero Pedrayo, Rosal\u00eda de Castro, Ram\u00f3n Mar\u00eda del Valle-Incl\u00e1n, Emilia Pardo Baz\u00e1n etc.).\nEdici\u00f3n facsimilar.\nEn 2006, o Centro Ram\u00f3n Pi\u00f1eiro publicou a edici\u00f3n completa dos 41 n\u00fameros que se publicaron. Esta edici\u00f3n facsimilar consta dos n\u00fameros extraordinarios correspondentes \u00f3s anos 1922, 1927 e 1941, en papel, e dos 38 n\u00fameros restantes en formato electr\u00f3nico, nun CD que se adxunta \u00f3 libro.\nA edici\u00f3n facsimilar estivo dirixida por Lu\u00eds Alonso Girgado e Mar\u00eda Vilari\u00f1o Su\u00e1rez e realizouse principalmente a partir dos exemplares conservados na Biblioteca Nacional de Montevideo, completados coas colecci\u00f3ns da Fundaci\u00f3n Penzol e da Real Academia Galega."}
{"id": "153271", "revid": "865", "url": "https://gl.wikipedia.org/wiki?curid=153271", "title": "Intimacy", "text": "Intimacy \u00e9 o terceiro \u00e1lbum de estudio da banda inglesa de indie rock Bloc Party editado o 21 de agosto do 2008 a trav\u00e9s do selo Wichita. Foi gravado en d\u00faas semanas en varios estudios de Londres e Kent durante o ano 2008 baixo a produci\u00f3n de Paul Epworth e Jacknife Lee. Acadou o n\u00famero 8 na lista brit\u00e1nica de \u00e1lbum e entrou na \"Billboard 200\" estadounidense no n\u00famero 18.\nListaxe de canci\u00f3ns.\nTodos os temas por Bloc Party. "}
{"id": "153272", "revid": "6939", "url": "https://gl.wikipedia.org/wiki?curid=153272", "title": "UAM", "text": ""}
{"id": "153273", "revid": "56817", "url": "https://gl.wikipedia.org/wiki?curid=153273", "title": "Planet of Sound", "text": "\"Planet of Sound\" \u00e9 un sinxelo da banda estadounidense de rock alternativo Pixies, editado o 28 de maio de 1991 como parte do seu \u00e1lbum \"Trompe le Monde\"."}
{"id": "153274", "revid": "22570", "url": "https://gl.wikipedia.org/wiki?curid=153274", "title": "My Wave", "text": "\"My Wave\" \u00e9 un sinxelo da banda estadounidense de grunge Soundgarden, editado en 1994 como parte do seu \u00e1lbum \"Superunknown\". O tema acadou o n\u00famero 11 na lista \"Billboard Mainstream Rock Tracks\".\nListaxe de canci\u00f3ns.\nTodos os temas compostos por Chris Cornell e Kim Thayil ag\u00e1s onde se indique."}
{"id": "153281", "revid": "197", "url": "https://gl.wikipedia.org/wiki?curid=153281", "title": "Djerba", "text": ""}
{"id": "153282", "revid": "23204", "url": "https://gl.wikipedia.org/wiki?curid=153282", "title": "Juan Carlos Moreno Cabrera", "text": "Juan Carlos Moreno Cabrera, nado en Madrid en 1956, \u00e9 un ling\u00fcista espa\u00f1ol, concienciado coa diversidade ling\u00fc\u00edstica e como tal denunciante do centralismo e o nacionalismo ling\u00fc\u00edstico.\nNo \u00e1mbito acad\u00e9mico espa\u00f1ol, \u00e9 un dos referentes \u00e1 hora de denunciar a discriminaci\u00f3n ling\u00fc\u00edstica que sofren as restantes linguas ib\u00e9ricas fronte ao espa\u00f1ol, con diversos ensaios a ese respecto:\nTraxectoria.\n\u00c9 catedr\u00e1tico de Ling\u00fc\u00edstica Xeral \u00e1 Universidade Aut\u00f3noma de Madrid. Publicou varios artigos sobre a situaci\u00f3n da diversidade ling\u00fc\u00edstica mundial e formou parte do comit\u00e9 cient\u00edfico do \"Informe sobre as Linguas do Mundo\" da Unesco. Destaca pola s\u00faa posici\u00f3n pol\u00edtica en oposici\u00f3n ao uso da lingua castel\u00e1 nos territorios biling\u00fces do Estado espa\u00f1ol."}
{"id": "153283", "revid": "6939", "url": "https://gl.wikipedia.org/wiki?curid=153283", "title": "Moreno Cabrera", "text": ""}
{"id": "153291", "revid": "89787", "url": "https://gl.wikipedia.org/wiki?curid=153291", "title": "Chorip\u00e1n", "text": "O chorip\u00e1n \u00e9 un alimento procesado en forma de s\u00e1ndwich que consta de chourizo. Adoita estar aderezado con alg\u00fan condimento como o chimichurri ou a salsa criolla. \u00c9 un alimento t\u00edpico na Arxentina, moi popular en Am\u00e9rica Latina.\nEtimolox\u00eda.\nA palabra \"chorip\u00e1n\" v\u00e9n do castel\u00e1n (\"chorizo y pan\")."}
{"id": "153292", "revid": "2074", "url": "https://gl.wikipedia.org/wiki?curid=153292", "title": "Mahut - Isner (2010)", "text": ""}
{"id": "153293", "revid": "43749", "url": "https://gl.wikipedia.org/wiki?curid=153293", "title": "Ashkhabad", "text": ""}
{"id": "153296", "revid": "22795", "url": "https://gl.wikipedia.org/wiki?curid=153296", "title": "Acaia, Grecia", "text": "Acaia (grego cl\u00e1sico \u1f08\u03c7\u03b1\u0390\u03b1, ; grego moderno \u0391\u03c7\u03b1\u0390\u03b1, Ajea) \u00e9 unha antiga provincia e unha prefectura actual de Grecia que se atopa na costa norte do Peloponeso, pero na periferia de Grecia Occidental, lindando co golfo de Corinto.\nAcaia limita ao oeste con Elis e ao leste con Sici\u00f3n. A s\u00faa poboaci\u00f3n en 2001 superaba os 300\u00a0000 habitantes.\nHistoria.\nHistoricamente os aqueos eran a tribo grega que habitaba a Acaia, e segundo Homero, a Acaia era o berce dos Mirmid\u00f3ns, comandados por Aquiles."}
{"id": "153299", "revid": "2074", "url": "https://gl.wikipedia.org/wiki?curid=153299", "title": "Swing (estilo musical)", "text": ""}
{"id": "153306", "revid": "23204", "url": "https://gl.wikipedia.org/wiki?curid=153306", "title": "Tamboril (hom\u00f3nimos)", "text": "Tamboril pode referirse a:"}
{"id": "153307", "revid": "23204", "url": "https://gl.wikipedia.org/wiki?curid=153307", "title": "Evanxeo de Mateu", "text": "O Evanxeo de Mateu, encadrado dentro dos sin\u00f3pticos, \u00e9 o primeiro dos evanxeos sobre Xesucristo, tal como aparece nas biblias cristi\u00e1s.Ten unha grande influencia na relixiosidade popular e na arte relixiosa, por episodios como a Adoraci\u00f3n dos Magos ou a matanza dos inocentes. Tam\u00e9n, os cap\u00edtulos 5 a 7 deste libro, o chamado \"Serm\u00f3n do Monte\", son claves para entender a formaci\u00f3n da moral cristi\u00e1.\nData de composici\u00f3n e destinatarios.\nAlg\u00fans autores antigos, como Agosti\u00f1o de Hipona aseguraban que exist\u00eda un evanxeo de Mateu anterior ao texto que temos hoxe, escrito en lingua aramea. Iso situar\u00eda a Mateu como o Evanxeo m\u00e1is antigo, anterior incluso a Marcos.\nA esa concepci\u00f3n tradicional contrap\u00f3\u00f1ense unha serie de feitos:\nPolo tanto, os estudosos incl\u00ednanse pola existencia dun \u00fanico texto, escrito en grego, escrito entre os anos 80 e 90. Semella que os destinarios eran unha comunidade cristi\u00e1 en contacto cos xudeus pero que viv\u00edan nun ambiente hostil. Tendo en conta que no Evanxeo, ao contrario do que sucede en Marcos ou Lucas, non hai ningunha explicaci\u00f3n sobre os costumes e leis xudeus pero, secas\u00ed, son moi abondosas as referencias cr\u00edticas en contra dos fariseos, consid\u00e9rase que buscaba darlles argumentos fronte os xudeus. Deste xeito, moitos estudosos sit\u00faan na comunidade de cristi\u00e1ns de orixe xud\u00eda de Antioqu\u00eda aos destinatarios deste Evanxeo: al\u00ed autoridade de Pedro, que transloce neste libro, era grande e, tam\u00e9n al\u00ed, hab\u00eda unha sinagoga da ben organizada colectividade xud\u00eda. \nAutor e estilo.\nAtribu\u00eddo tradicionalmente ao ap\u00f3stolo Mateu. Sobre o autor ad\u00f3itase indicar que era de orixe xud\u00eda, posto que manexa con soltura conceptos do Antigo Testamento e da tradici\u00f3n xud\u00eda como demostra ao reiterado uso da expresi\u00f3n \"Reino dos Ceos\" que se encadra dentro da resistencia xud\u00eda de evitar a pronuncia do nome de Deus. Ademais, o grego que usa o autor est\u00e1 cheo de xiros e expresi\u00f3ns hebreas. Consid\u00e9rase que o autor debeu facer uso da pseudoepigraf\u00eda, com\u00fan naqueles tempos. O estilo \u00e9 claro, solenme e hi\u00e9ratico. Recolle moitos ditos de Xes\u00fas e presenta cinco grandes serm\u00f3ns del. \nEstrutura.\nO evanxeo estrut\u00farase en secci\u00f3ns narrativas e discursivas que se van alternando.\nTeolox\u00eda de Mateu.\nNeste libro pres\u00e9ntase a Xes\u00fas buscando facer ligaz\u00f3ns con importantes persoeiros do Antigo Testamento empregando expresi\u00f3ns como \"fillo de David\", \"fillo de Abraham\" e \"Novo Mois\u00e9s\". Ao longo do texto pres\u00e9ntao como \"fillo de Deus\", identif\u00edcao como un Mes\u00edas sufrinte mais tam\u00e9n como o \"Salvador\" anunciando que ha de ser o xu\u00edz que xulgar\u00e1 o mundo. \nSegundo Mateu, Xes\u00fas anuncia o reino de Deus insistindo que est\u00e1 xa presente facendo s\u00edmiles con que o Reino de Deus \u00e9 unha pequena semente da que agroma unha \u00e1rbore vizosa ou como un eido no que medran xuntos trigo e xoio. O Reino de Deus debe ser anunciado a toda a humanidade e c\u00f3mpre ser como nenos para acadalo ou, como anuncia Xes\u00fas no Serm\u00f3n do Monte, vivir na pobreza e na non violencia. \nDifer\u00e9ncianse d\u00faas etapas na historia da salvaci\u00f3n: unha, primeira, que se concreta no tempo de Israel (que remata con Xo\u00e1n Bautista) e o da Igrexa, que arrinca con Xes\u00fas e os seus disc\u00edpulos.\nEdici\u00f3ns en galego.\nA s\u00faa traduci\u00f3n foi encargada por Louis Lucien Bonaparte a Vicente Turnes, mais considerou a traduci\u00f3n moi castelanizada e encargoulle unha segunda versi\u00f3n a Jos\u00e9 S\u00e1nchez de Santa Mar\u00eda, que sa\u00edu publicada en Londres en 1861 co t\u00edtulo de \"Observaciones comparativas sobre la pronunciaci\u00f3n gallega, asturiana, castellana y portuguesa\".\nAo abeiro do Concilio Vaticano II a Igrexa Cat\u00f3lica autorizou o emprego de linguas vern\u00e1culas na liturxia, facendo necesaria a traduci\u00f3n da Biblia \u00e1 lingua galega. Deste xeito, a editorial SEPT editou en 1965 a primeira edici\u00f3n dos Evanxeos baixo o t\u00edtulo \"A Palabra de Deus: Os Evanxeos\" sendo Manuel Espi\u00f1a Gamallo e Xos\u00e9 Morente os seus tradutores. En 1980, dentro do proxecto de traduci\u00f3n por enteiro da Biblia, de novo a editorial SEPT, publicou o Novo Testamento en galego, sendo Xos\u00e9 Manuel Rodr\u00edguez Pamp\u00edn e Andr\u00e9s Torres Queiruga os responsables da traduci\u00f3n do Evanxeo de Mateu dende o orixinal grego. "}
{"id": "153308", "revid": "22570", "url": "https://gl.wikipedia.org/wiki?curid=153308", "title": "Revoltosa Rock", "text": "O Revoltosa Rock \u00e9 un festival de m\u00fasica rock que se celebra na parroquia de Santa Cruz de Montaos (Ordes) desde o ano 2005, organizado pola asociaci\u00f3n Xuvenil A Revoltosa.\nHistoria.\nA primeira edici\u00f3n naceu coma unha festa particular nunha leira, organizada con escasos recursos. No 2006 celebrouse no antigo campo de f\u00fatbol de Nivelos, e tocaron o grupo Os Gin-Tonics (Ordes), Br\u00e9tema (Santiago de Compostela) e Who\u2019s Varna (Sig\u00fceiro). Tocaron tam\u00e9n os Jaiteiros da Estaka da V\u00eda, de Pontragha.\nNo ano 2007, xa con m\u00e1is promoci\u00f3n (inclu\u00edda venda de merchandising) e medios, tocaron Skacha, Machina, Kastom\u00e4, Skarmento, Extridentes e o grupo de folk Ax\u00f3uxere.\nNo 2008 celebrouse no campo de f\u00fatbol novo da parroquia, e participaron os grupos Pito de Pikasso, Dekamal, Motor Perkins e os asturianos Skontra.\nNo ano 2009 diversificouse o festival, con exposici\u00f3n de graffitis, xogos populares, aberto de billarda, degustaci\u00f3n de callos e unha sesion de m\u00fasica techno ao remate dos concertos. Tocaron os asturianos Dixebra, Electr\u00f3xeno, os palentinos Los Kebraos (grupo de tributo a Zikatriz) e Kastom\u00e4, que no seu \u00faltimo disco inclu\u00edron unha canci\u00f3n adicada ao festival.\nNo 2010 participaron A Cona Ye-Ye (Ordes), AmachetA (Sig\u00fceiro), Skama la Rede (Asturias) e El \u00daltimo ke Zierre (Castell\u00f3n)."}
{"id": "153310", "revid": "23204", "url": "https://gl.wikipedia.org/wiki?curid=153310", "title": "Scissor Sisters", "text": "Os Scissor Sisters son unha banda norteamericana formada no ano 2001. O seu estilo mestura a m\u00fasica disco, o glam rock, o \"nightclub\" de Nova York.\nO grupo est\u00e1 composto polos vocalistas Jake Shears e Ana Matronic, o multi-instrumentista Babydaddy, o guitarrista/baixista Del Marquis, e o bater\u00eda Randy Real (quen se uniu como substituto de Paddy Boom), e o seu nome v\u00e9n dunha postura sexual l\u00e9sbica denominada tribadismo. Mentres o seu \u00e9xito \u00e9 bastante limitado na s\u00faa terra natal, os Estados Unidos, a banda acadou un importante \u00e9xito en Europa, Canad\u00e1, Australia e, m\u00e1is concretamente, no Reino Unido, onde conseguiron entrar varias veces nas listas de vendas coas s\u00faas canci\u00f3ns. O seu primeiro disco converteuse no disco m\u00e1is vendido no Reino Unido no ano 2004, e o seu sinxelo \"I Don't Feel Like Dancin'\", no cuarto m\u00e1is vendido do 2006, ademais de manterse entre os 40 primeiros durante 27 semanas."}
{"id": "153311", "revid": "23204", "url": "https://gl.wikipedia.org/wiki?curid=153311", "title": "Uni\u00f3n para o Mediterr\u00e1neo", "text": "A Uni\u00f3n para o Mediterr\u00e1neo, co\u00f1ecida oficialmente polo seu nome completo de: \"Proceso de Barcelona: Uni\u00f3n polo Mediterr\u00e1neo\" (BP:UfM) e previamente co\u00f1ecida como \"Uni\u00f3n Mediterr\u00e1nea\", \u00e9 un organismo fundado o 13 de xullo de 2008 polo Presidente de Francia Nicolas Sarkozy. \u00c9 unha nova formulaci\u00f3n da \"Asociaci\u00f3n do Euromediterr\u00e1neo\" (dende 1995) ou \"Proceso de Barcelona\".\nA Uni\u00f3n para o Mediterr\u00e1neo xorde dun programa de colaboraci\u00f3n e desenvolvemento de relaci\u00f3ns internacionais que agrupa a 43 pa\u00edses e a m\u00e1is de 756 mill\u00f3ns de cidad\u00e1ns de todos os estados membros da Uni\u00f3n Europea e Estados norteafricanos e de Oriente Medio do \u00e1mbito mediterr\u00e1neo, membros \u00e1 s\u00faa vez da Liga \u00c1rabe, inclu\u00edndo particularmente ao Estado de Israel. A UPM organ\u00edzase ao redor dunha Secretar\u00eda Xeral e cinco Vicesecretar\u00edas, sendo a cidade de Barcelona a s\u00faa sede designada."}
{"id": "153312", "revid": "1131", "url": "https://gl.wikipedia.org/wiki?curid=153312", "title": "Revoltosa rock", "text": ""}
{"id": "153313", "revid": "5749", "url": "https://gl.wikipedia.org/wiki?curid=153313", "title": "Transexual", "text": ""}
{"id": "153314", "revid": "5132", "url": "https://gl.wikipedia.org/wiki?curid=153314", "title": "Uni\u00f3n polo Mediterr\u00e1neo", "text": ""}
{"id": "153315", "revid": "5132", "url": "https://gl.wikipedia.org/wiki?curid=153315", "title": "Uni\u00f3n Mediterr\u00e1nea", "text": ""}
{"id": "153316", "revid": "5132", "url": "https://gl.wikipedia.org/wiki?curid=153316", "title": "Uni\u00f3n do Mediterr\u00e1neo", "text": ""}
{"id": "153317", "revid": "98629", "url": "https://gl.wikipedia.org/wiki?curid=153317", "title": "The Antlers", "text": "The Antlers \u00e9 unha banda de indie rock formada en Brooklyn, Nova York, liderada por Peter Silberman. O grupo est\u00e1 no presente formado por Silberman e o bater\u00eda Michael Lerner. A formaci\u00f3n contaba anteriormente con Darby Cicci (trompeta, baixo el\u00e9ctrico/contrabaixo, teclados, sintetizadores, voces). A instrumentaci\u00f3n t\u00edpica da banda consiste normalmente en voces, guitarra el\u00e9ctrica, teclados/sintetizadores, bater\u00eda e un conxunto doutros instrumentos como piano, ventos, cordas e elementos electr\u00f3nicos. Silberman dixo que o nome da banda foi collido da canci\u00f3n de The Microphones \"Antlers\".\nEn 2022 a banda levaba publicados seis \u00e1lbums de estudio: \"Uprooted\" (2006), \"In the Attic of the Universe\" (2007), \"Hospice\" (2009), \"Burst Apart\" (2011), \"Familiars\" (2014) e \"Green to Gold\" (2021)."}
{"id": "153319", "revid": "22570", "url": "https://gl.wikipedia.org/wiki?curid=153319", "title": "Arte (cadea de televisi\u00f3n)", "text": "Arte (Association relative aux t\u00e9l\u00e9visions europ\u00e9ennes / Asociaci\u00f3n relativa \u00e1s televisoras europeas) \u00e9 unha canle de televisi\u00f3n franco-alem\u00e1 que emite programas de calidade relacionados co mundo da arte e a cultura. Os seus estudos est\u00e1n en Estrasburgo, Francia (sede) e Baden-Baden, Alema\u00f1a, polo que os seus programas poden verse tanto en franc\u00e9s coma en alem\u00e1n."}
{"id": "153320", "revid": "865", "url": "https://gl.wikipedia.org/wiki?curid=153320", "title": "Hospice", "text": "Hospice \u00e9 o terceiro \u00e1lbum da banda de Brooklyn The Antlers. Nun primeiro momento, foi distribu\u00eddo pola propia banda en marzo do 2009, mais logo de firmar pola discogr\u00e1fica French Kiss Records, foi remasterizado e relanzado en agosto dese mesmo ano.\nA tem\u00e1tica do \u00e1lbum, de car\u00e1cter conceptual, xira en torno ao cancro e \u00e1 relaci\u00f3n entre un traballador dun hospital e unha paciente en estado terminal.\nO disco foi gratamente recibido pola cr\u00edtica, as\u00ed como amplamente considerado como un dos discos do ano 2009.\nLista de canci\u00f3ns.\nT\u00f3dolos temas foros escritos por Peter Silberman."}
{"id": "153322", "revid": "56817", "url": "https://gl.wikipedia.org/wiki?curid=153322", "title": "La Cinq", "text": "La Cinq foi unha canle de televisi\u00f3n que emitiu en Francia desde 1986 ata 1992. Naceu como a primeira canle privada do seu pa\u00eds que emit\u00eda en aberto, e foi o primeiro intento de Silvio Berlusconi de exportar o seu modelo de televisi\u00f3n a un pa\u00eds estranxeiro. Ao longo da s\u00faa historia contou con tres propietarios: un grupo formado por Fininvest e Jerome Seydoux, o empresario de medios de comunicaci\u00f3n Robert Hersant, e o grupo editorial Hachette.\nCunhas d\u00e9bedas superiores aos 3.000 mill\u00f3ns de francos, La Cinq desapareceu o 12 de abril de 1992."}
{"id": "153323", "revid": "56817", "url": "https://gl.wikipedia.org/wiki?curid=153323", "title": "Fininvest", "text": "Fininvest \u00e9 un dos grupos financeiros m\u00e1is importantes de Italia, presidido dende 2005 por Marina Berlusconi.\nHistoria.\nEn 1978 nace Fininvest, baixo control de Berlusconi, que un ano despois funda Reteitalia e a empresa publicitaria \"Publitalia '80\" para manter o mercado televisivo da cada vez m\u00e1is asentada Telemilano. En 1986 Silvio Berlusconi funda La Cinq, primeira cadea de TV privada gratu\u00edta en Francia (a emisora cesou as s\u00faas emisi\u00f3ns en 1992). En 1988 cr\u00e9anse Tele 5 en Alema\u00f1a (que tam\u00e9n deixa de existir en 1992) e en 1990 Telecinco en Espa\u00f1a. En 1996 Fininvest funda Mediaset, na que se xestionan as s\u00faas canles terrestres."}
{"id": "153324", "revid": "98629", "url": "https://gl.wikipedia.org/wiki?curid=153324", "title": "Marina Berlusconi", "text": "Marina Elviara Berlusconi, nada en Mil\u00e1n o 10 de agosto de 1966, \u00e9 unha empresaria italiana, filla de Silvio Berlusconi e da s\u00faa primeira muller, Carla Elvira Lucia Dall\u00b4Oglio. Preside Fininvest e o grupo Mondadori, l\u00edder editor de Italia.\nTraxectoria.\nAsistiu ao Liceo cl\u00e1sico Leone Dehon de Monza. Entru en Fininvest, empresa familiar, moi xove, e en 1996 xa era a vicepresidenta, cargo que mantivo ata 2005, cando asumiu a presidencia do holding. En 2003 substitu\u00edu ao defunto Leonardo Mondadori na presidencia do grupo Mondadori. Ten dous fillos, Gabriele, nado en 2002, e Silvio, nado en 2004, tidos coa s\u00faa parella, Maurizio Vanadia, antigo bailar\u00edn do teatro La Scala, con quen casou o 13 de decembro de 2008. Tam\u00e9n \u00e9 membro do consello de administraci\u00f3n de Mediolanum, de Medusa Film, Mediaset, 21 Investimenti e dende o 1 de novembro de 2008, de Mediobanca. A revista Forbes a clasificou como a muller italiana m\u00e1is rica e a n\u00famero 33 do mundo."}
{"id": "153325", "revid": "1410", "url": "https://gl.wikipedia.org/wiki?curid=153325", "title": "Florence and the Machine", "text": "Florence and the Machine, \u00e1s veces escrito como Florence + the Machine, \u00e9 un grupo musical de indie rock liderado pola cantante Florence Welch.\nCaracter\u00edsticas.\nO son de Florence and the Machine foi descrito como unha combinaci\u00f3n de varios x\u00e9neros, desde o rock at\u00e9 o soul. A m\u00fasica da banda recibiu moi boas cr\u00edticas at\u00e9 que acadaron un certo \u00e9xito de masas, en especial desde a BBC, que tivo moito que ver co posterior \u00e9xito do grupo.\nO \u00e1lbum de debut da banda, \"Lungs\", foi lanzado o 6 de xullo de 2009, e conseguiu manterse no n\u00famero 2 durante cinco semanas entre os m\u00e1is vendidos no Reino Unido. En xaneiro de 2010 o \u00e1lbum acadou, por fin, o n\u00famero 1 das listas brit\u00e1nicas, despois de manterse durante 28 semanas entre os m\u00e1is vendidos. Lungs foi un dos discos m\u00e1is vendidos do 2009 no Reino Unido, o que o converteu nun dos discos m\u00e1is vendidos do ano. Na gala dos 2010 BRIT Awards, Lungs f\u00edxose co premio \"Mastercard British Album\"."}
{"id": "153326", "revid": "129645", "url": "https://gl.wikipedia.org/wiki?curid=153326", "title": "Mediaset", "text": "Mediaset \u00e9 unha empresa italiana adicada \u00e1 comunicaci\u00f3n televisiva, que cotiza na Bolsa italiana e est\u00e1 controlada polo Grupo Fininvest, propiedade de Silvio Berlusconi. Est\u00e1 presidida por Fedele Confalonieri e o seu Vicepresidente \u00e9 Pier Silvio Berlusconi, fillo do antigo Primeiro Ministro italiano.\nBoa parte dos seus estudios radican en \"Milano 2\", a \u00e1rea da cidade de Mil\u00e1n dende a que comezou a emitir \"Telemilano\" (actual \"Canale 5\")."}
{"id": "153327", "revid": "56817", "url": "https://gl.wikipedia.org/wiki?curid=153327", "title": "Canale 5", "text": "Canale 5 (\"Canale cinque\") \u00e9 unha canle de televisi\u00f3n privada en aberto que, xunto con Italia 1 e Rete 4, forma parte do grupo Mediaset, propiedade de Silvio Berlusconi. A s\u00faa programaci\u00f3n abrangue unha oferta xeralista dirixida a toda a familia. Esta canle est\u00e1 considerada a primeira de televisi\u00f3n privada a nivel nacional en Italia, comezando a funcionar a nivel nacional desde 1980.\nNo estranxeiro.\nBerlusconi intentou implantar o modelo de programaci\u00f3n de Canale 5 noutros pa\u00edses europeos. En Espa\u00f1a creou a canle Telecinco, pero noutros pa\u00edses acabou por desaparecer."}
{"id": "153328", "revid": "5863", "url": "https://gl.wikipedia.org/wiki?curid=153328", "title": "Vocento", "text": "Vocento \u00e9 un grupo de comunicaci\u00f3n de informaci\u00f3n xeral en Espa\u00f1a, con m\u00e1is dun s\u00e9culo de historia e formado por m\u00e1is de 100 empresas. Xurdiu en setembro de 2001 da fusi\u00f3n entre o Grupo Correo e Prensa Espa\u00f1ola.\nHistoria.\nA orixe do Grupo Correo data de 1875 co nacemento de \"El Noticiero bilba\u00edno\" e a posterior aparici\u00f3n en 1910 de \"El Pueblo Vasco\", pero \u00e9 en 1938 cando nace \"El Correo Espa\u00f1ol-El Pueblo Vasco\", principal referente do grupo. Por outra parte, a tradici\u00f3n de Prensa Espa\u00f1ola rem\u00f3ntase ao ano 1891, data na que aparece a revista \"Blanco y Negro\", a\u00ednda que \u00e9 en 1903 cando sae o principal diario da editora, o ABC.\nMedios impresos.\nVocento conta con 14 peri\u00f3dicos: ABC e o diario gratu\u00edto Qu\u00e9!, Como diarios nacionais, e 12 rexionais El Correo, El Diario Vasco, El Diario Monta\u00f1\u00e9s, La Verdad, Diario Ideal, Diario Hoy, Diario Sur, Diario La Rioja, El Norte de Castilla, El Comercio, Las Provincias e La Voz de C\u00e1diz. Isto conv\u00e9rteo nun dos primeiros grupos de prensa escrita de Espa\u00f1a, con m\u00e1is de tres mill\u00f3ns de lectores diarios e unha difusi\u00f3n de 800.000 exemplares en 2006.\nA coordinaci\u00f3n entre o peri\u00f3dico e a s\u00faa edici\u00f3n dixital, a radio, a televisi\u00f3n local e unha comercializadora publicitaria, conforma a estratexia multimedia rexional clave no desenvolvemento do grupo. A trav\u00e9s das produtoras Grupo Europroducciones, BocaBoca ou Videomedia, Vocento est\u00e1 tam\u00e9n presente na produci\u00f3n dalg\u00fans dos programas m\u00e1is populares da televisi\u00f3n espa\u00f1ola como Hospital Central, El Comisario e Pasapalabra. Ademais, a adquisici\u00f3n en 2006 de Tripictures, a principal distribuidora cinematogr\u00e1fica independente de Espa\u00f1a, fai que estea presente en todo o proceso audiovisual.\nNo ano 2010, Vocento est\u00e1 po\u00f1endo en marcha na TDT a canle \"La 10\", unha rede nacional de televisi\u00f3ns auton\u00f3micas, grazas \u00e1s s\u00faas concesi\u00f3ns actuais de licenzas, \"ao estilo FORTA\", pero non p\u00fablica como esta, se non privada."}
{"id": "153329", "revid": "89787", "url": "https://gl.wikipedia.org/wiki?curid=153329", "title": "Andr\u00e9s Neuman", "text": "Andr\u00e9s Neuman Gal\u00e1n, nado en Buenos Aires o 28 de xaneiro de 1977, \u00e9 un narrador, poeta, tradutor e columnista nado na Arxentina mais radicado en Granada."}
{"id": "153330", "revid": "22570", "url": "https://gl.wikipedia.org/wiki?curid=153330", "title": "Cristianismo e homosexualidade", "text": "A visi\u00f3n que ten o cristianismo da homosexualidade \u00e9 moi diversa. Algunhas igrexas cristi\u00e1s son totalmente contrarias \u00e1 admisi\u00f3n de pr\u00e1cticas sexuais entre persoas do mesmo sexo porque ven nelas unha ofensa ao seu deus. Outras consideran que as relaci\u00f3ns sexuais son expresi\u00f3n do amor e adm\u00edtenas dentro da s\u00faa moral. Entre estas d\u00faas posturas extremas hai moitos matices, tantos como interpretaci\u00f3ns hai da mensaxe de Xes\u00fas de Nazaret.\nCatolicismo.\nA postura oficial da Igrexa Cat\u00f3lica prov\u00e9n, en parte, da interpretaci\u00f3n tendenciosa dos textos sagrados, e en parte do mantemento dunha tradici\u00f3n patriarcal heteroc\u00e9ntrica.\nActualmente a principal igrexa cristi\u00e1 por volume de crentes \u00e9 a Cat\u00f3lica. A s\u00faa postura oficial no referente \u00e1 pr\u00e1ctica homosexual est\u00e1 expresada no Catecismo, que afirma que \"os actos homosexuais son intrinsecamente desordenados. (...) Son contrarios \u00e1 lei natural. Pechan o acto sexual ao don da vida. Non proceden dunha verdadeira complementariedade afectiva e sexual. Non poden recibir aprobaci\u00f3n en ning\u00fan caso\". Neste principio apr\u00e9ciase a permanencia da filosof\u00eda estoica na identificaci\u00f3n entre sexualidade aceptable e procreaci\u00f3n. No relativo \u00e1s persoas homosexuais, o Catecismo afirma que \"non elixen a s\u00faa condici\u00f3n homosexual; esta constit\u00fae para la maior\u00eda deles unha aut\u00e9ntica proba. (...) As persoas homosexuais est\u00e1n chamadas \u00e1 castidade. Mediante virtudes de dominio de si mesmo que eduquen a liberdade interior (...) poden e deben acercarse gradual e resoltamente \u00e1 perfecci\u00f3n cristi\u00e1.\".\nProtestantismo.\nOutras igrexas cristi\u00e1s non cat\u00f3licas non ven nas pr\u00e1cticas sexuais con persoas do mesmo sexo unha violaci\u00f3n do seu c\u00f3digo moral. Dentro desta corrente integradora, a igrexa cu\u00e1quera brit\u00e1nica aprobou en xullo do 2009 a celebraci\u00f3n de casamentos relixiosos entre persoas do mesmo sexo, e solicitou ao Goberno a s\u00faa validaci\u00f3n civil. \u00c9 certo que as congregaci\u00f3ns cu\u00e1queras do Reino Unido e Australia son especialmente proclives a considerar as persoas homosexuais en r\u00e9xime de igualdade, mentres que as dos Estados Unidos e Sur\u00e1frica est\u00e1n inspiradas por unha filosof\u00eda m\u00e1is hom\u00f3foba. En xeral, semella haber unha relaci\u00f3n directa entre a maior apertura e o maior desenvolvemento econ\u00f3mico e social.\nNormalmente aquelas igrexas m\u00e1is favorables ao trato igualitario son as que levan feito m\u00e1is avances tam\u00e9n en materia de igualdade de x\u00e9nero, como \u00e9 o caso da Igrexa Episcopaliana ou da Igrexa Luterana Evanx\u00e9lica de Am\u00e9rica, que permiten o ordenamento de mulleres e de persoas abertamente homosexuais. Para sorpresa dos seus fieis, a Igrexa Episcopaliana de M\u00edchigan, no ano 1973, informaba:\nPor \u00faltimo, a Sociedade Teol\u00f3xica Americana afirma:"}
{"id": "153331", "revid": "1131", "url": "https://gl.wikipedia.org/wiki?curid=153331", "title": "GalegoLab", "text": "GalegoLab foi unha asociaci\u00f3n cultural fundada en 2010 co obxectivo de promocionar e normalizar a lingua propia de Galiza, o galego. A organizaci\u00f3n ti\u00f1a como principal ferramenta de traballo a s\u00faa p\u00e1xina web, que v\u00e9n sendo unha rede social de crowdsourcing, onde os usuarios propo\u00f1en, cualifican ou denegan a viabilidade dunha idea ou proxecto.\nAlgunhas das 50 caras co\u00f1ecidas que puxeron a andar o proxecto foron Iago Mart\u00ednez, Mar\u00eda Y\u00e1\u00f1ez, Bel\u00e9n Regueira, Ant\u00f3n Reixa ou Xabier P. DoCampo.\nEn setembro de 2010 a Secretar\u00eda Xeral de Modernizaci\u00f3n e Innovaci\u00f3n Tecnol\u00f3xica da Xunta de Galicia premiou a iniciativa GalegoLab dentro da categor\u00eda de promoci\u00f3n do Patrimonio, Cultura e Lingua Galegas."}
{"id": "153332", "revid": "17467", "url": "https://gl.wikipedia.org/wiki?curid=153332", "title": "Copa do Mundo de F\u00fatbol de 2010", "text": ""}
{"id": "153333", "revid": "1131", "url": "https://gl.wikipedia.org/wiki?curid=153333", "title": "Reimundo Pati\u00f1o Mancebo", "text": ""}
{"id": "153335", "revid": "1131", "url": "https://gl.wikipedia.org/wiki?curid=153335", "title": "Acaia", "text": "Acaia pode referirse \u00e1:"}
{"id": "153338", "revid": "89787", "url": "https://gl.wikipedia.org/wiki?curid=153338", "title": "Xos\u00e9 Arcos Moldes", "text": "Xos\u00e9 Arcos Moldes, nado en Outeda (Curro, Barro) o 28 de maio de 1863 e finado en Rianxo o 29 de outubro de 1945, foi un perito mercantil co\u00f1ecido principalmente pola s\u00faa actividade como xornalista republicano e director do semanario \"El Barbero Municipal\" de Rianxo, no que se produciron os primeiros textos e caricaturas de Castelao.\nTraxectoria.\nCon 8 anos foi vivir a Rianxo e, tralos primeiros estudos, entrou no seminario de Santiago, do que pronto o expulsaron. A\u00ednda que logo volveu entrar no seminario, rematou abandon\u00e1ndoo definitivamente. A finais de 1894 promoveu o semanario \"El Censor\".\nEn 1896 comezou a estudar na Escola de Comercio da Coru\u00f1a, onde se titulou como perito mercantil e comezou os seus contactos co republicanismo galego. Tras unha breve estancia en Rianxo marchou a Barcelona a seguir os estudos de Comercio, para regresar, xa definitivamente, a residir en Rianxo.\nEn 1901 creou a \"Asociaci\u00f3n de Marineros y Productores en General\" de Rianxo, da que foi presidente, primeiro, e secretario xeral, despois. Con esta asociaci\u00f3n buscaba fomentar a exportaci\u00f3n do peixe fresco \u00f3s mercados do interior do pa\u00eds, a\u00ed como sentar as bases para a industrializaci\u00f3n do sector mari\u00f1eiro coa construci\u00f3n dunha f\u00e1brica de salgadura en r\u00e9xime asociativo. Promoveu o semanario \"La Defensa\".\nA \"Asociaci\u00f3n de Marineros\" terminou fracasando pero Arcos continuou promovendo diferentes acci\u00f3ns colectivas e sociedades agraristas, como a \"Sociedad Uni\u00f3n Pinera\" (en 1916) ou a \"Sociedad Uni\u00f3n Obrera de Oficios Varios\", coa que creou a Casa do Pobo de Rianxo.\nEn 1910 Ram\u00f3n Rey Baltar fundou \"El Barbero Municipal\", \u00f3rgano do Partido Conservador local, con Castelao como articulista e caricaturista, e Eduardo Dieste como director literario. A revista desapareceu en 1914, tralo que Arcos fundou o semanario \"La Justicia\", como voceiro de Acci\u00f3n Gallega, de li\u00f1a agrarista.\nEn 1914, traballando daquela como mestre, creou a sociedade cultural \"Pro-Cultura\", con Castelao como secretario, organizou comparsas, corais e obras de teatro, actividades todas nas que buscaba a participaci\u00f3n da xuventude de Rianxo. O primeiro obxectivo desta asociaci\u00f3n cultural era a educaci\u00f3n dos asociados, como se reflicte no compromiso que figuraba nos Estatutos:\nFoi correspondente en Rianxo de \"Gaceta de Galicia\" de Santiago, \"El Telegrama\", \"N\u00f3s\", \"Galicia\", \"El Noroeste\" da Coru\u00f1a, \"Galicia Nueva\" e \"El Eco de Arosa\" de Vilagarc\u00eda.\nArcos morreu en Rianxo o 29 de outubro de 1945.\nVida persoal.\nCasou con Mercedes Tub\u00edo Seco e tivo 9 fillos: Jos\u00e9 Ger\u00f3nimo, Manuel, Adolfo, Alfonso, Rafael, Soledad, Rosa, Joaquina e Carmen Arcos Tub\u00edo."}
{"id": "153339", "revid": "10599", "url": "https://gl.wikipedia.org/wiki?curid=153339", "title": "Coruxo Club de F\u00fatbol", "text": ""}
{"id": "153341", "revid": "895", "url": "https://gl.wikipedia.org/wiki?curid=153341", "title": "Lega Calcio Serie A", "text": ""}
{"id": "153343", "revid": "5863", "url": "https://gl.wikipedia.org/wiki?curid=153343", "title": "Manuel Roel Longueira", "text": "Manuel Roel Longueira, nado en Gu\u00edsamo (Bergondo) o 4 de xaneiro de 1898 e finado en Betanzos o 20 de febreiro de 1968, foi un destacado galeguista de comezos do s\u00e9culo XX.\nTraxectoria.\nNaceu no seo dunha familia ben posicionada economicamente, relacionado coa reputada imprenta Roel. Foi o m\u00e1is novo de oito irm\u00e1ns. Non cursou estudos universitarios. En 1916 integrouse nas incipientes Irmandades da Fala da Coru\u00f1a. Desta \u00e9poca datan alg\u00fans textos seus, poucos, publicados en \"A Nosa Terra\". Casou en 1926 con Bernardina Mart\u00edn Torres, coa que mudou a Betanzos ese mesmo ano. Traballou de axente comercial e como correspondente para \"El Pueblo Gallego\", empresa viguesa pertencente a Portela Valladares.\nDurante a II Rep\u00fablica espa\u00f1ola simpatizou co Partido Galeguista. En 1936 exiliouse na Arxentina, temoroso da represi\u00f3n franquista, fic\u00e1ndolle a familia en Galiza.\nXa en Buenos Aires desempe\u00f1ou un importante labor de activismo galeguista, foi presidente da Agrupaci\u00f3n de Artistas Gallegos, director da revista \"Lar\" e colaborador noutras publicaci\u00f3ns e programas de radio. Escribiu m\u00faltiples contos e pezas teatrais. Tivo relaci\u00f3n directa con persoeiros da categor\u00eda de Luis Seoane, Rafael Dieste ou o propio Castelao.\nEn 1950 volveu a Galiza, onde morreu en 1968."}
{"id": "153344", "revid": "6939", "url": "https://gl.wikipedia.org/wiki?curid=153344", "title": "Manuel Roel", "text": ""}
{"id": "153345", "revid": "88215", "url": "https://gl.wikipedia.org/wiki?curid=153345", "title": "Cl\u00e1sica de San Sebasti\u00e1n", "text": "A Cl\u00e1sica de San Sebasti\u00e1n \u00e9 unha carreira ciclista disputada no mes de agosto en Euskadi, cuxo percorrido comeza e remata na cidade de Donostia. \u00c9 organizada por \"El Diario Vasco\".\nCaracter\u00edsticas.\nA s\u00faa m\u00e1xima dificultade \u00e9 o alto de Jaizkibel situado, nas \u00faltimas edici\u00f3ns, a 32 quil\u00f3metros da meta. A pesar de ser unha competici\u00f3n nova formou parte da Copa do Mundo de Ciclismo dende a s\u00faa creaci\u00f3n en 1989 ata a edici\u00f3n de 2004. En 2010 estaba inclu\u00edda no UCI ProTour como cl\u00e1sica de segunda categor\u00eda por detr\u00e1s dos monumentos do ciclismo. Actualmente forma parte do UCI WorldTour.\nO corredor con m\u00e1is vitorias \u00e9 Marino Lejarreta, con tres. O actual campi\u00f3n \u00e9 o franc\u00e9s Julian Alaphilippe."}
{"id": "153347", "revid": "85894", "url": "https://gl.wikipedia.org/wiki?curid=153347", "title": "Casablanca", "text": "Casablanca (en amazigh: \u2d30\u2d4f\u2d3c\u2d30 \"Anfa\" ou \"Taddart Tamellalt\", e en , ad-Dar al-Ba\u00efdaa, en darija: Casa, \u0643\u0627\u0632\u0627) \u00e9 a maior cidade do Marrocos, o seu principal porto e centro econ\u00f3mico e comercial do pa\u00eds. A s\u00faa poboaci\u00f3n segundo o censo do 2004 \u00e9 de 3\u00a0111\u00a0977 de habitantes. Sit\u00faase na beira do Oc\u00e9ano Atl\u00e1ntico, a 80 quil\u00f3metros ao suroeste de Rabat.\nHistoria.\nA historia de Casablanca comeza coa cidade chamada Anfa creada entre o s\u00e9culo X e o s\u00e9culo XI sobre un territorio ocupado polo ser humano dende seguramente a prehistoria. Durante a primeira metade do s\u00e9culo XX, Casablanca foi considerada como unha cidade de modernidade, en particular a causa da s\u00faa arquitectura.\nAntig\u00fcidade e alta Idade Media.\nInda que sen probas arqueol\u00f3xicas, seica dende a alta antig\u00fcidade houbo nese lugar da costa atl\u00e1ntica magreb\u00ed un poboado de pescadores b\u00e9rberes que asemade serv\u00eda de escala aos nav\u00edos fenicios.\nEntre os s\u00e9culos VII e VIII, xa islamizados, pertenc\u00edan ao emirato Berghouata da rexi\u00f3n de Tamesna que entre 744 e 1068 profesaba unha versi\u00f3n heterodoxa do islam.\nAnfa.\nO que semella m\u00e1is probable \u00e9 que no s\u00e9culo XI al\u00ed fora fundada polos b\u00e9rberes Zenatas unha vila co nome de Anfa. Dende o 1068 en poder dos almor\u00e1bides e despois dos almohades, foi convert\u00e9ndose (s\u00e9culos XII e XIII) en porto comercial cada vez m\u00e1is activo con importantes relaci\u00f3ns coa Pen\u00ednsula Ib\u00e9rica. O declinar do poder mer\u00ednida de Fez no s\u00e9culo XIV levou a cidade a unha econom\u00eda de seu baseada na pirater\u00eda.\nEn 1468 a monarqu\u00eda portuguesa organizou unha expedici\u00f3n de castigo que culminou co incendio e destruci\u00f3n de Anfa. Alg\u00fans autores falan dun novo ataque en 1515 e dunha posible reconstruci\u00f3n en 1575. Os portugueses tam\u00e9n a fortificar\u00edan d\u00e1ndolle o nome de \"Casa Branca\". O continuo hostigamento da poboaci\u00f3n ind\u00edxena veci\u00f1a e o gran terremoto do 1755 rematar\u00edan co abandono portugu\u00e9s do lugar. Por\u00e9n, xa no 1515 o intento de constru\u00edr unha fortaleza fracasa polos ataques b\u00e9rberes. E as\u00ed as ru\u00ednas dominaron o terreo de Anfa por tres s\u00e9culos. De feito, a enseada central que serv\u00eda de porto entre as rochas cham\u00e1base portuguesa e ser\u00e1 o arranque do porto moderno.\nRefundaci\u00f3n.\nEn 1786 o sult\u00e1n alauita Mohamed Ben Abdallah, por medo de ataques portugueses, reconstr\u00faea co nome de Dar el-Beida. Erixe unha mesquita, madrasa, ham\u00e1n e a fortifica cunha muralla (4\u00a0km, 50Ha, conforme ao tipo tradicional de medina \u00e1rabe), repobo\u00e1ndoa con b\u00e9rberes doutras rexi\u00f3ns (e unha xuder\u00eda, Mellah). O monopolio do comercio \u00e9 concedido aos espa\u00f1ois (posible raz\u00f3n de que rematara impo\u00f1\u00e9ndose a traduci\u00f3n ao castel\u00e1n, Casablanca, do seu nome \u00e1rabe). Xa en 1794 era residencia do gobernador da provincia de Chaouia .\nA metade do s\u00e9culo XIX unha crise de aprovisionamento de la e gran en Europa fan da cidade a principal exportadora, experimentando as\u00ed un primeiro desenvolvemento comercial. O tr\u00e1fico portuario comeza a creceres en detrimento do de T\u00e1nxer e pronto faise necesaria a decisi\u00f3n de dot\u00e1rese dun porto axeitado.\nProtectorado franc\u00e9s.\nA axuda francesa para a construci\u00f3n do porto trouxo conflitos (1907, paso do ferrocarril do porto por un cemiterio musulm\u00e1n) que remataron coa intervenci\u00f3n militar francesa e a sinatura do Protectorado (1912) . O resultado para a cidade foi a construci\u00f3n dun dos maiores portos de \u00c1frica e a explosi\u00f3n urbana subseguinte organizada no Plan Prost (1915 ). Trat\u00e1base dun dese\u00f1o semirradioconc\u00e9ntrico que evitaba a cuadr\u00edcula apostando pola zonificaci\u00f3n: as actividades comerciais e industriais, barrios de obreiros inmigrantes marroquinos do rural, ao leste entre o porto e a estaci\u00f3n; as residenciais, maiormente dos europeos e as elites, no oeste. No medio a vella medina conxestionada (unida a cidade pola Praza de Francia e o Boulevar da Gare) e unha nova medina ao sur rentes do pazo real. Foi o tempo da Casablanca art d\u00e9co, con numerosos exemplos de arquitectura cosmopolita .\nNo per\u00edodo de entreguerras o \u00e9xodo rural non fixo m\u00e1is que acrecentarse tendo por consecuencia a aparici\u00f3n dunha coroa de \"bidonvilles\". As secas entre 1936 e 1952 dispararon o problema . En 1947 as autoridades encomendaron ao urbanista Michel Ecochard un novo plan de extensi\u00f3n de Casablanca . Amparado nas ideas do movemento moderno proxectou unha cidade lineal costeira seguindo o porto entre a urbe e a veci\u00f1a Fedala (Mohammedia) con infraestruturas axeitadas, zonificaci\u00f3n de usos e unha especial \u00e9nfase na vivenda e equipamentos sociais. Os especuladores inmobiliarios, que xa fixeran dilu\u00edr a incidencia do plan Prost, deixaron pouco espazo as intervenci\u00f3ns de Ecochard.\nIndependencia e futuro.\nEn 1956 Marrocos conseguiu a independencia. Inda coa marcha da poboaci\u00f3n europea e xud\u00eda, Casablanca seguiu a representar o papel de centro econ\u00f3mico do pa\u00eds, ampliando mesmo a s\u00faa compo\u00f1ente industrial.\nAs din\u00e1micas antes expostas continuaron a acentuarse (inmigraci\u00f3n do rural, especulaci\u00f3n e certa anarqu\u00eda urban\u00edstica, \"bidonvilles\"). Tam\u00e9n actuaci\u00f3ns excepcionais tentando dar unha icona representativa \u00e1 vila (vg. a Gran Mesquita Hassan II, ao noroeste da medina, a segunda maior do mundo ).\nA toma de conciencia da metr\u00f3pole cara o seu futuro semella querer retomar o mellor dos plans do pasado (rede de metro) xunto as inevitables intervenci\u00f3ns das cidades globais (un centro de negocios no porto con ra\u00f1aceos e unha mari\u00f1a tam\u00e9n con edificios en altura )."}
{"id": "153348", "revid": "22570", "url": "https://gl.wikipedia.org/wiki?curid=153348", "title": "Tennessee Titans", "text": "Os Tennessee Titans son un equipo profesional estadounidense de f\u00fatbol americano con sede na cidade de Nashville, Tennessee. O equipo compite na National Football League (NFL) como membro da Divisi\u00f3n Sur da American Football Conference. Anteriormente co\u00f1ecidos como Houston Oilers, a franqu\u00eda comezou a xogar en 1960 en Houston, Texas, como un dos membros fundadores da American Football League (AFL). Os Oilers ga\u00f1aron as d\u00faas primeiras edici\u00f3ns da AFL, un\u00edndose \u00e1 NFL como parte do acordo de fusi\u00f3n entre a AFL e a NFL en 1970.\nO equipo mudouse desde Houston at\u00e9 Tennessee en 1997, xogando a s\u00faa primeira temporda no Liberty Bowl Memorial Stadium de Memphis. Ao ano seguinte mov\u00e9ronse a Nashville, onde xogaron no Vanderbilt Stadium. Durante eses dous primeiros anos o equipo foi co\u00f1ecido como os \"Tennessee Oilers\", adquirindo o seu actual nome de \"Titans\" en 1999. Actualmente, o equipo xoga os seus partidos como local no Nissan Stadium de Nashville, recinto con capacidade para 69.143 espectadores, que abriu as s\u00faas portas co nome de Adelphia Coliseum. Por outra banda, as instalaci\u00f3ns de adestramento da franqu\u00eda est\u00e1n en Saint Thomas Sports Park, un complexo de 0'13 km\u00b2 situado a propia Nashville.\nHistoria.\nFundaci\u00f3n.\nOs Houston Oilers foron un dos equipos que fundaron en 1960 a American Football League (AFL) xunto, entre outros, os Dallas Texans, Los Angeles Chargers e os Buffalo Bills. A orixe do nome da franqu\u00eda \u00e9 debido a que un dos principais motores econ\u00f3micos da cidade de Houston era o petr\u00f3leo e, para representar mellor aos traballadores deste combust\u00edbel, os seus fundadores xunto con Bud Adams decidiron chamar ao equipo como os \"Petroleiros de Houston\". No seu primeiro ano na AFL o equipo quedou encadrado na Divisi\u00f3n Leste, xunto con Buffalo Bills, Boston Patriots e New York Titans, aos que posteriormente se unir\u00edan os Miami Dolphins. Os Oilers comezar\u00edan a xogar no Jeppesen Stadium.\nO 11 de setembro de 1960 chegaba a primeira vitoria da historia da franqu\u00eda, a csl acabar\u00eda a tempada cun r\u00e9cord de 10-4 e clasificado para enfrontarse a Los \u00c1ngeles Chargers, ga\u00f1adores da Divisi\u00f3n Oeste, no AFL Championship Game. Os Oilers alzar\u00edanse co triunfo por 24-16. Ao ano seguinte, en 1961, volver\u00edan ga\u00f1ar a Divisi\u00f3n Leste, esta vez cun rexistro de 10-3-1, sobrep\u00f3ndose a un 1-3-1 inicial e a unha mudanza de adestrador. Na final derrotaron de novo a Los \u00c1ngeles Chargers por 10-3. Por\u00e9n, estes son os dous \u00fanicos t\u00edtulos que pos\u00fae a franqu\u00eda. Naqueles anos destaca o quarterback George Branda, nomeado MVP da tempada 1961. En 1962, repetiron t\u00edtulo divisional, con marca de 11-3, pero perderon o AFL Championship Game contra os Dallas Texans por 17-20. En 1967, durante os anos previos a fusi\u00f3n da AFL coa National Football League (NFL), os Oilers fican \u00e1s portas de xogar o Super Bowl II tras perder na final da AFL ante os Oakland Raiders (7-40). Finalmente o t\u00edtulo ser\u00eda conquerido polos Green Bay Packers de Vince Lombardi e Bart Starr. Ese mesmo ano o equipo trasl\u00e1darase ao Rice Stadium. Tras a fin da AFL, os Oilers foron o equipo m\u00e1is ga\u00f1ador da historia da competici\u00f3n.\nIncorporaci\u00f3n \u00e1 NFL.\nO debut dos Houston Oilers na NFL en 1970 chegou da man dun novo estadio: o Astrodome, o primeiro estadio completamente cuberto do mundo. Para iniciar a competici\u00f3n foron asignados \u00e1 Divisi\u00f3n Central da American Football Conference (AFC) xunto cos Pittsburgh Steelers, os Cleveland Browns e os Cincinnati Bengals. Esta primeira temporada foi bastante mediocre, obtendo tan s\u00f3 tres vitorias por dez derrotas nun empate (3-10-1). Ao ano seguinte chega o quarterback Dan Pastorini, a\u00ednda que o rexistro apenas mellora cun 4-9-1. En 1972 ir\u00eda a peor cun 1-13. Ao ano seguinte, nin sequera coa chegada de Bill Peterson, p\u00faidose remediar o declive dos Oilers cun inicio mediocre de 0-5 para terminar por segundo ano consecutivo con r\u00e9cord de 1-13. En 1974 os rexistros melloran coa consecuci\u00f3n dunha marca de 7-7, para en 1975 conseguir a s\u00faa primeira temporada ga\u00f1adora na NFL con 10-4, o que os levou a xogar os playoffs. Con todo, perden na rolda wildcard ante os Cincinnati Bengals.\nDespois de varias temporadas con altibaixos, en 1978 asinan a Bum Phillips como adestrador e escollen no primeiro posto do Draft a Earl Campbell, running back procedente da Universidade de Texas. Campbell, tras correr 1450 iardas, \u00e9 escollido Rookie do Ano ofensivo e MVP, axudando \u00e1 clasificaci\u00f3n do equipo aos Playoffs cun r\u00e9cord de 10-6. Nos Playoffs os Oilers conseguen a s\u00faa primeira vitoria en postemporada desde a s\u00faa incorporaci\u00f3n \u00e1 NFL despois de vencer aos Miami Dolphins (17\u22129). Na seguinte rolda agardar\u00edan os New England Patriots no Foxboro Stadium, onde conseguen vencer 34\u221214. Cando estaban un partido de chegar \u00e1 Super Bowl, caen no Three Rivers Stadium ante os Pittsburgh Steelers por 34-5, perdendo na s\u00faa primeira final da AFC.\nEn 1979, Earl Campbell non s\u00f3 ser\u00eda MVP Ofensivo da NFL, sen\u00f3n tam\u00e9n o \u00fanico xogador na historia dos Houston Oilers en ser MVP da NFL, correndo 1697 yardas e anotando 19 touchdowns. Campbell, xunto co quarterback Dan Pastorini, o wide receiver e kick returner Billy Johnson e o defensive end Elvin Bethea levar\u00edan aos Oilers a ter un rexistro de 11-5 e clasificarse aos Playoffs. Na rolda wildcard, con Pastorini e Campbell f\u00f3ra por lesi\u00f3n, derrotar\u00edan no Astrodome aos Denver Broncos por 13 a 7. Os lesionados regresar\u00edan para o seguinte partido en San Diego ante os Chargers, onde vencer\u00edan por 17 a 13. C\u00f3mpre destacar os catro bal\u00f3ns intercepatados por Vernon Perry, r\u00e9cord nun partido de Playoff da historia da NFL. No partido polo campionato da AFC volver\u00edan a Pittsburgh a enfrontarse aos Steelers, mais de novo volver\u00edan caer (27-13)."}
{"id": "153350", "revid": "43749", "url": "https://gl.wikipedia.org/wiki?curid=153350", "title": "Fabiola de B\u00e9lxica", "text": ""}
{"id": "153353", "revid": "98629", "url": "https://gl.wikipedia.org/wiki?curid=153353", "title": "Arizona Cardinals", "text": "Os Arizona Cardinals son un equipo profesional de f\u00fatbol americano estadounidense da cidade de Glendale (Arizona) que compite na National Football Conference da National Football League (NFL).\nHistoria.\nA franqu\u00eda foi fundada en 1898 na cidade de Chicago (Illinois), o que a converte nun dos equipos m\u00e1is antigos de f\u00fatbol americano e o equipo m\u00e1is antigo da competici\u00f3n, sendo fundado moito antes da creaci\u00f3n da NFL en 1920. Foi un dos fundadores da NFL.\nAo longo da s\u00faa historia sufriron numerosos traslados, primeiro en 1944, cando debido \u00e1 falta de xogadores por mor da segunda guerra mundial o equipo se trasladou a Pittsburgh e se fusionou cos Pittsburgh Steelers, formando os Card-Pitt e disolvendo a fusi\u00f3n ao finalizar a Guerra e a franqu\u00eda volveu \u00e1 cidade que os vira nacer. En 1960 o equipo trasl\u00e1dase a St. Louis (Missouri) e pasa a denominarse St. Louis Cardinals. Finalmente, en 1988 o equipo trasl\u00e1dase ao estado de Arizona, primeiro \u00e1 cidade de Houston e despois \u00e1 cidade de Glendale, onde se atopan actualmente.\nA pesar da s\u00faa longa historia, o equipo unicamente pos\u00fae dous t\u00edtulos de liga, e chegou por primeira vez a unha Super Bowl, a XLIII na tempada 2008-09, na que perdeu fronte aos Pittsburgh Steelers por 27-23 en Tampa (Florida)."}
{"id": "153357", "revid": "1131", "url": "https://gl.wikipedia.org/wiki?curid=153357", "title": "Gernika-Lumo", "text": "Gernika-Lumo \u00e9 un concello vasco pertencente \u00e1 provincia de Biscaia. Ten a s\u00faa orixe na uni\u00f3n da vila de Gernika e da elizate de Lumo en 1882. En 2017 ti\u00f1a 16.915 habitantes.\nXeograf\u00eda.\nGernika-Lumo at\u00f3pase a 10 metros de altitude, na comarca de Busturialdea-Urdaibai, no val do r\u00edo Oka, na beira da r\u00eda de Gernika que forma o Oka na s\u00faa desembocadura e que \u00e9 o coraz\u00f3n da Reserva da Biosfera de Urdaibai. O relevo, sucesi\u00f3n de vales e montes que seguen a direcci\u00f3n NO-SL, est\u00e1 determinado estruturalmente polo anticlinal norte de Biscaia.\nO concello limita ao norte con Forua, Kortezubi, Arratzu e Nabarniz, ao leste con Ajangiz, ao sur con Muxika e ao oeste con Errigoiti.\nHistoria e caracter\u00edsticas.\nO 26 de abril do 1937, no transcurso da guerra civil espa\u00f1ola, a vila foi bombardeada pola Lexi\u00f3n C\u00f3ndor, unidade a\u00e9rea da \"Luftwaffe\" ao servizo do bando fascista, causando 126 v\u00edtimas mortais. Este feito inspirou ao pintor Pablo Picasso o seu famoso cadro \"Guernica\".\nEntre os seus monumentos c\u00f3mpre salientar a \u00c1rbore de Gernika, carballo a car\u00f3n da Casa de Xuntas de Gernika, que simboliza as liberdades dos vascos e baixo o cal xuran os seus cargos os \"Lehendakaris\" do goberno vasco. Ao primeiro exemplar, cuxas primeiras referencias se remontan ao s\u00e9culo XIV, suced\u00e9ronlle outras tres \u00e1rbores. O exemplar, que sobreviviu ao bombardeo da guerra civil, morreu o 20 de abril do 2004 aos 146 anos de idade, sendo substitu\u00eddo por un fillo seu o 25 de febreiro do 2005."}
{"id": "153358", "revid": "1131", "url": "https://gl.wikipedia.org/wiki?curid=153358", "title": "Gernika", "text": "Gernika pode referirse a:"}
{"id": "153360", "revid": "22570", "url": "https://gl.wikipedia.org/wiki?curid=153360", "title": "Tempada 2009-2010 do C.P. Cerceda", "text": "A tempada 2009-10 do Club Pat\u00edn Cerceda foi a primeira tempada do club galego na OK Liga, a m\u00e1xima categor\u00eda do h\u00f3ckey a pat\u00edns do Estado espa\u00f1ol, logo de que o daquela Cerceda Liceo acadase o ascenso tras ga\u00f1ar a 1\u00aa Divisi\u00f3n espa\u00f1ola, cre\u00e1ndose as\u00ed o club cercedense. Nesta primeira etapa na OK Liga, o equipo galego non puido acadar a permanencia logo dunha mala primeira volta, a pesar de que o equipo adestrado por Juan Copa chegou ata a derradeira xornada con opci\u00f3ns."}
{"id": "153362", "revid": "89787", "url": "https://gl.wikipedia.org/wiki?curid=153362", "title": "Scottish Premier League", "text": "A Scottish Premier League (\"Clydsdale Bank Premier League\" por motivos de patrocinio) era a m\u00e1xima categor\u00eda de f\u00fatbol de Escocia. Inaugurada en 1891 baixo o nome de Premier Division, cambiou o seu nome polo actual en 1998.\nEn maio de 2011 era a 17\u00aa mellor liga do mundo segundo a clasificaci\u00f3n oficial da Federaci\u00f3n Internacional de Historia e Estat\u00edstica de F\u00fatbol (IFFHS).\nSistema de competici\u00f3n.\nO campi\u00f3n clasif\u00edcase para a terceira rolda preliminar da Liga de Campi\u00f3ns da UEFA. O subcampi\u00f3n tam\u00e9n participa no torneo, pero desde a segunda rolda previa. Os terceiro e cuartos clasificados xogar\u00e1n a UEFA Europa League, mentres que o \u00faltimo clasificado descende a Scottish First Division."}
{"id": "153368", "revid": "10599", "url": "https://gl.wikipedia.org/wiki?curid=153368", "title": "Premier League de Escocia", "text": ""}
{"id": "153369", "revid": "5863", "url": "https://gl.wikipedia.org/wiki?curid=153369", "title": "Sabuxo", "text": "Os sabuxos son cans de caza cunha gran capacidade olfactiva, de gran variedade de tama\u00f1o e cores.\nCaracter\u00edsticas.\nAdoitan cazar en grupo, chamados mandas, a\u00ednda que tam\u00e9n poden cazar s\u00f3s. Tras atopar o rastro da presa comezan a perseguila mentres van ladrando; para avisar os cazadores do seu percorrido pola espesura. Existen preto de 100 razas reco\u00f1ecidas de sabuxos na \"Federaci\u00f3n Cinol\u00f3xica Internacional\" (Grupo VI) e no \"United Kennel Club dos EUA\".\nCo nome de sabuxo son co\u00f1ecidas varias razas de can:"}
{"id": "153370", "revid": "88215", "url": "https://gl.wikipedia.org/wiki?curid=153370", "title": "Eliteserien", "text": "A Eliteserien \u00e9 a m\u00e1xima competici\u00f3n de clubs profesionais de f\u00fatbol en Noruega.\nA liga norueguesa recibiu varias denominaci\u00f3ns: Norgesserien (1937-1948), Hovedserien (1948-1962), 1. divisjon (1963-1989), Tippeligaen (1990-2017) e finalmente Eliteserien.\nA Eliteserien \u00e9 a mellor liga de Escandinavia, segundo a clasificaci\u00f3n da UEFA.\nSistema de competici\u00f3n.\nA competici\u00f3n comeza en marzo e termina en novembro. Son 16 os equipos que participan cada ano, enfront\u00e1ndose todos contra todos en d\u00faas ocasi\u00f3ns, cada unha no campo de cada equipo. Unha vitoria nun partido pr\u00e9miase con tres puntos, e un empate cun.\nO campi\u00f3n da Eliteserien, clasif\u00edcase para a segunda fase previa da Liga de Campi\u00f3ns da UEFA, e o segundo e terceiro para a UEFA Europa League. O campi\u00f3n da Copa de Noruega tam\u00e9n se clasifica, ou o subcampi\u00f3n no caso de que o campi\u00f3n xa estea clasificado a devanditas copas. Ademais os catro mellores equipos clasifican a Royal League de Escandinavia."}
{"id": "153374", "revid": "23204", "url": "https://gl.wikipedia.org/wiki?curid=153374", "title": "Sabuxo espa\u00f1ol", "text": "O sabuxo espa\u00f1ol \u00e9 unha raza de can de rastro orixinaria do extremo norte da Pen\u00ednsula Ib\u00e9rica, inclu\u00edda no Grupo VI da clasificaci\u00f3n da Federaci\u00f3n Cinol\u00f3xica Internacional. V\u00e9n sendo utilizada nesas rexi\u00f3ns dende hai s\u00e9culos para a caza de toda clase de animais de pelo: xabaril, lebre, oso, lobo, cervo, raposo, corzo e rebezo. Tr\u00e1tase dunha raza exclusivamente de traballo, dedicada \u00e1 caza con armas de fogo.\nHistoria.\nA primeira descrici\u00f3n de sabuxos peninsulares aparece no \"Libro de la Monter\u00eda de Alfonso XI\", rei de Castela, escrito durante a segunda metade do s\u00e9culo XIV, que no seu cap\u00edtulo 39 fala de \"cuales hechuras deben ser los sabuesos y las sabuesas\".\nPosteriormente aparecen diversas descrici\u00f3ns dos sabuxos ib\u00e9ricos nos sucesivos tratados de caza espa\u00f1ois dos s\u00e9culos s\u00e9culo XV, XVI e s\u00e9culo XVII: \"Tratado de la Monter\u00eda\" , \"Discurso de la Monter\u00eda\" ou \"Origen y Dignidad de la Ca\u00e7a\".\nDurante estes s\u00e9culos os sabuxos en Espa\u00f1a utiliz\u00e1ronse sobre todo na caza do oso e do xabaril en Monter\u00eda. O seu uso como can de sangue foi moi xeneralizado entre os monteiros adicados \u00e1 arte da ballester\u00eda. Ademais dende moi antigo veuse utilizando o sabuxo espa\u00f1ol na caza a corda para aprazar o encame de osos, xabar\u00eds ou lobos. A medida que se foron xeneralizando as armas de fogo e a caza maior foi declinando, o uso do sabuxo no norte de Espa\u00f1a foi derivando cara a caza menor, sobre todo \u00e1 caza da lebre \"\u00e1 volta\", a\u00ednda que tam\u00e9n seguiu sendo utilizado sen interrupci\u00f3n na caza do xabaril e o corzo.\nHoxe en d\u00eda a recuperaci\u00f3n das poboaci\u00f3ns de caza maior no norte de Espa\u00f1a fixo que de novo se volvera a utilizar de xeito masivo o sabuxo espa\u00f1ol, xa estandarizado e uniformado como raza dende 1982, preferentemente para a caza do xabaril, sobre todo no que na tradici\u00f3n monteira norte\u00f1a se denomina a caza do xabaril a corda.\nCaracter\u00edsticas.\n\u00c9 un can de talle media, eum\u00e9trico e lonxil\u00edneo. De fermosa cabeza e longas orellas acampanadas. Destaca o elevado per\u00edmetro tor\u00e1cico da raza e o di\u00e1metro lonxitudinal que supera amplamente a alzada \u00e1 cruz, con costelas redondeadas. De esqueleto compacto e fortes membros; de pelo fino, liso e pegado. De mirada doce, triste e nobre. \u00c9 agarimoso e manso, non obstante os bos exemplares mostran gran valor na caza do xabaril.\nA aparencia xeral \u00e9 a dun can forte e resistente, non moi alto pero moi r\u00fastico. As d\u00faas cores que presenta son rubio e branco, s\u00f3s ou combinados. Adm\u00edtense narices e unllas tanto negras coma cor carne. O rubio pode oscilar dende un ton moi claro (lim\u00f3n) ata un ton rubio amarroado. A raza presenta un elevado dimorfismo sexual, a altura dos machos oscila entre os 52 e os 57 cent\u00edmetros e a das femias entre os 48 e os 53 cent\u00edmetros.\nNun principio diferenci\u00e1ronse dous subtipos dentro da raza: O sabuxo de monte e o sabuxo lebreiro, pero posteriormente unific\u00e1ronse ambos.\nFuncionalidade.\nO sabuxo espa\u00f1ol \u00e9 un can de rastro cun gran olfacto, destacando pola s\u00faa capacidade de acometer rastros de moitas horas de antig\u00fcidade; a s\u00faa voz \u00e9 golpeadora, potente e de groso torgo. Pola s\u00faa maneira de modular a voz podemos co\u00f1ecer a fase na que se encontra a cacer\u00eda: achegamento, levante, persecuci\u00f3n, parado ou chamada a morto. No norte de Espa\u00f1a \u00f3 ladrido do sabuxo durante a caza denom\u00ednaselle \"latido\" ou \"llatido\", e \u00f3 acto de ladrar mentres avanza seguindo un rastro ou \"demanda\": \"latir\" ou \"llatir\". En Galicia dise tam\u00e9n \u201ccantar\u201d (que un sabuxo canta o rastro) e cante (\u00f3 ladrido do sabuxo no rastro).\n\u00c9 moi utilizado na caza da lebre, tradicionalmente unha vez levantada a lebre esper\u00e1base que o sabuxo a forza de tes\u00f3n e pericia fora quen de facela volver \u00f3 lugar onde se producira o levante, onde era agardada polo cazador cun arma de fogo para abatela. \u00c9 o que se denomina caza da lebre \"\u00e1 volta\". Tam\u00e9n \u00e9 moi utilizado para a caza do xabaril nas monter\u00edas norte\u00f1as, sobre todo na modalidade denominada \"a corda\", a m\u00e1is xenu\u00edna e tradicional, a orixe da cal se perde no tempo. Esta consiste na procura do encame do xabaril (ou outra caza) co auxilio dun sabuxo suxeito dunha corda. Cazador (chamado \"monteiro\") e sabuxo seguir\u00e1n o rastro dos andares nocturnos do xabaril ata chegar \u00f3 lugar onde est\u00e1 a durmir durante o d\u00eda, cuesti\u00f3n que se asegura procedendo a efectuar un rodeo da mancha de monte onde est\u00e1 encamado o xabaril. Unha vez asegurado o encame, o lugar \u00e9 rodeado por varios cazadores e c\u00e9ibanse alg\u00fans cans no rastro da presa para facela saltar e conducila cara \u00f3s cazadores. O sabuxo espa\u00f1ol resulta un can excelente para este tipo de cacer\u00eda.\nEste can de caza pos\u00fae un car\u00e1cter marcadamente independente por ter sido seleccionado para cazar s\u00f3 ou acompa\u00f1ado unicamente por un ou dous sabuxos m\u00e1is, polo tanto non se trata estritamente dun can de manda. Asemade necesita dun manexo firme na s\u00faa educaci\u00f3n para que unicamente traballe os rastros da especie cinex\u00e9tica que desexa cazar o seu dono.\nTr\u00e1tase dun can de rastro xeneroso \u00e1 hora de dar a voz, moi resistente e traballador e que tende a perseguir a s\u00faa presa durante moita distancia, non sendo raras as persecuci\u00f3ns efectuadas por un s\u00f3 can que duran m\u00e1is de 4-5 horas. Non \u00e9 un can apto para a vida de mascota. Require moito espazo e moito exercicio, \u00e1 parte de ser inxusto privalo da s\u00faa maior paix\u00f3n: a caza."}
{"id": "153375", "revid": "5749", "url": "https://gl.wikipedia.org/wiki?curid=153375", "title": "Sabueso espa\u00f1ol", "text": ""}
{"id": "153376", "revid": "5749", "url": "https://gl.wikipedia.org/wiki?curid=153376", "title": "Sabu\u00e9s", "text": ""}
{"id": "153377", "revid": "5749", "url": "https://gl.wikipedia.org/wiki?curid=153377", "title": "Sag\u00fc\u00e9s", "text": ""}
{"id": "153378", "revid": "895", "url": "https://gl.wikipedia.org/wiki?curid=153378", "title": "Primeira Divis\u00e3o Nacional", "text": ""}
{"id": "153380", "revid": "12452", "url": "https://gl.wikipedia.org/wiki?curid=153380", "title": "Primeira Divisi\u00f3n de Portugal", "text": ""}
{"id": "153381", "revid": "12452", "url": "https://gl.wikipedia.org/wiki?curid=153381", "title": "Primeira Divisi\u00f3n Portuguesa", "text": ""}
{"id": "153383", "revid": "75439", "url": "https://gl.wikipedia.org/wiki?curid=153383", "title": "Pan de Ous\u00e1", "text": "O pan de Ous\u00e1 \u00e9 un pan h\u00famido e compacto feito con fari\u00f1a do pa\u00eds, ten forma de bolo cun corte transversal caracter\u00edstico e unha cor escura. Tradicionalmente fac\u00edase nas casas da parroquia de Ous\u00e1, en Friol (comarca de Lugo), con fari\u00f1a do pa\u00eds e vend\u00edase nas feiras unha vez ao mes. A\u00ednda a d\u00eda de hoxe se elabora con fari\u00f1as galegas obtidas de cultivos da zona ou pr\u00f3ximos \u00e1 mesma. A fermentaci\u00f3n da masa ac\u00e1dase cunha l\u00e9vedo artesanal, a masa nai, co\u00f1ecida na zona como requento."}
{"id": "153384", "revid": "56817", "url": "https://gl.wikipedia.org/wiki?curid=153384", "title": "Museo Louisiana de arte moderna", "text": "O museo Louisiana de arte moderna \u00e9 un museo localizado na costa norte da illa de Selandia, en Humleb\u00e6k, preto de Copenhaguen, en Dinamarca.\nHistoria e caracter\u00edsticas.\nFoi fundado en 1958 por Knud W. Jensen, como unha instituci\u00f3n p\u00fablica independente. Un dos seus puntos destacados \u00e9 que combina as mostras de arte moderna coa arquitectura do museo e a paisaxe ao redor, atop\u00e1ndose moitas das esculturas ao aire libre, as\u00ed como a s\u00faa situaci\u00f3n estrat\u00e9xica a rentes do mar, desde onde se albisca Suecia."}
{"id": "153386", "revid": "89787", "url": "https://gl.wikipedia.org/wiki?curid=153386", "title": "Rink Hockey Premier League", "text": "A Premier League \u00e9 a competici\u00f3n de h\u00f3ckey a pat\u00edns m\u00e1is importante de Inglaterra. A competici\u00f3n comezou nos anos '30, e o m\u00e1ximo dominador da mesma foi o Herne Bay United con 16 t\u00edtulos. Os dous clubs principais son o Herne Bay RHC e o Herne Bay United, que participan regularmente nas competici\u00f3ns europeas, ben na Liga Europea ou ben na Copa CERS. Actualmente a liga est\u00e1 formada por oito equipos."}
{"id": "153389", "revid": "1131", "url": "https://gl.wikipedia.org/wiki?curid=153389", "title": "Aeroporto Internacional Jos\u00e9 Mart\u00ed", "text": "O Aeroporto Internacional Jos\u00e9 Mart\u00ed (c\u00f3digo IATA: HAV, c\u00f3digo OACI: MUHA) \u00e9 un aeroporto localizado en Rancho Boyeros, no concello de Boyeros, A Habana, Cuba; operado por ECASA (Empresa Cubana de Aeropuertos y Servicios Aeron\u00e1uticos, S.A.). Tam\u00e9n se lle co\u00f1ece como o aeroporto de Rancho Boyeros."}
{"id": "153391", "revid": "89787", "url": "https://gl.wikipedia.org/wiki?curid=153391", "title": "English Cup (h\u00f3ckey a pat\u00edns)", "text": "A English Cup (en galego \"Copa inglesa\") \u00e9 a segunda competici\u00f3n en importancia de h\u00f3ckey a pat\u00edns que se disputa entre t\u00f3dolos clubs de h\u00f3ckey a pat\u00edns de Inglaterra. A competici\u00f3n comezou en 1930, e o club m\u00e1is laureado da s\u00faa historia \u00e9 o Herne Bay RHC con 32 t\u00edtulos."}
{"id": "153393", "revid": "3795", "url": "https://gl.wikipedia.org/wiki?curid=153393", "title": "Lusofon\u00eda", "text": "Ent\u00e9ndese por lusofon\u00eda o intersistema cultural que agrupa as comunidades que comparten como norma sist\u00e9mica a lingua portuguesa, as\u00ed como aquelas que se identifican como pertencentes (ou que aspiran a pertencer) a ese conxunto. As\u00ed, na lusofon\u00eda converxen territorios e comunidades unidos por lazos hist\u00f3ricos e por canles de identidade que te\u00f1en un v\u00ednculo forte e com\u00fan, a lingua portuguesa, coas s\u00faas diversas posibilidades de realizaci\u00f3n e de actualizaci\u00f3n.\nCuesti\u00f3ns xerais.\nA lusofon\u00eda \u00e9 unha entidade en expansi\u00f3n que ocupa importantes espazos arredor do mundo e que engloba m\u00e1is de douscentos cincuenta mill\u00f3ns de falantes de portugu\u00e9s distribu\u00eddos polos cinco continentes, agrupados en Estados-Naci\u00f3n, naci\u00f3ns sen Estado, numerosas di\u00e1sporas, colectivos educativos, pol\u00edticos, cient\u00edficos, empresariais e individuos particulares.\nEstes espazos lus\u00f3fonos est\u00e1n ligados polo feito de compartiren a lingua portuguesa, e est\u00e1n articulados en organizaci\u00f3ns que buscan potenciar a relaci\u00f3n e a comunicaci\u00f3n entre os territorios e comunidades que forman parte deste intersistema en que as inter-relaci\u00f3ns se dividen en diferentes subconxuntos: por unha parte, a Comunidade dos Pa\u00edses de L\u00edngua Portuguesa (CPLP), por outro, as relaci\u00f3ns bilaterais entre Portugal, Brasil e os PALOP, e, por \u00faltimo, as relaci\u00f3ns entre os diferentes colectivos e comunidades en cuesti\u00f3n (v\u00e9xase ep\u00edgrafe 4).\nNa actualidade, son oito os estados que adoptaron a lingua portuguesa como materna ou oficial: Angola, Brasil, Cabo Verde, Guinea-Bisau, Mozambique, Portugal, San Tom\u00e9 e Pr\u00edncipe e Timor-Leste. Ademais, tam\u00e9n acostuman inclu\u00edrse na lusofon\u00eda outros enclaves onde se fala ou se falou portugu\u00e9s, nas s\u00faas diversas variantes, como \u00e9 o caso de Ajud\u00e1, Aruba, Bal\u00ed, Battcaloa, Bonaire, Casamansa, Chaul, Coromandel, Cuca\u00e7au, Dam\u00e3o, Diu, Fort Cochim, Galiza, Goa, Ilha de Ano Bom, Java, Jehove, Korlai, Kuala-Lumpur, Mah\u00e9, Macau, Mangalor, Penang, Puttalan, Suriname, Tapin, Tellicherry e Vaipim .\nA dispersi\u00f3n e a complicada rede de relaci\u00f3ns que se cruzan entre estes territorios, comunidades e colectivos levan a dotar a lusofon\u00eda dunha evidente heteroxeneidade. En efecto, os espazos lus\u00f3fonos albergan realidades radicalmente distintas unhas das outras e manif\u00e9stanse como un universo de desigualdades sociais, econ\u00f3micas, culturais e demogr\u00e1ficas . As\u00ed, son realidades socio-culturais ligadas polo idioma com\u00fan, irmandadas por tradici\u00f3ns, usos e costumes integrados en expresi\u00f3ns culturais propias e diferenciadas, aproximadas por afectos, lealdades e sentimentos de pertenza de diferente tipo e grao .\nOrixe e antecedentes.\nNa reconstruci\u00f3n dos antecedentes deste concepto como unha utop\u00eda de Quinto Imperio, arquetipo m\u00edtico da lusofon\u00eda, Ant\u00f3nio Vieira imaxinou un imperio de car\u00e1cter relixioso e universal, tal como o describiu nos \"Serm\u00f5es, Hist\u00f3ria do Futuro, Clavis Prophetarum\". \nTam\u00e9n Fernando Pessoa conxuga m\u00e1is tarde o so\u00f1o ut\u00f3pico cun proxecto dunha cultura de lingua portuguesa, en \"Mensagem\", no \"Livro do Desassossego\" e noutros textos que deixou in\u00e9ditos. Para el, a lingua portuguesa ser\u00eda o cimento da uni\u00f3n de varios pobos, e ese \u00e9 o sentido do seu \u201catlantismo\u201d. O primeiro paso, por tanto, na consolidaci\u00f3n e afirmaci\u00f3n dos espazos lus\u00f3fonos v\u00e9n da man da lingua portuguesa, denominador com\u00fan e trazo de uni\u00f3n de territorios e comunidades con v\u00ednculos hist\u00f3ricos, esa lingua com\u00fan que Pessoa mesmo reco\u00f1ece como patria.\nEn termos concretos, \u00e9 no Brasil, en 1902, cando xorde o primeiro proxecto que d\u00e1 corpo aos so\u00f1os de Vieira e Pessoa. Nunha conferencia proferida no R\u00edo de Xaneiro, o historiador e fil\u00f3sofo S\u00edlvio Romero, inspirado no exemplo ingl\u00e9s, prop\u00f3n a constituci\u00f3n dun modelo de uni\u00f3n entre os falantes de lingua portuguesa. As\u00ed, suxire a organizaci\u00f3n dun bloque ling\u00fc\u00edstico formado polo Brasil, Portugal e as s\u00faas colonias, de forma semellante ao que se fac\u00eda no dominio ingl\u00e9s , un bloque que fixese fronte aos intentos de recolonizaci\u00f3n de diversas potencias hexem\u00f3nicas de Europa Central ou ideadas a partir da Conferencia de Berl\u00edn de 1884. Debido \u00e1 situaci\u00f3n pol\u00edtico-cultural do Brasil no comezo do s\u00e9culo XX, o proxecto de S\u00edlvio Romero non foi levado adiante. Non obstante, foi retomado en 1989 polo ling\u00fcista brasileiro S\u00edlvio Elia, que, tendo en conta os novos pa\u00edses e antigas colonias que adoptaron o portugu\u00e9s como lingua oficial, constru\u00edu, imitando o arquet\u00edpico de Romania e da s\u00faa constelaci\u00f3n de pa\u00edses rom\u00e1nicos, o concepto de \"Lusit\u00e2nia\", creando un mapa do grande espazo ling\u00fc\u00edstico-cultural coa seguinte forma: Lusit\u00e2nia Antiga (Portugal), Lusit\u00e2nia Nova (Brasil), Lusit\u00e2nia Nov\u00edsima (pa\u00edses africanos lus\u00f3fonos, aos que engadir\u00edamos agora Timor), Lusit\u00e2nia Perdida (antigos territorios como Goa e Macau) e Lusit\u00e2nia Dispersa (comunidades migrantes espalladas polo mundo).\nPola s\u00faa parte, Agostinho da Silva desmonta o imperio como imaxe de dominio dun emperador e dunha cidade capital e prop\u00f3n unha comunidade, a lusofon\u00eda, de natureza e evocaci\u00f3n ecum\u00e9nica. Este imperio caracterizar\u00edase pola construci\u00f3n dunha nova sociedade baseada na inocencia, onde os nenos ser\u00edan modelo, onde os bens se repartir\u00edan e onde a liberdade acabar\u00eda con todas as prisi\u00f3ns.\nEste mito do Quinto Imperio e unha visi\u00f3n ecum\u00e9nica do mundo at\u00f3pase tradicionalmente asociada \u00e1 lusitanidade ou portugalidade, con ra\u00edces seculares, e manif\u00e9stase no feito de existir un certo consenso arredor da aceptaci\u00f3n do car\u00e1cter humanista e universal da cultura portuguesa.\nTam\u00e9n Celso Cunha puxo en evidencia a unidade da lingua, en harmon\u00eda coas s\u00faas variantes, serv\u00edndose dunha met\u00e1fora de unificaci\u00f3n: \u201c\"A capital da lingua portuguesa estar\u00e1 onde estea o meridiano da cultura\"\u201d.\nSer\u00e1n moitos os ling\u00fcistas, personaxes da cultura e respons\u00e1beis pol\u00edticos os que aproben o proxecto da lusofon\u00eda. \u00c9 o caso, por exemplo, de Am\u00edlcar Cabral, Agostinho Neto, Samora Machel e outros xefes de Estado que, tras a independencia, optaron por adoptar como lingua oficial o portugu\u00e9s, sen prexu\u00edzo de teren en consideraci\u00f3n as s\u00faas linguas maternas como linguas nacionais. Neste sentido, \u00e9 pertinente citar o profesor Pedro Borges Gra\u00e7a, que afirma que a lingua portuguesa \u00e9 \u201c\"o cimento da construci\u00f3n nacional dos pa\u00edses africanos lus\u00f3fonos; o principal elemento de ligaz\u00f3n coa modernidade\"\u201d.\nRepresentaci\u00f3ns, discusi\u00f3ns e fixaci\u00f3n do concepto.\nDiscusi\u00f3n do concepto e alternativas.\nO concepto de lusofon\u00eda repousa sobre o significado dos dous elementos que compo\u00f1en esta palabra: \"luso\", que equivale a \u2018lusitano\u2019 ou \u2019Lusit\u00e2nia\u2019, ou sexa, a \u2018portugu\u00e9s\u2019, \u2018Portugal\u2019, e \"fon\u00eda\", elemento procedente do verbo grego foneo, que significa \u2018fala, lingua\u2019.\nDende unha perspectiva pos-colonialista, o termo \"lusofon\u00eda\" causa un certo incomodo, na medida en que o primeiro dos seus compo\u00f1entes, \"luso\", sup\u00f3n unha visi\u00f3n centralizadora da historia de Portugal. Por\u00e9n, o campo da lusofon\u00eda \u00e9 moito m\u00e1is alargado e nel converxen diferentes territorios, comunidades e culturas.\nC\u00f3mpre salientar, ademais, que os conceptos de \"lusofon\u00eda\" e \"comunidade lus\u00f3fona\" son frecuentemente utilizados como sin\u00f3nimos. O termo \"comunidade\" significa o estado do que \u00e9 com\u00fan, identidade, cohesi\u00f3n, polo que, nese sentido, o seu emprego proxecta unha imaxe de integraci\u00f3n cultural, podendo asociarse, tal como se ver\u00e1 \u00e1 fronte, ao concepto de lusotropicalismo e integrar a africanidade, a brasilidade e a lusitanidade.\nEn moitas ocasi\u00f3ns, a falta de nitidez deste concepto, fai que a s\u00faa interpretaci\u00f3n poida abranguer dende unha visi\u00f3n estreita, ligada unicamente \u00e1 lingua \u2013 de feito, o goberno da Rep\u00fablica Portuguesa afirma que este termo se usa xenericamente para designar o conxunto das comunidades de lingua portuguesa no mundo\u2013, at\u00e9 unha perspectiva m\u00e1is ampla, no terreo cultural.\nA dimensi\u00f3n cultural da lusofon\u00eda contempla d\u00faas vertentes esenciais: a partici\u00f3n dunha lingua com\u00fan e a mestizaxe de tradici\u00f3n e cultura. As\u00ed, tr\u00e1tase dunha \u00e1rea cultural de influencia baseada nunha lingua, mais que transcende a cuesti\u00f3n ling\u00fc\u00edstica, mobilizando os pobos, os seus gobernos, as organizaci\u00f3ns non gobernamentais e a sociedade civil. As\u00ed, segundo Gra\u00e7a, a defini\u00f3n de lufoson\u00eda extravasa \u201c\"o dom\u00ednio puramente lingu\u00edstico, sem contudo, definir uma situa\u00e7\u00e3o din\u00e2mica e consciente da integra\u00e7\u00e3o da africanidade, da brasilidade e da lusitanidade\"\".\nPara Mar\u00eda Sousa, a escolla do termo \"lusofon\u00eda\" non fai que outras alternativas te\u00f1an menos valor, pero si atopa nel un punto de partida para a comunicaci\u00f3n, para a solidariedade, para reforzar o compartido entre os falantes do portugu\u00e9s.\nEntre os autores opostos ao uso do termo \"lusofon\u00eda\", c\u00f3mpre citar a Jos\u00e9 Eduardo Agualusa, que o atopa reducionista, centrado unicamente en Portugal.\nNa actualidade, o termo lusofon\u00eda obedece aos principios de globalizaci\u00f3n e interdisciplinariedade dentro dunha identidade comunitaria.\nAlgunhas denominaci\u00f3ns alternativas \u00e1 de \"lusofon\u00eda\" son as seguintes:\nPerspectivas e representaci\u00f3ns.\nA lusofon\u00eda \u00e9 unha realidade complexa e, como tal, levou a representaci\u00f3ns moi diversas.\nFernando Crist\u00f3v\u00e3o defende o uso do termo \"lusofon\u00eda\" por superar o seu valor etimol\u00f3xico, englobando v\u00ednculos entre pa\u00edses co portugu\u00e9s como lingua com\u00fan. A lusofon\u00eda ser\u00eda, dende este enfoque, un concepto m\u00e1is amplo e denso que o puramente ling\u00fc\u00edstico. As\u00ed, concibe a lusofon\u00eda como o conxunto de tres c\u00edrculos conc\u00e9ntricos de valores, reunidos pola lingua com\u00fan.\nO primeiro c\u00edrculo conc\u00e9ntrico estar\u00eda formado polos oito pa\u00edses que te\u00f1en o portugu\u00e9s como lingua materna, oficial ou de patrimonio, as\u00ed como rexi\u00f3ns pertencentes a outros pa\u00edses e culturas, mais que comparten a lingua e a historia coa realidade lus\u00f3fona, e tam\u00e9n rexi\u00f3ns nas que se fala ou se falou portugu\u00e9s, en calquera das s\u00faas variantes ou at\u00e9 mesmo os crioulos. \u00c9 neste primeiro c\u00edrculo, e especialmente no n\u00facleo duro dos oito pa\u00edses independentes, onde se xoga o futuro da lingua portuguesa e da solidariedade entre as naci\u00f3ns que a falan. Ademais, neste c\u00edrculo tam\u00e9n se procesan as estruturas e din\u00e1micas que posibilitan e realizan a acci\u00f3n externa dos lus\u00f3fonos, especialmente xunto a organizaci\u00f3ns internacionais. \nO segundo c\u00edrculo conc\u00e9ntrico, que envolve o primeiro, estar\u00eda constitu\u00eddo polo resto de linguas e culturas de cada un dos oito pa\u00edses e das rexi\u00f3ns lus\u00f3fonas, que se encontran en contacto entre si e coa lingua com\u00fan, enriquecendo cada unha desas linguas e culturas, fac\u00e9ndoas m\u00e1is co\u00f1ecidas, valoradas e estudadas tanto a nivel nacional como internacional, preserv\u00e1ndoas e axudando a s\u00faa fixaci\u00f3n a trav\u00e9s da investigaci\u00f3n, da escolarizaci\u00f3n e da produci\u00f3n editorial.\nO segundo c\u00edrculo conc\u00e9ntrico, que envolve o primeiro, estar\u00eda constitu\u00eddo polo resto de linguas e culturas de cada un dos oito pa\u00edses e das rexi\u00f3ns lus\u00f3fonas, que se encontran en contacto entre si e coa lingua com\u00fan.\nA\u00ednda para Crist\u00f3v\u00e3o, o terceiro c\u00edrculo conc\u00e9ntrico estar\u00eda formado polas organizaci\u00f3ns, grupos, investigadores, alumnos, empresarios, eruditos, t\u00e9cnicos, relixiosos, familiares de emigrantes etc., que non pertencen aos pa\u00edses lus\u00f3fonos, mais que mante\u00f1en unha relaci\u00f3n de admiraci\u00f3n, simpat\u00eda, amizade, erudici\u00f3n e intereses varios coa lingua com\u00fan e coas linguas e culturas deses pa\u00edses.\nOutro enfoque distinto \u00e9 o de Pires de Brito e Barbosa Bastos, que tratan de conceptualizar a lusofon\u00eda en base a tres principios: globalizaci\u00f3n, relativizaci\u00f3n e diversificaci\u00f3n, conxugando os esforzos m\u00faltiples, a heteroxeneidade e a multiculturalidade nunha comunidade identitaria.\nPola s\u00faa parte, para Santos Neves a lusofon\u00eda constit\u00fae unha cuesti\u00f3n xeoestrat\u00e9xica, econ\u00f3mica e pol\u00edtica, que ademais \u00e9 necesaria e que ten unha dimensi\u00f3n global.\nPor outro lado, Leonard considera o factor ling\u00fc\u00edstico como o punto de partida m\u00e1is s\u00f3lido e realista da lusofon\u00eda, e o que permite a aproximaci\u00f3n e a unidade. Estima que, m\u00e1is al\u00e1 do mero significado ling\u00fc\u00edstico, a lusofon\u00eda pos\u00fae tres interpretaci\u00f3ns relacionadas. Ab\u00f3rdaa primeiramente como un espazo xeoling\u00fc\u00edstico composto por rexi\u00f3ns ou pa\u00edses onde a lingua oficial ou materna \u00e9 o portugu\u00e9s; en segundo lugar, consid\u00e9raa un sentimento, unha memoria dun pasado com\u00fan, unha divisi\u00f3n entre historias e culturas coincidentes; e, por \u00faltimo, tam\u00e9n a entende como un conxunto de instituci\u00f3ns pol\u00edticas e culturais que tratan de desenvolver a lingua e a cultura portuguesas tanto en espazos lus\u00f3fonos como exteriores.\nPor outra parte, estudosos como Fontenla diferencian entre unha lusofon\u00eda europea, americana e africana, atribu\u00edndo ao termo de novo unha maior amplitude que a puramente ling\u00fc\u00edstica.\nPara Da Rocha Valente, o concepto abarcar\u00eda un mundo tan amplo como o capaz de englobar a vida propia de toda a cultura que rodea o portugu\u00e9s.\nTal e como apunta Antunes Soares, a pouca nitidez deste concepto permite esta enorme variedade de perspectivas e representaci\u00f3ns, abarcando dende os enfoques m\u00e1is estreitos, referidos s\u00f3 a quen fala ou escribe portugu\u00e9s, at\u00e9 os m\u00e1is amplos que contemplan todo un mundo cultural que re\u00fane en esp\u00edrito a todos os que acceden \u00e1 lingua portuguesa.\nColonialismo.\nA lusofon\u00eda as\u00f3ciase aos conceptos de \"francofon\u00eda\" e \"anglofon\u00eda\", acarreando en certo modo unha carga (pos)colonial, ligada ao \u201cincomodo\u201d apuntado arriba. Esa carga hist\u00f3rica da expansi\u00f3n portuguesa obs\u00e9rvase, por unha parte, na utilizaci\u00f3n e divulgaci\u00f3n da lingua nun contexto de intercambio comercial e relaci\u00f3ns diplom\u00e1ticas que tiveron lugar nos s\u00e9culos XVI e XVII e, por outro, no papel asumido polo portugu\u00e9s tras a colonizaci\u00f3n como elemento de unificaci\u00f3n e unidade. As\u00ed, f\u00f3ronse creando v\u00ednculos entre a antiga metr\u00f3pole e os novos territorios independentes que, coa lingua como nexo, foron acumulando valores e tradici\u00f3ns com\u00fans durante s\u00e9culos. Esta matriz cultural foi estudada por soci\u00f3logos e etn\u00f3logos como Gilberto Freyre (teor\u00eda lusotropicalista) ou Jorge Dias, que fala de \u201c\u00e1reas culturais\u201d. A lusofon\u00eda constit\u00fae, por tanto, un proxecto que se estende no eixo tempo, cunha concretizaci\u00f3n no pasado, cunha realidade no presente e cunha potencialidade para o futuro.\nNa an\u00e1lise destes termos colonialistas \u00e9 importante destacar o enfoque proporcionado por Eduardo Louren\u00e7o e Mar\u00eda Manuel Baptista, que atrib\u00faen a reconstruci\u00f3n poscolonial a un espazo imaxinario de nostalxia imperial creado para tratar de reducir o isolamento e lograr unha maior visibilidade. As\u00edn, ven no termo \"lusofon\u00eda\" un concepto vago, impreciso e poscolonialista que trata de unificar arredor de Portugal un espazo cultural fragmentado, plural e diferente, en que a unidade s\u00f3 pode darse co co\u00f1ecemento profundo e o respecto a todas as s\u00faas realidades: brasileira, angolana, mozambicana, cabo-verdiana ou san-tomense, e tam\u00e9n portuguesa, mais non exclusivamente.\nAlfredo Margarido, un dos principais cr\u00edticos do colonialismo portugu\u00e9s, critica a visi\u00f3n lus\u00f3fona do pasado, defendendo que o discurso da lusofon\u00eda sost\u00e9n un \u201cproxecto misioneiro de civilizaci\u00f3n\u201d tras as guerras coloniais, centrado na lingua, a cal estivo ignorada durante a \u00e9poca colonial e pasa a ser agora o elemento de continuidade da dominaci\u00f3n colonial. As\u00ed, encontra na lusofon\u00eda unha forma de disimular os brutais restos do pasado, intentando recuperar parte da hexemon\u00eda portuguesa, mantendo no fondo o colonialismo, a pesar de aparentar abolilo, reducindo a autonom\u00eda dos pobos para volver servir aos intereses portugueses.\nProceso de institucionalizaci\u00f3n.\nInstituto Internacional da L\u00edngua Portuguesa (ILLP).\nEn 1989, tras a Primeira Reuni\u00f3n de Xefes de Estados Lus\u00f3fonos, por iniciativa do ent\u00f3n presidente brasileiro Jos\u00e9 Sarney e do Ministro de Cultura Jos\u00e9 Aparecido (coa presenza dos presidentes de Portugal, Angola, Cabo Verde, Guinea-Bisau, Mozambique e San Tom\u00e9 e Pr\u00edncipe), fundouse o Instituto Internacional da L\u00edngua Portuguesa (IILP), en San Lu\u00eds, cuxa lentitude na implantaci\u00f3n levou \u00e1 C\u00e1mara Municipal de Lisboa ao acto constitutivo do 7 de setembro de 1992 a crear a Fundaci\u00f3n Luso-Brasileira para o Desenvolvemento do Mundo de Lingua Portuguesa.\nComunidade dos Pa\u00edses de L\u00edngua Portuguesa (CPLP).\nEn 1996 cr\u00e9ase a Comunidade dos Pa\u00edses de L\u00edngua Portuguesa (CPLP). Os estados signatarios \u2013Angola, Cabo Verde, Guinea-Bisau, Mozambique, Portugal e San Tom\u00e9 e Pr\u00edncipe, aos que logo se engadir\u00edan Timor-Leste, en 2002, e a Guinea Ecuatorial, en 2014 (non sen pol\u00e9mica pol\u00edtica)-, propo\u00f1en levar a cabo iniciativas para a promoci\u00f3n do desenvolvemento econ\u00f3mico e social dos seus pobos e para a afirmaci\u00f3n e a divulgaci\u00f3n da lingua portuguesa. Por un lado, a organizaci\u00f3n bas\u00e9ase nos factores ling\u00fc\u00edstico e hist\u00f3rico-cultural com\u00fans como elementos fundamentais potenciadores da cohesi\u00f3n entre estes pobos. Por outra banda, a CPLP instit\u00faese como un foro de defensa da lusofon\u00eda, non unicamente polo reco\u00f1ecemento un\u00e1nime dos argumentos anteriores, sen\u00f3n tam\u00e9n pola verificaci\u00f3n dun proceso de concienciaci\u00f3n entre os diferentes sectores da sociedade sobre o feito de que a lusofon\u00eda constit\u00fae un instrumento de proxecci\u00f3n estrat\u00e9xica, de afirmaci\u00f3n e defensa de intereses com\u00fans.\nCabe a\u00ednda mencionar os seis pa\u00edses con \"status\" de observadores asociados na Comunidade dos Pa\u00edses de Lingua Portuguesa (CPLP): Illa Mauricio, Namibia, Senegal, Turqu\u00eda, Xap\u00f3n e Xeorxia.\nPol\u00edticas culturais na lusofon\u00eda.\nSegundo Torres Feij\u00f3, o mundo lus\u00f3fono carece dunha pol\u00edtica cultural coherente e dunha pr\u00e1ctica diplom\u00e1tico-cultural conxunta. A pesar de existiren diversas organizaci\u00f3ns e instrumentos nesa esfera, como o Acordo Ortogr\u00e1fico, o Premio Cam\u00f5es, o Instituto Internacional da Lingua Portuguesa ou a Asociaci\u00f3n de Universidades de Lingua Portuguesa, a\u00ednda hai un longo cami\u00f1o que percorrer para facer efectiva a noci\u00f3n de intersistema. As\u00ed, as iniciativas culturais propostas dende pa\u00edses que non te\u00f1en a lingua portuguesa como oficial carecen, na s\u00faa maior\u00eda, de apoio por parte dos respectivos gobernos vinculados \u00e1 Comunidade dos Pa\u00edses de Lingua Portuguesa (CPLP), o cal obedecer\u00eda \u00e1 falta dunha pol\u00edtica cultural efectiva. As\u00ed, o \u00fanico pa\u00eds de lingua oficial portuguesa que ten un instrumento espec\u00edfico de promoci\u00f3n ling\u00fc\u00edstica e cultural \u00e9 Portugal, que conta co Instituto Cam\u00f5es. No caso do Brasil, esa misi\u00f3n \u00e9 responsabilidade do Departamento Cultural do Itamaraty.\nEsta descoordinaci\u00f3n d\u00e9bese, segundo Marques dos Santos, \u00e1 falta dun planeamento estrat\u00e9xico integrador das pol\u00edticas, polarizador e orientador das li\u00f1as de acci\u00f3n, no sentido da promoci\u00f3n dunha estratexia coherente e consistente de defensa da lusofon\u00eda. De acordo con Marques dos Santos, esta deber\u00eda adquirir expresi\u00f3n mediante unha pol\u00edtica externa estruturada arredor de designios nacionais convertidos en obxectivos concretos e, neste contexto, nunha pol\u00edtica cultural de promoci\u00f3n activa e consecuente da lingua e da cultura.\nGaliza e a lusofon\u00eda.\nEn canto \u00e1 relaci\u00f3n de Galiza coa lusofon\u00eda, a RAG asinou en 2018 un memorando de colaboraci\u00f3n coa Academia Brasileira de Letras.\nPola s\u00faa banda, no Consello da Cultura Galega non existe un acordo un\u00e1nime ao respecto.\nA Academia Galega da L\u00edngua Portuguesa, cun peso moi inferior, si ten un forte interese na promoci\u00f3n da lusofon\u00eda en Galiza e viceversa. Neste sentido, celebra anualmente o 5 de maio o D\u00eda da Cultura Lus\u00f3fona con actividades na s\u00faa sede en Santiago. O IGADI destacou as\u00ed mesmo como axente impulsor de propostas favorables \u00e1 entrada de Galiza na lusofon\u00eda.\nNo \u00e1mbito pol\u00edtico, o Pleno do Parlamento de Galiza, na sesi\u00f3n do d\u00eda 9 de outubro de 2018 aprobou, no punto \u00fanico da orde do d\u00eda (Debate anual de pol\u00edtica xeral: doc. n\u00fam. 36952, 10/DEBA-000002), a seguinte resoluci\u00f3n por unanimidade: \"12.\u00aa\u00a0 Resoluci\u00f3n:\"\nCabe salientar a Iniciativa lexislativa popular referida nesa resoluci\u00f3n co\u00f1ecida polo nome do poeta, avogado e empresario Valent\u00edn Paz-Andrade. Este axente foi un destacado defensor do achegamento de Galiza aos espazos lus\u00f3fonos e foi tam\u00e9n vicepresidente da Comisi\u00f3n Galega do Acordo Ortogr\u00e1fico da L\u00edngua Portuguesa, que posibilitou a participaci\u00f3n de Galiza como observador nas reuni\u00f3ns para o acordo ortogr\u00e1fico da lingua portuguesa que tiveron lugar en R\u00edo de Xaneiro (1986) e en Lisboa (1990).\nA ILP Paz-Andrade, aprobada por unanimidade no Parlamento de Galiza en 2012 como Lei Paz-Andrade, cont\u00e9n unha serie de medidas concretas, coma a progresiva incorporaci\u00f3n do portugu\u00e9s no ensino, o fomento da participaci\u00f3n das instituci\u00f3ns e empresas galegas nos foros econ\u00f3micos, culturais e deportivos lus\u00f3fonos, a recepci\u00f3n aberta das televisi\u00f3ns e radios lusas e o reco\u00f1ecemento desta competencia ling\u00fc\u00edstica para o acceso \u00e1 funci\u00f3n p\u00fablica."}
{"id": "153396", "revid": "5312", "url": "https://gl.wikipedia.org/wiki?curid=153396", "title": "La Vanguardia", "text": "La Vanguardia, co\u00f1ecido como La Vanguardia Espa\u00f1ola entre 1939 e 1978, \u00e9 un diario matinal de informaci\u00f3n xeral editado en Barcelona para toda Espa\u00f1a. \u00c9 publicado en d\u00faas edici\u00f3ns paralelas: castel\u00e1n e catal\u00e1n.\nHistoria e caracter\u00edsticas.\nPublicou a s\u00faa primeira edici\u00f3n o 1 de febreiro de 1881, feito que o converte nun dos xornais m\u00e1is antigos de Espa\u00f1a.\nSegundo os datos do estudo da Oficina de Xustificaci\u00f3n da Difusi\u00f3n (OXD), entre xullo de 2007 e xu\u00f1o de 2008 tivo unha tirada media de 246.170 exemplares diarios, e unha difusi\u00f3n media de 205.504 exemplares diarios.\nPertence ao Grupo God\u00f3 e ideoloxicamente est\u00e1 considerado un xornal de centro pol\u00edtico catalanista e mon\u00e1rquico. Conta con correspondentes propios nas principais cidades de todo o mundo.\nNo ano 2010 ten un prezo de 1,20 euros de luns a s\u00e1bado, e de 2,20 euros os domingos, d\u00eda en que incl\u00fae diversos suplementos tem\u00e1ticos."}
{"id": "153397", "revid": "18214", "url": "https://gl.wikipedia.org/wiki?curid=153397", "title": "Canis aureus maroccanus", "text": ""}
{"id": "153398", "revid": "98629", "url": "https://gl.wikipedia.org/wiki?curid=153398", "title": "Libro de Xob", "text": "O Libro de Xob (en hebreo \u05d0\u05b4\u05d9\u05bc\u05d5\u05b9\u05d1, \"Iyov\") \u00e9 un libro da Biblia que forma parte dos chamados sapienciais. \u00c9 unha reflexi\u00f3n, en forma de di\u00e1logo, sobre o sentido do sufrimento. Nas Biblias cristi\u00e1s adoita situarse no primeiro lugar dos sapienciais.\nSinopse.\nXob, un home piadoso e bendicido por Deus con riquezas e fillos, ve probada a s\u00faa fe coa enfermidade a perda da s\u00faa familia e a pobreza. No medio do sufrimento, uns amigos, Elifaz, Bildad e Sofar, ve\u00f1en consolalo e comezan a dialogar sobre o sentido do mal e do sufrimento humano, que \u00e9 o eixo do libro. Este di\u00e1logo compl\u00e9tase coa intervenci\u00f3n dun quinto personaxe, Elih\u00fa, e culmina coa intervenci\u00f3n do propio Iav\u00e9. O libro remata coa restituci\u00f3n a Xob da sa\u00fade e o patrimonio.\nEstrutura.\nO libro consta dun corpo central en forma de di\u00e1logo, que se divide en varias secci\u00f3ns, m\u00e1is un pr\u00f3logo e un ep\u00edlogo narrativos:\nAutor e data de composici\u00f3n.\nPara poder falar da autor\u00eda do libro, hai que facer primeiro unhas observaci\u00f3ns sobre o contido:\nCon estes datos os expertos falan de tres fases compositivas:\nEn canto \u00e1 data de composici\u00f3n, d\u00e1se como m\u00e1is probable o s\u00e9culo IV.\nO tema da retribuci\u00f3n.\nO xuda\u00edsmo veterotestamentario non cr\u00eda nunha vida m\u00e1is al\u00e1 da morte. Os mortos baixaban ao Xeol unha morada dos mortos similar ao Hades grego. Non hab\u00eda un ceo ou inferno no que os homes poidesen ser premiados ou castigados polas s\u00faas aci\u00f3ns na terra.\nPero si cr\u00edan que Deus premiaba e castigaba as boas ou malas acci\u00f3ns, s\u00f3 que este premio ou castigo cumpr\u00edase nesta vida. Boa sa\u00fade e longa vida, fillos e bens materiais eran os medios polos que Deus premiaba as boas acci\u00f3ns. Consecuentemente, o pobre, enfermo ou est\u00e9ril era, en realidade, un pecador castigado por Deus.\nEsta crenza v\u00edase reforzada polo forte sentido comunitario e de pertenza \u00e1 famila ou a tribo propio da cultura xud\u00eda. Pod\u00eda ser que a desgraza dunha persoa boa e xusta fora causada polo pecado dalg\u00fan dos seus antergos. Do mesmo xeito, o malvado ao que todo lle \u00eda ben poder\u00eda ter descendentes moi desafortunados que cargar\u00edan coas consecuencias dos pecados del.\nTam\u00e9n pod\u00eda ser que toda unha colectividade pagara polo pecado dalg\u00fan dos seus membros. As\u00ed, o pecado do Rei David de intentar facer un censo de Israel, \u00e9 castigado por Deus cun andazo que afecta a todo o pobo.\nCr\u00edticas.\nEsta postura ortodoxa e maioritaria vai recibir fortes cr\u00edticas:\nA retribuci\u00f3n en Xob.\nO libro enfronta as d\u00faas posturas ante o tema, a ortodoxa, representada polos tres amigos e m\u00e1is por Elih\u00fa e a cr\u00edtica, representada por Xob.\nAs argumentaci\u00f3ns dos tres amigos bas\u00e9anse nunha exposici\u00f3n da postura ortodoxa, botando man dos argumentos propios dos mestres da lei. Pola contra, Xob fai unha reflexi\u00f3n m\u00e1is experiencial, unha defensa da coherencia e xustiza da s\u00faa propia vida.\nO autor do libro pecha a reflexi\u00f3n coa intervenci\u00f3n do propio Deus. A\u00ednda que dun xeito que tampouco pecha o tema. Deus e tan omnipotente e tan superior ao home, que este s\u00f3 pode acatar a s\u00faa vontade, pero non pode aspirar a entender o porqu\u00e9 dela."}
{"id": "153411", "revid": "23204", "url": "https://gl.wikipedia.org/wiki?curid=153411", "title": "Shigenobu Okuma", "text": "Shigenobu Okuma (\u5927\u9688 \u91cd\u4fe1, \u304a\u304a\u304f\u307e \u3057\u3052\u306e\u3076 11 de marzo de 1838 en Saga - 10 de xaneiro de 1922 en Toquio) foi un pol\u00edtico xapon\u00e9s da era Meiji que se desempe\u00f1ou d\u00faas veces como Primeiro Ministro.\nA s\u00faa primeiro contribuci\u00f3n ao novo goberno xunto con Ito foi o supervisor da reorganizaci\u00f3n do sistema fiscal do Xap\u00f3n (1871-1872). M\u00e1is tarde, logo de facer propostas radicais para unha nova constituci\u00f3n xaponesa e deixar exposta a corrupci\u00f3n nas vendas de propiedades do goberno, foi forzado a sa\u00edr da administraci\u00f3n.\nEn 1882 formou o \"Rikken Kaishinto\" (\"Partido Progresista\"), o cal favoreceu ao goberno parlamentario ingl\u00e9s. Xunto a Taisuke Itagaki creou un novo partido en 1898, o \"Kenseito\" (\"Partido Constitucional\"). Estableceron un goberno ef\u00e9mero con Okuma no posto de primeiro ministro.\nO segundo mandato de Okuma como xefe de goberno (1914\u20131916) tivo m\u00e1is estabilidade. \u00c9 tam\u00e9n recordado como o fundador da Universidade de Waseda en 1882."}
{"id": "153412", "revid": "23204", "url": "https://gl.wikipedia.org/wiki?curid=153412", "title": "Sukhumi", "text": "Sukhumi ou Sokhumi (\u10e1\u10dd\u10ee\u10e3\u10db\u10d8, \"Sokhumi\" en xeorxiano, \u0410\u049f\u0259\u0430, \"Aqua\" en abkhazo, \u0421\u0443\u0445\u0443\u043c(\u0438), \"Sukhum(i)\" en ruso) \u00e9 a capital e principal cidade de Abkhazia, estado \"De facto\" independente, reco\u00f1ecido por Rusia e reclamado como Rep\u00fablica Aut\u00f3noma pertencente a Xeorxia. Segundo o censo de (1989), ti\u00f1a unha poboaci\u00f3n de 121.406 habitantes, pero tras a Guerra de Abkhasia, a s\u00faa poboaci\u00f3n reduciuse notablemente quedando en 43.716 en 2003 segundo o \u00faltimo censo.\nDescrici\u00f3n.\nEst\u00e1 localizada nunha ampla ba\u00eda do Mar Negro ao oeste de Xeorxia e serve como porto, estaci\u00f3n ferroviaria e un lugar de descanso. \u00c9 co\u00f1ecida polas s\u00faas praias, sanatorios, spas de auga mineral e clima semitropical. Pos\u00fae un importante aeroporto, o Aeroporto Sukhumi Dranda. Cont\u00e9n unha gran cantidade de hoteis. Pos\u00fae xard\u00edns bot\u00e1nicos hist\u00f3ricos, establecidos en 1840. Ata 1992 era unha cidade multicultural, onde se falaban nove linguas diferentes. Na actualidade, a cidade est\u00e1 composta por un 56 % de abkhazos, un 17 % de rusos e un 13 % de armenios, segundo o censo de 2003."}
{"id": "153416", "revid": "1131", "url": "https://gl.wikipedia.org/wiki?curid=153416", "title": "Diario 1921", "text": "Baixo o t\u00edtulo de Diario 1921, Alfonso Daniel Rodr\u00edguez Castelao escribiu as impresi\u00f3ns que lle produciu unha viaxe de estudos que realizou por Francia, B\u00e9lxica e Alema\u00f1a durante ese ano para co\u00f1ece-las \u00faltimas tendencias art\u00edsticas que se manifestaban \u00f3 longo de Europa. A viaxe ocupoulle desde o 26 de xaneiro ata o 10 de outubro (datas da primeira e \u00faltima anotaci\u00f3n). Alg\u00fans fragmentos apareceron na revista \"N\u00f3s\" nos anos 1922 e 1923. Os textos foron inclu\u00eddos en libro por vez primeira formando parte de \"Escolma posible\" (Galaxia, 1964), prologados e seleccionados por Marino D\u00f3nega. Como texto independente non se publicou ata 1977 (Museo de Pontevedra e Galaxia) con limiar de Xos\u00e9 Filgueira Valverde.\nOrganizaci\u00f3n da viaxe.\nA viaxe puido realizarse mediante unha axuda concedida pola Junta para Ampliaci\u00f3n de Estudios e Investigaciones Cient\u00edficas, grazas \u00f3 seu amigo e contertulio S\u00e1nchez Cant\u00f3n. O obxectivo desta axuda era estudar, durante un per\u00edodo de nove meses, as novas t\u00e9cnicas europeas en augaforte, litograf\u00eda e gravado, visitando museos e escolas de arte de Francia, B\u00e9lxica, Alema\u00f1a e Gran Breta\u00f1a, malia que non chegou a visitar este \u00faltimo pa\u00eds, probablemente porque demorou cinco meses en Par\u00eds.\nUnha das condici\u00f3ns da bolsa de viaxe foi a remisi\u00f3n de memorias mensuais co que \u00eda vendo e aprendendo, informes que Castelao baseou nun diario no que vert\u00eda todo tipo de opini\u00f3ns, art\u00edsticas, pol\u00edticas e persoais, completadas con debuxos, fotograf\u00edas, programas de man recollidos dos museos visitados etc. O 6 de xullo, canda un bosquexo seu dun baile campesi\u00f1o que pega no \"Diario\", escribe: \"\"A verdade \u00e9 que este xornal vai ben cheo de cousas difrentes. \u00a1E moitas parvadas leva!\".\nItinerario.\nFrancia.\nO \"Diario\" de Castelao comeza o 26 de xaneiro de 1921, data na que chega a Par\u00eds. Nesta cidade visitou, como far\u00e1 nas outras que ir\u00e1 percorrendo \u00f3 longo da viaxe, os museos (Louvre, museo de Luxemburgo, museo de Cluny, museo Guimet, Petit Palais, museo de Rodin), os monumentos m\u00e1is co\u00f1ecidos (o Pante\u00f3n, Notre Dame, a Sainte-Chapelle, a Sacr\u00e9 C\u0153ur), as exposici\u00f3ns que coincid\u00edan coa s\u00faa estancia (como a \"Exposici\u00f3n do Sal\u00f3n dos Humoristas\", que describe con minuciosidade) e, naturalmente, os lugares m\u00e1is caracter\u00edsticos da cidade, coma calquera turista, como o Sena ou a Torre Eiffel.\nAs opini\u00f3ns que vai vertendo no diario son desde o primeiro momento cr\u00edticas coa pintura moderna que ve (\"Da esposici\u00f3n dos humoristas falo mal e do Cubismo digo que me \u00e9 simp\u00e1tica a intenci\u00f3n intelectual\", escribe nun dos seus informes mensuais), \u00f3 contrario do que escribe cando fala dos debuxos chineses e xaponeses, as estatuas e momias exipcias ou as g\u00e1rgolas de Notre Dame. Tam\u00e9n escribe do noxo que lle produce o que que cualifica de uso abusivo do nu nas novas pintura e escultura (\"No Luxembourg farteime de ver mulleres de marbre encoiras. Tanta teta e tanto cu amol\u00e1ronme\"). Sobre Pablo Picasso escribe o seguinte: \"Con todo, eu penso que Picasso \u00e9 un farsante... A min pareceume que Picasso \u00e9 un home de gosto refinado se se quer, pero que non sabe dibuxar... Eu te\u00f1o a Picasso nada m\u00e1is que por un 'amateur' da arte\".\nQueda claro que Par\u00eds non lle gustou: \"Non, ho. Par\u00eds non entrar\u00e1 en min nin eu nil. Axi\u00f1a que vexa ben todo o que debo ver, pillo o tren e fuxo\". E tam\u00e9n escribe o seguinte: \"Da vida de Par\u00eds... \u00a1non sei que dicir! Se a civilizaci\u00f3n, se o progreso pode traer tanta inmoralidade, eu prefiro que non chegue endexam\u00e1is \u00e1 nosa Terra\". A\u00ednda as\u00ed, na \u00faltima anotaci\u00f3n do \"Diario\" escrita en Par\u00eds o 21 de xu\u00f1o, di: \"Deprend\u00edn moito en Par\u00eds sen perder unha migalla tan siquera das mi\u00f1as ideas. O esquelete do meu arte ganar\u00e1 moito con iste viaxe\", opini\u00f3n que contrasta coa expresada no colof\u00f3n da viaxe.\nB\u00e9lxica.\nNa segunda fase da viaxe percorreu B\u00e9lxica, pa\u00eds no que se queda case dous meses. \u00c1 chegada a Bruxelas, o 22 de xu\u00f1o, escribe: \"A primeira impresi\u00f3n \u00e9 a seguinte: os primitivos flamengos son o mellor que hai en pintura\". Isto explica que pase os d\u00edas 27 \u00f3 29 completos no Museo Nacional de Arte Antiga, admirando as obras do Bosco, de Brueghel e de Pieter Huys, entre outros. Do cadro \"As tentaci\u00f3ns de San Ant\u00f3n\", do primeiro, di que est\u00e1 cheo de humor e copia diferentes detalles. Tam\u00e9n debuxa detalles dos cadros de Brueghel. Concl\u00fae dicindo que \"Eu non sei sa\u00edr do Museo antigo... Non \u00e9 pos\u00edbel que poida eispresar o meu entusiasmo polo museo antigo. Ser\u00eda capaz de ir t\u00f3dolos d\u00edas da mi\u00f1a vida a iste museo sen fatiga\"\".\nVisita tam\u00e9n Gante, onde estuda durante varios d\u00edas o pol\u00edptico de Hubert van Eyck, \"A adoraci\u00f3n do A\u00f1o m\u00edstico\", que conserva a catedral de San Bav\u00f3n: \"\"\u00c9 unha obra que mete medo. Superior \u00f3 que eu pensaba. Pasei al\u00ed toda a ma\u00f1\u00e1n. Volverei outras veces at\u00e9 levalo na memoria gravado pra sempre. \u00c9 a obra definitiva dun Arte, dunha \u00e9poca e dunha persoalidade\"; \"En suma, non sei decir por qu\u00e9 este cadro doume tan fonda emoci\u00f3n, pero non espero ver cousa mellor nin m\u00e1is definitiva\".\nTam\u00e9n visitou Bruxas. O 26 de xullo, descansando nun caf\u00e9 desta cidade debuxa varios esbozos \u2013\"pensando en Brueghel e no Bosch\"- para desenvolver nun futuro cadro seu. C\u00f3mpre destacar un, que describe as\u00ed: \"Un paisano (que pode non sere paisano e si recaudador) est\u00e1 zugando o derradeiro sangue dunha vaca que ten a cabeza de caliveira\". Esta imaxe ser\u00e1 a base dunha das \"Cousas\" de Castelao e tam\u00e9n do dese\u00f1o dun dos carteis que debuxar\u00e1 en 1936 para a campa\u00f1a a favor do Estatuto de Galicia.\nDesde Bruxas foi a Antuerpen (2 de agosto), onde queda decepcionado ante os cadros de Rubens (\"\u00d3llase que Rubens era un fabricante de cadros pintados a man\") e Rembrandt (\"Rembrandt \u00e9 indiscut\u00edbel, un enorme artista; pero vistas catro ou cinco obras s\u00faas par\u00e9ceme a min que abondan pra decatarse un do seu arte e da s\u00faa t\u00e9cnica\"). Pola contra, recunca nos comentarios eloxiosos sobre Brueghel o Vello.\nAlema\u00f1a.\nA terceira e \u00faltima etapa da viaxe \u00e9 Alema\u00f1a, onde chega o 16 de agosto, para co\u00f1ece-lo expresionismo. En Berl\u00edn bate coa dificultade do idioma, xa que el non sabe alem\u00e1n e non atopa ningu\u00e9n que fale franc\u00e9s ou castel\u00e1n (\"Sigo sen entenderme con ningu\u00e9n\"). Visita o museo Kaiser Friedrich e a Nationalgalerie, onde segue dedic\u00e1ndose fundamentalmente \u00e1 pintura flamenga, sen esquece-la nova pintura impresionista e cubista. O 21 de agosto, fronte \u00f3 cadro \"Adoraci\u00f3n dos Magos\", de Van der Goes, escribe: \"\u00d3 pasar dediante do Van der Goes de Monforte sent\u00edn verdadeiro estremecemento. \u00a1Viva Espa\u00f1a! din sempre os espa\u00f1olistas, pero todos iles non son homes pra castiga-la s\u00faa bulsa polo honor disa Espa\u00f1a que tanto louban, e deixan sa\u00edr de Espa\u00f1a unha xoia semellante\"\".\n\u00d3 cabo dun mes marcha a M\u00fanic (18 de setembro), que parece gustarlle m\u00e1is que Berl\u00edn; tam\u00e9n o que aqu\u00ed ve de Rembrandt fai que mellore a opini\u00f3n que ti\u00f1a del. Describe diferentes exposici\u00f3ns de pintura modernista, dunha das cales di que lle resultou \"\"moito m\u00e1is intresante que todas cantas te\u00f1o visto en Par\u00eds no Gran Palais\". A\u00ednda as\u00ed, repite opini\u00f3ns demoledoras como a que lle merece Paul Klee: \"O meu rapaz fai debuxos mellores. Eu non sei por qu\u00e9 unha persoa maor ha pintar como pintan os nenos, pois os que xa non somos nenos non podemos faguer rapazadas\".\nConclusi\u00f3ns da viaxe.\nEn li\u00f1as xerais, o \"Diario\" reflicte unha fonda decepci\u00f3n ante estas vangardas art\u00edsticas que v\u00eda baleiras e artificiais, \"pour \u00e9pater le bourgeois\", escribir\u00eda tras ver unha exposici\u00f3n de artistas independentes en Par\u00eds. Na viaxe visita canto museo e exposici\u00f3n atopa nas cidades que percorre, pero mentres que os comentarios polos primitivos flamengos son normalmente moi laudatorios, os que verte sobre as personalidades e tendencias da nova pintura adoitan reflictir un claro desprezo. A piques de remata-la estancia en Par\u00eds escribe: \"Xa sei o que \u00e9 o dada\u00edsmo. O dada\u00edsmo non \u00e9 nada; o dada\u00edsmo \u00e9 faguer nada con nada i \u00e9 peor que nada porque \u00e9 parvo e nun pobo onde haxa un pouco de hixiene espritual os dada\u00edstas ser\u00e1n mallados a paus\".\nCando remataba a viaxe, e pensando xa no regreso, Castelao comeza a recoller conclusi\u00f3ns no seu \"Diario\": \"\u00bfE que deprend\u00edn moito? Non; do meu arte non deprend\u00edn nada novo e canto levo visto dos artistas contempor\u00e1neos non me parece superior \u00f3 que eu podo faguer... Eu te\u00f1o que confesar que sairei de eiqu\u00ed tal como vin e sen deprender nada\".\nFinalizada a viaxe (na \u00faltima anotaci\u00f3n, do 10 de outubro) escribe:\nO \"Diario\" na obra posterior de Castelao.\nC\u00f3mpre sinalar que, en varias ocasi\u00f3ns, os feitos ou cadros que describe Castelao nesta viaxe deron p\u00e9 a alg\u00fans dos seus textos, debuxos ou cadros posteriores. Como tal, cando conta que viu o cadro de Brueghel no Louvre, \"A par\u00e1bola dos cegos\", tema que vinte anos despois servir\u00eda de base dunha das s\u00faas l\u00e1minas da serie \"\".\nDo mesmo modo, cando conta que o 15 de marzo visitou en Par\u00eds a casa dun home que vend\u00eda \u00f3sos humanos, caveiras e esqueletos completos. Remata esta visita con esta frase: \"Ense\u00f1ounos unha chea de pelexas de cristiano tatuadas, por certo que algunhas eran ben fermosas\". \u00d3 ano seguinte, xa de volta a Galicia, publicou con este mesmo argumento unha das s\u00faas \"Cousas\" titulada \"Novela\" (e retitulada como \"Ram\u00f3n Carballo. Novela\" cando recompilou no libro Cousas as primeiras 18 narraci\u00f3ns, en 1926). Neste texto, nunha das peles tatuadas que lle mostra aquel home ti\u00f1a gravado o nome de Ram\u00f3n Carballo, emigrante fracasado que Castelao di que co\u00f1ecera de rapaz.\nO 27 de maio escribe que lle contaron \"o disgusto dunha se\u00f1ora fidalga de Par\u00eds por morr\u00e9rselle ... un canci\u00f1o... Eu lembreime de cami\u00f1o dos contos que se contan en galego de quen se lle morre unha vaca ... Amostrar istes dous sentimentos d\u00e1 motivo pra un conto\". Efectivamente, en 1922 publica unha das s\u00faas Cousas da vida co seguinte p\u00e9: \"\u00a1Probi\u00f1a! Morreulle un canci\u00f1o que lle chamaban Fif\u00ed...\"\". E en 1927 unha \"Cousa\" baixo o t\u00edtulo \"Si eu fose autor\" na que esboza unha obra de teatro en dous actos: no primeiro morre a vaca dun labrego, entre as risas dos se\u00f1oritos do patio de butacas; no segundo, morre o canci\u00f1o da se\u00f1orona, entre as risas do p\u00fablico humilde do gali\u00f1eiro.\nXa se comentou antes que o cartel en prol do Estatuto de Galicia (representando unha meni\u00f1a dando de comer a unha vaca, mentres que un cacique a muxe) \u00e9 unha recreaci\u00f3n dun debuxo que fixo en Bruxas, pensando en Brueghel e no Bosco."}
{"id": "153417", "revid": "1888", "url": "https://gl.wikipedia.org/wiki?curid=153417", "title": "La Tribuna", "text": "La Tribuna pode referirse a:"}
{"id": "153418", "revid": "5863", "url": "https://gl.wikipedia.org/wiki?curid=153418", "title": "Tuna", "text": "Unha tuna \u00e9 un grupo musical polo xeral de ambiente estudantil orixinario das distintas culturas de Espa\u00f1a, Portugal, distintos estados de Am\u00e9rica Central e Am\u00e9rica do Sur. Os universitarios que conforman o grupo portan unha combinaci\u00f3n de vestimentas antigas e interpretan temas musicais do folclore tradicional, acompa\u00f1ados musicalmente de instrumentos cord\u00f3fonos."}
{"id": "153419", "revid": "56817", "url": "https://gl.wikipedia.org/wiki?curid=153419", "title": "Casa de Lancaster", "text": " \nA Casa de Lancaster \u00e9 unha das ramas da casa de Plantagenet. Participou na Guerra das D\u00faas Rosas, un conflito intermitente que asolou Inglaterra e Gales durante o s\u00e9culo XV. A Casa de Lancaster deu a Inglaterra tres reis:\nOrixes.\nA Casa de Lancaster foi fundada polo cuarto fillo, pero terceiro supervivente, do rei Henrique III, Xo\u00e1n de Gante. Xo\u00e1n non recibira unha herdanza demasiado importante, polo que fixo fortuna a trav\u00e9s do seu matrimonio coa s\u00faa prima Branca de Lancaster, quen levaba en dote os extensos territorios dos condados de Lancaster e Leicester. Esta xuntanza converteuno de s\u00fapeto nun dos m\u00e1is importantes terratenentes de Inglaterra, logo do rei. Nomeado duque polo seu sobri\u00f1o Ricardo II, gozou en vida dunha grande influencia pol\u00edtica. Malia isto, tras a s\u00faa morte, acaecida no ano 1399, as s\u00faas terras foron confiscadas.\nO fillo exiliado e herdeiro de Xo\u00e1n, Henrique de Bolingbroke, retornou ese mesmo ano a casa comandando un ex\u00e9rcito co obxectivo de recuperar os estados de Lancaster. Acabou liderando unha rebeli\u00f3n popular contra o rei Ricardo II, que se fixera co control do Reino. Finalmente, o monarca foi deposto, morrendo anos despois en catividade. O de Bolingbroke converteuse ent\u00f3n no rei Henrique IV de Inglaterra. Ao facer isto, Henrique obviou os dereitos de Leonel de Antwerpen, I Duque de Clarence, o segundo fillo supervivente do rei Eduardo III de Inglaterra. Isto ocasionou que Leonel se convertese, tempo despois, no rival pola banda da Casa de York da Casa de Lancaster.\nHenrique IV foi sucedido polo seu fillo Henrique V e, m\u00e1is tarde, polo seu neto Henrique VI no 1422.\nA cuesti\u00f3n francesa.\nHenrique V volveu \u00e1 antiga reclamaci\u00f3n do trono de Francia por parte de Eduardo III, retomando ent\u00f3n a Guerra dos Cen Anos. Conseguiu varias vitorias contra os franceses, sendo a m\u00e1is destacable a obtida en Azincourt, no ano 1415. Logo converteuse en aliado de Borgo\u00f1a, unha das ramas da Casa Real de Valois. No ano 1420 firmouse o Tratado de Troyes, sendo o Duque de Borgo\u00f1a o que actuou de intermediario entre Henrique V e Carlos VI de Francia. Por este acordo Henrique casar\u00eda coa filla de Carlos IV, Catarina, asumindo as\u00ed a rexencia de Francia e negando de paso o dereito ao trono do fillo herdeiro do monarca franc\u00e9s, o Delf\u00edn Carlos. As\u00ed e todo, a sorte quixo que Henrique V morrese antes que o monarca franc\u00e9s. Cando este morreu, a coroa francesa foi herdada por Henrique VI, o infante de Henrique V de Inglaterra e Catarina de Francia, en cuxos nomes os rexentes gobernaron Inglaterra e Francia.\nA situaci\u00f3n do novo monarca Henrique VI, que buscaba a s\u00faa xustificaci\u00f3n no Tratado de Troyes, s\u00f3 foi reco\u00f1ecida naqueles territorios franceses baixo dominio ingl\u00e9s ou dalg\u00fan dos seus aliados. Baixo a li\u00f1a marcada polo Loira os franceses reco\u00f1ec\u00edan ao Delf\u00edn Carlos, fillo do finado Carlos VI, como Carlos VII de Francia. Ao principio, o novo monarca dos Valois intentar\u00e1 aumentar o seu control sobre Francia. O momento decisivo chegou coa intervenci\u00f3n de Xoana de Arco, que far\u00e1 que o Valois estenda o seu poder a todo o territorio franc\u00e9s, culminando este proceso na coroaci\u00f3n real de 1429 en Reims.\nFoi neste momento cando os rexentes ingleses en Par\u00eds reaccionaron nomeando, no ano 1431, a Henrique VI como rei de Francia. De t\u00f3dolos xeitos os renovados esforzos dos Valois, inclu\u00edndo importantes reformas militares, xunto coa crecente debilidade da monarqu\u00eda inglesa (o rei comezaba a ter problemas coa nobreza), fixeron que Inglaterra, no ano 1453, perdese t\u00f3dolos territorios franceses a excepci\u00f3n do porto de Calais. O goberno da Casa de Lancaster en Francia tocara ao seu fin.\nA Guerra das D\u00faas Rosas.\nHenrique VI foi un monarca marcado pola s\u00faa delicada sa\u00fade mental, sufrindo ao longo do seu reinado varias crises. No ano de 1461 o seu primo, Eduardo de York, decidiu arrebatarlle a coroa e proclamarse a si mesmo Eduardo IV de Inglaterra. Henrique, tan pronto como foi quen de volver a loitar, recuperou o seu trono en 1470, a\u00ednda que Eduardo lograr\u00eda recuperalo tan s\u00f3 un ano despois. \nFinalmente, o antigo monarca morreu en catividade en 1471, xusto catorce d\u00edas despois do seu fillo e herdeiro, Eduardo de Westminster, na Batalla de Tewkesbury. Deste xeito, a Casa dos Lancaster atop\u00e1base sen herdeiro directo do famoso Xo\u00e1n de Gante.\n\u00c1mbalas d\u00faas casas nobiliarias empregan nos seus emblemas unha rosa, vermella para os Lancaster e branca para os York. Deste xeito, o conflito establecido entre as d\u00faas familias co\u00f1\u00e9cese co nome de \"Guerra das D\u00faas Rosas\".\nOs herdeiros Tudor.\nEntre os m\u00e1is firmes apoios dos Lancaster cont\u00e1banse os membros da familia de Beaufort, descendentes tam\u00e9n de Xo\u00e1n de Gante e a s\u00faa amante Catarina Swynford. Cando por fin Xo\u00e1n conseguiu casar con Catarina, algo m\u00e1is de 25 anos despois do nacemento do seu primeiro fillo, a Igrexa recomendoulle que lexitimase ao seu descendente mediante unha bula papal. Por fin, o herdeiro foi reco\u00f1ecido nun acto do Parlamento ingl\u00e9s ao ano seguinte, a\u00ednda que non hab\u00eda acordo con respecto a se o novo Beaufort pod\u00eda ou non facer valer os seus dereitos ao trono.\nCoa Casa de Lancaster extinta, o relativamente desco\u00f1ecido Henrique Tudor proclamouse a si mesmo o herdeiro dos Lancaster dende o seu exilio na Breta\u00f1a, alegando descender por parte da s\u00faa nai, Lady Margarida Beaufort, de Xo\u00e1n de Gante.No ano de 1485 o Tudor foi quen de aproveitarse da impopularidade do rei Ricardo III para proclamarse a si mesmo Henrique VII, Rei de Inglaterra.Non intentou resucitar \u00e1 extinta Casa de Lancaster, xa que casou con Elizabeth, muller da Casa dos York, creando as\u00ed unha nova dinast\u00eda, a dos Tudor, coa raizame nas d\u00faas casas antigamente opostas.\nA herdanza dos Lancaster na actualidade.\nA herdanza dos Lancaster, co\u00f1ecida co nome do Ducado de Lancaster, rematou nas mans dos gobernantes da Casa Real Inglesa, que ostentan o t\u00edtulo de Duques de Lancaster. No 2007 o patrimonio do Ducado foi valorado en 397 mill\u00f3ns de libras, sendo as\u00ed a principal fonte de recursos da coroa.\nPor outra banda, a rosa vermella, icona da antiga familia real, \u00e9 a\u00ednda hoxe o emblema da cidade inglesa de Lancaster, ademais de representar tam\u00e9n \u00e1 cidade estadounidense hom\u00f3nima no estado de Pennsylvania, co\u00f1ecida como a Cidade da Rosa Vermella.\nHoxe en d\u00eda, a\u00ednda que con bases pacifistas, as cidades de Lancaster e York mante\u00f1en certas rivalidades. Deste xeito, o campionato deportivo entre as universidades de \u00e1mbalas d\u00faas cidades \u00e9 co\u00f1ecido co nome de \"Roses Tournament\" (Torneo das Rosas)."}
{"id": "153420", "revid": "865", "url": "https://gl.wikipedia.org/wiki?curid=153420", "title": "Alfredo Hern\u00e1ndez", "text": ""}
{"id": "153421", "revid": "56817", "url": "https://gl.wikipedia.org/wiki?curid=153421", "title": "Muscle Museum (EP)", "text": "Muscle Museum \u00e9 o segundo EP da banda inglesa de rock alternativo Muse, editado o 11 de xaneiro de 1999 polo selo Dangerous Records. Foi lanzado coma unha edici\u00f3n limitada de 999 exemplares numerados. Catro dos cinco temas do EP, \"Muscle Museum\", \"Sober\", \"Uno\" e\"Unintended\", foron gravados para o \u00e1lbum de estrea da banda, \"Showbiz\".\nListaxe de canci\u00f3ns.\nTodos os temas foron compostos por Matthew Bellamy."}
{"id": "153422", "revid": "56817", "url": "https://gl.wikipedia.org/wiki?curid=153422", "title": "Your New Favourite Band", "text": "Your New Favourite Band \u00e9 un recompilatorio da banda sueca The Hives,editado o 22 de outubro do 2001. Cont\u00e9n temas dos seus primeiros dous \u00e1lbums e do EP \"A.K.A. I-D-I-O-T\"."}
{"id": "153423", "revid": "25871", "url": "https://gl.wikipedia.org/wiki?curid=153423", "title": "Kyuss/Queens of the Stone Age", "text": "Kyuss/Queens of the Stone Age \u00e9 un EP compartido polas bandas de stoner rock Kyuss e Queens of the Stone Age, editado o 5 de decembro de 1997 a trav\u00e9s do selo Man's Ruin Records. Os primeiros tres temas est\u00e1n interpretados por Kyuss e os tres \u00faltimos por Queens of the Stone Age.\nLista de canci\u00f3ns.\nTodos os temas compostos por Josh Homme ag\u00e1s onde se indique."}
{"id": "153424", "revid": "56817", "url": "https://gl.wikipedia.org/wiki?curid=153424", "title": "The Holy Bible", "text": "The Holy Bible \u00e9 o terceiro \u00e1lbum da banda galesa de rock alternativo Manic Street Preachers, editado o 29 de agosto de 1994 polo selo Epic Records."}
{"id": "153426", "revid": "98629", "url": "https://gl.wikipedia.org/wiki?curid=153426", "title": "C\u00e1ndido Bareiro", "text": "C\u00e1ndido Pastor Bareiro Caballero, nado en Luque, Paraguai, o 27 de outubro de 1833 e finado en Asunci\u00f3n o 4 de setembro de 1880, foi un diplom\u00e1tico e pol\u00edtico paraguaio, que foi presidente do seu pa\u00eds entre 1878 e 1880.\nBiograf\u00eda.\nC\u00e1ndido Bareiro foi un diplom\u00e1tico de prolongada carreira e grande experiencia. Fillo de Lu\u00eds Bareiro Montiel e Felipa Dolores Caballero Mayor, era neto do soado pr\u00f3cer da independencia paraguaia, Pedro Juan Caballero. Foi alumno do colexio administrado polo mestre arxentino Juan Pedro Escalada.\nM\u00e1is tarde, o xornal \"La Libertad\" de Buenos Aires, en 1877 considerouno de notable familia, que coidou con esmero a s\u00faa educaci\u00f3n envi\u00e1ndolle a Londres, onde terminou os seus estudos. Integrou o primeiro ilustre grupo de alumnos con destino a Europa, que partiu a bordo do R\u00edo Branco, o 2 de xu\u00f1o de 1858.\nRegresou ao pa\u00eds a mediados do mes de decembro de 1863 e recibiu unha gratificaci\u00f3n de 200 Guaran\u00eds. Non existen datos acerca da culminaci\u00f3n dalgunha carreira universitaria. Pero existe un dato curioso, Bareiro figura nunha lista dos principais vendedores de mate ao Fisco no que vai do ano 1853 a 1865. En maio de 1865 foi condecorado coa Orde Nacional do M\u00e9rito, ademais, dun decreto que comprend\u00eda tam\u00e9n a Jos\u00e9 Falc\u00f3n, Gumersindo Ben\u00edtez, Carlos Riveros e Andr\u00e9s Gill. Participou das guerras civ\u00eds de 1873 e 1874.\nFaleceu, por mor dunha curta enfermidade, na cidade de Asunci\u00f3n cando estaba entrando \u00e1 metade do seu mandato como presidente de Paraguai, o 4 de setembro do ano 1880. O vicepresidente, Adolfo Saguier, non puido sucedelo, porque llo impediu un golpe de estado encabezado polo Xeneral Bernardino Caballero e o ministro do Interior asumiu o mando esa mesma data. Foi contempor\u00e1neo de Jos\u00e9 del Rosario Miranda e Gregorio Ben\u00edtez.\nTraxectoria pol\u00edtica.\nO 21 de marzo de 1864 o goberno procedeu ao nomeamento de C\u00e1ndido Bareiro como ministro, encargado de negocios da Legaci\u00f3n acreditada en Londres e Par\u00eds. A partir de marzo de 1864 ata outubro do ano seguinte tivo que desempe\u00f1ar dificultosas tarefas que ti\u00f1an estreita relaci\u00f3n coa marcha da guerra.\nC\u00e1ndido Bareiro era un antigo diplom\u00e1tico do goberno L\u00f3pez, foi un importante l\u00edder pol\u00edtico do posguerra. Foi Ministro ante Inglaterra e Francia. Fundou o \u201cClub Uni\u00f3n\u201d e foi l\u00edder de \u201cbareirismo\u201d, participando nas guerras civ\u00eds de 1873 e 1874. O 21 de marzo se 1864 foi nomeado encargado de negocios da Legaci\u00f3n acreditada ante Par\u00eds e Londres. O 30 de xu\u00f1o de 1869 foi candidato convencional constitu\u00ednte polo club do Pobo, pero para a s\u00faa mala sorte non alcanzou os votos suficientes para a s\u00faa consagraci\u00f3n. O 22 de agosto foi designado xu\u00edz de comercio, ao mesmo tempo tornouse un dos propietarios do prestixioso xornal \u201cLa Voz del Pueblo\u201d, que era dirixido polo xefe de sanidade militar arxentina, o Doutor Miguel Gallegos.\nA s\u00faa actuaci\u00f3n volveuse a\u00ednda m\u00e1is intensa a partir de maio de 1870. Foi secretario de goberno na goberno de Rivarola, participou da revoluci\u00f3n de Tacuaral e foi destitu\u00eddo. Estivo na sublevaci\u00f3n de Paraguar\u00ed e en febreiro de 1874, tam\u00e9n, na triunfante de Campo Grande. Sendo chanceler durante o goberno de Jovellanos, foi a Europa a emendar o problema dos empr\u00e9stitos. Foi ministro de Facenda no gabinete de Uriarte despois do 4 de abril de 1877.\nGoberno.\nFoi Presidente da Rep\u00fablica de Paraguai entre o 25 de novembro de 1878 e o 4 de setembro de 1880. Secundoulle na vicepresidencia, Adolfo Saguier. O seu gabinete ministerial era constitu\u00eddo cos seguintes ministros:\nDurante o seu goberno, o Paraguai tomou posesi\u00f3n do territorio do Chaco outorgado polo veredicto arbitral do presidente estadounidense Rutherford Hayes; procedeuse \u00e1 reforma do Palacio de L\u00f3pez, fundouse novas colonias e f\u00edxose posible a chegada de 1723 inmigrantes ao pa\u00eds. Pedro Juan Aponte foi designado bispo de Paraguai e adoptouse o C\u00f3digo Penal arxentino. Asinouse, ademais, o tratado Decoud-Quijarro, con Bolivia, pero non foi ratificado, a Arxentina entregou a Paraguai o territorio da Villa Occidental, actual Villa Hayes, instalouse a primeira f\u00e1brica de xeo do pa\u00eds, produciuse ademais, o conflito entre os poderes lexislativo e xudicial, polo exercicio da procuraci\u00f3n por parte dos seus membros. O 1 de abril do ano 1880 C\u00e1ndido Bareiro leu a s\u00faa \u00fanica mensaxe como presidente, en tanto que se discutiu no Senado os proxectos financeiros do executivo e autorizouse o funcionamento dunha loter\u00eda de beneficencia."}
{"id": "153430", "revid": "56817", "url": "https://gl.wikipedia.org/wiki?curid=153430", "title": "Every Good Boy Deserves Fudge", "text": "Every Good Boy Deserves Fudge \u00e9 o segundo \u00e1lbum de estudio da banda estadounidense de grunge Mudhoney, editado o 26 de xullo de 1991."}
{"id": "153431", "revid": "1822", "url": "https://gl.wikipedia.org/wiki?curid=153431", "title": "Debuxos de negros", "text": "Debuxos de negros \u00e9 o t\u00edtulo dunha serie de doce l\u00e1minas que Castelao debuxara durante a s\u00faa estancia en Cuba a finais de 1938 e primeiros de 1939, cando resid\u00eda en Nova York. Est\u00e1n asinados en 1939.\nNove das l\u00e1minas da serie recollen figuras de m\u00fasicos, individuais ou en grupo, bailarinas e comparsas dos carnavais de Cuba. Outra representa un vendedor de loter\u00eda, outra un negro no inverno neoiorquino (\"Negri\u00f1o en Nueva York\"), debuxada -ou esbozada- nesta cidade, e outra unha muller e un meni\u00f1o de claros riscos orientais, probablemente tam\u00e9n creada en Nova York .\nTodos eles est\u00e1n realizados a augadas de tinta chinesa sobre papel, con medidas que oscilan entre os 30x22 e os 35x43 cm, e cons\u00e9rvanse no Museo de Pontevedra. Domingo Garc\u00eda-Sabell, en 1970, describ\u00edaos as\u00ed: "}
{"id": "153432", "revid": "98629", "url": "https://gl.wikipedia.org/wiki?curid=153432", "title": "La dolce vita", "text": "La dolce vita (traducible dende o italiano como \"a vida doce\" ou \"a boa vida\") \u00e9 un filme italiano de 1960 dirixido e escrito por Federico Fellini que obtivo o Oscar ao mellor vestiario no 1961, sendo nomeado a catro deles, inclu\u00edndo director e gui\u00f3n orixinal, e a Palma de Ouro no Festival Internacional de Cine de Cannes do 1960.\nEstreouse subtitulado en galego o 16 de setembro de 1995 na TVG.\nSinopse.\nCarente dunha trama no seu sentido tradicional e estruturada de xeito epis\u00f3dico, narra os acontecementos da vida de Marcello Rubini (Marcello Mastroianni), angustiado xornalista do coraz\u00f3n mergullado de cheo nos excesos da vida nocturna da clase alta romana e das estrelas dos medios, como a actriz Sylvia (Anita Ekberg). As desenfreadas e exuberantes esmorgas dos ricos romanos contrastan coa escena central do falso milagre da aparici\u00f3n da Virxe, na que moreas de xente humilde acoden desesperadas ao lugar onde se sup\u00f3n que se apareceu para pedirlle diversos favores, v\u00edtimas da ignorancia e do engano.\nFilme profundamente pesimista, est\u00e1 ateigado de escenas antol\u00f3xicas, como a de Anita Ekberg dentro da Fontana di Trevi, ademais de ser unha s\u00e1tira implacable da sociedade do seu tempo.\nComo curiosidade p\u00f3dese citar que o termo \"paparazzi\" para designar aos fot\u00f3grafos pesados e carentes de escr\u00fapulos deriva dun personaxe do filme, Paparazzo, amigo de Marcello e que representa ese tipo de reporteiro fotogr\u00e1fico."}
{"id": "153435", "revid": "98629", "url": "https://gl.wikipedia.org/wiki?curid=153435", "title": "Tinta chinesa", "text": "A tinta chinesa \u00e9 unha tinta de invenci\u00f3n chinesa empregada principalmente na caligraf\u00eda chinesa e xaponesa, as\u00ed como na pintura chinesa e xaponesa sumi-e.\nComponse de carb\u00f3n vexetal ou tisne moi finamente mo\u00eddo, que se apelmaza e compacta con alg\u00fan tipo de pegamento con base acuosa, como resinas vexetais ou alg\u00fans extractos animais. Co carb\u00f3n mo\u00eddo e o pegamento f\u00f3rmanse unhas barras pequenas con forma de lingote que se prensan e d\u00e9ixanse secar at\u00e9 alcanzar unha consistencia totalmente s\u00f3lida. Esta tinta en estado s\u00f3lido pode durar anos ou s\u00e9culos sen perder as s\u00faas propiedades.\nA calidade da tinta depende de moitos factores, como a madeira da que prov\u00e9n o carb\u00f3n, o proceso de prensado, o pegamento empregado, o tempo que ten etc. e existen dende barras moi baratas at\u00e9 pezas de coleccionista.\nA tinta adoita ser negra, a\u00ednda que tam\u00e9n pode mesturarse con colorantes para conseguir tintas doutras cores.\nPara preparar tinta l\u00edquida a partir destas barras hai que fregalas nunha pedra rugosa especialmente dese\u00f1ada para tal efecto chamada en xapon\u00e9s . Estas pedras, de diversas formas e aspectos, te\u00f1en todas en com\u00fan que est\u00e1n compostas dun material rugoso e te\u00f1en unha cavidade. Xeralmente, as pedras de orixe chinesa te\u00f1en forma c\u00f3ncava coa parte m\u00e1is baixa no centro, e as xaponesas adoitan ser maiormente planas cun dos extremos cara a abaixo.\nSobre estas pedras v\u00e9rtese un pouco de auga e sobre elas fregase a barra, de xeito que sempre estea h\u00famida. O continuo fregue sobre a pedra coa auga vai desfacendo aos poucos a tinta, que se vai quedando disolta na auga que se acumula na cavidade. Este proceso pode continuarse ata que a tinta adquira a densidade requirida, pero xeralmente adoita durar uns minutos.\nA tinta l\u00edquida xa preparada s\u00e9case doadamente, e \u00e9 conveniente non deixar que se seque sobre a pedra ou sobre o pincel.\nP\u00f3dense conseguir tam\u00e9n botes de tinta chinesa xa preparada, moi densa, que pode usarse directamente ou disolver cun chisco de auga."}
{"id": "153436", "revid": "1308", "url": "https://gl.wikipedia.org/wiki?curid=153436", "title": "Tinta china", "text": ""}
{"id": "153438", "revid": "1131", "url": "https://gl.wikipedia.org/wiki?curid=153438", "title": "Aeroporto de Cayo Coco", "text": "O Aeroporto de Cayo Coco (c\u00f3digo OACI: MUOC) foi un aeroporto en Cayo Coco, Cuba, que serv\u00eda como aeroporto principal da illa at\u00e9 que foi substitu\u00eddo polo Aeroporto Jardines del Rey, aberto en 2002.\nA pista do aeroporto foi incorporada \u00e1 nova estrada que conecta Cayo Coco con Cayo Guillermo, a\u00ednda que algunhas marcas de pista permanecen visibles. Os edificios das terminais do aeroporto e as s\u00faas proximidades foron recuperados como parque natural, chamado \"Parque Natural El Baga\"."}
{"id": "153441", "revid": "98629", "url": "https://gl.wikipedia.org/wiki?curid=153441", "title": "Jos\u00e9 Santos Zelaya", "text": "Jos\u00e9 Santos Zelaya L\u00f3pez, nado en Managua o 1 de novembro de 1853 e finado en Nova York o 17 de maio de 1919, foi un pol\u00edtico nicaraguano, presidente do seu pa\u00eds entre 1893 e 1909. Era membro do Partido Liberal vinculado coa pol\u00edtica progresista a\u00ednda que non libre de ambici\u00f3ns persoais. Realizou importantes reformas p\u00fablicas no campo da educaci\u00f3n e as infraestruturas, e reco\u00f1\u00e9ceselle como o construtor do Estado nicaraguano actual.\nA Revoluci\u00f3n Liberal de 1893.\nO d\u00eda 11 de xullo de 1893, na cidade de Le\u00f3n, subl\u00e9vase apoiado por Anastacio Ortiz. Desco\u00f1\u00e9cese a xunta de goberno de don Joaqu\u00edn Zavala Sol\u00eds e f\u00f3rmase outra integrada polo Xeneral Jos\u00e9 Santos Zelaya L\u00f3pez, Francisco Baca, Anastasio Ortiz e Pedro Balladares. Entran \u00e1 capital Managua derrotando aos ex\u00e9rcitos conservadores o 25 de xullo e entrando a esta ese mesmo d\u00eda pola R\u00faa do Triunfo a\u00ednda existente.\nO seu goberno.\nEn 1894 tomou pola forza a Costa dos Mosquitos, unha disputada rexi\u00f3n baixo protectorado brit\u00e1nico. A lonxan\u00eda do territorio permitiu que o Reino Unido, non querendo embarcarse nunha aventura colonial tan afastada e de tan pouco valor, reco\u00f1ecese a soberan\u00eda nicaraguana.\nEn 1902 foi reelixido Presidente. A posibilidade de constru\u00edr un canle a trav\u00e9s do istmo de Centroam\u00e9rica era unha cuesti\u00f3n controvertida desde tempo atr\u00e1s. Cando os Estados Unidos decidiu facelo en territorio paname\u00f1o, Zelaya intentou chegar a un acordo con Alema\u00f1a e o Xap\u00f3n para que constru\u00edsen o proxecto en Nicaragua.\nA s\u00faa xesti\u00f3n gobernamental provocou gran desenvolvemento no pa\u00eds de Nicaragua. Modernizou ao Estado introducindo modernas leis, creou novas instituci\u00f3ns, promulgou c\u00f3digos, regulamentos, introduciu o Habeas Corpus. O Xeneral Zelaya converteu a Nicaragua na m\u00e1is pr\u00f3spera e rica naci\u00f3n de Centroam\u00e9rica. Instaurou a educaci\u00f3n gratu\u00edta e obrigatoria, constru\u00edu escolas, trouxo os correos, vapores, o ferrocarril, tel\u00e9grafos, estradas, entre moitos avances m\u00e1is.\nEra partidario da creaci\u00f3n duns \"Estados Unidos de Am\u00e9rica Central\", o que lle levou a apoiar a outros partidos liberais de distintos pa\u00edses centroamericanos que puidesen defender o mesmo proxecto, e a promover diversas conferencias unionistas centroamericanos, especialmente os cumes presidenciais celebradas en Corinto e o Pacto de Corinto.\nA administraci\u00f3n de Zelaya mantivo tensas relaci\u00f3ns e desacordos cos Estados Unidos, o que levou a este a dar axuda aos opositores conservadores de Zelaya en Nicaragua. En 1907, buques de guerra estadounidenses ocuparon diversos portos de Nicaragua. A situaci\u00f3n chego ao momento de existir un conflito interno entre os liberais nicaraguanos por unha banda, e os conservadores e os Estados Unidos por outro (que os financiaba). En 1909 alg\u00fans mercenarios norteamericanos foron capturados e executados polo goberno de Zelaya, o que serviu para que os Estados Unidos considerase a acci\u00f3n como unha provocaci\u00f3n para a guerra, e derrocamento ilegal de Zelaya por medio da Nota Knox, do secretario de Estado de Estados Unidos, Philander Chase Knox.\nDerrocamento e morte.\nA principios de decembro, infantes de mari\u00f1a estadounidenses ocuparon diversos puntos da costa caribe\u00f1a nicaraguana. O 17 de decembro de 1909 Zelaya viuse obrigado a dimitir, exili\u00e1ndose en M\u00e9xico para terminar en Nova York, onde morreu anos despois. En Nicaragua estableceuse un goberno favorable aos Estados Unidos baixo a presidencia de Jos\u00e9 Madriz Rodr\u00edguez. Mentres tanto, os militares estadounidenses permaneceron ilegalmente e represivamente no pa\u00eds ata 1933,\nA s\u00faa efigie aparece nos billetes de 20 c\u00f3rdobas desde 1997 ata hoxe d\u00eda, cando era presidente Arnoldo Alem\u00e1n Lacayo liberal do mesmo xeito que Zelaya.\nV\u00e9xase tam\u00e9n.\nLigaz\u00f3ns externas.\nBiograf\u00eda en www.manfut.org ."}
{"id": "153442", "revid": "23204", "url": "https://gl.wikipedia.org/wiki?curid=153442", "title": "Hamilton, Bermudas", "text": "Hamilton \u00e9 a capital do territorio brit\u00e1nico de ultramar das Bermudas. \u00c9 o centro financeiro e un dos portos principais e destino tur\u00edstico. \nXeograf\u00eda.\nHamilton at\u00f3pase no lado norte de Hamilton Harbour, e \u00e9 o principal porto das Bermudas. A pesar de existir unha parroquia (parish) co mesmo nome, a cidade de Hamilton fica situada na parish de Pembrokea. A cidade leva o nome de Sir Henry Hamilton, gobernador entre 1778 a 1794.\nA pesar de ser a capital administrativa das Bermudas, Hamilton s\u00f3 ten unha poboaci\u00f3n permanente de aproximadamente 969 habitantes, a\u00ednda que algunhas estimaci\u00f3ns chegan ata 1.500. Hamilton \u00e9 oficialmente a \u00fanica cidade das Bermudas, pero en realidade \u00e9 menor que a hist\u00f3rica cidade de St. George. A parroquia (\"Parish\") \u00e9 a divisi\u00f3n administrativa do territorio.\n\u00c9 o domicilio fiscal de moitas compa\u00f1\u00edas estranxeiras, as Bermudas te\u00f1en unha econom\u00eda internacional de negocios altamente desenvolvida; \u00e9 un exportador de servizos financeiros, principalmente de seguros, reaseguros, fondos de investimento e sociedades de prop\u00f3sito espec\u00edfico (SPV). Finanzas e negocios internacionais agora constit\u00faen o maior sector da econom\u00eda das Bermudas, e practicamente todo este negocio levase a cabo dentro das fronteiras de Hamilton.\nUn gran n\u00famero de importantes empresas internacionais de seguros te\u00f1en sede en Hamilton, polo que \u00e9 un centro mundial de reaseguros. Moitos operadores de negocios internacionais te\u00f1en a s\u00faa sede f\u00edsica nas Bermudas - dos cales uns catrocentos - est\u00e1n representados pola Asociaci\u00f3n Internacional de Empresas das Bermudas (ABIC). En total, m\u00e1is de 1.500 compa\u00f1\u00edas internacionais est\u00e1n actualmente inscritas no Rexistro de Empresas nas Bermudas.\nA cidade \u00e9 a sede social de Accenture (antes Andersen Consulting), empresas de consultor\u00eda, servizos de tecnolox\u00eda e empresas de bubcontataci\u00f3n, e do fabricante de esp\u00edritos Bacard\u00ed. Pola mesma raz\u00f3n Hamilton mant\u00e9n a sede de moitas empresas de transporte mar\u00edtimo internacional, como DryShips Inc., Frontline Ltd. e Dockwise, entre outras.\nHistoria.\nA historia de Hamilton comezou en 1790 cando o Goberno das Bermudas reservou 58\u00b47 ha para a s\u00faa futura sede, e foi outorgada oficialmente en 1793 por unha lei do Parlamento. A capital da Colonia trasladouse a Hamilton desde St. George's en 1815. A cidade foi o centro pol\u00edtico e militar das Bermudas nos \u00faltimos dous s\u00e9culos. Ademais do parlamento, no seu interior at\u00f3pase a Casa de Goberno no norte, a antiga Casa do Almirantado da Royal Navy ao oeste (ambos en Pembroke), e a sede da gornici\u00f3n de Ex\u00e9rcito brit\u00e1nico en Prospect Camp ao leste.\nA cidade de Hamilton converteuse nunha cidade coa construci\u00f3n da Catedral da Sant\u00edsima Trindade (Igrexa de Inglaterra) en 1897. M\u00e1is tarde constru\u00eduse unha catedral cat\u00f3lica. Hoxe en d\u00eda, a cidade con vistas a Hamilton Harbour \u00e9 principalmente un distrito de negocios, con poucas estruturas que non sexan edificios de oficinas e tendas. A cidade de Hamilton mantivo durante moito tempo un l\u00edmite de construci\u00f3n, que establece que ning\u00fan edificio pode escurecer a Catedral, pero os edificios constru\u00eddos nos \u00faltimos tempos te\u00f1en ata 10 pisos. O xornal local das Bermudas A Gaceta Real informa \"Se vostede non reco\u00f1ece a cidade, desde fai 15 anos, non o culpo, xa que cambiou moito\". As tendas de Trimingham foron eliminados logo de m\u00e1is de 50 anos de servizo nas Bermudas.\nParques.\nA cidade de Hamilton ten moitos parques para o seu tama\u00f1o. Probablemente, o parque m\u00e1is notable da cidade \u00e9 o Parque Vitoria. Este parque ocupa un bloque enteiro e foi nomeado en honra da ex reina Vitoria. Outros parques da cidade son La Ville Park, Barr's Park, All Buoy's Point Park, e o agochado Cedar Park."}
{"id": "153448", "revid": "109216", "url": "https://gl.wikipedia.org/wiki?curid=153448", "title": "Selecci\u00f3n de f\u00fatbol de Liechtenstein", "text": "A Selecci\u00f3n de f\u00fatbol de Liechtenstein \u00e9 o equipo representativo de Liechtenstein nas competici\u00f3ns internacionais oficiais de f\u00fatbol. A s\u00faa organizaci\u00f3n est\u00e1 a cargo da Asociaci\u00f3n de F\u00fatbol de Liechtenstein (\"Liechtensteiner Fussballverband\"), pertencente \u00e1 UEFA.\nHistoria.\nA selecci\u00f3n de Liechtenstein ten unha traxectoria internacional relativamente curta. O seu debut oficial non chegou ata 1981, cando xogou un encontro amig\u00e1bel contra , que rematou con empate por 1\u22121. Pero a s\u00faa estrea en torneos internacionais far\u00edase esperar ata a Eurocopa 1996. Na fase de clasificaci\u00f3n Liechtenstein quedou emparellada no grupo con , , , e a . A pesar de lograr un meritorio empate a cero contra os , Liechtenstein perdeu o resto dos partidos disputados, situ\u00e1ndose como un dos combinados mais d\u00e9biles do continente europeo.\nA s\u00faa debilidade confirmouse nas previas da Mundial de 1998, encaixando a peor derrota da s\u00faa historia, un 1\u221211 contra . O pa\u00eds ter\u00eda que esperar \u00e1 clasificatoria para a Eurocopa 2000 para lograr a s\u00faa primeira vitoria nun torneo internacional. Foi o 14 de outubro de 1998, cando lograron vencer por 2\u22121 a . Pese a iso, Liechtenstein rematou novamente como colista do seu grupo de clasificaci\u00f3n, cun total de catro puntos. Na clasificaci\u00f3n para o clasificatorias para o Mundial 2002, na que Liechtenstein perdeu os oito encontros disputados sen anotar nin un solo gol.\nA participaci\u00f3n na fase previa da Eurocopa 2004 iniciouse cun inicio prometedor ante Macedonia cun empate a cero e a\u00ednda que mostrou unha gran mellor\u00eda non puido sumar ning\u00fan outro punto en toda a clasificaci\u00f3n. Esta progresi\u00f3n quedou certificada na fase de clasificaci\u00f3n para o Mundial 2006 onde acabar\u00eda con oito puntos no seu grupo evitando por primeira vez selo \"farolillo vermello \" do seu grupo. Na fase de clasificaci\u00f3n para a Eurocopa 2008 sumou sete puntos, froito de d\u00faas vitorias (ante Letonia e Islandia) e un empate (tam\u00e9n ante os Islandeses )."}
{"id": "153449", "revid": "56817", "url": "https://gl.wikipedia.org/wiki?curid=153449", "title": "Random 1-8", "text": "Random 1-8 \u00e9 o terceiro EP da banda inglesa de rock alternativo Muse, editado s\u00f3 no Xap\u00f3n o d\u00eda 4 de outubro do 2000 a trav\u00e9s do selo Avex Trax. Lanzouse para promocionar a xira da banda nese pa\u00eds e est\u00e1 formado por seis caras-b da \u00e9poca do \"Showbiz\" e d\u00faas canci\u00f3ns en directo. Hai tam\u00e9n 3 remesturas da tema \"Sunburn\" despois do \u00faltimo tema.\nListaxe de canci\u00f3ns.\nTodos os temas compostos por Matthew Bellamy. "}
{"id": "153450", "revid": "88215", "url": "https://gl.wikipedia.org/wiki?curid=153450", "title": "Nicholaus Arson", "text": "Nicholaus Arson (nado o 26 de xaneiro de 1977) \u00e9 o guitarrista e corista da banda sueca The Hives. Arson e o seu irm\u00e1n Par (Howlin' Pelle) formaron a banda en 1993, e, segundo a propia banda, conseguiron a atenci\u00f3n do promotor/representante/compositor Randy Fitzsimmons (durante moito tempo pensouse que era unha personaxe ficticia), que impulsou \u00e1 banda cara a fama."}
{"id": "153451", "revid": "25871", "url": "https://gl.wikipedia.org/wiki?curid=153451", "title": "Screaming Life/Fopp", "text": "Screaming Life/Fopp \u00e9 un \u00e1lbum recompilatorio da banda de grunge estadounidense Soundgarden, editado o 11 de maio de 1990 a trav\u00e9s do selo Sub Pop Records."}
{"id": "153452", "revid": "127505", "url": "https://gl.wikipedia.org/wiki?curid=153452", "title": "Roger Field", "text": "Roger C. Field, nado en Londres o 31 de xullo de 1945, \u00e9 un dese\u00f1ador industrial, m\u00fasico e inventor ingl\u00e9s, con m\u00e1is de 100 patentes rexistradas.\nTraxectoria.\nRoger Field criouse en Londres, Canterbury e Su\u00edza. Foi alumno interno en The King's School, Canterbury e Aiglon College en Villars-sur-Ollon. En 1965 trasladouse a California onde estudou dese\u00f1o industrial e obtivo un t\u00edtulo do California College of the Arts. En 1972 foi a Alema\u00f1a.\nField tam\u00e9n \u00e9 co\u00f1ecido como guitarrista, e tocou, entre outros, co seu amigo Chet Atkins e con Merle Travis. O seu invento m\u00e1is co\u00f1ecido \u00e9 a Foldaxe, unha guitarra el\u00e9ctrica plegable que fixo constru\u00edr para Chet Atkins. Esta guitarra pode verse no libro de Atkins \"Me and My Guitars\". Field levouse consigo unha das s\u00faas guitarras plegables nun Concorde e tocou a canci\u00f3n \"Mr. Sandman\" o 30 de setembro de 1987 para acompa\u00f1ar a promoci\u00f3n \u201ca trav\u00e9s da barreira do son\u201d. Field ga\u00f1ou coa s\u00faa guitarra un importante premio de dese\u00f1o (Designer's Choice Award) os Estados Unidos. Recibiu por iso a felicitaci\u00f3n escrita de Raymond Loewy.\nField fotografou a numerosos famosos coa Foldaxe, tales como Paco de Luc\u00eda, Keith Richards, Mick Jagger, Paul McCartney, Hank Marvin, David Copperfield e Eric Clapton. Grazas \u00e1 acci\u00f3n de Roger Field fixeron as paces Hank Marvin e Bruce Welch tras unha disputa que durou m\u00e1is de dez anos, emprendendo estes unha vira de despedida co seu antigo grupo The Shadows por Gran Breta\u00f1a (2004) e por Europa (2005). Marcel Dadi compuxo a s\u00faa canci\u00f3n \"Roger Chesterfield\" para Roger Field (CD \"Guitar Legend Volume 1\")."}
{"id": "153453", "revid": "56817", "url": "https://gl.wikipedia.org/wiki?curid=153453", "title": "Trippin' on a Hole in a Paper Heart", "text": "\"Trippin' on a Hole in a Paper Heart\" \u00e9 un sinxelo da banda estadounidense de rock alternativo Stone Temple Pilots, do seu terceiro \u00e1lbum \"Tiny Music... Songs from the Vatican Gift Shop\", editado en 1996. O tema aparece no \u00e1lbums recompilatorios \"Thank You\" e \"Buy This\"."}
{"id": "153457", "revid": "23204", "url": "https://gl.wikipedia.org/wiki?curid=153457", "title": "Vexiga", "text": "O termo vexiga pode referirse a:"}
{"id": "153466", "revid": "23204", "url": "https://gl.wikipedia.org/wiki?curid=153466", "title": "Jean Calvin", "text": "Xo\u00e1n Calvino, nado en Noyon (Picard\u00eda) o 10 de xullo de 1509 e finado en Xenebra o 27 de maio do 1564, foi un dos principais reformadores e te\u00f3logos da reforma protestante. O seu pensamento relixioso inaugurou unha das correntes m\u00e1is importantes do protestantismo, o calvinismo, ademais de ser en menor ou maior grao unha influencia na teolox\u00eda evanx\u00e9lica.\nTraxectoria.\nNun primeiro momento Calvino realizou estudos eclesi\u00e1sticos no College de la Marche e no College de Montaigne, e m\u00e1is tarde seguindo os desexos do seu pai estudou Dereito e Humanidades na Universidade de Par\u00eds doutor\u00e1ndose en Orle\u00e1ns no 1532 \u00e1 idade de 23 anos. Na universidade Calvino entrou en contacto coas obras de Erasmo, Lutero e outros pensadores heterodoxos, ademais de participar no ambiente cada vez m\u00e1is cr\u00edtico e reformador que respiraron as universidades de comezos do s\u00e9culo XVI, situaci\u00f3n que o levou dende cedo a unha rotura coa Igrexa cat\u00f3lica e un pensamento teol\u00f3xico protestante. Por mor da s\u00faa posici\u00f3n relixiosa evanx\u00e9lica abandonar\u00e1 a Universidade (no 1535) e adicarase a viaxar por toda Francia participando en disertaci\u00f3ns, estudando e escribindo, non sen atopar certa resistencia das autoridades eclesi\u00e1sticas das que se ve obrigado a agocharse. No 1536 publicar\u00e1 o seu primeiro esbozo da \"Instituci\u00f3n da Relixi\u00f3n Cristiana\" no que compendia as bases da fe cristi\u00e1 e polemiza contra o que consideraba falsas doutrinas e abusos da Igrexa Cat\u00f3lica.\nPrimeira etapa na reforma su\u00edza.\nA fama de Calvino, especialmente pola s\u00faa erudici\u00f3n e labor teol\u00f3xica, motivou a invitaci\u00f3n feita polo reformador Gillaume Farel \u00e1 cidade de Xenebra para que o axudase no seu labor. Calvino e Farel pese a que comezan a seu traballo evanxelizador dentro e f\u00f3ra da cidade con relativo \u00e9xito, acabar\u00e1n por chocar nun punto decisivo coas autoridades xenebrinas ao intentar reforzar o dereito can\u00f3nico da nova igrexa, en concreto a posibilidade de excomungar a aqueles fieis que non tiveran unha vida recta e ordenada. As autoridades viron nesta pretensi\u00f3n unha nova forma de autoridade moral represiva que non lles ofrec\u00eda ningunha diferenza coas pr\u00e1cticas cat\u00f3licas romanas. Calvino e Farel resist\u00edronse ata que as autoridades os expulsaron no 1538.\nEtapa en Estrasburgo.\nCalvino e Farel ex\u00edlianse en Basilea e sep\u00e1ranse \u00f3 pouco tempo, Farel ir\u00e1 \u00e1 cidade de Neuchatel e Calvino \u00e1 de Estrasburgo onde atender\u00e1 unha igrexa e na que vivir\u00e1 un per\u00edodo de estudo no que aumenta a s\u00faa obra principal, Instituci\u00f3n da Relixi\u00f3n Cristi\u00e1, e escribe un himnario e comentarios b\u00edblicos. Tam\u00e9n ser\u00e1 al\u00ed onde co\u00f1eza e case coa s\u00faa \u00fanica muller Idelette de Bure, ambos ter\u00e1n un fillo que non os sobrevir\u00e1, a s\u00faa muller morrer\u00e1 no 1549.\nEtapa final na reforma su\u00edza.\nA cidade de Xenebra ante os graves problemas relixiosos os que se enfrontaba volveu invitar a Calvino no 1541, quen a desgusto accedeu e de volta retomou o seu labor evanxelizador con \u00e9xito. Tam\u00e9n participou na pol\u00edtica da cidade axudando na redacci\u00f3n da constituci\u00f3n e no goberno, a\u00ednda que sen ning\u00fan cargo (non obtivo a nacionalidade ata o 1559, cinco anos antes de morrer), axudou no establecemento dunha rede de escolas locais e unha academia en Xenebra da que Teodoro de Beza converterase no seu reitor (e en certo modo no seu continuador)\nA cidade de Xenebra en pouco tempo converterase nun centro de recepci\u00f3n de estudantes e exiliados protestantes quen en numerosos casos volver\u00e1n a s\u00faa patria ou a marchar\u00e1n a outras partes do mundo predicando e formando igrexas que estender\u00e1n a doutrina protestante de Calvino, principalmente franceses, escoceses e holandeses (pa\u00edses nos cales o calvinismo foi dominante)\nA reforma de Calvino tam\u00e9n nesta segunda etapa atopar\u00e1 certa resistencia, principalmente por mor da estrita moral imposta tanto dende o p\u00falpito como polas leis da cidade. A historiograf\u00eda tradicional considera que a reforma relixiosa en Xenebra afectou tanto \u00e1s decisi\u00f3ns do goberno que este rematou por converterse nunha especie de teocracia protestante. A\u00ednda que Calvino non tivo un poder reco\u00f1ecido no goberno o seu pensamento rigoroso en materia moral influ\u00edu decisivamente no poder pol\u00edtico nunha \u00e9poca na que o relixioso e o civil atop\u00e1banse moi vinculados. Un caso pr\u00e1ctico desta realidade ser\u00e1 a execuci\u00f3n de Miguel Servet polas autoridades xenebrinas acusado de herex\u00eda e de blasfemia.\nO Calvinismo.\nA principal obra que recolle o pensamento de Calvino, a Instituci\u00f3n da Relixi\u00f3n Cristi\u00e1, ser\u00e1 considerada pola meirande parte dos protestantes como a obra m\u00e1is completa e sistem\u00e1tica da fe evanx\u00e9lica dos primeiros reformadores. Calvino manexa no seu labor teol\u00f3xico un gran dominio e co\u00f1ecemento tanto da Biblia como da Patr\u00edstica que son as s\u00faas principais fontes. O seu estilo literario \u00e9 considerado como culto, elegante a vez que mordaz e sagaz, o que sen d\u00fabida achegou unha grande axuda na apolox\u00e9tica protestante.\nA soterolox\u00eda calvinista.\nO pensamento de Calvino xira contorno a idea da absoluta soberan\u00eda de Deus e a depravaci\u00f3n total do ser humano. Dentro do pensamento protestante o calvinismo enfatiza a importancia da graza, como \u00fanico modo de alcanzar a salvaci\u00f3n \u00f3 estar o home privado (polo pecado orixinal) de calquera forma propia de salvarse, \u00e9 dicir, o home polos seus esforzos ou obras non pode salvarse. Deste xeito a salvaci\u00f3n queda s\u00f3 nas mans de Deus quen \u00e9 o que decide quen se salva e quen non (a\u00ednda que non condena posto que o home \u00e9 culpable por si mesmo do pecado), esta elecci\u00f3n de Deus \u00e9 anterior a historia (predestinaci\u00f3n). Esta postura extrema chocar\u00e1 coa doutrina cat\u00f3lica romana e doutras ramas protestantes que sen negar que s\u00f3 a graza de Deus salva cren que o home coopera dalg\u00fan modo na s\u00faa propia salvaci\u00f3n, de modo que Deus non decide quen se condena apesares de que sen a graza de Deus ningu\u00e9n se salva.\nEn xeral a doutrina calvinista neste punto \u00e9 un extremo da doutrina luterana da salvaci\u00f3n solo por fe (a fe \u00e9 considerada no cristianismo solo como graza de Deus) e do pensamento agustino sobre a predestinaci\u00f3n.\nOs sacramentos no calvinismo.\nPara Calvino s\u00f3 hai dous sacramentos que se poida demostrar que son b\u00edblicos e instru\u00eddos por Cristo: O bautismo e a cea do Se\u00f1or.\nO bautismo \u00e9 considerado como a admisi\u00f3n solemne na igrexa visible de Cristo; selo \u00e9 sinal do pacto de graza, da comu\u00f1\u00f3n en Cristo, da rexeneraci\u00f3n do fiel e da remisi\u00f3n dos pecados. Adm\u00edtense tanto nenos pequenos como maiores, imp\u00e1rtese unha soa vez e co mesmo ritual que na igrexa cat\u00f3lica romana. A\u00ednda as\u00ed diferenzas importantes son que o bautismo, en xeral no protestantismo, non se considera que remita ou perdoe a culpa do pecado orixinal.\nA Cea do Se\u00f1or \u00e9 considerada como a participaci\u00f3n da igrexa no corpo de Cristo, e nin como un simple memorial nin tampouco como a comu\u00f1\u00f3n do corpo f\u00edsico de Cristo. Rexeitan as\u00ed a presenza f\u00edsica de Xes\u00fas e s\u00f3 admiten unha presenza espiritual. Tam\u00e9n rexeitan que no sacramento se produza unha renovaci\u00f3n do sacrificio de Cristo que s\u00f3 aconteceu no momento hist\u00f3rico da crucifixi\u00f3n.\nA Igrexa.\nNo calvinismo supr\u00edmese o episcopado e a sucesi\u00f3n apost\u00f3lica, as\u00ed como tam\u00e9n o papado romano. Se reformula o presbiterio que se converte no \u00f3rgano de goberno da igrexa nun consistorio ou reuni\u00f3n de ministros de cada igrexa. Os anci\u00e1ns ou presb\u00edteros p\u00f3dense casar e te\u00f1en \u00f3 seu cargo a direcci\u00f3n espiritual, impartir os sacramentos e a predicaci\u00f3n da palabra de Deus. O modelo eclesi\u00e1stico calvinista e local e a\u00ednda que se forman igrexas nacionais estas non est\u00e1n dirixidas por ning\u00fan bispo ou arcebispo sen\u00f3n por un \u00f3rgano colexiado de presb\u00edteros (un s\u00ednodo) que representa as igrexas locais.\nA repercusi\u00f3n de Calvino na igrexa protestante.\nO calvinismo constituirase no pensamento principal das igrexas reformadas de Su\u00edza e Pa\u00edses Baixos, as\u00ed como tam\u00e9n nas presbiterianas de Escocia e Estados Unidos principalmente. A s\u00faa difusi\u00f3n por Francia nun primeiro momento exitosa (S.XVI) acabar\u00e1 por ser reprimida polo goberno e a igrexa cat\u00f3lica romana e relegada a unhas poucas comunidades.\nNo que respecta a s\u00faa influencia no pensamento protestante doutras ramas do protestantismo esta ser\u00e1 case total no puritanismo ingl\u00e9s e no congregacionalismo, as\u00ed como de grande influencia no bautismo e outras igrexas de orixe anglosax\u00f3n. No anglicanismo tam\u00e9n resultar\u00e1 decisiva na s\u00faa corrente m\u00e1is reformadora, a\u00ednda que esta rama conservar\u00e1 unha igrexa episcopal, a sucesi\u00f3n apost\u00f3lica e unha doutrina sacramental m\u00e1is pr\u00f3xima ao catolicismo."}
{"id": "153467", "revid": "7596", "url": "https://gl.wikipedia.org/wiki?curid=153467", "title": "Universidade Polit\u00e9cnica de Catalu\u00f1a", "text": " \nA Universidade Polit\u00e9cnica de Catalu\u00f1a (\"Universitat Polit\u00e8cnica de Catalunya\u00b7BarcelonaTech\" en catal\u00e1n e oficialmente), co\u00f1ecida como UPC, \u00e9 unha universidade p\u00fablica da Generalitat de Catalu\u00f1a, especializada nos \u00e1mbitos da arquitectura, as ciencias e a enxe\u00f1er\u00eda.\n\u00c9 a universidade t\u00e9cnica m\u00e1is grande de Catalu\u00f1a. Ten como finalidade a internacionalizaci\u00f3n, xa que \u00e9 a maior universidade t\u00e9cnica de Espa\u00f1a en canto a n\u00famero de alumnos graduados internacionais, as\u00ed como a universidade espa\u00f1ola con m\u00e1is estudantes internacionais de mestrado. Ao contrario que outras universidades polit\u00e9cnicas do mundo, a UPC \u00e9 unha universidade que aspira \u00e1 excelencia en todos os seus estudos, polo que ten convenios coas mellores universidades europeas.\nEn 2011 situouse como a mellor universidade polit\u00e9cnica de Espa\u00f1a e en 2018 no n\u00famero 81 da clasificaci\u00f3n mundial de universidades de enxe\u00f1er\u00eda e tecnolox\u00eda segundo a clasificaci\u00f3n \"QS World University\", as\u00ed como a primeira universidade europea en m\u00e1sters Erasmus Mundus.\nHistoria.\nO primeiro antecedente da Universidade Polit\u00e9cnica de Catalu\u00f1a (UPC) hallase na s\u00faa fundaci\u00f3n, no ano 1968, do Instituto Polit\u00e9cnico Superior, que agrupou as escolas t\u00e9cnicas estatais xa existentes en Barcelona. Estas escolas ti\u00f1an unha grande tradici\u00f3n e as s\u00faas orixes rem\u00f3ntanse, nalg\u00fan caso, a mediados do s\u00e9culo XIX como, por exemplo, a Escola d'Enginyers Industrials de Barcelona, que comezou a s\u00faa andaina no mes de outubro de 1851. V\u00edctor de Buen, presidente do Instituto Polit\u00e9cnico Superior, foi o primeiro reitor da Universidade Polit\u00e9cnica.\nEn marzo de 1971, constit\u00faese a Universidade Polit\u00e9cnica de Barcelona (UPB), que inicialmente est\u00e1 formada pola Escola T\u00e9cnica Superior de Enxe\u00f1eiros Industriais de Barcelona, a Escola T\u00e9cnica Superior de Enxe\u00f1er\u00eda Industrial de Terrassa, a Escola T\u00e9cnica Superior de Arquitectura de Barcelona e alg\u00fans institutos de investigaci\u00f3n. O mesmo ano 1971 cr\u00e9ase a Escola T\u00e9cnica Superior de Enxe\u00f1er\u00eda de Telecomunicaci\u00f3n de Barcelona.\nPouco antes, o 4 de agosto de 1970, aprobouse a Lei xeral de educaci\u00f3n e de financiamento da reforma educativa. Esta Lei comprend\u00eda todo o sistema educativo, desde o ensino b\u00e1sico ata o ensino universitario, e establec\u00eda que as universidades dispor\u00edan de autonom\u00eda e determinar\u00edan os procedementos de control e verificaci\u00f3n de co\u00f1ecementos, o sistema de ensino e o r\u00e9xime de docencia e investigaci\u00f3n. As\u00ed mesmo, as universidades asumir\u00edan a xesti\u00f3n e a administraci\u00f3n dos seus centros e os seus servizos. Ademais, a Lei prev\u00eda tam\u00e9n a incorporaci\u00f3n \u00e1 estrutura universitaria das escolas universitarias de Enxe\u00f1er\u00eda T\u00e9cnica e de Arquitectura T\u00e9cnica.\nAs\u00ed pois, en 1972 incorp\u00f3ranse \u00e1 Universidade Polit\u00e9cnica de Barcelona as escolas universitarias de Enxe\u00f1er\u00eda T\u00e9cnica Industrial de Terrassa (EUETIT), a actual Escola Polit\u00e9cnica Superior de Enxe\u00f1er\u00eda de Vilanova i la Geltr\u00fa, a Escola Universitaria de Arquitectura T\u00e9cnica de Barcelona (actual EPSEB) e a Escola Universitaria de Enxe\u00f1er\u00eda T\u00e9cnica de Minas de Manresa (actual EUPM). Este mesmo ano empezan as actividades nas escolas universitarias de Enxe\u00f1er\u00eda T\u00e9cnica Agr\u00edcola de Xirona e de Lleida, que xa foran creadas por disposici\u00f3n oficial, pero que non se acabaron de p\u00f3r en marcha.\nO ano 1972 \u00e9 nomeado reitor o catedr\u00e1tico Gabriel Ferrat\u00e9 Pascual, que ocupou o cargo ata 1976, cando foi nomeado director xeneral de Universidades en Madrid. Para substitu\u00edlo \u00e9 elixido o profesor Juli\u00e0 Fern\u00e1ndez Ferrer, que foi reitor ata 1978. Tras unhas elecci\u00f3ns, aquel mesmo ano \u00e9 elixido de novo Gabriel Ferrat\u00e9, que ocupou o cargo de reitor da Universidade Polit\u00e9cnica de Barcelona e, posteriormente, da Universidade Polit\u00e9cnica de Catalu\u00f1a ata o ano 1994, momento no que deixa o cargo para constru\u00edr a nova Universidade Aberta de Catalu\u00f1a e ser o seu primeiro reitor. En 1994 \u00e9 elixido reitor Jaume Pag\u00e8s i Fita, que exerceu o cargo ata 2002, ano en que tiveron lugar elecci\u00f3ns e en que foi elixido un novo reitor, Josep Ferrer Llop. O 2006 celebr\u00e1ronse novas elecci\u00f3ns, accedendo ao cargo de reitor o catedr\u00e1tico Antoni Gir\u00f3 Roca.\nDurante todo este tempo, a oferta docente da Universidade Polit\u00e9cnica non parou de crecer. O ano 1972, a Escola de Manresa empeza a impartir estudos de Enxe\u00f1er\u00eda T\u00e9cnica Industrial e pasa a denominarse Escola Universitaria Polit\u00e9cnica de Manresa (EUPM), algo m\u00e1is tarde, a Escola de Enxe\u00f1er\u00eda T\u00e9cnica Agr\u00edcola de Xirona conv\u00e9rtese tam\u00e9n en escola universitaria polit\u00e9cnica e, en Lleida, empezan a impartirse ademais dos estudos de primeiro ciclo, estudos de segundo ciclo. O ano 1974 empezan as actividades na Escola T\u00e9cnica Superior de Enxe\u00f1eiros de Cami\u00f1os, Canles e Portos de Barcelona. Dous anos m\u00e1is tarde, en marzo de 1976, cr\u00e9ase a Facultade de Inform\u00e1tica de Barcelona. En Terrassa cr\u00e9ase a Escola Universitaria de \u00d3ptica (EUOOT) a partir dunha Orde ministerial do 7 de outubro de 1977 e, dous anos m\u00e1is tarde, na Mancomunidade de Sabadell-Terrassa ponse en marcha a Escola T\u00e9cnica Superior de Arquitectura do Vall\u00e8s, que posteriormente, no ano 1991, trasl\u00e1dase \u00e1 localidade de Sant Cugat del Vall\u00e8s.\nOrganizaci\u00f3n territorial.\nA UPC ten presenza nas comarcas de Barcelona con instalaci\u00f3ns propias e campus nas seguintes cidades: Barcelona, Castelldefels, Igualada, Manresa, Matar\u00f3, Sant Cugat del Vall\u00e8s, Terrassa e Vilanova i la Geltr\u00fa.\nAdministraci\u00f3n.\nReitores.\nOs seguintes foron os reitores, desde a s\u00faa creaci\u00f3n como Universidade Polit\u00e9cnica de Barcelona (UPB)."}
{"id": "153468", "revid": "56817", "url": "https://gl.wikipedia.org/wiki?curid=153468", "title": "This Is My Truth Tell Me Yours", "text": "This Is My Truth Tell Me Yours \u00e9 o quinto \u00e1lbum de estudio da banfa galesa de rock alternativo Manic Street Preachers, editado o 14 de setembro de 1998 polo selo Epic Records. O disco ga\u00f1ou o premio ao mellor \u00e1lbum brit\u00e1nico nos Brit Awards de 1999."}
{"id": "153469", "revid": "85894", "url": "https://gl.wikipedia.org/wiki?curid=153469", "title": "A Ferrer\u00eda, Santo Andr\u00e9, As Nogais", "text": "A Ferrer\u00eda \u00e9 unha localidade pertencente \u00e1 parroquia de Santo Andr\u00e9 concello das Nogais. Dista da capital municipal 1\u00a0km sa\u00edndo pola N-VI en direcci\u00f3n \u00e1 Coru\u00f1a.\nAd\u00edcase principalmente \u00e1 agricultura. Entre os seus monumentos destacan as pontes sobre o regueiro de Santo Andr\u00e9 e a ponte sobre o r\u00edo Navia, que serve de linde entre o concello das Nogais e Becerre\u00e1. Do outro lado da ponte est\u00e1 A Ferrer\u00eda, na parroquia de Ag\u00fceira, do concello de Becerre\u00e1, constitu\u00edndo todo un mesmo n\u00facleo de poboaci\u00f3n pero pertencente a dous concellos."}
{"id": "153470", "revid": "1131", "url": "https://gl.wikipedia.org/wiki?curid=153470", "title": "Into the Void", "text": "\"Into the Void\" \u00e9 un sinxelo da banda estadounidense de rock industrial Nine Inch Nails, editado o 10 de xaneiro do 2000 como parte do seu \u00e1lbum \"The Fragile\". Foi rodado un videoclip para a canci\u00f3n dirixido por Walter Stern e Jeff Richter."}
{"id": "153479", "revid": "72012", "url": "https://gl.wikipedia.org/wiki?curid=153479", "title": "Pimp\u00edn real", "text": "O pimp\u00edn real (\"Fringilla montifringilla\") \u00e9 unha ave da familia Fringillidae.\nMorfolox\u00eda e H\u00e1bitos.\nA especie caracter\u00edzase por posu\u00edr un ventre branco, unhas \u00e1s escuras cunha franxa alar inferior esbrancuxada e unha superior laranxa, unha cabeza parda e un peteiro amarelo. A s\u00faa lonxitude oscila entre uns 14 e 16 cent\u00edmetros. \u00c9 menos com\u00fan c\u00f3 pimp\u00edn, m\u00e1is p\u00f3dese verse reunido en amplos flocos en Centroeuropa, sobre todo no inverno.\nO seu reclamo \u00e9 duro, nasal; o ch\u00edo, zumbante, tam\u00e9n nasal.\nO seu ni\u00f1o ten forma de cunca, forrado de liques, codias, ra\u00edces e talos, pelo e plumas; alberga de cinco a sete ovos, postos nunha ni\u00f1ada, de maio a xu\u00f1o.\nAlim\u00e9ntase de insectos e sementes, que captura no chan.\nDistribuci\u00f3n.\nAni\u00f1a na Escandinavia, nord\u00e9s de Europa e en gran parte da Rusia occidental, sendo o seu h\u00e1bitat predilecto os bosques caducifolios de bidueiros ou os bosques de con\u00edferas. \nEn inverno, realiza migraci\u00f3ns masivas do leste cara o oeste, chegando ata o extremo sur da Pen\u00ednsula Ib\u00e9rica. Durante o inverno prefire os bosques de faias, bidueiros e abetos; pode formar grupos, bandadas, enormes: de ducias a mill\u00f3ns de exemplares. Estes grupos buscan lugares illados do vento ou con temperaturas algo m\u00e1is suaves. Ademais estes grandes grupos melloran a eficiencia \u00e1 hora de buscar alimento e reducen os riscos ante posibles depredadores. \nDesco\u00f1\u00e9cense as s\u00faas din\u00e1micas migratorias, mais tense observado que adoitan migrar m\u00e1is cara \u00f3 sur en invernos moi fr\u00edos, e que as femias e os xuven\u00eds te\u00f1en tendencia a chegar a rexi\u00f3ns m\u00e1is meridionais c\u00f3s machos.\nNa pen\u00ednsula Ib\u00e9rica chega entre os meses de outubro e marzo. En Galicia, tr\u00e1tase dunha especie regular nos invernos, mais de n\u00famero escaso. Sendo frecuente que estes individuos se agrupen entre eles ou con outras especies de Frinx\u00edlidos, especialmente li\u00f1aceiros e pimp\u00edns. Tense observado que en Galicia, a especie conta con m\u00e1is efectivos nos meses de novembro a decembro, e que prefiren as comarcas agr\u00edcolas m\u00e1is interiores."}
{"id": "153480", "revid": "1308", "url": "https://gl.wikipedia.org/wiki?curid=153480", "title": "Fringilla montifringilla", "text": ""}
{"id": "153481", "revid": "89787", "url": "https://gl.wikipedia.org/wiki?curid=153481", "title": "Fringilla", "text": "Os pimp\u00edns son un grupo de aves pertencentes ao x\u00e9nero Fringilla, \u00fanicas especies na subfamilia \"Fringillinae\".\nAs tres especies alimentan aos seus pitos con insectos m\u00e1is que con sementes, e son: \nOs pimp\u00edns son paxaros sementeiros restrinxidos ao Viello Mundo. Estas aves te\u00f1en un voo intermitente: alternan aleteos con planeos; comen no chan.\nEn Galicia.\nEn Galicia existen 2 especies pertencentes \u00e1 familia dos frix\u00edlidos (\"Fringillidae\"), delas, unha p\u00f3dense atopar en Galicia durante todo o ano e a outra \u00e9 invernante no pa\u00eds."}
{"id": "153482", "revid": "1308", "url": "https://gl.wikipedia.org/wiki?curid=153482", "title": "Fringillinae", "text": ""}
{"id": "153484", "revid": "81969", "url": "https://gl.wikipedia.org/wiki?curid=153484", "title": "Sporting Clube de Portugal", "text": "O Sporting Clube de Portugal \u00e9 un club polideportivo da cidade de Lisboa, en Portugal. Fundado o 1 de xullo de 1906, o seu equipo de f\u00fatbol xoga na Primeira Liga.\nEstadio.\nO Estadio Jos\u00e9 Alvalade \u00e9 un estadio de f\u00fatbol situado no complexo deportivo \u00abAlvalade XXI\u00bb situado en Lisboa, capital de Portugal. O nome de Jos\u00e9 Alvalade \u00e9 en honra ao Vizconde de Alvalade, un dos fundadores do Sporting Clube de Portugal, club dono do estadio.\nA s\u00faa clasificaci\u00f3n como \"estadio de 5 estrelas\" por parte da UEFA perm\u00edtelle albergar as finais dos principais torneos de f\u00fatbol en Europa.\nPavill\u00f3n.\nO Pavilh\u00e3o Jo\u00e3o Rocha \u00e9 o pavill\u00f3n polideportivo do club, situado en Lisboa, capital de Portugal. O nome do pavill\u00f3n \u00e9 en honra a Jo\u00e3o Rocha, expresidente do club, que estivo no cargo desde setembro de 1973 ata outubro de 1986.\nMuseo.\nO Sporting Clube de Portugal ten m\u00e1is de 16.000 Copas no seu Museo."}
{"id": "153485", "revid": "56817", "url": "https://gl.wikipedia.org/wiki?curid=153485", "title": "Friends Will Be Friends", "text": "\"Friends Will Be Friends\" (en galego, \"Os amigos ser\u00e1n os amigos\") \u00e9 unha canci\u00f3n escrita por Freddie Mercury e John Deacon e realizada en 1986 polo grupo brit\u00e1nico Queen como parte do seu \u00e1lbum \"A Kind of Magic\".\nA canci\u00f3n foi lanzada como single o 9 de xu\u00f1o de 1986 e foi o tema #30 de Queen no Reino Unido. Ademais, a data coincidiou co inicio da xira Magic Tour.\nA canci\u00f3n alcanzou a posici\u00f3n #14 no Reino Unido."}
{"id": "153486", "revid": "10599", "url": "https://gl.wikipedia.org/wiki?curid=153486", "title": "Sporting de Portugal", "text": ""}
{"id": "153487", "revid": "10599", "url": "https://gl.wikipedia.org/wiki?curid=153487", "title": "Sporting de Lisboa", "text": ""}
{"id": "153488", "revid": "81969", "url": "https://gl.wikipedia.org/wiki?curid=153488", "title": "Sporting Clube de Braga", "text": "O Sporting Clube de Braga \u00e9 un equipo de f\u00fatbol da cidade de Braga, en Portugal. Fundouse en 1921 e compite na Primeira Liga.\nHistoria.\nActualmente o Sporting Clube de Braga est\u00e1 considerado entre os mellores equipos do f\u00fatbol portugu\u00e9s, a pesar de que o equipo non ga\u00f1ou unha soa liga, e que ten unicamente como t\u00edtulos importantes unha Copa de Portugal e unha Copa Intertoto da UEFA. O Braga sempre se mete entre os 5 mellores equipos da tempada (f\u00f3ra da 2007/2008 que quedaron en 7\u00ba lugar) e compl\u00edcalle moito aos \"Grandes de Portugal\", ademais de lograr ultimamente boas actuaci\u00f3ns na Copa da UEFA."}
{"id": "153489", "revid": "10599", "url": "https://gl.wikipedia.org/wiki?curid=153489", "title": "SC Braga", "text": ""}
{"id": "153490", "revid": "10599", "url": "https://gl.wikipedia.org/wiki?curid=153490", "title": "Sporting de Braga", "text": ""}
{"id": "153491", "revid": "12452", "url": "https://gl.wikipedia.org/wiki?curid=153491", "title": "Xo\u00e1n Calvino", "text": ""}
{"id": "153492", "revid": "81969", "url": "https://gl.wikipedia.org/wiki?curid=153492", "title": "Vit\u00f3ria Sport Clube", "text": "O Vit\u00f3ria Sport Clube, tam\u00e9n co\u00f1ecido como Vit\u00f3ria de Guimar\u00e3es, \u00e9 un club de f\u00fatbol portugu\u00e9s, da cidade de Guimar\u00e3es, no Distrito de Braga. Foi fundado en 1922 e xoga na Primeira Liga.\nHistoria.\nO Vit\u00f3ria de Guimar\u00e3es logrou unha gran tempada 2007\u201308 e clasificouse para a Liga de Campi\u00f3ns da UEFA, vindo de xogar a tempada anterior na Liga de Honra, a Segunda Divisi\u00f3n portuguesa.\nInchada.\nO equipo conta cunha das mellores inchadas da liga. Xa que logo dos \"tres grandes\" (FC Porto, SL Benfica e Sporting) foi o que conseguiu un maior seguimento por parte dos seus afeccionados durante toda a tempada 2007-2008, ata a s\u00faa media por xornada supera \u00e1 do SL Benfica e Sporting, vendendo 19.000 abonos por tempada."}
{"id": "153493", "revid": "10599", "url": "https://gl.wikipedia.org/wiki?curid=153493", "title": "Vit\u00f3ria de Guimar\u00e3es", "text": ""}
{"id": "153494", "revid": "10599", "url": "https://gl.wikipedia.org/wiki?curid=153494", "title": "Vitoria de Guimar\u00e3es", "text": ""}
{"id": "153495", "revid": "10599", "url": "https://gl.wikipedia.org/wiki?curid=153495", "title": "Vit\u00f3ria SC", "text": ""}
{"id": "153496", "revid": "88215", "url": "https://gl.wikipedia.org/wiki?curid=153496", "title": "Vit\u00f3ria Futebol Clube", "text": "O Vit\u00f3ria Futebol Clube, tam\u00e9n co\u00f1ecido como Vit\u00f3ria de Set\u00fabal, \u00e9 un equipo de f\u00fatbol de Set\u00fabal, en Portugal. Fundouse en 1910 e compite na Primeira Liga.\nUniforme.\nCabe resaltar que a cor p\u00farpura \u00e9 a cor principal na Her\u00e1ldica da cidade de Set\u00fabal."}
{"id": "153497", "revid": "10599", "url": "https://gl.wikipedia.org/wiki?curid=153497", "title": "Vit\u00f3ria de Set\u00fabal", "text": ""}
{"id": "153498", "revid": "10599", "url": "https://gl.wikipedia.org/wiki?curid=153498", "title": "Vit\u00f3ria FC", "text": ""}
{"id": "153499", "revid": "10599", "url": "https://gl.wikipedia.org/wiki?curid=153499", "title": "Vitoria de Set\u00fabal", "text": ""}
{"id": "153500", "revid": "23204", "url": "https://gl.wikipedia.org/wiki?curid=153500", "title": "Cubana de Aviaci\u00f3n", "text": "Cubana de Aviaci\u00f3n, S.A., co\u00f1ecida como \"Cubana\", \u00e9 a aeroli\u00f1a oficial de Cuba. A s\u00faa base de operaci\u00f3ns est\u00e1 no Aeroporto Internacional Jos\u00e9 Mart\u00ed, na Habana. Creouse en 1929 e opera a distintos destinos entre Am\u00e9rica, Europa e Asia.\nHistoria.\nCo\u00f1ecida popularmente como Cubana, fundouse o 8 de outubro de 1929, cando en Am\u00e9rica s\u00f3 exist\u00edan 8 aeroli\u00f1as e no resto do mundo 21 e tam\u00e9n fundadora da IATA. Comezou como Compa\u00f1\u00eda Cubana Nacional de Aviaci\u00f3n Curtiss amosando a s\u00faa asociaci\u00f3n co fabricante de avi\u00f3ns Curtiss. Iniciou os seus primeiros voos nacionais en 1930. En 1932 comprouna Pan Am, deixando f\u00f3ra a palabra Curtiss. En 1944 cambiouse novamente o nome, esta vez a Compa\u00f1\u00eda Cubana de Aviaci\u00f3n. Xa polo ano 1945 a maior\u00eda das acci\u00f3ns son mercadas por investidores cubanos, quedando as\u00ed Pan Am s\u00f3 co 42%. O primeiro voo internacional realizouse en 1946 a Miami, usando avi\u00f3ns DC-3. En xu\u00f1o de 1948 iniciou os seus voos transatl\u00e1nticos coa ruta A Habana-Madrid. En 1954 a compa\u00f1\u00eda pasou a ser enteiramente de propiedade cubana. En 1959, coa chegada da Revoluci\u00f3n, nacionalizouse e cambiouse o seu nome a Empresa Consolidada Cubana de Aviaci\u00f3n. A propiedade pertence \u00e1 Corporaci\u00f3n de Aviaci\u00f3n Civil de Cuba, S.A. (C.A.C.S.A) que depende do Instituto de Aeron\u00e1utica Civil de Cuba.\nActualmente Cubana de Aviaci\u00f3n \u00e9 a aeroli\u00f1a de bandeira en Cuba, adicada ao transporte de pasaxeiros, carga, correo e voos ch\u00e1rter. Conta con 32 sucursais no exterior e 13 oficinas en Cuba. A compa\u00f1\u00eda tam\u00e9n conta cun servizo de voos privados.\nA principios de 2008 a Uni\u00f3n Europea publicou unha lista negra de compa\u00f1\u00edas a\u00e9reas e aeronaves que ter\u00edan prohibido operar en calquera dos seus pa\u00edses membros, as\u00ed como sobrevoar o seu espazo a\u00e9reo. Debido \u00e1 s\u00faa maior siniestralidade, comparada con outras compa\u00f1\u00edas a\u00e9reas, Cubana de Aviaci\u00f3n \u00eda ser inclu\u00edda en dita lista, por\u00e9n finalmente non foi inclu\u00edda ao alcanzarse un acordo que obrigaba a Cubana de Aviaci\u00f3n a modificar os seus procedementos de mantemento e operaci\u00f3n coa fin de mellorar a s\u00faa seguridade.\nDestinos.\nDestinos internacionais.\nPr\u00f3ximas rutas.\nAg\u00e1rdase que en 2010 Cubana de Aviaci\u00f3n comece a voar cara a Luanda (Angola) e \u00e1 Paz (Bolivia).\nTam\u00e9n entra nos plans da compa\u00f1\u00eda retomar os voos a Lima (Per\u00fa) dependendo do \u00e9xito da operaci\u00f3n de TACA na ruta Lima-A Habana-Lima. Do mesmo xeito, a finais de 2010 establecerase a ruta Camag\u00fcey-Madrid.\nFrota.\nA frota de Cubana de Aviaci\u00f3n est\u00e1 composta por:\nCompa\u00f1\u00edas asociadas.\nAdemais de Cubana de Aviaci\u00f3n, existen outras pequenas aeroli\u00f1as nacionais funcionando actualmente en Cuba:"}
{"id": "153504", "revid": "89787", "url": "https://gl.wikipedia.org/wiki?curid=153504", "title": "\u00dabalo", "text": "O \u00fabalo ou pincaouro com\u00fan (\"Spinus spinus\", antes \"Carduelis spinus\") \u00e9 un pequeno paseriforme da familia dos frinx\u00edlidos. \u00c9 moi com\u00fan en Europa e Asia. En Galicia \u00e9 escaso e aparece principalmente en inverno. Enc\u00f3ntrase en \u00e1reas forestais, tanto de con\u00edferas coma de bosque mixto, onde se alimenta de sementes de todos os tipos, especialmente de amieiros e de con\u00edferas.\nPode distinguirse doutros frinx\u00edlidos similares pola cor da plumaxe. As partes superiores son verdes cincentas e as inferiores brancas con vetas cincentas. As \u00e1s son negras cunha viva barra amarela e a cola \u00e9 negra con laterais amarelos. O macho ten unha cara e peito principalmente amarelos, cun n\u00edtido p\u00edleo negro. As femias e xoves te\u00f1en unha cabeza verde cincenta e sen p\u00edleo. \u00c9 unha ave confiada, sociable e activa. A s\u00faa canci\u00f3n \u00e9 unha agradable mestura de ch\u00edos e trilos. Por estas raz\u00f3ns cr\u00edase a mi\u00fado en catividade.\nEstas aves te\u00f1en un padr\u00f3n migratorio pouco com\u00fan, xa que cada poucos anos en inverno migran ao sur en grandes cantidades. As raz\u00f3ns para este comportamento non se co\u00f1ecen, pero pode estar relacionado con factores clim\u00e1ticos e, sobre todo, coa dispo\u00f1ibilidade de alimento. Deste modo, as poboaci\u00f3ns invernantes poden prosperar onde a comida \u00e9 abondosa. Este pequeno pimp\u00edn alim\u00e9ntase facendo acrobacias, \u00e1s veces colgando boca abaixo como alg\u00fans p\u00e1ridos do x\u00e9nero \"Baeolophus\". Visita os comedeiros para aves colocados en xard\u00edns.\nTaxonom\u00eda e sistem\u00e1tica.\nO \u00fabalo foi primeiramente descrito por Linnaeus na 10\u00aa edici\u00f3n da s\u00faa obra Sytema Naturae en 1758 co nome \"Fringilla spinus\". En 1760, Brisson describiu o x\u00e9nero \"Carduelis\", no que esta especie foi situado. Recentes estudos taxon\u00f3micos fixeron que se acabase situando no x\u00e9nero \"Spinus\".\nO nome cient\u00edfico \"Spinus\" procede da palabra do grego antigo \"spinos\", que era o nome dun paxaro non ben identifcado.\nMalia vivir nunha ampla \u00e1rea \u00e9 unha especie monot\u00edpica, \u00e9 dicir, non ten subespecies. Isto pode explicarse por diversos factores, como a variabilidade espacial dos individuos nas \u00e1reas reprodutoras ao longo dos anos, a grande \u00e1rea de invernada, que sup\u00f3n un constante intercambio xen\u00e9tico, e que as femias fan varias postas de ovos en cada estaci\u00f3n reprodutora, cada unha en distinto lugar.\nA filoxenia moderna da especie obtiv\u00e9rona Antonio Arnaiz-Villena et al.\nEvoluci\u00f3n.\nEsta ave pode chegar a Am\u00e9rica tanto desde Asia coma desde Europa (v\u00eda Groenlandia/Islandia). \u00c9 a especie existente parental dunha das tres radiaci\u00f3ns evolutivas de Spinus/Carduelis en Norteam\u00e9rica dos pimp\u00edns atriceps, pinus e dominicenses. Foi rexistrada nas illas Aleutianas e na parte leste de Norteam\u00e9rica na pen\u00ednsula do Labrador e desembocadura do r\u00edo San Lourenzo (Canad\u00e1). Isto abre a posibilidade de que esta ave tivese entrado (ou quizais a\u00ednda estea entrando) en Am\u00e9rica a trav\u00e9s de Groenlandia/Islandia desde o oeste de Europa.\nDescrici\u00f3n.\n\u00c9 un paxaro pequeno de cola curta de 11 a 12,5\u00a0cm de lonxitude, cunha envergadura alar de 20 a 23\u00a0cm. Pesa entre 10 18\u00a0g.\nPresenta dimorfismo sexual. O macho ten un dorso verde cincento e unha mitra amarela; os laterais da cola son amarelos e o extremo \u00e9 negro; as \u00e1s son negras cunha distintiva banda alar amarela; o seu peito \u00e9 amarelado e faise branco e con raias en direcci\u00f3n \u00e1 cloaca; ten un papo negro e na s\u00faa cabeza ten d\u00faas zonas aur\u00edculares amarelas e un p\u00edleo nego. A cantidade de cor negra na zona do papo \u00e9 moi variable entre os machos e o tama\u00f1o do papo foi relacionado coa dominancia nunha bandada. A plumaxe da femia \u00e9 m\u00e1is oliv\u00e1cea que a do macho, con p\u00edleo e aur\u00edculas verdosas e papo branco e unha mitra amarela abrancazada lixeiramente con li\u00f1as, amarela no supercilio e nos laterais do peito. Os xoves te\u00f1en unha coloraci\u00f3n similar \u00e1 das femias, con cores pardas e unha plumaxe m\u00e1is apagada. A cor de fondo das partes inferiores do \u00fabalo \u00e9 normalmente branca. As barras alares do \u00fabalo son anchas e amarelas (cos extremos brancos) e o peteiro \u00e9 curto cun culmen algo curvado. A forma do peteiro est\u00e1 determinada polos seus h\u00e1bitos de alimentaci\u00f3n. \u00c9 forte, a\u00ednda que tam\u00e9n delgado para poder apa\u00f1ar as sementes das cales se alimenta. As patas e p\u00e9s son mar\u00f3ns escuros e os ollos son negros.\nTen unha forma de voar r\u00e1pida e directa que \u00e9 similar \u00e1 doutros pimp\u00edns.\n\u00c9 doado de reco\u00f1ecer, pero nalg\u00fans casos pode condundirse con outros pimp\u00edns como o verderolo serrano, especies de \"Chloris\" ou o xir\u00edn com\u00fan.\nDistribuci\u00f3n e h\u00e1bitat.\nEsta especie pode encontrarse ao longo de gran parte de Eurasia e o norte de \u00c1frica. A s\u00faa \u00e1rea de reproduci\u00f3n est\u00e1 separada en d\u00faas zonas, a cada lado da ecozona do Pale\u00e1rtico: a costa leste de Asia e a parte central e setentrional de Europa.\nEstas aves poden encontrarse durante todo o ano en Europa central e algunhas cadeas monta\u00f1osas no sur do continente. Est\u00e1 presente no norte de Escandinavia e en Rusia e pasa o inverno na cunca do Mediterr\u00e1neo e na \u00e1rea arredor do mar Negro. En Galicia \u00e9 escaso e aparece principalmente en inverno. Na China reprod\u00facese nas monta\u00f1as Khingan de Mongolia Interior e na provincia de Jiangsu; pasa o ver\u00e1n no T\u00edbet, Taiw\u00e1n, os vales do curso inferior do r\u00edo Yangtse e na costa sueste.\nO \u00fabalo pode verse ocasionalmente en Norteam\u00e9rica. Existe tam\u00e9n unha especie similar e moi emparentada norteamericana, o \"Spinuns pinus\".\nA s\u00faa distribuci\u00f3n estacional est\u00e1 tam\u00e9n marcada polo feito de que a especie segue un padr\u00f3n migratorio an\u00f3malo. Cada poucos anos migra ao sur en grandes cantidades e as poboaci\u00f3ns invernantes da pen\u00ednsula Ib\u00e9rica aumentan considerablemente. Isto tratouse de explicar mediante diversas teor\u00edas, unha das cales suxire que a migraci\u00f3n acontece nos anos nos que o \"Picea abies\" (abeto vermello) produce abundantes sementes no centro e norte de Europa, causando un incremento das poboaci\u00f3ns. Unha teor\u00eda alternativa \u00e9 que se produce unha gran migraci\u00f3n cando o seu alimento preferido, as sementes de amieiro ou bidueiro, escasea. Esta especie forma grandes bandadas f\u00f3ra da estaci\u00f3n reprodutora, mestur\u00e1ndose frecuentemente cos \"Acanthis\" (li\u00f1aceiros).\n\u00c9 un paxaro que non permanece longo tempo na mesma \u00e1rea sen\u00f3n que var\u00eda as \u00e1reas que usa para a reproduci\u00f3n, alimentaci\u00f3n e invrnada dun ano para outro.\nO seu h\u00e1bitat son as \u00e1reas forestais de determinada altitude nun lado das monta\u00f1as, xa que te\u00f1en predilecci\u00f3n polas ladeiras h\u00famidas. Os bosques de con\u00edferas, especialmente de piceas, son os seus favoritos para a reproduci\u00f3n. Constr\u00fae o ni\u00f1o nunha \u00e1rbore, po\u00f1endo de 2 a 6 ovos. Tam\u00e9n se reproduce en bosques mixtos; mentres que para pasar o inverno prefire zonas agr\u00edcolas con colleitas ou restroballos e \u00e1reas que te\u00f1an \u00e1rbores con abundantes sementes.\nComportamento e ecolox\u00eda.\nSon paxaros moi activos e inquietos. Son tam\u00e9n moi sociais, formando pequenas bandadas cohesionadas, especialmente en outono e inverno. Conf\u00edan bastante nos humanos, e \u00e9 posible ollalos a curta distancia. Por\u00e9n, durante a estaci\u00f3n reprodutora, son moito m\u00e1is t\u00edmidos, solitarios e dif\u00edciles de observar. Por esta raz\u00f3n, en Alema\u00f1a hai unha lenda que di que os \u00fabalos gardan unha pedra m\u00e1xica nos seus ni\u00f1os que os fai invisibles. \u00c9 unha das poucas especies que se describiu que ten o comportamento de \"aloalimentaci\u00f3n\", que consiste en que exemplares subodinados (do mesmo sexo) regurxitan alimento para os membros dominantes do grupo, o cal cre unha forte cohesi\u00f3n nas bandadas e implica unha estrutura xer\u00e1rquica dentro do grupo.\nAlimentaci\u00f3n.\nO \u00fabalo \u00e9 principalmente gran\u00edvoro, a\u00ednda que var\u00eda a s\u00faa dieta dependendo da estaci\u00f3n. Alim\u00e9ntase nas \u00e1rbores e evita comer no chan.\nEn outono e inverno a s\u00faa dieta est\u00e1 baseada en sementes de \u00e1rbores caducas como o bidueiro e sobre todo o amieiro. Tam\u00e9n visitan \u00e1reas cultivadas e prados, onde se unen a outros pimp\u00edns para comer sementes de varias \"Compositae\", como cardos, mexac\u00e1ns, \"Artemisia\", \"Centaurea\" e outras plantas herb\u00e1ceas como abelouras, herba ulmeira e \"Rumex\".\nEn primavera, durante a estaci\u00f3n reprodutora, enc\u00f3ntranse en bosques de con\u00edferas. Nese momento o seu alimento bas\u00e9ase en sementes desas \u00e1rbores, especialmente das dos x\u00e9neros \"Abies\", \"Picea\" e \"Larix\". Tam\u00e9n se alimentan de sementes de olmos e chopos. Cando alimentan as cr\u00edas comen m\u00e1is insectos, principalmente escaravellos, xa que as prote\u00ednas que conte\u00f1en son necesarias para o crecemento dos pitos. En ver\u00e1n a alimentaci\u00f3n \u00e9 m\u00e1is variada, engadindo outras plantas herb\u00e1ceas \u00e1 s\u00faa dieta de sementes de con\u00edferas: \"Chenopodium\" e outras Compositae.\nReproduci\u00f3n.\nAs parellas f\u00f3rmanse xeralmente durante o per\u00edodo invernal antes da migraci\u00f3n. Os machos compiten agresivamente polas femias. Como parte do cortexo o macho esponxa as plumas e o p\u00edleo e mitra, aparentando ser m\u00e1is grande, e estende a cola e canta repetidamente. Tam\u00e9n fan un voo de apareamento de \u00e1rbore en \u00e1rbore, a\u00ednda que non \u00e9 tan atractivo como o voo doutros pimp\u00edns. Constr\u00faen un ni\u00f1o que est\u00e1 xeralmente localizado no extremo dunha p\u00f3la relativamente alta dunha con\u00edfera, para que quede razoablemente oculto e sexa dif\u00edcil de ver. Na pen\u00ednsula Ib\u00e9rica fai os ni\u00f1os en \"Abies alba\", \"Pinus sylvestris\" e \"Pinus nigra\". Forman pequenas colonias de ata seis parellas cos ni\u00f1os situados uns preto dos outros. O ni\u00f1o \u00e9 pequeno e con forma de copa. Est\u00e1 feito de tali\u00f1os, herbas secas, musgo e liques e forrado de penuxe.\nA primeira rolada de pitos nace a metade de abril. A femia pon de 2 a 6 ovos. Os ovos son brancos ou lixeiramente grises ou azul claros, cunhas poucas manchas marr\u00f3ns e son dun tama\u00f1o aproximado de 16,5 \u00d7 12\u00a0mm. Chocan os ovos durante de 10 a 14 d\u00edas, do cal se encarga soamente a femia. Os polos son altriciais e nid\u00edcolas. Abandonan o ni\u00f1o pasados 15 d\u00edas cando est\u00e1n semiemplumados. Despois permanecen preto da \u00e1rea de nidaci\u00f3n durante case un mes, e cando a s\u00faa plumaxe xa est\u00e1 completa disp\u00e9rsanse. O \u00fabalo normalmente realiza unha segunda posta a partir da metade de xu\u00f1o ata a metade de xullo.\nVocalizaci\u00f3ns.\nEsta ave ten d\u00faas chamadas, ambas potentes, unha \u00e9 descendente e a outra ascendente, os seus sons onomatopeicos soan como un \"tilu\" e \"tlui\". En ocasi\u00f3ns tam\u00e9n fan un \u00e1spero renxido repenicante.\nA canci\u00f3n \u00e9 similar \u00e1 doutros pimp\u00edns, un flu\u00eddo e r\u00e1pido ch\u00edo e trilo de longa duraci\u00f3n, que \u00e9 \u00e1s veces interrompido por outro m\u00e1is forte de s\u00edlaba curta. Cantan todo o ano e a mi\u00fado en grupos.\nStatus e conservaci\u00f3n.\nA poboaci\u00f3n mundial de \u00fabalos est\u00edmase entre 20 e 36 mill\u00f3ns. A poboaci\u00f3n europea calc\u00falase entre 2,7 e 15 mill\u00f3ns de parellas. Non parece haber un declive importante nos efectivos da poboaci\u00f3n e por esta raz\u00f3n a IUCN considera que o seu status de conservaci\u00f3n \u00e9 o de \"especie pouco preocupante\". O \u00fabalo figura no Anexo II da Convenci\u00f3n de Berna como ave protexida.\nRelaci\u00f3ns cos humanos.\nComo outras especies do seu x\u00e9nero o \u00fabalo \u00e9 moi valorado polos criadores de aves como ave dom\u00e9stica pola s\u00faa canci\u00f3n e aparencia. Non necesita coidados espec\u00edficos e ad\u00e1ptase ben \u00e1 catividade, a\u00ednda que non se reproduce ben en catividade. Non hai doenzas espec\u00edficas que o afecten, pero pode mostrar certas patolox\u00edas intestinais asociadas cunha dieta pobre. Vive entre 11 e 14 anos en catividade, en forte contraste cos 2 ou 3 anos que se cre vive na natureza.\nPode hibridarse con alg\u00fans outros pimp\u00edns, por exemplo os canarios, dando lugar a unha forma intermedia. Nalgunhas zonas os individuos que se poden encontrar son resultado de escapes ou liberaci\u00f3ns de aves cativas.\nRepresentaci\u00f3ns culturais.\nPolonia, Xibraltar, Ben\u00edn e B\u00e9lxica emitiron selos de correos coa imaxe do \u00fabalo.\nEn San Petersburgo hai unha estatua dun \u00fabalo, porque as s\u00faas cores son as mesmas que as do uniforme utilizado polos estudantes dunha escola de elite da cidade. Estes estudantes son co\u00f1ecidos como os \"sobriquet\" (\u00fabalos en ruso). Este termo foi popularizado pola canci\u00f3n rusa \"Chizhik-Pyzhik\". Desde 1994 hai unha estatua dun \u00fabalo no dique preto da Primeira ponte dos enxe\u00f1eiros, a\u00ednda que foi roubada e susbtitu\u00edda moitas veces."}
{"id": "153505", "revid": "1576", "url": "https://gl.wikipedia.org/wiki?curid=153505", "title": "Carduelis spinus", "text": ""}
{"id": "153506", "revid": "75439", "url": "https://gl.wikipedia.org/wiki?curid=153506", "title": "Falc\u00f3ns", "text": "Os falc\u00f3nidos (Falconidae) son un clado de aves rapaces di\u00farnas que incl\u00fae aproximadamente 60 especies como os falc\u00f3ns e caracaras ou caranchos. A diferenza doutros Falconiformes, como os Accipitridae, ademais das poutas, empregan o peteiro para matar \u00e1s s\u00faas presas, para o que dispo\u00f1en dunha protuberancia c\u00f3rnea no peteiro superior, preto da comisura, co\u00f1ecida como dente de falc\u00f3n.\nCladograma baseado en Griffiths \"et al.\" (2004)."}
{"id": "153507", "revid": "1308", "url": "https://gl.wikipedia.org/wiki?curid=153507", "title": "Falconidae", "text": ""}
{"id": "153508", "revid": "736", "url": "https://gl.wikipedia.org/wiki?curid=153508", "title": "Falco", "text": ""}
{"id": "153510", "revid": "5863", "url": "https://gl.wikipedia.org/wiki?curid=153510", "title": "Muxe'", "text": "Nos pobos zapotecas do val central de Oaxaca, M\u00e9xico, ch\u00e1manse muxe' ou mushe \u00e1s persoas que aparentan ser predominantemente homes pero exhiben certas caracter\u00edsticas femininas. Os muxe' desempe\u00f1an un rol sexual correspondente a un terceiro x\u00e9nero, que estar\u00eda a medio cami\u00f1o entre o rol masculino e o feminino e con caracter\u00edsticas de cada un deles. Nas actuais poboaci\u00f3ns zapotecas p\u00f3dense encontrar a\u00ednda vestixios da tolerancia e da aceptaci\u00f3n que os muxes recib\u00edan antes da conquista, se ben agora a homosexualidade nesta rexi\u00f3n est\u00e1 tan estigmatizada como noutras partes do pa\u00eds.\nCaracter\u00edsticas.\nCrese que o termo \"muxe\"' ven da palabra espa\u00f1ola \"mujer\", que significa muller, nunha derivaci\u00f3n fon\u00e9tica que os zapotecas empezaron a usar no s\u00e9culo XVI.\nCabe notar que o n\u00facleo da cultura zapoteca era a unidade familiar organizada nun sistema similar ao matriarcado. Os homes fac\u00edanse cargo de cazar, cultivar a terra e tomar decisi\u00f3ns pol\u00edticas, mentres que as mulleres controlaban o comercio e as decisi\u00f3ns econ\u00f3micas. Un muxe' pod\u00eda participar en decisi\u00f3ns que polo xeral se reservaban para as mulleres da familia.\nTradicionalmente alg\u00fans muxe' tam\u00e9n ti\u00f1an o rol de iniciar sexualmente aos rapaces adolescentes, xa que non era socialmente aceptado que as mozas novas perderan a virxindade antes do matrimonio. Noutras culturas desta rexi\u00f3n existiron grupos que cumpr\u00edan funci\u00f3ns similares de \"terceiro sexo,\" como no caso dos \"biza\u2019ah\" de Teotitl\u00e1n. A\u00ednda que a actitude dos muxe' \u00e9 tradicionalmente andr\u00f3xina, adoitan ter unha aparencia m\u00e1is masculina que feminina, sobre todo no vestir. O status do muxe' \u00e9 reco\u00f1ecido durante a s\u00faa infancia. Dende a \u00e9poca precolombiana, os zapotecas consideraban aos muxe' parte dun terceiro sexo. Con frecuencia o muxe' adopta o papel pasivo-penetrado nas relaci\u00f3ns sexuais con homes que cos que, \u00e1s veces, formaban unha parella mon\u00f3gama. Outros viv\u00edan en grupos e outros casaban con mulleres e ti\u00f1an fillos.\nPapel social.\nUn estudo antropol\u00f3xico encontrou que aproximadamente o 6 por cento da poboaci\u00f3n masculina do Istmo de Tehuantepec estaba composta por persoas muxe'. Hoxe en d\u00eda os muxe' adoitan formar parellas temporais con outros homes, as relaci\u00f3ns estables a longo prazo non son moi com\u00fans e \u00e9 extremadamente raro que formen parellas con mulleres.\nNunha familia tradicional, o muxe a\u00ednda adoita ser considerado pola s\u00faa nai como \"o mellor dos seus fillos\", xa que o fillo muxe nunca abandona aos pais nos momentos dif\u00edciles da vida: a vellez e as enfermidades. A diferenza dos fillos heterosexuais que casan e van formar outro n\u00facleo familiar que necesita coidados, o fillo muxe' queda na casa ou regresa cando \u00e9 necesitado. Por iso os muxe' representan para as s\u00faas nais tanto unha seguridade econ\u00f3mica como un apoio moral, sobre todo cando en idade madura quedan soas. Nalg\u00fans casos, cando fan falta fillas e un fillo home non expresa a \"natural\" agresividade dos homes, a mesma nai cr\u00eda ao cativo favorecendo unha serie de comportamentos atribu\u00eddos socialmente \u00e1s nenas. Por iso non \u00e9 raro ver aos nenos muxe' menores de dez anos acompa\u00f1ando \u00e1 nai a vender no mercado ou aprendendo dela a bordar.\nNo 2003 a activista Amaranta G\u00f3mez Regalado, unha muxe' de 25 anos de idade, chamou a atenci\u00f3n dos medios de comunicaci\u00f3n internacionais coa s\u00faa candidatura ao congreso unicameral do estado de Oaxaca. G\u00f3mez Regalado contin\u00faa participando en varios proxectos en pro da comunidade LGTB e \u00e9 membro do Comit\u00e9 Estatal Contra a Homofobia. No 2005 a directora mexicana Alejandra Islas filmou un documental en Juchit\u00e1n de Zaragoza titulado \"Muxes: Aut\u00e9nticas, intr\u00e9pidas y buscadoras de peligro\", que foi ben acollido en varios festivais internacionais. Tras a estrea do documental, a cadea de televisi\u00f3n de Juchit\u00e1n emitiu debates sobre o dereito dos muxe' a vestir a indumentaria tradicional e se iso implica que se lles de be dar o mesmo trato que \u00e1s mulleres. Al\u00e9n destes debates, a apertura da discusi\u00f3n de temas sexuais levou a que en Juchit\u00e1n se leven a cabo continuamente campa\u00f1as de informaci\u00f3n sobre sexualidade, prevenci\u00f3n de doenzas de transmisi\u00f3n sexual e prevenci\u00f3n de embarazos non desexados entre os novos."}
{"id": "153511", "revid": "27155", "url": "https://gl.wikipedia.org/wiki?curid=153511", "title": "Declinaci\u00f3n do lat\u00edn", "text": "A declinaci\u00f3n do lat\u00edn \u00e9 o conxunto de formas en que se declinan os substantivos, adxectivos, pronomes e outras categor\u00edas de palabras na lingua latina. En lat\u00edn, a declinaci\u00f3n dunha palabra serve para indicar a funci\u00f3n e o n\u00famero gramatical. Hai cinco declinaci\u00f3ns, que est\u00e1n numeradas e agrupadas segundo a terminaci\u00f3n e o seu x\u00e9nero gramatical. Os diferentes casos expr\u00e9sanse por medio dun sufixo (ou morfema gramatical) inclu\u00eddo \u00f3 remate de da palabra. A flexi\u00f3n das palabras dentro dunha mesma declinaci\u00f3n var\u00eda segundo o seu x\u00e9nero gramatical: masculino, feminino ou neutro.\nCada un dos seis casos ten unha funci\u00f3n principal e unha serie de funci\u00f3ns secundarias, que poden ter unha semellanza gramatical coa funci\u00f3n principal ou non. Este sistema de casos do lat\u00edn influ\u00edu na gram\u00e1tica das linguas rom\u00e1nicas (as linguas que descenden do lat\u00edn). Algunhas, coma o roman\u00e9s, a\u00ednda conservan un sistema de casos hoxe en d\u00eda, mentres que outras, coma o catal\u00e1n, s\u00f3 conservan alg\u00fans vestixios.\nAs declinaci\u00f3ns.\nEn lat\u00edn existen cinco declinaci\u00f3ns, posto que dependendo da vogal tem\u00e1tica existen distintos morfemas flexivos para un mesmo caso. As distintas declinaci\u00f3ns agrup\u00e1ronse segundo a vogal tem\u00e1tica do nome xa en \u00e9poca romana do seguinte xeito:\nOs casos da declinaci\u00f3n.\nCada declinaci\u00f3n presenta sete casos con variantes morfol\u00f3xicas distintas para cada un segundo o seu n\u00famero (singular ou plural) e o seu x\u00e9nero (masculino,feminino ou neutro). Dende un punto de vista sincr\u00f3nico p\u00f3dese producir un fen\u00f3meno de am\u00e1lgama (que diferentes casos presenten o mesmo morfema flexivo). Os casos en lat\u00edn son:\nOs morfemas flexivos das declinaci\u00f3ns.\nOs morfemas flexivos de cada caso eng\u00e1dense a ra\u00edz da palabra por sufixaci\u00f3n. Segundo os casos, o x\u00e9nero e o n\u00famero estes son os morfemas flexivos:\nTerceira declinaci\u00f3n.\nA terceira declinaci\u00f3n presenta variaci\u00f3ns segundo a palabra sexa paris\u00edlaba (temas en consoante) ou imparis\u00edlaba (temas en -i). Esta nomenclatura d\u00e9bese a que as palabras chamadas imparis\u00edlabas te\u00f1en distinto n\u00famero de s\u00edlabas no nominativo que no xenitivo, as paris\u00edlabas o mesmo.\nDeclinaci\u00f3n imparis\u00edlaba.\n\u00a8As palabras con tema en -p, -b, -c, -g, -t, -d forman o nominativo e o vocativo co morfema -s. (Exemplo: plebs, plebis; \"legs\" &gt; lex, legis). As palabras con tema en -l, -r, -n ou -s non toman ningunha desinencia no nominativo e no vocativo."}
{"id": "153512", "revid": "5749", "url": "https://gl.wikipedia.org/wiki?curid=153512", "title": "Vellez", "text": ""}
{"id": "153514", "revid": "5749", "url": "https://gl.wikipedia.org/wiki?curid=153514", "title": "Mushe", "text": ""}
{"id": "153516", "revid": "1131", "url": "https://gl.wikipedia.org/wiki?curid=153516", "title": "Me\u00f1aka", "text": "Me\u00f1aka \u00e9 un concello da provincia de Biscaia, no Pa\u00eds Vasco, pertencente \u00e1 comarca de Uribe.\nBarrios.\nO concello de Me\u00f1aka est\u00e1 formado por tres barrios:"}
{"id": "153518", "revid": "839", "url": "https://gl.wikipedia.org/wiki?curid=153518", "title": "Barcelona Dragons", "text": "O Barcelona Dragons foi un equipo catal\u00e1n de f\u00fatbol americano con sede na cidade de Barcelona, que competiu na World League of American Football e na NFL Europa entre 1991 e 2003. Foi o \u00fanico club da Pen\u00ednsula de f\u00fatbol americano profesional que participou en competici\u00f3ns da NFL. O maior \u00e9xito dos Barcelona Dragons foi a conquista da World Bowl en 1997 da man do Quarterback Jon Kitna (posteriormente nos Detroit Lions).Tam\u00e9n foron finalistas na World Bowl do '91, na que perderon fronte aos London Monarchs en Wembley por 21-0, na World Bowl do '99, na que perderon contra Frankfurt Galaxy 38-24 e na World Bowl do 2001, na que ser\u00eda a s\u00faa \u00faltima opci\u00f3n de levarse un t\u00edtulo e na que perderon contra Berlin Thunder 24-17.\nHistoria.\nCreado en 1991, foi un dos oito clubs fundadores da divisi\u00f3n europea da NFL. Entre 1991 e 2001 o seu nome oficial foi Barcelona Dragons. Durante eses 10 primeiros anos ti\u00f1a a s\u00faa sede no Estadio Ol\u00edmpico Llu\u00eds Companys de Barcelona, onde disputou t\u00f3dolos seus partidos como local.\nNo 2001 firmou un acordo co F\u00fatbol Club Barcelona, ao que se asociou como club filial. Pasou a denominarse FC Barcelona Dragons e a disputar os seus partidos no Mini Estadi, instalaci\u00f3n do FC Barcelona. Ademais, o vestiario do equipo incorporou o escudo do FC Barcelona e as cores do conxunto azulgrana, co obxectivo de aproximarse ao sentimento dos seareiros do club cul\u00e9 e ga\u00f1ar espectadores. A pesar disto, nos seus dous \u00faltimos anos a media de espectadores non superou a cifra de 10\u00a0000 por partido, e a Asociaci\u00f3n de Propietarios de equipos da NFL decidiu trasladar a franqu\u00eda a Colonia (Alema\u00f1a), co nome de Cologne Centurions.\nO adestrador en xefe dos Barcelona Dragons durante os seus doce anos de existencia foi o norteamericano \"Cowboy\" Jack Bicknell. O seu alcume foi traducido como \"El Caballero\" (literalmente \"O Cabaleiro\" en castel\u00e1n). De 1991 a 2002, Seymour \"Red\" Kelin foi o responsable das labores defensivas."}
{"id": "153521", "revid": "56817", "url": "https://gl.wikipedia.org/wiki?curid=153521", "title": "Miss World", "text": "\"Miss World\" \u00e9 o quinto sinxelo da banda estadounidense de rock alternativo Hole, editado en abril de 1994 como parte do seu segundo \u00e1lbum \"Live Through This\"."}
{"id": "153522", "revid": "56817", "url": "https://gl.wikipedia.org/wiki?curid=153522", "title": "Beautiful Son", "text": "\"Beautiful Son\" \u00e9 o cuarto sinxelo da banda estadounidense de rock alternativo Hole, editado en abril de 1993 polo selo City Slang."}
{"id": "153523", "revid": "56817", "url": "https://gl.wikipedia.org/wiki?curid=153523", "title": "\u00bfQui\u00e9nes somos? \u00bfDe d\u00f3nde venimos? \u00bfAd\u00f3nde vamos?", "text": " \n\u00bfQui\u00e9nes somos? \u00bfDe d\u00f3nde venimos? \u00bfAd\u00f3nde vamos? \u00e9 un \u00e1lbum recompilatorio da banda viguesa Siniestro Total editado polo selo DRO no ano 2002. Est\u00e1 formado por 3 CDs nos que fai un repaso a toda a s\u00faa discograf\u00eda, incl\u00faense colaboraci\u00f3ns da banda a varios discos colectivos, temas en directo e canci\u00f3ns revisadas con outros artistas e m\u00fasicos.\nListaxe de canci\u00f3ns.\nDisco 1: \u00bfQui\u00e9nes somos?\nCont\u00e9n material recente da banda no momento da edici\u00f3n, as colaboraci\u00f3ns para \"El D\u00eda de la Bestia\" e a homenaxe a Rosendo, as canci\u00f3ns para o Xabar\u00edn Club e parte da actuaci\u00f3n do 5 de agosto de 2000 no Parque de Castrelos de Vigo, que contou coa participaci\u00f3n do Coro Cl\u00e1sico de Vigo, Los Metales Preciosos, os Magical Brothers, R\u00f3mulo Sanjurjo e o actor Manuel Manqui\u00f1a.\nDisco 2: \u00bfDe d\u00f3nde venimos?\nTr\u00e1tase dunha antolox\u00eda cronol\u00f3xica de temas dos anos oitenta, dende o seu primeiro EP \"Ayudando a los enfermos\" de 1982 ata o \u00e1lbum \"En beneficio de todos\" de 1990.\nDisco 3: \u00bfAd\u00f3nde vamos?\nTemas da banda revisados con outros artistas e m\u00fasicos."}
{"id": "153524", "revid": "56817", "url": "https://gl.wikipedia.org/wiki?curid=153524", "title": "Violet", "text": "\"Violet\" \u00e9 o s\u00e9timo sinxelo da banda estadounidense de rock alternativo Hole, editado en xaneiro de 1995 como parte do seu \u00e1lbum \"Live Through This\"."}
{"id": "153525", "revid": "56817", "url": "https://gl.wikipedia.org/wiki?curid=153525", "title": "Softer, Softest", "text": "\"'Softer, Softest'\" \u00e9 o oitavo sinxelo da banda estadounidense de rock alternativo Hole, editado en decembro de 1995 como parte do seu \u00e1lbum \"Live Through This\"."}
{"id": "153527", "revid": "56817", "url": "https://gl.wikipedia.org/wiki?curid=153527", "title": "Retard Girl", "text": "\"Retard Girl\" \u00e9 o sinxelo de estrea da banda estadounidense de rock alternativo Hole, lanzado en abril de 1990. \"Retard Girl\" e as demais canci\u00f3ns inclu\u00eddas no sinxelo estaban inclu\u00eddas no EP da banda \"The First Session\"."}
{"id": "153528", "revid": "56817", "url": "https://gl.wikipedia.org/wiki?curid=153528", "title": "Dicknail", "text": "\"Dicknail\" \u00e9 o segundo sinxelo da banda estadounidense de rock alternativo Hole, editado no mes de marzo de 1991 polo selo Sub Pop. O tema aparecer\u00eda posteriormente no recompilatorio da banda \"My Body, the Hand Grenade\"."}
{"id": "153536", "revid": "89787", "url": "https://gl.wikipedia.org/wiki?curid=153536", "title": "Jaume Roures", "text": "Jaume Roures i Llop (orixinalmente Jaime Robles Lobo ), nado en Barcelona o 24 de abril de 1950, \u00e9 un produtor de cinema, fundador e director xeral de Mediapro.\nTraxectoria.\nParticipou na creaci\u00f3n e desenvolvemento de TVC, onde foi respons\u00e1bel durante oito anos do departamento de novas e produci\u00f3ns deportivas. Tam\u00e9n foi o respons\u00e1bel de operaci\u00f3ns da empresa organizadora do Campionato do Mundo de Motociclismo.\nDesde o mes de maio de 1994, como director xeneral de Mediapro, participou na produci\u00f3n executiva do filme \"Os luns ao sol\", do documental de Oliver Stone \"Comandante\", ou do filme \"Salvador (Puig Antich)\", entre outros t\u00edtulos."}
{"id": "153537", "revid": "6939", "url": "https://gl.wikipedia.org/wiki?curid=153537", "title": "Os luns ao sol", "text": ""}
{"id": "153540", "revid": "22570", "url": "https://gl.wikipedia.org/wiki?curid=153540", "title": "Mike Stern", "text": "Mike Stern, nado o 10 de xaneiro de 1953 en Boston, \u00e9 un guitarrista estadounidense de jazz.\nTraxectoria.\nEstudou na Berklee College of Music a principios dos anos 70, onde tivo contacto con outros guitarristas coma Mick Goodrick e Pat Metheny. Tocou xunto a grandes nomes do jazz como Joe Henderson, Jaco Pastorius, Jim Hall, Pat Martino, Arturo Sandoval, Jeff Richman, Bob Berg e Michael Brecker, entre outros.\nMesturando influencias de rock, funk e blues coa sofisticaci\u00f3n do jazz, Mike Stern emprega frases con toques de bebop nos seus solos, desenvolvendo un estilo e un modo de compor orixinal. Algo que, entre os m\u00fasicos de jazz acabou por ficar co\u00f1ecido como bop n\u2019roll.\nEn 1981 entrou na banda de Miles Davis e acabou por se tornar un dos grandes expo\u00f1entes da guitarra fusion. Con doce \u00e1lbums gravados ata 2005, Mike Stern, que sempre compuxera m\u00fasica instrumental pasou a inclu\u00edr voces na s\u00faa sonoridade co apoio do baixista e vocalista, Richard Bona e de Elizabeth Kontomanou."}
{"id": "153541", "revid": "98629", "url": "https://gl.wikipedia.org/wiki?curid=153541", "title": "FC Girondins de Bordeaux", "text": "O Football Club des Girondins de Bordeaux, m\u00e1is co\u00f1ecido como Girondins de Bordeos, \u00e9 un club de f\u00fatbol franc\u00e9s, da cidade de Bordeos, en Aquitania. Foi fundado en 1881 e xoga na Ligue 1 francesa.\nEstadio.\nO Girondins xoga os seus partidos como local no Stade Matmut Atlantique, inaugurado o 23 de maio de 2015. Ten capacidade para 42.115 espectadores.\nAta ent\u00f3n xogaba os seus partidos no Stade Chaban-Delmas, inaugurado o 30 de marzo de 1924 baixo o nome de Parc Lescure."}
{"id": "153542", "revid": "10599", "url": "https://gl.wikipedia.org/wiki?curid=153542", "title": "Girondins de Bordeos", "text": ""}
{"id": "153543", "revid": "10599", "url": "https://gl.wikipedia.org/wiki?curid=153543", "title": "Girondins de Bordeaux", "text": ""}
{"id": "153544", "revid": "10599", "url": "https://gl.wikipedia.org/wiki?curid=153544", "title": "FC Girondins de Bordeos", "text": ""}
{"id": "153546", "revid": "89787", "url": "https://gl.wikipedia.org/wiki?curid=153546", "title": "Olympique Lyonnais", "text": "O Olympique Lyonnais (comunmente en galego: \"Olympique de Li\u00f3n\") \u00e9 un club de f\u00fatbol da cidade francesa de Li\u00f3n, no departamento de R\u00f3dano. Foi fundado en 1950 e xoga na Ligue 1.\nHistoria.\nO Olympique de Lyon, club polideportivo, foi fundado en 1899 co nome de \"Lyon Olympique\". En 1910 cambiou o seu nome a \"Lyon Olympique Universitaire\". En 1942 o equipo volveuse profesional e en 1950 cambiou finalmente o nome polo actual.\nDebutou na Ligue 1 na tempada 1945/1946. En 1964 ga\u00f1ou o seu primeiro t\u00edtulo: a Copa de Francia. Cabe destacar que o seu primeiro t\u00edtulo de Primeira Divisi\u00f3n Francesa chegou recentemente na tempada 2001/02. Desde ent\u00f3n, tivo un extraordinario refacho de 7 t\u00edtulos consecutivos, que acabou co terceiro lugar conseguido na tempada 2008-09. As\u00ed, o Li\u00f3n converteuse no club con m\u00e1is t\u00edtulos obtidos de forma consecutiva (7).\nNa tempada 2009-10 clasif\u00edcase por primeira vez \u00e1 semifinal da Liga de Campi\u00f3ns da UEFA ao vencer ao Girondins de Bordeaux cun resultado glob de 3-2.\nEstadio.\n \nO Olympique Lyonnais xoga, dende a s\u00faa inauguraci\u00f3n o 9 de xaneiro de 2016, no Parc Olympique Lyonnais. O estadio at\u00f3pase \u00e1s aforas da cidade de Li\u00f3n, na comuna de D\u00e9cines-Charpieu. Ten capacidade para 59.186 espectadores. Ata 2016 o equipo xogaba os seus partidos no Stade Gerland.\nXogadores.\nCadro actual.\n\"Datos do 27 de xullo de 2020\""}
{"id": "153547", "revid": "10599", "url": "https://gl.wikipedia.org/wiki?curid=153547", "title": "Olympique de Li\u00f3n", "text": ""}
{"id": "153548", "revid": "10599", "url": "https://gl.wikipedia.org/wiki?curid=153548", "title": "Olympique de Lyon", "text": ""}
{"id": "153549", "revid": "22570", "url": "https://gl.wikipedia.org/wiki?curid=153549", "title": "Bandeira de Ghana", "text": "A bandeira de Ghana \u00e9 un dos s\u00edmbolos nacionais do pa\u00eds. Incl\u00fae as cores panafricanas e unha estrela negra de cinco puntas.\nHistoria.\nA bandeira foi dese\u00f1ada por Theodosia Okoh para substitu\u00edr a Bandeira do Reino Unido despois de acadar a independencia en 1957. Despois de Etiop\u00eda, Ghana foi o segundo estado africano en adoptar as cores vermella, amarela e verde.\nEst\u00e1n dispostas en bandas horizontais iguais, coa estrela no centro da banda amarela. O vermello representa o sangue das persoas finadas nas guerras pola independencia; o amarelo representa a riqueza mineral do continente; o verde simboliza os bosques e a riqueza natural. A estrela negra representa a liberdade de \u00c1frica.\nEntre 1964 e 1966 foi substitu\u00edda cunha variante na banda central, mudando o amarelo polo branco."}
{"id": "153550", "revid": "98629", "url": "https://gl.wikipedia.org/wiki?curid=153550", "title": "ACF Fiorentina", "text": "A Associazione Calcio Firenze Fiorentina \u00e9 un club de f\u00fatbol italiano, da cidade de Florencia, na rexi\u00f3n da Toscana. Foi fundado en 1926 e xoga na Serie A.\nEstadio.\n \nO Stadio Comunale Artemio Franchi \u00e9 un estadio de f\u00fatbol, situado na cidade de Florencia. Serve de sede habitual \u00e1 Fiorentina.\nO estadio foi constru\u00eddo en 1931 e ten unha capacidade de 47\u00a0290 asistentes. O arquitecto da obra foi Pier Luigi Nervi e \u00e9 un dos exemplos m\u00e1is relevantes da arquitectura do s\u00e9culo XX na cidade.\nAo comezo p\u00faxoselle o nome de \"Stadio Giovanni Berta\" en honra a un novo m\u00e1rtir fascista florentino, logo da guerra foi rebautizado como \"Stadio Comunale dei Firenze\". En 1983 novamente c\u00e1mbiaselle o mombre ao recinto polo seu nome actual \"Stadio Artemio Franchi\" en honra do dirixente da Fiorentina e expresidente da UEFA, que faleceu nun accidente de tr\u00e1fico nese ano.\nXogadores.\nCadro actual.\n \n 1\u00ba\n 2\u00ba"}
{"id": "153551", "revid": "10599", "url": "https://gl.wikipedia.org/wiki?curid=153551", "title": "AC Fiorentina", "text": ""}
{"id": "153554", "revid": "4950", "url": "https://gl.wikipedia.org/wiki?curid=153554", "title": "Suso de Marcos", "text": "Jes\u00fas L\u00f3pez Garc\u00eda, m\u00e1is co\u00f1ecido como Suso de Marcos, nado en Boimorto o 17 de outubro de 1950, \u00e9 un escultor galego.\nTraxectoria.\n\u00c9 o sexto de oito irm\u00e1ns, fillos dun carpinteiro. Con 17 anos foi traballar \u00e1 Coru\u00f1a, limpando figuras seriadas nun obradoiro de artesan\u00eda. Mentres fai o servizo militar matriculouse na Escola de Artes e Oficios, realizando os seus primeiros traballos para os mandos da s\u00faa unidade.\nEn 1973 mudouse a Madrid para continuar coa s\u00faa formaci\u00f3n na Escola Central de Artes e Oficios. Traballa en diversos obradoiros industriais relacionados coa talla at\u00e9 pasar a formar parte do taller dun \u00abmestre\u00bb andaluz. Ao tempo, traballa nun taller de escultura en pedra, e abriu un taller propio.\nNesta \u00e9poca talla un Cristo Resucitado para Santander e unha Virxe da Piedade para Valencia. En 1975 comeza a utilizar o alcume de Suso de Marcos, diminutivo do seu nome e o apelativo polo que se co\u00f1ece \u00e1 s\u00faa familia. En 1976 queda terceiro no Certame Nacional de Belas Artes. En 1977 exp\u00f3n por primeira vez, na Coru\u00f1a.\nEn 1979 vai a M\u00e1laga, sendo contratado como mestre de talla, carpinter\u00eda e ebanister\u00eda na Escola Malague\u00f1a de Artes Aplicadas e Oficios Art\u00edsticos. Tam\u00e9n abre al\u00ed un novo taller. En 1982 ga\u00f1a por oposici\u00f3n a praza de Profesor titular de Talla Art\u00edstica, labor que contin\u00faa a exercer.\nEn 1980, ante a ausencia en M\u00e1laga de escultores de imaxes, que prove\u00f1an os crecentes encargos, promoveu xunto co Museo Diocesano un concurso-exposici\u00f3n. En 1987, co mesmo fin, creou o Premio de Talla Suso de Marcos. En 2001 creou unha bolsa de estudos para o alumnado de Boimorto con inquedanzas culturais.\n\u00c9 autor de m\u00e1is de cen obras de car\u00e1cter relixioso, destacando o Crucificado do Perd\u00f3n da malague\u00f1a Cofrad\u00eda de los Dolores del Puente; o conxunto da igrexa de Santa Mar\u00eda Goretti de M\u00e1laga; o da parroquia da Asunci\u00f3n, de M\u00e1laga; o Crucificado e conxunto da Resurrecci\u00f3n en Alhaur\u00edn de la Torre; Cristo Amarrado \u00e1 Columna para J\u00f3dar (Xa\u00e9n); Santo Ant\u00f3n na igrexa de la Carihuela de Torremolinos; conxunto de San Marcelino de Champagnat na sede dos Maristas de Val\u00e8ncia; Virxe da Caridade en Tenerife; ou o grupo da Primeira Ca\u00edda da confrar\u00eda dos Marrajos de Cartagena.\n\u00c9 membro numerario da Secci\u00f3n de escultura da Real Academia de Bellas Artes de San Telmo de M\u00e1laga, da Real Academia Galega de Belas Artes e da Real Academia de Santa Isabel de Hungr\u00eda de Sevilla."}
{"id": "153555", "revid": "1131", "url": "https://gl.wikipedia.org/wiki?curid=153555", "title": "Jes\u00fas L\u00f3pez Garc\u00eda", "text": ""}
{"id": "153556", "revid": "89787", "url": "https://gl.wikipedia.org/wiki?curid=153556", "title": "Campionato Nacional de h\u00f3ckey a pat\u00edns de Angola", "text": "O Campionato Nacional de H\u00f3quei Patins Angolano \u00e9 a m\u00e1xima competici\u00f3n de clubs de h\u00f3ckey a pat\u00edns de Angola, e actualmente tam\u00e9n a m\u00e1is importante liga de \u00c1frica. A competici\u00f3n foi creada en 1978, logo de independizarse de Portugal en 1975 e o seu primeiro campi\u00f3n foi o Atl\u00e9tico de Luanda."}
{"id": "153558", "revid": "89787", "url": "https://gl.wikipedia.org/wiki?curid=153558", "title": "Copa de Angola de h\u00f3ckey a pat\u00edns", "text": "A Ta\u00e7a de Angola (en galego \"Copa de Angola\") \u00e9 a segunda competici\u00f3n de h\u00f3ckey a pat\u00edns de Angola. Esta competici\u00f3n \u00e9 disputada por t\u00f3dolos clubs angolanos."}
{"id": "153561", "revid": "1822", "url": "https://gl.wikipedia.org/wiki?curid=153561", "title": "O Adro", "text": "O top\u00f3nimo galego O Adro fai menci\u00f3n ao adro dunha igrexa. Pode referirse a:\nO Rueiro do Adro \u00e9 un lugar da parroquia de Palmeira, no concello coru\u00f1\u00e9s de Ribeira."}
{"id": "153563", "revid": "56817", "url": "https://gl.wikipedia.org/wiki?curid=153563", "title": "Bas\u00edlica de Santa Mar\u00eda a Maior", "text": "Co nome de bas\u00edlica de Santa Mar\u00eda a Maior hai varios templos cat\u00f3licos:"}
{"id": "153565", "revid": "98629", "url": "https://gl.wikipedia.org/wiki?curid=153565", "title": "Demograf\u00eda de Alxeria", "text": "O 91 % da poboaci\u00f3n de Alxeria vive ao longo da costa mediterr\u00e1nea o que representa o 12% da superficie terrestre total do pa\u00eds. O 45% da poboaci\u00f3n \u00e9 urbana e a urbanizaci\u00f3n continua, a pesar dos esforzos do goberno para desalentar a migraci\u00f3n \u00e1s cidades.\nPoboaci\u00f3n.\nActualmente, 14,182,736 alxerinos viven no espazo urbano mentres 14,990,959 viven nas \u00e1reas rurais. Preto de 1.5 mill\u00f3ns de n\u00f3mades e bedu\u00ednos semi establecidos viven a\u00ednda na \u00e1rea do S\u00e1hara. De acordo co The World Factbook (\"O libro de datos mundiais\"), est\u00edmase que o 29,9% da poboaci\u00f3n \u00e9 menor de 15 anos.\nO 97% da poboaci\u00f3n \u00e9 clasificada etnicamente como B\u00e9rber/\u00c1rabe e relixiosamente un 98,5% \u00e9 musulm\u00e1n do grupo sunnita, os poucos que non son sunitas son fundamentalmente ibad\u00eds (1,3%) do val de M'Zab. Tam\u00e9n existen comunidades, principalmente estranxeiras, de cat\u00f3licos e cristi\u00e1ns e unha comunidade de 50 a 100 xudeus. A comunidade xud\u00eda de Alxeria que algunha vez constitu\u00edu o 2% da poboaci\u00f3n total, diminu\u00edu substancialmente debido \u00e1 emigraci\u00f3n, principalmente a Francia e Israel.\nEducaci\u00f3n e vivenda.\nO sistema educativo de Alxeria creceu rapidamente desde 1962; nos \u00faltimos 12 anos, a asistencia estudantil duplicouse, alcanzando os 5 mill\u00f3ns de estudantes. A educaci\u00f3n \u00e9 gratu\u00edta e obrigatoria at\u00e9 os 16 anos. A pesar da asignaci\u00f3n do goberno de recursos substanciais, a presi\u00f3n da poboaci\u00f3n e unha grave escaseza de mestres afectaron gravemente ao sistema, as\u00ed como os ataques terroristas contra a infraestrutura educativa durante os anos 20. Un n\u00famero modesto de estudantes estuda no estranxeiro, especialmente en Europa e o Canad\u00e1. No 2000, o goberno efectuou unha revisi\u00f3n masiva do sistema educativo.\nOs problemas de vivenda e sa\u00fade contin\u00faan sendo de gravidade en Alxeria. A falta de infraestruturas e o constante fluxo de persoas de zonas rurais a urbanas han sobrecargado ambos os sistemas. Segundo o Programa das Naci\u00f3ns Unidas para o Desenvolvemento, Alxeria ten unha dos cocientes m\u00e1is altas de ocupaci\u00f3n por unidade de vivenda, e oficialmente o goberno declarou publicamente que o pa\u00eds ten un d\u00e9ficit inmediato de 1,5 mill\u00f3ns de vivendas."}
{"id": "153568", "revid": "98629", "url": "https://gl.wikipedia.org/wiki?curid=153568", "title": "Hijra", "text": "Na cultura hind\u00fa, unha hijra ou kojja \u00e9 un individuo dun terceiro sexo, intermedio entre o masculino e o feminino.\nCaracter\u00edsticas.\nA meirande parte dos \"hijras\" son homes ou intersexuais, pero algunhas son mulleres. A falta dun censo oficial, as estimaci\u00f3ns oscilan entre 50.000 e 5 mill\u00f3ns de \"hijras\" tan s\u00f3 na India. A pesar de que os occidentais se refiren a eles frecuentemente como eunucos, o certo \u00e9 que poucos deles se someteron a alg\u00fan tipo de modificaci\u00f3n xenital.\nA maior\u00eda dos \"hijras\" ref\u00edrense a si mesmos en feminino e adoitan vestir como mulleres. Adoptan nomes de muller cando ingresan na s\u00faa comunidade e empregan entre eles apelativos familiares femininos, tales como irm\u00e1, t\u00eda ou avoa. Nalgunhas partes da India usan dentro do grupo unha linguaxe feminizada, con expresi\u00f3ns e entoaci\u00f3ns femininas. No transporte p\u00fablico utilizan os asentos reservados para mulleres.\nOrixe e ritos.\nOs \"hijras\" adoran a deusa Bachuhara Mata. Posto que no hindu\u00edsmo non existe unha definici\u00f3n clara de sexos, varios dos seus deuses presentan caracter\u00edsticas dun e outro sexo, o que d\u00e1 p\u00e9 \u00e1 aceptaci\u00f3n natural da existencia dun terceiro sexo.\nA orixe divina dos \"hijras\" prov\u00e9n dunha lenda de hai m\u00e1is de 20.000 anos, segundo a cal Krishna, ao sentir a un soldado moribundo que se lamentaba de morrer solteiro, se transformou en doncela. Por esta raz\u00f3n cada ano cel\u00e9brase en Kutayan, ao sur da India, unha peregrinaci\u00f3n \u00e1 que acoden \"hijras\" de todo o pa\u00eds para celebraren as s\u00faas nupcias co deus. Para esta ocasi\u00f3n v\u00edstense con galas de noiva e, rememorando a morte do soldado, os \"hijras\" conv\u00e9rtense en vi\u00favas cortando as s\u00faas pulseiras e os seus adornos festivos.\nAlg\u00fans \"hijras\" c\u00e1stranse voluntariamente. Antes fac\u00edano en condici\u00f3ns de hixiene insuficientes, o cal provocaba a morte dun de cada dez. A pesar de que a lexislaci\u00f3n india prohibe a castraci\u00f3n desde 1860, nalgunhas cl\u00ednicas a\u00ednda \u00e9 com\u00fan que se practique. Despois de ser castrado, o \"hijra\" cumpre cun \u00faltimo rito: verter leite nun regato como s\u00edmbolo da perda da s\u00faa fertilidade. Os hind\u00fas cren que os \"hijras\", ao renunciaren a ter fillos propios, te\u00f1en facultades para bendicir o maldicir. Por iso cando nace un neno, os \"hijras\" acoden a festexar o nacemento con cantos, bendici\u00f3ns e augurios de longa vida e prosperidade, as\u00ed como para libralo do mal de ollo. A cambio reciben arroz, azucre e di\u00f1eiro. Se os \"hijras\" consideran que reciben pouca cantidade como esmola, o neno pode recibir maldici\u00f3ns como, por exemplo, a impotencia.\nPapel social.\nA historia desta condici\u00f3n conta cunha longa tradici\u00f3n, tanto na cultura v\u00e9dica como nas cortes dos gobernantes isl\u00e1micos do subcontinente. Durante o s\u00e9culo XVI os \"hijras\" ocupaban empregos de toda condici\u00f3n ata postos de alto rango, como o de conselleiro de estado do emperador. Nesa \u00e9poca os \"hijras\" chegaban a posu\u00edr terras, pazos, templos e serventes e inspiraban fe e respecto.\nTras a ocupaci\u00f3n brit\u00e1nica da India promulg\u00e1ronse leis hom\u00f3fobas que castigaban a homosexualidade e que marxinaron a esta poboaci\u00f3n, que se ve obrigada a vivir da mendicidade e da prostituci\u00f3n. M\u00e1is recentemente relaxouse a persecuci\u00f3n deste colectivo, chegando un \"hijra\" a ser elixido alcalde dunha vila da India. Por\u00e9n, a discriminaci\u00f3n segue sendo a constante.\nA meirande parte dos \"hijras\" renuncian a levar unha vida sexual activa. Aqueles que se dedican \u00e1 prostituci\u00f3n non consideran esta actividade como unha actividade sexual, sen\u00f3n como o seu traballo. Hai homes que deciden converterse en \"hijras\" por consideraren que \"quedaron inservibles\" despois de manteren relaci\u00f3ns homosexuais mantendo un rol pasivo-penetrado.\nMoitos \"hijras\" viven xuntos en casas que constit\u00faen unidades de identificaci\u00f3n f\u00edsica e social, e de filiaci\u00f3n a unha li\u00f1axe. Hai sete li\u00f1axes \"hijra\" na India."}
{"id": "153570", "revid": "5749", "url": "https://gl.wikipedia.org/wiki?curid=153570", "title": "Kojja", "text": ""}
{"id": "153572", "revid": "1131", "url": "https://gl.wikipedia.org/wiki?curid=153572", "title": "Loja", "text": "Loja \u00e9 un concello situado no extremo occidental da provincia de Granada, na Comunidade Aut\u00f3noma de Andaluc\u00eda, lim\u00edtrofe coas provincias de M\u00e1laga e de C\u00f3rdoba. Segundo os datos do INE correspondentes ao ano 2015 conta cunha poboaci\u00f3n de 20.893 habitantes e unha extensi\u00f3n de 444,7 quil\u00f3metros cadrados.\nEntre os seus monumentos c\u00f3mpre salientar a fortaleza militar \u00e1rabe da Alcazaba e varias igrexas constru\u00eddas no s\u00e9culo XVI, como a Igrexa Maior da Encarnaci\u00f3n, levantada sobre a antiga mesquita medieval da cidade."}
{"id": "153573", "revid": "1131", "url": "https://gl.wikipedia.org/wiki?curid=153573", "title": "Os saltimbanquis no para\u00edso", "text": "Os saltimbanquis no para\u00edso \u00e9 unha novela escrita por Xel\u00eds de Toro, publicada en 1999 por Sotelo Blanco. No ano 2000 acadou o premio Arcebispo San Clemente.\nTrama.\nVicente \u00e9 un mozo galego que vive en Londres, emigrado coa s\u00faa familia sendo mozo. Trala morte de seus pais, vive nos ambientes marxinais dos \"squat\" (casas ocupadas) con tres amigos cos que fai funci\u00f3ns malabares e circenses. Logo de atracaren un establecemento, vense obrigados a \"sa\u00edr do mapa\", e el e dous m\u00e1is deciden marchar \u00e1 s\u00faa vila natal, na costa galega.\nOs seus amigos int\u00e9granse na sociedade da aldea onde viven, pero Vicente ten unha crise de identidade, e decide regresar e ver se as cousas est\u00e1n ben por Londres. Al\u00ed descobre que Lizard, o cuarto amigo, ocupou en certo modo o seu lugar.\nTralo seu regreso a Galiza, enfermo, empar\u00e9llase cunha antiga moza, pero pouco a pouco vai sufrindo unha metamorfose persoal.\nNarraci\u00f3n.\nO libro est\u00e1 narrado en terceira persoa, cun narrador omnisciente, que co\u00f1ece os pensamentos e setimentos dos personaxes, especialmente do protagonista.\nO tempo da narraci\u00f3n abrangue aproximadamente un ano, desde agosto at\u00e9 o ver\u00e1n seguinte.\nO espazo est\u00e1 moi ben definido, tanto nos diferentes barrios do sur de Londres (especialmente Brixton), at\u00e9 a vila galega. Asemade, hai unha fonda descrici\u00f3n das respectivas paisanaxes: desde os inmigrantes londinienses de diferentes procedencias e clases, at\u00e9 a poboaci\u00f3n ori\u00fanda da vila galega."}
{"id": "153575", "revid": "65337", "url": "https://gl.wikipedia.org/wiki?curid=153575", "title": "Dinar alxeriano", "text": "O dinar alxeriano (en \u00e1rabe: \u062f\u064a\u0646\u0627\u0631 \u062c\u0632\u0627\u0626\u0631\u064a \"dinar jaza'iri\", ou sinxelamente \u062f\u064a\u0646\u0627\u0631 \"dinar\"; en franc\u00e9s: \"dinar alg\u00e9rien\") \u00e9 a moeda oficial de Alxeria dende o 1 de abril de 1964, cando substitu\u00edu ao franco alxeriano. O seu c\u00f3digo ISO 4217 \u00e9 DZD e a s\u00faa abreviatura DA. O seu nome deriva do denario romano. A moeda divid\u00edase en 100 santeem."}
{"id": "153576", "revid": "5749", "url": "https://gl.wikipedia.org/wiki?curid=153576", "title": "Mafomede", "text": ""}
{"id": "153577", "revid": "1131", "url": "https://gl.wikipedia.org/wiki?curid=153577", "title": "V\u00edcar", "text": "V\u00edcar \u00e9 un concello situado ao suroeste da provincia de Almer\u00eda, na Comunidade Aut\u00f3noma de Andaluc\u00eda. Segundo datos do INE correspondentes ao ano 2009 conta con 22.853 habitantes e unha extensi\u00f3n de 64,1 quil\u00f3metros cadrados.\nPos\u00fae tres acuedutos de posible orixe romana que conforman o conxunto monumental do Barranco de Carc\u00e1uz. Tam\u00e9n se acharon restos arqueol\u00f3xicos pertencentes \u00e1 denominada cultura arg\u00e1rica."}
{"id": "153579", "revid": "124656", "url": "https://gl.wikipedia.org/wiki?curid=153579", "title": "Abelardo Gabriel", "text": "Abelardo P\u00e9rez Gabriel, nado en Barcelona en 1946 e finado en Ourense o 28 de xu\u00f1o de 2010, foi un actor galego.\nTraxectoria.\nPasou parte da s\u00faa infancia en Barcelona e en Ourense. Traballou como empregado de banca e como modelo, pero deixouno pola interpretaci\u00f3n teatral. Nas t\u00e1boas, comezou no teatro afeccionado en Ourense en colectivos como Escena, Valle Incl\u00e1n ou Histri\u00f3n.\nEn xu\u00f1o de 2002 foi designado candidato \u00e1 alcald\u00eda de Ourense polo PSdeG-PSOE, pero desavinzas coa formaci\u00f3n fanlle presentar a renuncia en abril de 2003, sendo substitu\u00eddo por Francisco Rodr\u00edguez como cabeza de lista."}
{"id": "153580", "revid": "1093", "url": "https://gl.wikipedia.org/wiki?curid=153580", "title": "Abelardo P\u00e9rez Gabriel", "text": ""}
{"id": "153581", "revid": "89787", "url": "https://gl.wikipedia.org/wiki?curid=153581", "title": "Mukhannathun", "text": "Mukhannathun (do \u00e1rabe \u0645\u062e\u0646\u062b\u0648\u0646, efeminados, homes que semellan mulleres; en singular mukhannath) \u00e9 un termo do \u00e1rabe cl\u00e1sico para designar as persoas que agora se chamar\u00edan transx\u00e9nero (bioloxicamente homes, xenericamente mulleres). En varios \"hadith\" faise referencia aos \"mukhannathun\". Nun dos \"hadith\" o profeta Mahom\u00e9 desterra a un \"mukhannath\" a unha rexi\u00f3n preto de Medina, pero prohibe aos seus habitantes que lle fagan dano. Estes textos poder\u00edan indicar que as transexuais musulm\u00e1s eran aceptadas como son dentro dos l\u00edmites de Medina e A Meca. Al\u00e9n destes textos relixiosos, os \"mukhannathun\" est\u00e1n estreitamente relacionados coa m\u00fasica e o lecer.\nX\u00e9nero e sexualidade.\nOs \"mukhannathun\" como grupo non se poden inclu\u00edr con propiedade nunha das categor\u00edas predominantes de x\u00e9nero nin de orientaci\u00f3n sexual empregadas hoxe en occidente. Se ben non eran heterosexuais, non se pode dicir que fosen simplemente homes homosexuais.\nSexualidade.\nEn \"The Effeminates of Early Medina\", Everett K. Rowson describe aos \"mukhanathun\" dos que se fala nos \"hadith\" e que acompa\u00f1aron ao profeta Mahom\u00e9. Rowson fala dalg\u00fans outros \"mukhannathun\" contempor\u00e1neos do profeta, en particular de Tuways e Al-Dalal, un brillante m\u00fasico e cantante que viviu ata os 82 anos. S\u00e1bese que Tuways casou e tivo fillos, e que, polo que din os textos, Al-Dalal se inclinaba claramente polos homes. Dise expresamente que, a pesar de que Al-Dalal gozaba coa compa\u00f1a das mulleres, todo requirimento sexual que lle fixeran era en van. Dise que Al-Dalal tivo un encontro sexual coa s\u00faa esposa a noite de vodas, tras o cal mantivo relaci\u00f3ns sexuais co seu amante. Historias similares c\u00f3ntanse sobre outros \"mukhannathun\" de Medina.\nDe acordo co Im\u00e1n Muhsin Hendricks, Mahom\u00e9 tivo trato cun grupo de homes efeminados de Medina chamados \"mukhannathun\". Por\u00e9n, mentres que este grupo de \"mukhannathun\" posu\u00eda cualidades propias dos homes gais de hoxe, non se pode dicir que os \"mukhannathun\" fosen exactamente homes gais, posto que levaban a cabo pr\u00e1cticas que non son com\u00fans nos gais contempor\u00e1neos.\nCastraci\u00f3n.\nDurante a dinast\u00eda Omeya, un califa, usualmente identificado como Sulayman ibn Abd al-Malik, ordenou que todos os \"mukhannathun\" fosen castrados. Polo que parece, os \"mukhannathun\" incomod\u00e1rono dun xeito ou doutro e os diferentes autores non se po\u00f1en de acordo sobre o motivo. Varias fontes mencionan a algunhas das v\u00edtimas ou a todas, ademais de al-Dalal, que sempre ou case sempre \u00e9 inclu\u00eddo. Un certo n\u00famero delas informan, ademais, de certas bromas que se far\u00edan entre eles naquela ocasi\u00f3n. Hamza ofrece a versi\u00f3n completa destes parlamentos, dos que os seguintes son unha mostra:\nAs d\u00faas \u00faltimas frases implican que o que se lles \u00eda facer aos \"mukhannathun\" era \"jibdb\", a forma m\u00e1is dr\u00e1stica de castraci\u00f3n, na que o pene era truncado. Nelas ponse o acento na carencia de interese sexual dos \"mukhannathun\" nas mulleres, mentres que as d\u00faas precedentes identifican a motivaci\u00f3n psicol\u00f3xica esencial tras a identificaci\u00f3n coas mulleres dos \"mukhannathun\" como x\u00e9nero."}
{"id": "153582", "revid": "1131", "url": "https://gl.wikipedia.org/wiki?curid=153582", "title": "Grupo Desportivo de Maputo (h\u00f3ckey a pat\u00edns)", "text": "O Grupo Desportivo de Maputo \u00e9 un equipo de h\u00f3ckey a pat\u00edns da cidade de Maputo (Mozambique). Actualmente compite no Campionato Nacional de Mozambique. As s\u00faas cores son o negro e o branco.\nHistoria.\nO club foi fundado o 31 de maio de 1921 como Grupo Desportivo de Louren\u00e7o Marques polo profesor S\u00e1 Couto, Jos\u00e9 Maria Rodrigues, Alfredo Fragoso, Am\u00e9rico Costa, Martinho Carvalho Dur\u00e3o e o profesor Cabanelas.\nEn 1976, logo da independencia de Mozambique de Portugal, o club foi renomeado como Grupo Desportivo de Maputo. O escudo do club tam\u00e9n trocou."}
{"id": "153584", "revid": "1595359", "url": "https://gl.wikipedia.org/wiki?curid=153584", "title": "Grupo Desportivo Louren\u00e7o Marques (h\u00f3ckey a pat\u00edns)", "text": ""}
{"id": "153588", "revid": "5749", "url": "https://gl.wikipedia.org/wiki?curid=153588", "title": "Mahu", "text": ""}
{"id": "153589", "revid": "69200", "url": "https://gl.wikipedia.org/wiki?curid=153589", "title": "M\u0101h\u016b", "text": "Os m\u0101h\u016b na cultura tradicional hawaiana e Kanaka Maoli son as persoas pertencentes a un terceiro x\u00e9nero e que soportan roles dentro da sociedade similares aos fakaleiti de Tonga e aos fa'afafine de Samoa.\nNa actualidade a palabra m\u0101h\u016b empr\u00e9gase en \"argot\" para designar aos travestidos e \u00e1s persoas transx\u00e9nero. En particular, ch\u00e1mase \"aikane\" aos homes que te\u00f1en como amante a outro home."}
{"id": "153591", "revid": "197", "url": "https://gl.wikipedia.org/wiki?curid=153591", "title": "Barcana", "text": ""}
{"id": "153592", "revid": "197", "url": "https://gl.wikipedia.org/wiki?curid=153592", "title": "Sebkha", "text": ""}
{"id": "153594", "revid": "89787", "url": "https://gl.wikipedia.org/wiki?curid=153594", "title": "Pr\u00f3rroga", "text": "A pr\u00f3rroga ou tempo suplementario \u00e9 un m\u00e9todo de desempate que se utiliza en partidos de diferentes deportes cando existe igualdade ao terminar o tempo regulamentario do partido orixinal. \u00c9 usual no baloncesto, onde non se considera o empate. Noutros deportes ad\u00f3itase utilizar en partidos eliminatorios, onde debe haber, necesariamente, un equipo ga\u00f1ador.\nConsiste en xogar, a continuaci\u00f3n do partido, un tempo que var\u00eda segundo as respectivas regulamentaci\u00f3ns.\nBaloncesto.\nO regulamento do baloncesto establece o seguinte: se o tenteo acaba en empate, ao final do tempo de xogo do cuarto per\u00edodo, o partido continuar\u00e1 cun per\u00edodo extra de 5 minutos. Xogaranse cantos per\u00edodos de 5 minutos sexan necesarios para romper o empate.\nF\u00fatbol.\nNo caso do f\u00fatbol, o Regulamento do International Board, cuxa versi\u00f3n en espa\u00f1ol denom\u00ednao oficialmente tempo suplementario, establece que o mesmo debe durar non m\u00e1is de dous tempos de 15 minutos cada un. Ga\u00f1a o equipo que durante estes minutos agregados logre crebar o empate, polo que, durante o tempo extra pode suceder que se anote m\u00e1is dun gol. No caso de que non rompa o empate, en xeral, rec\u00f3rrese ao m\u00e9todo de tiros desde o punto penal.\nOutros m\u00e9todos que xa non son utilizados foron o gol de ouro e o gol de prata."}
{"id": "153595", "revid": "89787", "url": "https://gl.wikipedia.org/wiki?curid=153595", "title": "Campionato Africano de Clubs", "text": "O Campionato Africano de Clubs \u00e9 a m\u00e1xima competici\u00f3n a nivel de clubs de h\u00f3ckey a pat\u00edns que se disputa en \u00c1frica (o Campionato Africano de Clubs \u00e9 en \u00c1frica o que a Liga Europea \u00e9 en Europa). Esta competici\u00f3n est\u00e1 organizada pola FARS."}
{"id": "153597", "revid": "22795", "url": "https://gl.wikipedia.org/wiki?curid=153597", "title": "James Stirling", "text": "James Stirling pode referirse a:"}
{"id": "153603", "revid": "98629", "url": "https://gl.wikipedia.org/wiki?curid=153603", "title": "Caixa (instrumento musical)", "text": "A caixa, caixa orquestral, caixa clara, tarola ou redobrante \u00e9 un instrumento de percusi\u00f3n de son indeterminado. Segundo a clasificaci\u00f3n Hornbostel-Sachs pertence \u00e1 familia dos membran\u00f3fonos. \u00c9 un tambor, habitualmente de pouca altura, cuns f\u00edos chamadas bord\u00f3ns dispostos diametralmente na membrana inferior, que lle proporcionan o seu caracter\u00edstico timbre, m\u00e1is estridente e met\u00e1lico que o tamboril com\u00fan. Ao m\u00fasico que toca a caixa ch\u00e1maselle \u00e1 s\u00faa vez por asociaci\u00f3n caixa, tendo formaci\u00f3n de percusionista. Este instrumento \u00e9 usado en orquestra, en bandas de m\u00fasica, e \u00e9 unha parte fundamental da bater\u00eda.\nEtimolox\u00eda.\nO nome \"caixa\" deriva probablemente do occitano \"caissa\" ou do catal\u00e1n \"caixa\", procedentes do lat\u00edn \"capsa\". A terminolox\u00eda \u00e9 habitualmente confusa, e difum\u00ednase a mi\u00fado tam\u00e9n con outros termos como \"redobrante\" ou \"tambor militar\".\nNa orquestra, a traduci\u00f3n das diferenzas de significado en cada idioma \u00e9 tam\u00e9n problem\u00e1tica, o que dificulta a mi\u00fado identificar os diferentes tipos de caixa indicados nas partituras.\nEsta profusi\u00f3n de termos d\u00e9bese \u00e1 variada gama de instrumentos parecidos existentes, segundo o ambiente no que evolucionase desde outro tambor m\u00e1is primitivo.\nComposici\u00f3n.\nCasco.\nA caixa est\u00e1 composta en primeiro lugar por un cilindro recto chamado casco. Pode ser de madeira, metal ou outros materiais. Cada madeira proporciona un timbre distinto \u00e1 caixa, sendo as madeiras de pradairo e bidueiro as m\u00e1is utilizadas. Respecto ao metal, os m\u00e1is empregados son o lat\u00f3n, o bronce e o aceiro.\nAs bases do casco son d\u00faas membranas, chamadas parches. Estes est\u00e1n suxeitos a uns aros interiores aos bordos e t\u00e9nsanse mediante outros aros exteriores e uns tensores. Os aros son xeralmente met\u00e1licos, a\u00ednda que tam\u00e9n existen variedades en madeira. A tensi\u00f3n nas membranas cons\u00e9guese mediante varillas met\u00e1licas con parafusos que act\u00faan independentemente en cada parche. Para apertar estes parafusos util\u00edzase un tipo de chaves especiais.\nNas caixas usadas para orquestra ou bater\u00eda as medidas m\u00e1is usuais do casco son 14\" de di\u00e1metro e 6\" de profundidade. Tam\u00e9n poden empregarse caixas auxiliares doutros di\u00e1metros ou altura, destacando por exemplo as denominadas \"piccolo\", cun di\u00e1metro convencional (14\", 13\") pero pouca profundidade (3\", 3,5\"). As\u00ed mesmo, as caixas \"soprano\" constan de profundidade convencional (5\", 7\") pero di\u00e1metro pequeno (10\", 12\"). Por outra banda, \u00e9 usual que nas caixas usadas para a marcha util\u00edcense alturas maiores para as\u00ed poder conseguir un son m\u00e1is profundo e potente, necesario para o uso exterior.\nParches.\nAntigamente, os parches constru\u00edanse con peles de animais. Este tipo de material produce que os parches var\u00eden sensiblemente coa presi\u00f3n, humidade e temperatura, e que te\u00f1an que ser afinados ou cambiados con certa asiduidade. Desde a introduci\u00f3n dos parches de pl\u00e1stico a finais da d\u00e9cada de 1950, estes problemas v\u00edronse minimizados, ademais de que se puido reducir o custo de cada parche. Con todo, hai quen defende que o son m\u00e1is suave do parche de pel \u00e9 preferible para tocar matices moi \"pianos\". Actualmente, os parches est\u00e1n compostos por unha ou varias capas de pl\u00e1stico ou poli\u00e9ster, xeralmente mylar.\nO espesor dun parche \u00e9 medido en 1/1000 de polgada ou 0,001 polgadas, variable que afecta \u00e1 durabilidade e \u00e1 sensibilidade do parche. A durabilidade dun parche \u00e9 directamente proporcional ao grosor, \u00e9 dicir, a m\u00e1is grosor m\u00e1is durabilidade ter\u00e1 un parche. En canto \u00e1 s\u00faa sensibilidade, o grosor xoga un papel importante: un parche delgado responder\u00e1 a golpes suaves, ao mesmo tempo que se pode danar ao imprimirlle demasiada forza. Hai que engadir que, como regra xeral, o parche inferior, chamado tam\u00e9n de resonancia ou de bord\u00f3ns, debe de ser m\u00e1is fino que o superior, tam\u00e9n denominado batedor ou de redobre, para que responda rapidamente ante a vibraci\u00f3n do bordoneiro.\nNo parche infl\u00faen tam\u00e9n outras variables. Cada dese\u00f1o consegue un son lixeiramente diferente, afectando aos harm\u00f3nicos do parche:\nAs\u00ed mesmo, existe m\u00e1is variedade de modelos de parches desenvolvidos polos fabricantes, como son os parches hidr\u00e1ulicos ou con orificios de ventilaci\u00f3n. Algunhas das marcas m\u00e1is co\u00f1ecidas de parches son Remo, \u00c9vans, Aquarian e Attack.\nBord\u00f3ns.\nEn contacto co parche inferior at\u00f3pase o bordoneiro, tam\u00e9n denominado bordoneira ou cord\u00f3n, que non \u00e9 m\u00e1is que o conxunto de bord\u00f3ns que percorren de lado a lado o casco. Estes vibran conxuntamente co parche inferior ao bater o superior, o cal lle confire ao instrumento o seu timbre e son distintivos, cunha especie de zunido. Para a fabricaci\u00f3n dos bord\u00f3ns poden utilizarse diversos materiais, a\u00ednda que comunmente fabr\u00edcanse en arame rizado, cable met\u00e1lico, tripa ou nailon.\nOs bord\u00f3ns poden vibrar por simpat\u00eda ao entrar en resonancia con outros instrumentos. Este fen\u00f3meno prod\u00facese cando outro instrumento emite un son cunha frecuencia determinada, sen golpear o parche batedor da caixa, polo que se debe procurar anular os bord\u00f3ns se o efecto non \u00e9 desexado. Un truco estendido \u00e9 usar unha cinta adhesiva preto dos bordos no bordoeiro, ou unha cu\u00f1a entre os bord\u00f3ns e o parche, co fin de reducir esta vibraci\u00f3n.\nExiste tam\u00e9n variedade de bordoneiros, con diferente n\u00famero de filas de bord\u00f3ns, lonxitude, as\u00ed como diversos mecanismos para a s\u00faa acci\u00f3n e suxeici\u00f3n. Os bord\u00f3ns poden anularse tipicamente mediante unha panca solidaria e articulada no lateral que separa os bord\u00f3ns do parche. Para a s\u00faa suxeici\u00f3n e tensi\u00f3n ad\u00f3itanse utilizar, entre outros, parafusos ou un mecanismo da raia axustable, no extremo oposto do casco. Algunhas caixas, sobre todo militares, a mi\u00fado constan mesmo dun segundo conxunto de bord\u00f3ns no lado inferior do parche batedor.\nSon.\nO son da caixa v\u00e9n determinado principalmente polo parche e o di\u00e1metro e altura do casco, as\u00ed como tam\u00e9n pola afinaci\u00f3n, \u00e1ngulo dos aros, e materiais dos que estea composta. O uso de bord\u00f3ns \u00e9 o que lle proporciona o seu caracter\u00edstico timbre similar a un zunido. Pola s\u00faa banda, os parches m\u00e1is grosos producen debilmente os harm\u00f3nicos altos, polo que o seu son resultante \u00e9 m\u00e1is groso que cos parches finos a unha mesma tensi\u00f3n. Os parches finos, ao contrario, producen un son m\u00e1is brillante e cun ataque m\u00e1is definido. P\u00f3dese conseguir atenuar determinados harm\u00f3nicos (e con iso reducir o volume sonoro) mediante unha sordina. Se non se disp\u00f3n dunha sordina \u00e9 moi com\u00fan utilizar para atenuar o son cinta adhesiva ou un pano, trapo ou similar no parche superior.\nA caixa pode afinarse modificando a tensi\u00f3n dos seus parches. Ad\u00f3itase utilizar unha afinaci\u00f3n en estrela, \u00e9 dicir, apertando alternativamente os parafusos opostos, para as\u00ed tentar tensar de igual maneira todas as partes do parche e conseguir unha afinaci\u00f3n homox\u00e9nea\nBaquetas.\nPara facer soar a caixa golp\u00e9ase xeralmente cunhas baquetas. As usadas normalmente para caixa est\u00e1n fabricadas en madeira, a\u00ednda que tam\u00e9n existen modelos en fibra de carbono e pl\u00e1stico. Centr\u00e1ndonos na madeira, as m\u00e1is usadas son carballo, nogueira e pradairo. Para a construci\u00f3n da punta disponse tam\u00e9n de versi\u00f3ns coa punta de nailon en lugar de madeira, o que as fai m\u00e1is durables e que a caixa te\u00f1a un son m\u00e1is agudo ou brillante. As baquetas difer\u00e9ncianse polo seu material, pola s\u00faa lonxitude, polo seu grosor e pola forma da s\u00faa punta. Estes factores variar\u00e1n a resposta, a duraci\u00f3n, a absorci\u00f3n de impactos e o son que emitir\u00e1 o parche.\nDe xeito orientativo, as baquetas utilizadas para orquestra son m\u00e1is finas, para conseguir precisi\u00f3n no toque, mentres que as utilizadas para marcha no exterior adoitan ser m\u00e1is grosas, facilitando m\u00e1is volume no son e resistencia da baqueta. Con respecto ao seu uso en bater\u00eda, as baquetas usadas para jazz adoitan ser xeralmente m\u00e1is lixeiras e finas que as usadas para rock.\nPor outra banda, sobre todo no jazz, \u00e9 normal atopar escobi\u00f1as (\"brushes\" en ingl\u00e9s), que proporcionan unha suave vibraci\u00f3n dos bord\u00f3ns. Son baquetas compostas de multitude de vari\u00f1as met\u00e1licas, ou ben de 7, 9, 12 ou m\u00e1is vari\u00f1as de madeira enfundadas en l\u00e1minas de nailon. Por \u00faltimo, nalgunhas ocasi\u00f3ns faise uso mesmo das mans para determinados efectos, por exemplo para interpretar matices pianos.\nHistoria.\nA construci\u00f3n de tambores con bord\u00f3ns pode remontarse at\u00e9 as civilizaci\u00f3ns exipcia, ar\u00e1biga e asiria. Usualmente, en Exipto, os bord\u00f3ns estaban situados en ambos os parches, e eran fabricados con tripa de gato.\nNa Europa medieval, tense constancia da existencia do uso de bord\u00f3ns ao redor do 1300 co instrumento denominado tabor. A s\u00faa utilizaci\u00f3n estendeuse amplamente por toda a Europa medieval, e converteuse no tambor m\u00e1is comunmente usado. Introduciuse a trav\u00e9s de d\u00faas v\u00edas: por Espa\u00f1a a trav\u00e9s dos \u00e1rabes e polo norte de Europa a trav\u00e9s dos turcos, d\u00faas versi\u00f3ns que difer\u00edan na s\u00faa forma, pero que basicamente utilizaban o mesmo proceso de producir son. Consist\u00eda nun tambor de dous parches, cun \u00fanico bord\u00f3n situado encima do parche superior, e normalmente era tocado cunha soa baqueta. Este instrumento tivo un amplo rango de tama\u00f1os a trav\u00e9s dos distintos lugares e \u00e9pocas, sen chegar a ter unha forma definitiva. Por exemplo, o \"tabor\" ingl\u00e9s era de pouca profundidade, mentres que o \"tambourin\" de Provence, usado en Francia, era moito m\u00e1is profundos. Outros tabores medievais, particularmente en Espa\u00f1a, ti\u00f1an un di\u00e1metro aproximadamente igual \u00e1 s\u00faa profundidade. O seu uso era principalmente o militar, a\u00ednda que tam\u00e9n se utilizaba un tabor m\u00e1is pequeno como instrumento folcl\u00f3rico, acompa\u00f1ado normalmente da frauta de tres buracos.\nVersi\u00f3ns m\u00e1is grandes do tabor desembocaron nun tambor denominado \"side drum\" (tambor de lado). No s\u00e9culo XV os rexementos de infantar\u00eda su\u00edza adoptaron o seu uso colgando o tabor no lado esquerdo (de a\u00ed o seu nome) mediante unha correa de ombreiro ou cinto, o cal se expandiu por toda Europa. A diferenza do tabor, o tambor de lado toc\u00e1base normalmente con dous baquetas e, ao redor do s\u00e9culo XVI, o bord\u00f3n trasladouse debaixo do parche inferior. Neste contexto produciuse un avance significativo en canto ao desenvolvemento da t\u00e9cnica empregada para tocar a caixa, principalmente mediante a introduci\u00f3n do uso de rudimentos. Polo xeral, as baquetas utilizadas neste per\u00edodo eran m\u00e1is pesadas e frecuentemente m\u00e1is curtas que as usadas hoxe en d\u00eda.\nM\u00e1is tarde, no s\u00e9culo XVII, desenvolv\u00e9ronse novos m\u00e9todos de tensi\u00f3n que permitiron aos bord\u00f3ns ser apertados con parafusos, cambiando o ru\u00eddo dos bord\u00f3ns de tripa por un m\u00e1is semellante a un estralo. Sobre 1837, os parafusos tam\u00e9n comezaron a substitu\u00edr a tensi\u00f3n por cordas, permitindo un incremento na tensi\u00f3n dos parches e a posibilidade tanto dunha execuci\u00f3n m\u00e1is r\u00e1pida como de ritmos m\u00e1is complexos. Ao redor de 1850, as caixas comez\u00e1ronse a fabricar en metal e reduciuse o seu tama\u00f1o novamente, consegu\u00edndose as\u00ed un son m\u00e1is brillante.\nA pesar de que xa se pod\u00eda controlar a tensi\u00f3n dos bord\u00f3ns mediante parafusos, non foi at\u00e9 principios do s\u00e9culo XX cando Robert Dansly creou para a \"Ludwig drum company\" un xeito de anular os bord\u00f3ns instantaneamente para permitir que a caixa puidese ser tocada como tom-tom a pracer. Isto permitiu o seu uso para efectos especiais ou para evitar que os bord\u00f3ns resoasen por mor doutros instrumentos.\nM\u00fasica orquestral.\nCoa intenci\u00f3n de dotar de ritmo e sonoridade \u00e1s composici\u00f3ns tent\u00e1ronse introducir na orquestra tambores de todo tipo. A caixa aceptouse de maneira clara, como podemos observar en calquera orquestra actual, pasando a complementar ao timbal. Con todo, mentres que se estableceu a figura do timbalista de orquestra como percusionista especializado na execuci\u00f3n do timbal, non se estableceu como tal a figura da \"caixa\", xa que a t\u00e9cnica da s\u00faa execuci\u00f3n \u00e9 paralela \u00e1 maior\u00eda de membran\u00f3fonos que un percusionista debe tocar. No seu uso orquestral, a caixa \u00e9 comunmente apoiada de forma horizontal nun tr\u00edpode, tam\u00e9n chamado p\u00e9. Tipicamente a notaci\u00f3n da caixa ad\u00f3itase representar nun pentagrama no terceiro espazo (comezando desde abaixo), a\u00ednda que tam\u00e9n se pode escribir nunha soa li\u00f1a.\nO primeiro uso da caixa do cal se ten constancia foi no Barroco polo compositor franc\u00e9s Marin Marais nunha escena de tormenta da s\u00faa \u00f3pera \"Alcyone\" (1706). Rossini inclu\u00edu a primeira escritura do redobre nun s\u00f3 da \"La gazza ladra\" (1817), tras o que erroneamente foi considerado o iniciador no emprego da caixa, como se desprende do seu sobrenome \"Tamburossini\". Berlioz chegou a usar at\u00e9 6 caixas na s\u00faa \"Marcha F\u00fanebre de Hamlet\", utilizando tam\u00e9n caixas sen bord\u00f3n, caracter\u00edstica que m\u00e1is tarde se converteu en habitual.\nP\u00f3dense citar alg\u00fans usos notables da caixa, en obras de Rimsky-Korsakoff (\"Capricho espa\u00f1ol\", \"Scherezade\"), Prokofieff (\"Pedro e o lobo\") ou Ravel, co seu famoso \"Bolero\".\nEn Espa\u00f1a.\nAlg\u00fans descendentes do tabor utiliz\u00e1ronse tradicionalmente en Espa\u00f1a como instrumento acompa\u00f1ante da dozaina ou dalg\u00fan outro instrumento de vento popular (como a frauta). Tal e como se indicou anteriormente, a terminolox\u00eda dista moito de ser uniforme e existen moitos termos e variantes para este tipo de instrumentos, como o \"tabalet\" ou o \"tamboril\". Por outra banda, nas comedias espa\u00f1olas, principalmente dos s\u00e9culos XVI e XVII, a caixa era un dos instrumentos m\u00e1is usados nas elementais intervenci\u00f3ns instrumentais.\nA tradici\u00f3n popular dos tambores \u00e9 totalmente diferente da anterior militar, adapt\u00e1ndose o seu uso e evolucionando segundo a actividade na que fosen empregados. Estas actividades son de moit\u00edsimos tipos, destacando as tradici\u00f3ns relixiosas e as festivas. Respecto das tradici\u00f3ns relixiosas destaca o uso de tambores e caixas en diversos actos de Semana Santa. En diferentes puntos de Espa\u00f1a \u00e9 tradici\u00f3n a celebraci\u00f3n de grandes concentraci\u00f3ns de tamborileiros, festas denominadas tamborradas ou tamboradas. Hai que destacar tam\u00e9n a Ruta do tambor e o bombo do baixo Arag\u00f3n e a Ruta do tambor do Sueste Espa\u00f1ol, festas declaradas de Interese Tur\u00edstico Nacional.\nM\u00fasica popular.\nDesde a invenci\u00f3n da bater\u00eda a principios do s\u00e9culo XX, a caixa foi unha parte integrante vital na s\u00faa composici\u00f3n. Polo tanto, est\u00e1 presente na maior\u00eda de x\u00e9neros musicais m\u00e1is populares, como son o rock ou o pop, pasando polo jazz ou a m\u00fasica latina.\nIgualmente, en numerosas agrupaci\u00f3ns musicais, por exemplo as bandas de m\u00fasica, \u00e9 imprescindible como instrumento integrante, especialmente para marcar o ritmo. Ad\u00f3itase levar en varias posici\u00f3ns. A posici\u00f3n m\u00e1is tradicional \u00e9 colgando a caixa cunha correa ao ombreiro, tal que o instrumento queda inclinado sobre a cintura. Para suxeitar as baquetas, o m\u00e1is c\u00f3modo neste caso, para non forzar a boneca, \u00e9 utilizar a maneira tradicional. O instrumento tam\u00e9n se pode manter en posici\u00f3n horizontal, mediante unha correa na cintura, ou cruzada \u00e1s costas.\nM\u00fasica militar.\nNo eido militar o seu uso segue sendo importante para a marcha, adapt\u00e1ndose \u00e1s bandas militares tam\u00e9n bombos e pratos. O uso de caixas sen bord\u00f3n sinala actos f\u00fanebres ou de inmensa dor, como expulsar do rexemento a quen cometese unha falta grave. Cons\u00e9guese un son resoante e un efecto de distancia.\nAo longo do mundo existen bandas denominadas \"drum corps\", que poderiamos comparar coas bandas de tambores existentes en Espa\u00f1a. Estas \"drum corps\", descendentes das bandas militares, est\u00e1n compostas habitualmente por unha maior\u00eda de tambores. En moitas ocasi\u00f3ns chegan a exhibir un gran nivel de virtuosismo e sincronizaci\u00f3n, e os seus compo\u00f1entes adoitan participar en competici\u00f3ns, tanto grupais como individuais, mostrando un alto nivel t\u00e9cnico. Como exemplos destas bandas podemos citar a The Cavaliers, Blue Devils ou Phantom Regiment.\nT\u00e9cnica instrumental.\nGolpe.\nNa t\u00e9cnica de acentuaci\u00f3n existen catro golpes b\u00e1sicos:\nA baqueta tam\u00e9n pode golpearse para conseguir outros efectos diversos. Alg\u00fans deles son:\nAgarre tradicional e paralelo.\nDiferenci\u00e1ronse d\u00faas posici\u00f3ns distintas de agarre das \nbaquetas: tradicional (\"traditional grip\") e paralelo (\"matched grip\"). Este \u00faltimo \u00e9 o m\u00e1is com\u00fan entre os percusionistas modernos.\nRudimentos.\nOs rudimentos son conxuntos de patr\u00f3ns b\u00e1sicos usados a mi\u00fado na caixa. Estes patr\u00f3ns forman os bloques b\u00e1sicos da t\u00e9cnica de caixa, e poden ser combinados de moi diversas formas. Houberon moitos intentos de formalizar unha lista est\u00e1ndar de rudimentos para caixa e, finalmente, a Percussive Arts Society organizou unha lista cos 40 rudimentos esenciais, os cales incl\u00faen a lista est\u00e1ndar de 26 rudimentos americanos.\nAlg\u00fans dos m\u00e1is importantes son:"}
{"id": "153606", "revid": "55340", "url": "https://gl.wikipedia.org/wiki?curid=153606", "title": "Simon Spies", "text": "Simon Ove Christian Oglivie Spies, co\u00f1ecido como Simon Spies, nado o 1 de setembro de 1921 e finado o 16 de abril de 1984, foi un magnate dinamarqu\u00e9s de sona, acadada ao ser pioneiro nos voos charter coa compa\u00f1\u00eda \"Spies Rejser\", hoxe propiedade de \"MyTravel\", e que comezou cos voos de li\u00f1a entre Escandinavia e Mallorca. Spies Rejser foi fundada en 1956 e pronto acadar\u00eda grande \u00e9xito, as\u00ed como tam\u00e9n o fixo o seu competidor, Tj\u00e6reborg."}
{"id": "153607", "revid": "865", "url": "https://gl.wikipedia.org/wiki?curid=153607", "title": "Judas 0", "text": ""}
{"id": "153608", "revid": "54334", "url": "https://gl.wikipedia.org/wiki?curid=153608", "title": "Atl\u00e9tico Petr\u00f3leos Luanda (h\u00f3ckey a pat\u00edns)", "text": "A secci\u00f3n de h\u00f3ckey a pat\u00edns do Atl\u00e9tico Petr\u00f3leos Luanda \u00e9 un dos clubs deste deporte m\u00e1is importantes de Angola. Actualmente compite na m\u00e1xima categor\u00eda do h\u00f3ckey a pat\u00edns do pa\u00eds africano, o Campionato Nacional de Angola, competici\u00f3n da que \u00e9 o club m\u00e1is laureado, ga\u00f1\u00e1ndoa en 9 ocasi\u00f3ns (8 delas de xeito consecutivo entre 1998 e 2005). As\u00ed mesmo o club participa no Campionato Africano de Clubs, acadando o t\u00edtulo na s\u00faa segunda edici\u00f3n, disputada na cidade de Luanda (Angola) en 2008, convert\u00e9ndose no \u00fanico equipo angolano en ga\u00f1ar a m\u00e1xima competici\u00f3n de clubs do Continente Africano."}
{"id": "153610", "revid": "23204", "url": "https://gl.wikipedia.org/wiki?curid=153610", "title": "Robert Rodriguez", "text": "Robert Anthony Rodr\u00edguez, nado en San Antonio (Texas) o 20 de xu\u00f1o de 1968, \u00e9 un director de cine estadounidense, ademais de guionista, produtor e m\u00fasico. \u00c9 co\u00f1ecido por realizar diversos filmes, tanto independentes como de estudio, con poucos orzamentos. Principalmente roda e produce as s\u00faas pel\u00edculas nos estudios Troublemaker, dos que \u00e9 dono, sitos en Austin, Texas.\nA s\u00faa carreira en Hollywood comezou grazas \u00e1 s\u00faa \u00f3pera prima, titulada \"O mariachi\" (1993).\nTraxectoria.\n\u00c9 o terceiro dos oito fillos dunha familia de pais inmigrantes mexicanos. Despois de rematar o instituto, estudou na Universidade de Texas.\nEu 1993 estreou \"O mariachi\", que escribiu, dirixiu, fotografou, montou e gravou o son cun orzamento de 7.000 $. Columbia Pictures comproulle os dereitos e asinou un contrato de direcci\u00f3n de dous anos con Rodr\u00edguez. \"O mariachi\", estreado en lingua castel\u00e1, ga\u00f1ou o Premio do P\u00fablico \u00e1 Mellor Pel\u00edcula Dram\u00e1tica do Festival de Cine de Sundance, como tam\u00e9n outros galard\u00f3ns nos festivais de Berl\u00edn, M\u00fanic, Edimburgo, Deauville e Yubari.\nDespois escribiu, produciu, dirixiu e montou \"Desperado\" (1995), unha secuela de \"O mariachi\", para Columbia Pictures. Esta pel\u00edcula deu a co\u00f1ecer a Salma Hayek ao p\u00fablico norteamericano, as\u00ed como a Antonio Banderas nun papel protagonista. Rodr\u00edguez tam\u00e9n escribiu, dirixiu e montou \"The Misbehavers\" (1995), que tam\u00e9n protagonizou Antonio Banderas e que constit\u00fae unha das catro partes de \"Four Rooms\", de Miramax Films. M\u00e1is tarde, formou equipo con Quentin Tarantino en \"Aberto ata o amencer\", de Dimension Films. Rodr\u00edguez dirixiu un elenco de actores que inclu\u00eda a Tarantino, que se encargou de escribir o gui\u00f3n. O seguinte proxecto como realizador de Rodr\u00edguez foi \"The Faculty\" (1998), de Dimension Films, protagonizada por Josh Hartnett, Elijah Wood e Jordana Brewster.\nEn 2001, Robert Rodr\u00edguez creou \"Spy Kids\", un \u00e9xito que foi espremido con \"Spy Kids 2\" e \"\"', que se estreou en Estados Unidos o 25 de xullo de 2003.\nLogo no 2003 estreou a terceira entrega da trilox\u00eda \"O mariachi\", \"O mexicano\".\nVida persoal.\nEstivo casado con Elizabeth Avell\u00e1n desde 1990 at\u00e9 2007, divorci\u00e1ndose dela pouco tempo despois de rodar o seu filme \"Planet Terror\", cando iniciou unha relaci\u00f3n sentimental coa actriz Rose McGowan, coa cal estivo prometido pero que se deixaron trala rodaxe de \"Machete\"\n\u00c9 curm\u00e1n do actor Danny Trejo, co que colaborou en varias pel\u00edculas como, por exemplo, \"From Dusk Till Dawn\" (1996), \"Spy Kids\" (2001), ou \"Machete\" (2010)."}
{"id": "153611", "revid": "3338", "url": "https://gl.wikipedia.org/wiki?curid=153611", "title": "Robert Rodr\u00edguez", "text": ""}
{"id": "153612", "revid": "865", "url": "https://gl.wikipedia.org/wiki?curid=153612", "title": "Drinkin'Tinto", "text": "Drinkin'tinto \u00e9 o nome dun grupo musical galego, orixinario de Teo. Tocan m\u00fasica rock.\nNaceu nos invernos de 1996 e 1997, e durou at\u00e9 o 2004, cando se ausentaron dous membros, a\u00ednda que se te\u00f1en reunido posteriormente, como no seu d\u00e9cimo primeiro aniversario, en marzo de 2008."}
{"id": "153616", "revid": "98629", "url": "https://gl.wikipedia.org/wiki?curid=153616", "title": "Lago Lomond", "text": "O lago Lomond (en ga\u00e9lico escoc\u00e9s, \"Loch Lamoainn\") \u00e9 un lago (\"loch\" en ga\u00e9lico escoc\u00e9s) situado 23 quil\u00f3metros ao norte de Glasgow, Escocia, constitu\u00eddo como Parque Nacional baixo a denominaci\u00f3n de \"Loch Lomond &amp; The Trossachs National Park\". \u00c9 o lago de auga doce m\u00e1is grande de Gran Breta\u00f1a.\nXeograf\u00eda.\nAs dimensi\u00f3ns do lago son de 39 quil\u00f3metros de longo e entre 0,8 e 1,2 de ancho. Abrangue unha superficie de 71 quil\u00f3metros cadrados e pos\u00fae unha profundidade media de 37 metros, chegando a acadar os 190.\nA ribeira norte presenta unha orograf\u00eda estreita e profunda configurada polo espazo existente entre o propio lago e as monta\u00f1as circundantes. Cara o sur anchea, convert\u00e9ndose nunha piscina natural, ampla e plana, ateigada de illas (m\u00e1is de 30) recubertas de bosques. A ribeira sur \u00e9 o lugar do Castelo de Balloch, as\u00ed como do punto de informaci\u00f3n principal do Parque Nacional.\nNa costa oeste at\u00f3pase a pintoresca vila de Luss, mentres que o leste est\u00e1 dominado polo Ben Lomond que cos seus 974 metros de altura \u00e9 un dos montes m\u00e1is caracter\u00edsticos das Terras Altas de Escocia, as \"Highlands\" en ingl\u00e9s.\nXeoloxicamente c\u00f3mpre citar a presenza da \"Highland Boundary Fault\", falla que exerce de estrema entre as Terras Altas (\"Highlands\") e as Terras Baixas (\"Lowlands\") escocesas e que transcorre a trav\u00e9s da marxe sur do lago.\nFlora e fauna.\nA contorna do \"Loch\" Lomond acolle un dos mellores exemplos de carballeiras centenarias do Reino Unido. Na rexi\u00f3n monta\u00f1esa adxacente, xa no territorio dos \"Trossachs\", salientan exemplos de vexetaci\u00f3n alpina, amplos bosques de con\u00edferas e plantas da familia das saxifrag\u00e1ceas. Esta flora contrasta con algunhas especies de orixe subtropical que se poden atopar na \u00e1rea m\u00e1is suroccidental.\nEn canto \u00e1 fauna, arredor de 200 especies de aves foron descritas, entre as que salientan o falc\u00f3n peregrino, a aguia peixeira o mi\u00f1ato e a pita do monte. Entre os mam\u00edferos destacan o cervo escoc\u00e9s, o gamo e a xoia do Parque, o gato mont\u00e9s escoc\u00e9s. Outros mam\u00edferos m\u00e1is com\u00fans, coma o raposo, o coello, o esqu\u00edo, a lontra, o tour\u00f3n, a gardu\u00f1a ou a doni\u00f1a p\u00f3dense ver con relativa facilidade nas inmediaci\u00f3ns do lago.\nActividades.\nA navegaci\u00f3n \u00e9 unha das actividades de lecer m\u00e1is practicadas no lago Lomond, existindo \u00e1 disposici\u00f3n dos visitantes a posibilidade de percorrer parte da marxe sur do mesmo en embarcaci\u00f3ns ao efecto. Segundo se afirma nos tr\u00edpticos de informaci\u00f3n tur\u00edstica, \u00e9 o lugar favorito dos escoceses para a pr\u00e1ctica do esqu\u00ed acu\u00e1tico e a vela.\nO sendeirismo e o ciclismo son outros deportes moi practicados, aproveitando o feito de transcorrer polas ribeiras do lago a \"West Highland Way\", ruta de 156 quil\u00f3metros de lonxitude que conecta Glasgow con Fort William."}
{"id": "153617", "revid": "16394", "url": "https://gl.wikipedia.org/wiki?curid=153617", "title": "Loch Lomond", "text": ""}
{"id": "153619", "revid": "89787", "url": "https://gl.wikipedia.org/wiki?curid=153619", "title": "FARS", "text": "A Federation of African Roller Sports (FARS) \u00e9 a principal organizaci\u00f3n de patinaxe de \u00c1frica. A FARS forma parte da F\u00e9d\u00e9ration Internationale de Roller Sports (FIRS).\nAs disciplinas que regula a FARS son:"}
{"id": "153624", "revid": "75439", "url": "https://gl.wikipedia.org/wiki?curid=153624", "title": "Liga Austr\u00edaca de h\u00f3ckey pat\u00edns", "text": "A Liga Austr\u00edaca de h\u00f3ckey pat\u00edns e a m\u00e1xima competici\u00f3n de clubs de h\u00f3ckey a pat\u00edns que se disputa en Austria. O campionato naceu no ano 1992 e actualmente est\u00e1 formado por catro equipos. O primeiro equipo campi\u00f3n da liga foi o RHC Villach, mentres que o club m\u00e1is laureado da competici\u00f3n \u00e9 o RHC Dornbirn."}
{"id": "153632", "revid": "98629", "url": "https://gl.wikipedia.org/wiki?curid=153632", "title": "Campionato Brasileiro de h\u00f3ckey a pat\u00edns", "text": "O Campionato Brasileiro de h\u00f3ckey a pat\u00edns \u00e9 a m\u00e1xima competici\u00f3n de h\u00f3ckey a pat\u00edns do Brasil. Est\u00e1 organizada pola Confedera\u00e7\u00e3o Brasileira de H\u00f3quei e Patina\u00e7\u00e3o (CBHP). A primeira edici\u00f3n da competici\u00f3n celebrouse en 1972 e o seu campi\u00f3n foi o Regatas Santista, mentres que o equipo m\u00e1is laureado \u00e9 o Sert\u00e3ozinho H\u00f3quei Clube.\nInicialmente, o \"Campeonato Brasileiro de H\u00f3quei\" desput\u00e1base cada dous anos. A partir de 1980, a competici\u00f3n pasou a ser anual."}
{"id": "153634", "revid": "1131", "url": "https://gl.wikipedia.org/wiki?curid=153634", "title": "Sport Club do Recife (h\u00f3ckey a pat\u00edns)", "text": "A secci\u00f3n de h\u00f3ckey a pat\u00edns do Sport Club de Recife \u00e9 un club de h\u00f3ckey a pat\u00edns da cidade de Recife, no estado de Pernambuco (Brasil) que compite na m\u00e1xima categor\u00eda do h\u00f3ckey a pat\u00edns brasileiro, o Campionato Brasileiro. Esta secci\u00f3n do club foi fundada en 1960 \u00e9 unha das grandes canteiras do h\u00f3ckey do Brasil. O equipo xoga os seus partidos no \"Gin\u00e1sio Carlos Gomes\", que ten unha capacidade para 400 persoas."}
{"id": "153638", "revid": "98629", "url": "https://gl.wikipedia.org/wiki?curid=153638", "title": "Monter\u00eda", "text": "A monter\u00eda ou montar\u00eda \u00e9 unha modalidade de caza maior. Nela te\u00f1en un especial protagonismo os cans de caza, xa que sen eles ser\u00eda imposible levala a cabo. Existiron e existen diferentes tipos de monter\u00eda segundo o territorio onde se practica, o xeito de entender a caza e a utilizaci\u00f3n dunhas ou doutras razas de cans.\nHistoria.\nAs primeiras noticias importantes sobre a monter\u00eda datan da Baixa Idade Media, cando distintas casas reais e nobres europeas de Portugal, Castela, Francia, a actual Alema\u00f1a etc\u2026 encargaron a elaboraci\u00f3n de Tratados de Caza, actividade favorita da clase dirixente naquel tempo, dos que hoxe co\u00f1ecemos un bo n\u00famero, sendo alg\u00fans deles:\nDurante a Idade Media na Pen\u00ednsula Ib\u00e9rica co\u00f1ec\u00e9ronse diferentes tipos de monter\u00eda. Dous tipos moi peculiares eran a monter\u00eda con redes e a monter\u00eda a buitr\u00f3n, levadas a cabo sobre todo no noroeste da Pen\u00ednsula Ib\u00e9rica para a caza do lobo (principalmente en Galicia). A monter\u00eda a buitr\u00f3n consist\u00eda na conduci\u00f3n dos lobos cara a uns enormes fun\u00eds feitos con balados de pedra ou sebes mediante batidas nas que participaban unha cantidade inxente de persoas. Estes fun\u00eds, tam\u00e9n chamados armadas remataban nun estreito paso cun profundo foxo cara a onde eran conducidos e mortos os lobos e calquera outro tipo de caza.\nDe t\u00f3dolos xeitos a forma de monter\u00eda m\u00e1is com\u00fan en toda Europa naquel tempo era aquela na que previamente \u00e1 caza and\u00e1base na procura do lugar de encame da presa seguindo o rastro do animal elixido coa axuda dun sabuxo atrelado, para, unha vez co\u00f1ecida a localizaci\u00f3n do encame, situar en lugares estrat\u00e9xicos de paso do animal parellas de alaos e lebreis co obxecto de atrapalo. Para lanzar o animal cara \u00e1s posturas atac\u00e1base o encame con cans sabuxos e segu\u00edase a persecuci\u00f3n por parte de cazadores tanto a p\u00e9 como dacabalo para tentar, xunto con sabuxos, alaos e lebreis, atrapar a peza de caza.\nDurante a Idade Media en Galicia este tipo de monter\u00eda realiz\u00e1base sobre todo para a caza do oso e do xabaril, mentres que por exemplo en Francia ti\u00f1a unha maior importancia a caza do cervo. Xeralmente escoll\u00edase o animal a cazar durante a fase de busca do encame con sabuxo atrelado, elixindo preferentemente como presa un macho adulto en plenitude de facultades.\nA partir do Renacemento e sobre todo da xeneralizaci\u00f3n das armas de fogo nos s\u00e9culos XVII e XVIII a monter\u00eda medieval foi derivando, segundo cada territorio e pa\u00eds, en modalidades que hoxe en d\u00eda difiren bastante entre si, como pode ser a monter\u00eda no norte da Pen\u00ednsula Ib\u00e9rica, a Venerie francesa (tanto a referida \u00e1 caza maior ou Gran Venerie, que se practica a cabalo, como a referida \u00e1 caza menor ou Petit Venerie, que se practica a p\u00e9) , o Fox-Hunting (Caza do raposo a cabalo) no Reino Unido, ou ben a monter\u00eda denominada hoxe d\u00eda \u201ca la espa\u00f1ola\u201d practicada no centro e sur da Pen\u00ednsula Ib\u00e9rica.\nA monter\u00eda na Pen\u00ednsula Ib\u00e9rica.\nHoxe en d\u00eda existen principalmente dous tipos de monter\u00eda na Pen\u00ednsula Ib\u00e9rica, a practicada no extremo norte (principalmente na metade norte de Galicia, Asturias e Cantabria), que como veremos responde xenuinamente case que punto por punto \u00e1 monter\u00eda peninsular m\u00e1is tradicional, e a monter\u00eda \u201c\u00e1 espa\u00f1ola\u201d, que \u00e9 a derivaci\u00f3n da monter\u00eda peninsular en Portugal e centro e sur de Espa\u00f1a, gardando esta xa moi pouco parecido coa orixinal.\nA monter\u00eda norte\u00f1a.\nTal como se fac\u00eda durante a Baixa Idade Media, no norte e noroeste da Pen\u00ednsula Ib\u00e9rica c\u00e1zase o xabaril na modalidade denominada \u201ccaza do xabaril a corda\u201d. Nesta modalidade de caza alcanzan un protagonismo total os cans sabuxos e os seus condutores, os monteiros.\nA primeiras horas da ma\u00f1\u00e1 cada monteiro sae co seu can sabuxo atado a unha longa corda chamada \u201ccordel\u201d ou \u201ctrela\u201d na procura do rastro dos xabar\u00eds. Unha vez atopado un rastro da noite anterior o monteiro, auxiliado polo olfacto e a intelixencia do seu sabuxo, seguir\u00e1 os pasos nocturnos do xabaril a mi\u00fado por moitos quil\u00f3metros ata dar co lugar onde est\u00e1 encamado, descansando polo d\u00eda. Para comprobar que o xabaril est\u00e1 efectivamente nun determinado mato, o monteiro e o seu sabuxo, despois de dar entrada \u00f3 rastro do xabaril no mesmo, procede a rodealo para ver se o xabaril sa\u00edu do mesmo continuando o seu cami\u00f1o ou ben ficou nel descansando. No caso de que sa\u00edse proseguir\u00e1 rastrexando co seu sabuxo ata outro mato onde repetir\u00e1 a operaci\u00f3n. Tr\u00e1tase dunha caza que require profundos co\u00f1ecementos dos sinais e costumes dos animais do monte e dunha boa forma f\u00edsica, ademais de moi bos cans.\nUnha vez que os distintos monteiros cos seus sabuxos volven \u00f3 punto de encontro previamente convido cada un procede a dar conta do que atopou \u00f3s demais compa\u00f1eiros. Preferentemente el\u00edxense como obxectivo da caza os encames de xabar\u00eds machos adultos. Unha vez existe consenso sobre cal encame atacar, os cazadores p\u00f3\u00f1ense con armas de fogo arrodeando o mato, a extensi\u00f3n do cal pode variar dende unhas cantas hect\u00e1reas ata varios centos. \u00c9 nese momento cando se ceiban uns cantos sabuxos (normalmente entre dous e dez) sobre o rastro de entrada do xabaril na toxeira ou uceira. Os sabuxos van marcando o cami\u00f1o feito polo xabaril pola noite coa s\u00faa voz, \u201ccantando\u201d ou \u201clatindo\u201d ata que chegan \u00f3 lugar onde o xabaril est\u00e1 durmindo, onde os cans lle ladran de xeito continuo con valent\u00eda pero sen atacalo frontalmente. O que se consegue con esta estratexia \u00e9 que o xabaril rompa a correr mentres o perseguen ladrando os sabuxos, obrig\u00e1ndoo a pasar polo lugar onde hai alg\u00fan cazador coa s\u00faa arma que procura abatelo. En numerosas ocasi\u00f3ns os sabuxos deben perseguir durante moito tempo \u00f3 xabaril ata que rompe nalg\u00fan punto onde est\u00e1 situado un cazador.\nXeralmente os equipos adicados a este tipo de caza, chamados \u201ccuadrillas\u201d est\u00e1n compostos por entre 10 e 20 cazadores, entre os que hai un n\u00famero variable de monteiros cos seus sabuxos, oscilando o n\u00famero de cans utilizados en total entre 5 e 15. Esta modalidade de caza \u00e9 moi selectiva, xa que se elixe o animal a cazar evitando molestar femias con cr\u00eda; ademais practicamente non se molesta ning\u00fan outro animal que aquel que se vai cazar, xa que \u00e9 un defecto imperdoable nos cans que persigan calquera outro animal que non sexa xabaril.\nComo pode verse, practicamente a \u00fanica gran diferenza que existe entre esta forma de monter\u00eda e a monter\u00eda medieval \u00e9 que se substitu\u00edron os cans de presa e lebreis por armas de fogo, fac\u00e9ndoa menos cruenta.\nO monteiro.\nO monteiro \u00e9 o cazador que, sempre contando coa axuda do seu bo sabuxo, co\u00f1ece as querenzas da caza maior e \u00e9 quen de atopar o lugar de encame da presa seguindo o seu rastro nocturno, o que en linguaxe monteiro se co\u00f1ece co nome de \u201caplazar\u201d.\nHoxe en d\u00eda nalgunhas rexi\u00f3ns (sobre todo no centro e sur de Espa\u00f1a) empobreceuse o termo monteiro para facer referencia con el \u00f3s cazadores que se sit\u00faan coa s\u00faa arma na li\u00f1a de tiro, pero como podemos comprobar na seguinte cita da obra \u201cOrigen y Dignidad de la Ca\u00e7a\u201d, escrita por Juan Mateos, Ballesteiro Maior da S.M. Filipe IV (ano 1634), o aut\u00e9ntico significado da verba monteiro \u00e9 o que se conservou no extremo norte da Pen\u00ednsula:\n\"\u201c\u2026saben concertar un jabal\u00ed; y despu\u00e9s de concertado saben seg\u00fan su instinto natural por donde ha de salir para matarlo a la noche, y saber que hace el jabal\u00ed ballesteado, para poderlo as\u00ed matar en las aguas, como en los panes, y en las dem\u00e1s partes que hallare de comer: saben tambi\u00e9n matar los venados, gamos y corzos desde las atalayas, hacer batidas para lobos y conocer los pasos de los jabal\u00edes, en dando vuelta a la tierra por las causas que hay para ello. Asimismo es oficio suyo ballestear con el caballo a lazo, y estribo, y saber como se mata cualquier g\u00e9nero de caza y el instinto natural de ella.\"\"\nO sabuxo.\nSen cans desta caste ser\u00eda imposible co\u00f1ecer con exactitude a localizaci\u00f3n do encame dos xabar\u00eds e polo tanto ser\u00eda moi dif\u00edcil levar a cabo a monter\u00eda. Estes cans pos\u00faen o mellor olfacto do mundo canino e por iso son os m\u00e1is axeitados para seguir o cheiro que deixa \u00f3 seu paso un animal.\n\u00d3 contrario que acontece con outras clases de cans, tales como os de presa ou agarre, estes cans non adoitan atacar o xabaril, sen\u00f3n que simplemente premen para que corra ladr\u00e1ndolle a curta distancia, para que as\u00ed os monteiros saiban en cada intre o cami\u00f1o que vai recorrendo o xabaril na s\u00faa fuxida polo mato mesto. As diversas modulaci\u00f3ns da s\u00faa potente voz permiten transmitir \u00f3s sabuxos a fase na que se atopa a caza: Rastro da noite, rastro de fuxida, latido \u00f3 quieto (cando os sabuxos ladran dende curta distancia a un xabaril que non quere fuxir) e latido a morto (alg\u00fans sabuxos marcan o lugar de abate dun xabaril emitindo un latido particular).\nEstes cans requiren un preciso e prolongado adestramento individual para conseguir que cacen unicamente xabar\u00eds, xa que non deben facer caso de ning\u00fan outro animal que non sexa xabaril. O profundo aprecio que sente cada monteiro polos seus sabuxos supuxo que secularmente se seleccionaran sabuxos que non atacan \u00f3 xabaril directamente, sen\u00f3n que s\u00f3 lle ladran a curta distancia para evitar feridas, xa que a morte dun bo sabuxo sup\u00f3n para un monteiro varios anos de selecci\u00f3n e adestramento para atopar outro do mesmo nivel.\nTradicionalmente no norte da pen\u00ednsula non se utilizaron mandas de sabuxos na caza como acontece en Francia ou Gran Breta\u00f1a. En Asturias, Cantabria e norte de Galicia util\u00edzanse poucos cans e ademais cada monteiro normalmente leva os seus, que te\u00f1en que cazar independentemente dos demais e non formando estritamente unha manda.\nAs razas puras m\u00e1is utilizadas en Galicia para a monter\u00eda do xabaril son o Sabuxo espa\u00f1ol e o grif\u00f3n azul de Gascu\u00f1a, a\u00ednda que \u00e9 maioritaria a utilizaci\u00f3n de cans cruzados de varias razas de cans de rastro, xa sexan sabuxos ou grif\u00f3ns (sabuxos co pelo duro ou longo tales coma o vende\u00e1n ou o nivern\u00e9s. Todos estes cans cazan de xeito moi similar.\nEsta caste de cans \u00e9 a m\u00e1is completa e axeitada para a caza en monter\u00eda, ademais de ser a de maior tradici\u00f3n e uso m\u00e1is xeneralizado en Europa.\nA monter\u00eda \u201c\u00e1 espa\u00f1ola\u201d.\nEste tipo de monter\u00eda ou m\u00e1is ben gran batida real\u00edzase principalmente no centro e sur da Pen\u00ednsula Ib\u00e9rica, e a s\u00faa existencia \u00e9 froito dunha evoluci\u00f3n que data duns 300 anos, xa que anteriormente a monter\u00eda no centro e sur era moi similar \u00e1 que a\u00ednda se practica no norte, tal e como nos transmitiu un monteiro da andaluza Serra de Segura na s\u00faa obra \u201cTratado de la Monter\u00eda\u201d.\nNela ab\u00e1tense xeralmente xabar\u00eds e cervos, a\u00ednda que tam\u00e9n outras especies coma o gamo ou o mufl\u00f3n. Nunha mata ou \u201cmancha\u201d de varios centos de hect\u00e1reas disp\u00f3\u00f1ense unha serie de li\u00f1as de postos de cazadores, chamados armadas, que rodean e cobren o terreo. Segundo a s\u00faa particular localizaci\u00f3n na mata as armadas reciben diversos nomes (corda \u00e9 a m\u00e1is alta; sop\u00e9 a m\u00e1is baixa, travesa a que atravesa ou se atopa xeralmente no medio da mata). Dende un extremo determinado, ou dende m\u00e1is dun, proc\u00e9dese \u00e1 ceiba das rehalas que, manexadas polos seus respectivos \u201cperreros\u201d, bateran a mata en diversas direcci\u00f3ns co obxecto \u00faltimo de que as pezas de caza na s\u00faa fuxida tenten de atravesar as li\u00f1as de cazadores (chamados no sur \u201cmonteiros\u201d) ou sexan avistados por estes. A pesar da aparencia de acci\u00f3n moi planificada, o certo \u00e9 que a monter\u00eda \u00e9 unha modalidade de caza que require dunha m\u00e1xima observaci\u00f3n, atenci\u00f3n, silencio e punter\u00eda (en branco m\u00f3bil) por parte do cazador e que ofrece posibilidades reais de fuxida a xabar\u00eds e veados.\nCada rehala pos\u00fae entre 10 e 12 parellas (chamadas \u201ccolleras\u201d) de cans e \u00e9 manexada por un \u201cperrero\u201d ou \u201cpodenquero\u201d. A base da maior\u00eda de rehalas adicadas \u00e1 monter\u00eda \u201c\u00e1 espa\u00f1ola\u201d est\u00e1 composta por cans de tipo podengo, a\u00ednda que as que est\u00e1n algo m\u00e1is especializadas no xabaril utilizan preferentemente cruzados de mast\u00edn, can de agarre, podengo e grif\u00f3n, entre outras. Unha rehala cl\u00e1sica, adicada \u00e1 caza do cervo e do xabaril, normalmente est\u00e1 composta por unha maior\u00eda de parellas de podengos puros, unha minor\u00eda de parellas de cruzados de podengo e mast\u00edn e unha parella de mast\u00edns puros ou cans de agarre (acot\u00edo alao espa\u00f1ol ou dogo arxentino).\nEsta modalidade de caza, que garda xa pouca relaci\u00f3n coa monter\u00eda cl\u00e1sica, consiste na utilizaci\u00f3n dun elevad\u00edsimo n\u00famero de cans que manexados polos seus condutores, baten o terreo a cazar co obxecto de dirixir cara \u00f3s cazadores toda clase de animais (xeralmente cervos, xabar\u00eds, gamos e mufl\u00f3ns) para darlles caza.\nOs cans utilizados neste tipo de monter\u00eda xeralmente non serven para cazar \u00f3 estilo da monter\u00eda tradicional.\nNon se trata dunha modalidade selectiva."}
{"id": "153639", "revid": "98629", "url": "https://gl.wikipedia.org/wiki?curid=153639", "title": "Rush", "text": "Rush \u00e9 unha banda canadense de rock progresivo formada en agosto de 1968 na veci\u00f1anza de Willowdale de Toronto, Ontario. Actualmente est\u00e1 composta polo baixista, teclista e vocalista Geddy Lee, o guitarrista Alex Lifeson e o bater\u00eda Neil Peart. A banda sufriu moitos cambios na s\u00faa formaci\u00f3n entre 1968 e 1974, acadando a s\u00faa forma definitiva cando Neil Peart substitu\u00edu ao bater\u00eda orixinal John Rutsey en xullo de 1974, d\u00faas semanas antes da s\u00faa primeira xira polos Estados Unidos.\nDende a edici\u00f3n do seu \u00e1lbum de estrea en marzo de 1974, Rush f\u00edxose co\u00f1ecida polas habilidades instrumentais dos seus membros, as s\u00faas complexas composici\u00f3ns, e os seus ecl\u00e9cticos motivos l\u00edricos con grandes doses de ciencia ficci\u00f3n, fantas\u00eda e filosof\u00eda, e que tam\u00e9n abordan temas humanitarios, sociais e medioambientais. O estilo musical de Rush foi cambiando ao longo dos anos, comezando cun heavy metal inspirado no blues no seu primeiro \u00e1lbum, e abarcando posteriormente hard rock, rock progresivo e incluso pasando por un per\u00edodo cun forte uso dos sintetizadores. A banda foi citada como influencia de varios artistas musicais, como Metallica, Primus, Rage Against the Machine e The Smashing Pumpkins, as\u00ed como os grupos de metal progresivo Dream Theater e Symphony X."}
{"id": "153640", "revid": "5132", "url": "https://gl.wikipedia.org/wiki?curid=153640", "title": "Ben Bella", "text": ""}
{"id": "153641", "revid": "56817", "url": "https://gl.wikipedia.org/wiki?curid=153641", "title": "The Fixer", "text": "\"The Fixer\" \u00e9 un sinxelo da banda estadounidense de rock alternativo Pearl Jam, editado o 24 de agosto do 2009 como parte do seu \u00e1lbum \"Backspacer\". A canci\u00f3n acadou o n\u00famero dous da lista \"Billboard Rock Songs\" e foi n\u00famero tres na \"Billboard Alternative Songs\".\nA canci\u00f3n foi nomeada aos premios Grammy do 2010, na categor\u00eda de mellor canci\u00f3n rock, competindo con \"I\u2019ll Go Crazy If I Don\u2019t Go Crazy Tonight\" de U2, \"21 Guns\" de Green Day, \"Working On A Dream\" de Bruce Springsteen e \"Use Somebody\" de Kings Of Leon, que foi a ga\u00f1adora.\nListaxe de canci\u00f3ns.\nTodas as letras escritas por Eddie Vedder."}
{"id": "153642", "revid": "56817", "url": "https://gl.wikipedia.org/wiki?curid=153642", "title": "Bam Thwok", "text": "\"Bam Thwok\" \u00e9 un sinxelo da banda de rock alternativo estadounidense Pixies, editado o 15 de xu\u00f1o do 2004 coma descarga dixital a trav\u00e9s da iTunes Store. O tema estreouse no n\u00famero 1 na \"Download Chart\" brit\u00e1nica."}
{"id": "153643", "revid": "56817", "url": "https://gl.wikipedia.org/wiki?curid=153643", "title": "Alec Eiffel", "text": "\"Alec Eiffel\" \u00e9 un sinxelo da banda de rock alternativo estadounidense Pixies, editado no ano 1991 como parte do seu \u00e1lbum \"Trompe le Monde\"."}
{"id": "153644", "revid": "22570", "url": "https://gl.wikipedia.org/wiki?curid=153644", "title": "Little Sister", "text": "\"Little Sister\" \u00e9 un sinxelo da banda estadounidense de stoner rock Queens of the Stone Age, editado o 7 de marzo do 2005 como parte do seu \u00e1lbum \"Lullabies to Paralyze\". Unha primeira versi\u00f3n do tema gravouse con Dave Grohl en 2002 para o \u00e1lbum \"Songs for the Deaf\", pero foi descartada. A canci\u00f3n queaparece en \"Lullabies to Paralyze\" foi gravada ao vivo no estudio nunha \u00fanica toma. O tema acadou o n\u00famero 18 na lista brit\u00e1nica de sinxelos.\nListaxe de canci\u00f3ns.\nCD:\nCD Maxi Single:\n7\" (Picture Disc):"}
{"id": "153645", "revid": "25871", "url": "https://gl.wikipedia.org/wiki?curid=153645", "title": "First It Giveth", "text": "\"First It Giveth\" \u00e9 unha canci\u00f3n da banda estadounidense de stoner rock Queens of the Stone Age, editada como sinxelo do seu \u00e1lbum \"Songs for the Deaf\" no ano 2003. O tema acadou o n\u00famero 33 na lista brit\u00e1nica de sinxelos.\nAs caras-b, \"Wake Up Screaming\" e \"The Most Exalted Potentate of Love\", aparecen no EP recompilatorio \"Stone Age Complication\"."}
{"id": "153646", "revid": "98629", "url": "https://gl.wikipedia.org/wiki?curid=153646", "title": "Debaser", "text": "\"Debaser\" \u00e9 unha canci\u00f3n da banda estadounidense de rock alternativo Pixies, editada como sinxelo do seu \u00e1lbum \"Doolittle\" o 22 de setembro de 1997."}
{"id": "153647", "revid": "56817", "url": "https://gl.wikipedia.org/wiki?curid=153647", "title": "Gone", "text": "\"Gone\" \u00e9 un sinxelo da banda estadounidense de rock alternativo Pearl Jam, editado o 7 de outubro do 2006 e sacado do seu oitavo \u00e1lbum \"Pearl Jam\". O tema acadou o n\u00famero 40 na lista \"Billboard Modern Rock Tracks\".\nOrixe e gravaci\u00f3n.\nA canci\u00f3n foi escrita por Eddie Vedder o 30 de setembro de 2005 no cuarto 1152 do Hotel Borgata, localizado en Atlantic City, Nova Jersey. Estreouse na noite seguinte, interpret\u00e1ndoa s\u00f3 Vedder, no concerto da banda no centro de eventos de Borgata. A banda gravou unha versi\u00f3n demo que foi lan\u00e7ada como parte do \"sinxelo de vacaci\u00f3ns\" do ano 2005, dispo\u00f1ible para os membros do seu club de seareiros.\nListaxe de canci\u00f3ns.\nTodos os temas por Eddie Vedder, ag\u00e1s onde se indique."}
{"id": "153648", "revid": "6939", "url": "https://gl.wikipedia.org/wiki?curid=153648", "title": "Montar\u00eda", "text": ""}
{"id": "153649", "revid": "6939", "url": "https://gl.wikipedia.org/wiki?curid=153649", "title": "Jaume Roures i Llop", "text": ""}
{"id": "153650", "revid": "89787", "url": "https://gl.wikipedia.org/wiki?curid=153650", "title": "Rafer Alston", "text": "Rafer Jamel Alston, nado o 24 de xullo de 1976 en Queens, Nova York, \u00e9 un ex xogador profesional estadounidense de baloncesto. Participando na posici\u00f3n de base, xogou en seis equipos diferentes da National Basketbal Association (NBA): Milwaukee Bucks, Toronto Raptors, Miami Heat, Houston Rockets, Orlando Magic e New Jersey Nets.\nTraxectoria.\nAlston xogou no baloncesto universitario 3 tempadas: no Ventura College a tempada 1994-95, no Fresno City College a 1996-97, e rematou en Fresno State na 1997-98.\nTras estar no banco a maior\u00eda de tempo cando estaba nos Milwaukee Bucks, foi traspasado aos Toronto Raptors. Al\u00ed xogou moitos minutos, e xa nos Miami Heat conseguiu xogar coma titular no ano 2004. A s\u00faa actuaci\u00f3n non foi decepcionante, xa que asinou 12 puntos e 4 asistencias por partido nun equipo moi novo, liderado polo escolta rookie Dwyane Wade, que se clasificou para as semifinais dos playoffs da NBA. Durante esa tempada, nun partido contra os Dallas Mavericks o 26 de marzo, conseguiu unha canastra a falta de tan s\u00f3 0.5 segundos sobre a presi\u00f3n de Shawn Bradley, para darlle a vitoria a Miami por 119-118. No ver\u00e1n do 2004, asinou outra vez cos Toronto Raptors, pero non conseguiu o que el esperaba.\nAlston foi traspasado aos Houston Rockets a cambio do escolta Mike James o 4 de outubro de 2005. A pesar das continuas cr\u00edticas chegadas dende Toronto pola s\u00faa actitude, o adestrador dos Rockets, Jeff Van Gundy, falou co seu irm\u00e1n Stan Van Gundy, adestrador dos Miami Heat que tivo a Alston durante a tempada 2003-04, sobre a actitude de Alston. A habilidade de Jeff Van Gundy para sacar o mellor de xogadores antes considerados problem\u00e1ticos ou temperamentais fixo que o corpo t\u00e9cnico dos Rockets fose optimista coa s\u00faa fichaxe. Na tempada 2006-07, coma base titular, Alston tivo uns n\u00fameros de 13.3 puntos, 3.4 rebotes, 5.4 asistencias e 1.6 roubos por partido. Rematou a tempada noveno da NBA en roubos, cuarto en triplas anotadas, e 23\u00ba en asistencias.\nO 12 de novembro do 2008, Alston foi suspendido con dous partidos por unha pelexa tras unha falta non pitada con Matt Barnes e Steve Nash. Alston foi traspasado aos Orlando Magic nun traspaso a tres bandas o 19 de febreiro de 2009, e substitu\u00edu ao mancado Jameer Nelson no quinteto titular. O 30 de abril de 2009, Alston anotou 21 puntos e repartiu 10 asistencias para axudar a Orlando a ga\u00f1ar aos Philadelphia 76ers por 4-2 na primeira rolda dos playoffs. Despois, os Magic ga\u00f1ar\u00edan aos Boston Celtics e aos Cleveland Cavaliers para chegar \u00e1s finais da NBA, onde perderon contra Los Angeles Lakers.\nO 25 de xu\u00f1o do 2009, foi traspasado aos New Jersey Nets xunto a Tony Battie e Courtney Lee a cambio de Vince Carter e Ryan Anderson. Conseguiu a s\u00faa primeira tripla dobre como xogador dos New Jersey Nets na tempada 2009-2010. O 5 de xaneiro do 2010, os Nets liberaron a Alston para que asinara por outro equipo. O 7 de xaneiro do 2010, asinou polos Miami Heat por segunda vez. Tras ser titular 25 partidos con Miami, foi suspendido indefinidamente o 6 de marzo por perderse un adestramento e un partido. O 13 de marzo do 2010, os Miami Heat ampliaron a suspensi\u00f3n para toda a tempada. Rafer Alston considerou a posibilidade de retirarse. Con todo, a\u00ednda xogar\u00eda un ano m\u00e1is na China e outro na D-League antes de tomar difinitivamente a decisi\u00f3n en 2012."}
{"id": "153651", "revid": "23204", "url": "https://gl.wikipedia.org/wiki?curid=153651", "title": "Sert\u00e3ozinho H\u00f3quei Clube", "text": "O Sert\u00e3ozinho H\u00f3quei Clube \u00e9 un club brasileiro de h\u00f3ckey a pat\u00edns da cidade de Sert\u00e3ozinho, no estado de S\u00e3o Paulo. Con 18 t\u00edtulos de liga, \u00e9 o equipo m\u00e1is laureado do Brasil. As s\u00faas cores son vermello e branco.\nHistoria.\nO Sert\u00e3ozinho foi fundado o 5 de xaneiro de 1980, polo paulista Haroldo P\u00e9rsio Requena, ex xogador de h\u00f3ckey do Palmeiras. Na tempada da s\u00faa fundaci\u00f3n, Haroldo resid\u00eda en Ribeir\u00e3o Preto e era teclista e vocalista do grupo musical Memorial 5. Como non hab\u00eda clubs pr\u00f3ximos a Ribeir\u00e3o Preto que practicasen o h\u00f3ckey, decidiu crear o seu propio club, o que conseguiu co apoio do alcalde de Sert\u00e3ozinho da \u00e9poca, Waldir Alceu Trigo.\nO primeiro partido disputado polo Sert\u00e3ozinho xogouse o 8 de xaneiro de 1980, na vitoria por 10-2 sobre a Portuguesa de Desportos, nun partido v\u00e1lido para o Torneo de Sert\u00e3ozinho.\nNo mesmo ano da s\u00faa fundaci\u00f3n, o Sert\u00e3ozinho coroouse campi\u00f3n paulista, ao derrotar o Internacional de Santos por 1-0. En 1982, conquistou o seu primeiro t\u00edtulo do Campionato Suramericano, ao vencer o Estudantil da Arxentina por 3-2 na final disputada na cidade arxentina de San Juan de la Frontera.\nEn 1985, o Sert\u00e3ozinho conquistou o maior t\u00edtulo da s\u00faa historia, a Copa Intercontinental, ademais de conquistar o Campionato Brasileiro (vitoria na final sobre o Clube Portugu\u00eas do Recife por 2-0, en Curitiba).\nNo 2001, a cidade de Sert\u00e3ozinho foi sede do 25\u00ba Campionato Brasileiro. Xogando na casa, o Sert\u00e3ozinho acadou o t\u00edtulo no Gin\u00e1sio Doc\u00e3o, logo de derrotar o Clube Portugu\u00eas do Recife por 6-5 o 21 de xullo.\nNo 2007, o club acadou o in\u00e9dito pentacampionato brasileiro, ao vencer ao Sport Club do Recife por 2-1.."}
{"id": "153652", "revid": "89787", "url": "https://gl.wikipedia.org/wiki?curid=153652", "title": "Sociedade Esportiva Palmeiras (h\u00f3ckey a pat\u00edns)", "text": "A secci\u00f3n de h\u00f3ckey a pat\u00edns da Sociedade Esportiva Palmeiras \u00e9 un equipo de h\u00f3ckey a pat\u00edns da cidade de S\u00e3o Paulo que compite no Campionato Brasileiro.\nHistoria.\nA secci\u00f3n de h\u00f3ckey a pat\u00edns do Palmeiras foi fundada no ano de 1923, sendo unha modalidade antiga e tradicional dentro do club, e seguramente o m\u00e1is vitorioso logo do f\u00fatbol.\nAo longo dos seus anos de existencia, este deporte conquistou moitos t\u00edtulos en t\u00f3dalas categor\u00edas, tanto a nivel estatal, nacional e mesmo internacional. O apelido de maior relevancia da historia do h\u00f3ckey a pat\u00edns da Sociedade Esportiva Palmeiras foi, segundo alg\u00fans, o da familia Torlay, que deu ao Palmeiras tres xeraci\u00f3ns de xogadores, entre eles Hyada Torlay, que ademais de ter sido xogador, foi tam\u00e9n presidente da confederaci\u00f3n brasileira e ata da confederaci\u00f3n suramericana de h\u00f3ckey a pat\u00edns.\nPalmar\u00e9s.\nUn feito que entristece aos amantes do h\u00f3ckey, que agora \u00e9 tradicional no Palmeiras, \u00e9 que o Palmeiras nunca tivo un arquivo organizado sobre as conquistas do h\u00f3ckey palmeirense, e o peor, as federaci\u00f3ns e confederaci\u00f3ns tampouco o pos\u00faen. Polo tanto, alg\u00fans t\u00edtulos conquistados non son co\u00f1ecidos.\nEntre os t\u00edtulos acadados polo club palmeirense c\u00f3mpre destacar:"}
{"id": "153653", "revid": "25871", "url": "https://gl.wikipedia.org/wiki?curid=153653", "title": "Metis (l\u00faa)", "text": "Metis (ou en grego \"\u039c\u03ae\u03c4\u03b9\u03c2\"), tam\u00e9n co\u00f1ecida coma , \u00e9 a l\u00faa m\u00e1is interior de X\u00fapiter. Foi descuberta no ano 1979 a partir de imaxes tomadas pola \"Voyager 1\", e no ano 1983 recibiu oficialmente o nome da primeira muller de Zeus, Metis. Observaci\u00f3ns adicionais feitas entre principios do ano 1996 e setembro do 2003 pola sonda Galileo permitiron fotografar a superficie da l\u00faa.\nA \u00f3rbita de Metis \u00e9 s\u00edncrona, e a s\u00faa forma \u00e9 moi irregular, xa que as s\u00faas dimensi\u00f3ns son bastante asim\u00e9tricas, o di\u00e1metro m\u00e1is longo \u00e9 case d\u00faas veces m\u00e1is grande co di\u00e1metro m\u00e1is pequeno. \u00c9 unha das tres l\u00faas do Sistema Solar das que se sabe que tardan menos en completar unha \u00f3rbita (\u00f3 redor do seu planeta) do que tarda o seu planeta en completar unha rotaci\u00f3n (d\u00eda), as outra d\u00faas son: a l\u00faa de X\u00fapiter, Adrastea e a l\u00faa de Marte, Fobos. Orbita X\u00fapiter dentro do anel principal do planeta, e pensase que \u00e9 esta l\u00faa a que achega a meirande parte do material do anel.\nDescubrimento e observaci\u00f3ns.\nMetis foi descuberta no ano 1979 por Stephen P. Synnott a partir de imaxes tomadas pola sonda \"Voyager 1\" e recibiu a designaci\u00f3n provisional de . No ano 1983 recibiu o seu nome oficial, Metis, unha Tit\u00e1n que foi a primeira muller de Zeus (o equivalente na mitolox\u00eda grega de X\u00fapiter). As imaxes tomadas pola \"Voyager 1\" amosaban a Metis coma un simple punto, a informaci\u00f3n que se posu\u00eda de Metis era moi limitada ata a chegada da sonda Galileo. A \"Galileo\" fotografou case toda a s\u00faa superficie e proporcionou os datos necesarios para defini-la composici\u00f3n da l\u00faa no ano 1998.\nCaracter\u00edsticas f\u00edsicas.\nMetis ten un forma irregular cunhas dimensi\u00f3ns de 60\u00d740\u00d734\u00a0km, o cal fai dela a segunda l\u00faa m\u00e1is pequena entre as catro l\u00faas interiores de X\u00fapiter. A s\u00faa composici\u00f3n e masa son desco\u00f1ecidas, pero asumindo que a s\u00faa densidade media \u00e9 semellante a de Amaltea (~0,86\u00a0g/cm\u00b3), a s\u00faa masa pode ser estimada en ~3,6\u00d71016\u00a0kg. A densidade de Metis implica que a l\u00faa est\u00e1 composta de xeo de auga cunha porosidade do 10\u201315%, o caso de Adrastea poder\u00eda ser semellante.\nA superficie de Metis est\u00e1 inzada de cr\u00e1teres. \u00c9 escura e a s\u00faa cor aparece tirando a vermella. Ten unha substancial asimetr\u00eda entre o hemisferio de cabeceira e o de cola: o hemisferio de cabeceira \u00e9 1,3 m\u00e1is brillante co de cola. Posiblemente est\u00e1 asimetr\u00eda debese a maior velocidade e frecuencia dos impactos no hemisferio de cabeceira, os cales cavar\u00edan e levantar\u00edan material brillante (presumiblemente xeo) procedente do interior da l\u00faa.\n\u00d3rbita.\nMetis \u00e9 a l\u00faa m\u00e1is interior das catro l\u00faas interiores de X\u00fapiter. Orbita X\u00fapiter a unha distancia duns 128.000\u00a0km (1,79 raios de X\u00fapiter) dentro do anel principal de X\u00fapiter. Ten unha excentricidade orbital moi pequena (~0.0002) e tam\u00e9n unha inclinaci\u00f3n relativa \u00f3 ecuador de X\u00fapiter moi pequena (~ 0.06\u00b0).\nDebido \u00f3 axustamento de mareas, Metis rota sincronicamente, amos\u00e1ndolle sempre a mesma cara a X\u00fapiter. \u00d3 longo de grandes per\u00edodos de tempo, este axustamento provoca que Metis entre na configuraci\u00f3n de menor enerx\u00eda, a cal correspondese co apuntamento do seu eixo m\u00e1is grande cara X\u00fapiter.\nA \u00f3rbita de Metis est\u00e1 situada dentro do raio das \u00f3rbitas sincr\u00f3nicas de X\u00fapiter (do mesmo xeito ca Adrastea), e como resultado, as forzas gravitatorias est\u00e1n causando un paseni\u00f1o descenso da s\u00faa altura orbital, polo que alg\u00fan d\u00eda a l\u00faa impactar\u00e1 contra X\u00fapiter. Se a s\u00faa densidade \u00e9 semellante a de Amaltea, ent\u00f3n xa poder\u00eda estar dentro do l\u00edmite de Roche. De calquera xeito, de momento non asemella que a l\u00faa se estea esnaquizando, polo cal debe, polo momento, estar f\u00f3ra do implacable l\u00edmite de Roche.\nRelaci\u00f3n cos aneis de X\u00fapiter.\nA \u00f3rbita de Metis descansa aproximadamente 1000\u00a0km dentro do principal anel de X\u00fapiter. Orbita dentro da fenda duns 500\u00a0km de ancho que ten este anel. Esta fenda de espazo baleiro est\u00e1 en clara relaci\u00f3n coa existencia da l\u00faa, pero a\u00ednda non foi establecida como \u00e9 esta relaci\u00f3n. Metis achega unha parte significativa do po que ten este anel. O material deste anel \u00e9 achegado case exclusivamente polas superficies das catro l\u00faas interiores de X\u00fapiter, a trav\u00e9s dos impactos de meteoritos que reciben as superficies destas catro l\u00faas. Este material desprendese facilmente das superficies das l\u00faas interiores, xa que estas est\u00e1s superficies est\u00e1n moi pr\u00f3ximas \u00f3 l\u00edmite das s\u00faas esferas de Roche, debido as s\u00faas baixas densidades."}
{"id": "153654", "revid": "54336", "url": "https://gl.wikipedia.org/wiki?curid=153654", "title": "Complexo Deportivo das Travesas", "text": " \nO Complexo Deportivo das Travesas \u00e9 un recinto polideportivo situado nas Travesas, na parroquia viguesa de Freixeiro, constru\u00eddo en 1968 e con capacidade para 3.500 persoas.\nServe de feudo ao Real Club Celta Indepo de baloncesto e m\u00e1is ao Octavio Pilotes Posada de balonm\u00e1n.\nInstalaci\u00f3ns.\nO complexo deportivo alberga as oficinas do Instituto Municipal dos Deportes de Vigo e diversos pavill\u00f3ns e pistas. Disp\u00f3n dun campo de f\u00fatbol de c\u00e9spede artificial, tres pavill\u00f3ns polideportivos de 500, 300 e 100 prazas, cinco pistas exteriores de front\u00f3n e unha pista exterior de asfalto para a pr\u00e1ctica de atletismo e ciclismo.\nO pavill\u00f3n central ten capacidade para 3.500 persoas. Conta cunha tarima de madeira flotante de 46,22 x 25,31 m de superficie.\nA superficie total do complexo deportivo \u00e9 de 13.400 m\u00b2. Foi remodelado por \u00faltima vez en 1999."}
{"id": "153655", "revid": "20214", "url": "https://gl.wikipedia.org/wiki?curid=153655", "title": "Jean Cauvin", "text": ""}
{"id": "153658", "revid": "98629", "url": "https://gl.wikipedia.org/wiki?curid=153658", "title": "Real Burgos Club de F\u00fatbol", "text": "O Real Burgos Club de F\u00fatbol \u00e9 un club de f\u00fatbol da cidade de Burgos, Castela e Le\u00f3n, Espa\u00f1a, que compite na Primeira Divisi\u00f3n Rexional de Castela e Le\u00f3n.\nA s\u00faa fundaci\u00f3n levouse a cabo no ano 1983 trala desaparici\u00f3n do Burgos Club de F\u00fatbol, e partindo do seu filial, o Burgos Promesas. Chegou a militar tres tempadas na Primeira Divisi\u00f3n, entre 1990 e 1993. Deixou de competir en 1996, regresando \u00e1 actividade en 2011.\nHistoria.\nO club nace o 4 de agosto de 1983 como consecuencia da desaparici\u00f3n do Burgos Club de F\u00fatbol e partindo da s\u00faa filial, o Burgos Promesas.\nAs d\u00faas primeiras tempadas da s\u00faa curta historia, logra competir desde a Terceira Divisi\u00f3n quedando campi\u00f3n en ambas as edici\u00f3ns. Na primeira cae no play-off de ascenso ante o filial do FC Barcelona, o Barcelona Atl\u00e8tic; pero na segunda, consegue o ascenso \u00e1 Segunda Divisi\u00f3n B a costa do Huesca, tras unha destacada actuaci\u00f3n do porteiro galego Bast\u00f3n, que ser\u00eda titular indiscutible na porter\u00eda do club durante a seguinte d\u00e9cada.\nNa Segunda Divisi\u00f3n B compite outros dous anos conseguindo o ascenso a Segunda Divisi\u00f3n ante a UD Salamanca.\nAs d\u00faas primeiras tempadas en Segunda Divisi\u00f3n son complicadas, salv\u00e1ndose o equipo do descenso e sentando as bases do que ser\u00eda a terceira tempada consecutiva en Segunda Divisi\u00f3n. Esta tempada, a 1989/90, fixo unha grande actuaci\u00f3n, co galego Naya no banco. O club dominou a competici\u00f3n de principio a fin e consumou o ascenso \u00e1 elite do f\u00fatbol espa\u00f1ol en San Mam\u00e9s, ante o filial do Athletic de Bilbao, o Bilbao Athletic. O equipo acabou cantando o alir\u00f3n e a cidade recuperou a ilusi\u00f3n perdida sete anos atr\u00e1s.\nOs dous primeiros anos en Primeira Divisi\u00f3n foron os m\u00e1is gloriosos do club. O club debutou na tempada 1990-91 nun partido en El Plant\u00edo ante o C\u00e1diz CF, ao cal ga\u00f1ou por 1-0 con gol de Ivica Barbari\u0107. Ese mesmo ano foi alcumado como o \"mataxigantes\" debido aos bos resultados cultivados ante os equipos m\u00e1is importantes de Espa\u00f1a como a dobre vitoria cultivada ante o Real Madrid tanto en El Plant\u00edo (2-1) como no Santiago Bernab\u00e9u (0-1). Cabe destacar nesta primeira tempada na m\u00e1xima categor\u00eda a solidez defensiva do equipo, conseguindo ser o equipo menos goleado da Primeira Divisi\u00f3n con tan s\u00f3 27 goles encaixados en 38 partidos.\nA segunda tempada do club na m\u00e1xima categor\u00eda, a 1991-92, saldouse cun espl\u00e9ndido 9\u00ba posto, salv\u00e1ndose o equipo do descenso varias xornadas antes de acabar o campionato e qued\u00e1ndose \u00e1s portas da extinta Copa da UEFA.\nA tempada 1992/93, a \u00faltima do club na elite do f\u00fatbol espa\u00f1ol, arrincou cun espectacular (4-0) ante a Real Sociedad, p\u00f3ndose l\u00edder na primeira xornada da Primeira Divisi\u00f3n. A partir de aqu\u00ed o equipo dirixido baixo a batuta de Theo Vonk, comezou a encadear unha serie de resultados que acabaron co equipo nas \u00faltimas posici\u00f3ns das cales non puido sa\u00edr, a pesar do baile de adestradores que sufriu o club ata o final de tempada. O equipo despediuse da m\u00e1xima categor\u00eda cun triunfo (1-0) sobre o Club Atl\u00e9tico Osasuna con gol de Loren.\nO equipo descendeu a Segunda Divisi\u00f3n, quedando inmerso nunha grave crise econ\u00f3mica agudizada pola obrigatoriedade de ter que converterse o club en Sociedade An\u00f3nima Deportiva o que fixo que descendese, ao ano seguinte, directamente ata a Terceira Divisi\u00f3n. Tras un ano sen competir e tras pasar un ver\u00e1n problem\u00e1tico, no cal pens\u00e1base que o equipo \u00eda desaparecer, o club conseguiu finalmente competir na Terceira Divisi\u00f3n, mant\u00e9ndose na categor\u00eda. Ser\u00eda esta a \u00faltima tempada na que competiu o club.\nO club deixou de competir trala tempada 1995/96, regresando \u00e1 actividade en 2011, cando Juan Antonio Gallego, presidente da entidade, inscribiu o equipo na divisi\u00f3n m\u00e1is baixa, a Primeira Divisi\u00f3n Provincial Afeccionados."}
{"id": "153659", "revid": "10599", "url": "https://gl.wikipedia.org/wiki?curid=153659", "title": "Real Burgos", "text": ""}
{"id": "153660", "revid": "98629", "url": "https://gl.wikipedia.org/wiki?curid=153660", "title": "Don Juan (personaxe)", "text": "Don Juan \u00e9 un personaxe arquet\u00edpico literario creado por Tirso de Molina, configurado na literatura espa\u00f1ola e con longa descendencia na literaria europea.\nCaracter\u00edsticas.\nTam\u00e9n chamado burlador ou libertino, tr\u00e1tase dun sedutor valente e afoutado at\u00e9 a temeridade que non respecta lei algunha, nin divina nin humana. Nalgunhas obras arrep\u00edntese ao final dos seus d\u00edas, pero noutras non. O personaxe poder\u00eda ter ra\u00edces hist\u00f3ricas, e enlazar con Miguel de Ma\u00f1ara, un gran pecador arrepentido. Deu p\u00e9 \u00e1 aparici\u00f3n do personaxe Giacomo Casanova, da literatura italiana.\nTen a s\u00faa orixe na obra \"El burlador de Sevilla y convidado de piedra\", de Tirso de Molina (1630). Con todo, hai autores que defenden que esta obra \u00e9 unha refundici\u00f3n doutra, co\u00f1ecida como \"Tan largo me lo fi\u00e1is\", atribu\u00edda a Andr\u00e9s de Claramonte. En calquera caso, hai no teatro do S\u00e9culo de Ouro e anterior da literatura en castel\u00e1n certos antecedentes do tipo do sedutor falabarato, e nos romances, do tema do convidado de pedra, que despreza aos mortos e acepta temerariamente a invitaci\u00f3n dun deles.\nO personaxe e a s\u00faa actitud vital, denominada xenericamente donxoanismo, inspirou a numerosos ensa\u00edstas como Ram\u00f3n P\u00e9rez de Ayala, V\u00edctor Said Armesto, Arturo Farinelli, Ramiro de Maeztu, Am\u00e9rico Castro ou Ortega y Gasset, que ven na figura do sedutor desde un inmaturo patol\u00f3xico e efeminado (pr\u00f3ximo ao narcisismo e \u00e1 homosexualidade, segundo Gregorio Mara\u00f1\u00f3n), a unha figura sat\u00e1nica e rebelde tipicamente rom\u00e1ntica, ou o arquetipo universal do sedutor insatisfeito.\nExistencia real.\nDesde o s\u00e9culo XVII deuse cr\u00e9dito \u00e1 idea de que Don Juan Tenorio existiu realmente e que foi un cabaleiro malague\u00f1o. Tal idea foi recollida polo hispanista Louis Viardot no s\u00e9culo XIX, e posteriormente por Gregorio Mara\u00f1\u00f3n, que recolle a existencia dos Tenorio e da calidade de sedutor dalg\u00fan deles, pois un tal Crist\u00f3bal Tenorio tivo amor\u00edos coa filla de Lope de Vega e incluso se bateu con el, fer\u00edndoo.\nEspeculouse que a raz\u00f3n da elecci\u00f3n de tal apelido por Tirso de Molina puido ser pola similitude co verbo castel\u00e1n \"tener\" (que induce a relacionalo co feito da posesi\u00f3n) e co substantivo \"tenor\" (que o relaciona coa voz masculina).\nNa s\u00faa obra \"Don Juan\", Torrente Ballester empar\u00e9ntao coa familia nobre procedente de Tenorio e descendente de Alonso Jofre Tenorio, a quen o rei Afonso X concedeu terras en Sevilla trala reconquista castel\u00e1.\nObras inspiradas no personaxe.\nOutros autores foron Azor\u00edn, Christian Grabbe, Alexandre Dumas, Carlo Goldoni, Edmond Rostand e, m\u00e1is recentemente, Max Frisch. En Espa\u00f1a foi tradici\u00f3n representar a obra de Antonio de Zamora (e despois a de Zorrilla), na festividade de Todos os Santos."}
{"id": "153661", "revid": "23945", "url": "https://gl.wikipedia.org/wiki?curid=153661", "title": "Club Atl\u00e9tico Tetu\u00e1n", "text": "O Club Atl\u00e9tico Tetu\u00e1n foi un club de f\u00fatbol de Espa\u00f1a, da cidade de Tetu\u00e1n, cando en Marrocos exist\u00eda o protectorado espa\u00f1ol.\nHistoria.\nO club foi fundado en 1922 en Tetu\u00e1n, por un grupo de mozos. Chegou a xogar unha tempada na Primeira Divisi\u00f3n Espa\u00f1ola, a 1951-52, ocupando o \u00faltimo posto da clasificaci\u00f3n. Hoxe en d\u00eda ocupa o pen\u00faltimo lugar da Clasificaci\u00f3n hist\u00f3rica da Primeira divisi\u00f3n espa\u00f1ola de f\u00fatbol, s\u00f3 por diante da Cultural Leonesa.\nTras a independencia de Marrocos en 1956, o club div\u00eddese en dous: por unha banda, o Sociedad Deportiva Ceuta que m\u00e1is tarde se converte no Club Atl\u00e9tico de Ceuta; e polo outro, en 1961, volveu aparecer co nome \u00e1rabe de \u0627\u0644\u0645\u063a\u0631\u0628 \u0627\u0644\u062a\u0637\u0648\u0627\u0646\u064a (Atl\u00e9tico de Tetu\u00e1n), actualmente co\u00f1ecido como Mogreb Atl\u00e9tico Tetu\u00e1n. Este subiu e baixou de primeira a segunda na Liga marroqu\u00ed con frecuencia, ascendendo por \u00faltima vez a primeira no ano 2004.\nEstadio.\nO club disputaba os seus partidos no Estadio de Varela, con capacidade para uns 15.000 espectadores. Na actualidade, o Mogreb Atl\u00e9tico Tetu\u00e1n segue disputando os seus partidos en devandito estadio agora chamado Campo de \"Sania Ramel\", o cal non sufriu remodelaci\u00f3n algunha posto que o Concello de Tetu\u00e1n non promoveu ningunha axuda nin deixou a particulares facelo."}
{"id": "153662", "revid": "27249", "url": "https://gl.wikipedia.org/wiki?curid=153662", "title": "Subdivisi\u00f3ns das Honduras", "text": "As Honduras div\u00eddense en 18 departamentos, e cada departamento ten a s\u00faa cabeceira departamental ou capital, ademais do seu gobernador designado directamente polo presidente da Rep\u00fablica.\nOs departamentos comp\u00f3\u00f1ense de municipalidades, 298 en total, que se agrupan en 52 Mancomunidades. Para prop\u00f3sitos estat\u00edsticos, as municipalidades deb\u00fallanse m\u00e1is a fondo en 3731 aldeas, e en 27969 casar\u00edos. Alg\u00fans destes p\u00e1rtense en barrios ou colonias, 3336 en total."}
{"id": "153664", "revid": "88215", "url": "https://gl.wikipedia.org/wiki?curid=153664", "title": "Clasificaci\u00f3n hist\u00f3rica dos equipos filiais do f\u00fatbol espa\u00f1ol", "text": "A Clasificaci\u00f3n hist\u00f3rica de equipos filiais en Espa\u00f1a incl\u00fae todos aqueles equipos filiais que disputen polo menos unha tempada en Segunda B, e o seu primeiro equipo outra en Primeira.\nCabe destacar que a clasificaci\u00f3n bas\u00e9ase nos puntos conseguidos en Segunda Divisi\u00f3n, independentemente de se nunha tempada a vitoria outorgaba 2 ou 3 puntos ao vencedor ou sen que estivesen o mesmo n\u00famero de puntos en xogo, posteriormente t\u00e9\u00f1ense en conta os obtidos en Segunda B, e logo os de Terceira. Supr\u00edmense aqueles filiais que non logren alcanzar polo menos a Segunda Divisi\u00f3n B a\u00ednda que o seu primeiro equipo participe en Primeira Divisi\u00f3n.\nAqueles filiais cuxo primeiro equipo disputa os seus partidos en Primeira Divisi\u00f3n at\u00f3panse marcados en letra grosa."}
{"id": "153665", "revid": "89787", "url": "https://gl.wikipedia.org/wiki?curid=153665", "title": "Don Juan (Torrente Ballester)", "text": "Don Juan \u00e9 unha novela en lingua castel\u00e1 de Gonzalo Torrente Ballester, publicada en 1963 en Ediciones Destino. Nun inicio foi concibida coma unha obra de teatro baseada na figura de Don Juan. Torrente Ballester d\u00e1 a s\u00faa visi\u00f3n sobre os motivos que levan ao personaxe a ter a s\u00faa actitude, afast\u00e1ndoo do t\u00f3pico rom\u00e1ntico e acheg\u00e1ndoo desde unha visi\u00f3n humor\u00edstico a unha rebeld\u00eda contra Deus.\nTrama.\nA acci\u00f3n est\u00e1 ambientada en Par\u00eds cara a 1960. Al\u00ed o narrador co\u00f1ece a un personaxe que se fai chamar \"Leporello\", e que lle conta que \u00e9 un dia\u00f1o ao servizo de Don Juan. Pouco a pouco, alternando con regresi\u00f3ns \u00e1 Sevilla do s\u00e9culo XVII narradas polo propio Leporello, e con acci\u00f3ns do propio narrador en Par\u00eds, vaise co\u00f1ecendo a vida de Don Juan e os seus sentimentos e ideas m\u00e1is persoais.\nNarraci\u00f3n.\nA obra est\u00e1 narrada en primeira persoa, e o narrador poder\u00eda ser o propio Torrente Ballester. Incl\u00fae abundantes cr\u00edticas teol\u00f3xicas (inclu\u00edndo debates entre a visi\u00f3n xesu\u00edta e dominica) e literarias (poes\u00eda e teatro castel\u00e1n do s\u00e9culo XVII).\nDentro da narraci\u00f3n do s\u00e9culo XVII hai catro espazos principais: a cidade de Salamanca (onde estuda Don Juan), Sevilla (onde vive o pai e ten a facenda), N\u00e1poles (a onde escapa tras matar a Diego de Ulloa e onde co\u00f1ece a Dona Ximena). A cidade de Par\u00eds aparece representada no s\u00e9culo XX, facendo referencia \u00e1 vida cultural: o teatro de Samuel Beckett, Eug\u00e8ne Ionesco e Jean Cocteau, anos despois da \"r\u00e9sistance\".\nProblemas coa censura.\nDon Juan tivo problemas coa censura franquista, debido a que boa parte dos censores eran eclesi\u00e1sticos. O encargado de avaliar a obra, dada a importante carga teol\u00f3xica da novela, pretend\u00eda suprimir pasaxes determinantes no texto. Ante o risco de mutilaci\u00f3n irreparable, o autor escribiu unha extensa carta ao daquela ministro de responsable da censura, Manuel Fraga Iribarne, rebatendo punto por punto as obxecci\u00f3ns postas polo censor. O Ministro pediu que o asunto fose revisado persoalmente polo Director Xeral de Informaci\u00f3n, m\u00e1ximo responsable da censura, quen avaliando o informe do censor e a carta de Torrente, foi revisando o manuscrito. Con esta intervenci\u00f3n salvouse a maior parte da novela, especialmente os pasaxes que Torrente consideraba fundamentais."}
{"id": "153666", "revid": "43327", "url": "https://gl.wikipedia.org/wiki?curid=153666", "title": "Don Juan", "text": "Don Juan pode referirse a:\nEste personaxe deu p\u00e9 a diferentes traballos art\u00edsticos (novelas, obras de teatro, \u00f3peras, pel\u00edculas, cadros...):"}
{"id": "153680", "revid": "1131", "url": "https://gl.wikipedia.org/wiki?curid=153680", "title": "LaSiete", "text": "LaSiete foi unha canle de televisi\u00f3n espa\u00f1ola privada da TDT, de \u00e1mbito nacional, que emit\u00eda en dixital e operada por Mediaset Espa\u00f1a. Comezou as s\u00faas emisi\u00f3ns o 18 de febreiro de 2009, substitu\u00edndo na s\u00faa frecuencia a Telecinco 2. A canle cesou as s\u00faas emisi\u00f3ns o 5 de maio do 2014.\nHistoria.\nLaSiete iniciou as s\u00faas emisi\u00f3ns o 18 de maio de 2009 cando Telecinco, nunha acci\u00f3n de posicionamento no dial da TDT, (como xa fixera Veo TV co 7, ou Antena 3 con Antena.Neox e Antena.Nova posicion\u00e1ndoos no 8 e no 9) Telecinco 2 cambiou o seu nome polo de LaSiete para posicionar a s\u00faa segunda canle no dial 7 do mando a distancia.\nEn LaSiete em\u00edtense programas e series de produci\u00f3n propia (\"La pecera de Eva\") ademais de reposici\u00f3ns de Telecinco, (\"Gran Hermano\", \"Operaci\u00f3n Triunfo\", \"Supervivientes\", \"S\u00e1lvame\") programas adquiridos de canles estranxeiras (\"Fear Factor\"), series online de Telecinco (Becari@s) etc.\nA canle cesou as s\u00faas emisi\u00f3n o 5 de maio do 2014, como consecuencia dunha sentenza xudicial do Tribunal Supremo que anulou a concesi\u00f3n de nove canles da TDT, debido a que foron outorgadas sen o preceptivo concurso p\u00fablico que rexe a Lei Audiovisual.\nAudiencias.\nEvoluci\u00f3n da cota de pantalla mensual, segundo as medici\u00f3ns de audiencia elaborados en Espa\u00f1a por TNS. Est\u00e1n en letra grosa e vermello os meses en que foi l\u00edder de audiencia."}
{"id": "153688", "revid": "89787", "url": "https://gl.wikipedia.org/wiki?curid=153688", "title": "1 FLTV", "text": "1 FLTV (\"1 F\u00fcrstentum Liechtenstein Television\") \u00e9 a primeira e \u00fanica cadea de televisi\u00f3n de Liechtenstein. Comezou as s\u00faas retransmisi\u00f3ns o 15 de agosto\u00a0do 2008 tras obter a licenza por parte do goberno. Emite a s\u00faa programaci\u00f3n en alem\u00e1n. \u00c9 privada e propiedade da empresaria austr\u00edaca Beatrix Schartl.\nFestival da Canci\u00f3n de Eurovisi\u00f3n.\nOs habitantes de Liechtenstein sempre tiveron interese en participar no Festival da Canci\u00f3n de Eurovisi\u00f3n. Con todo, isto non pod\u00eda ser posible debido a que Liechtenstein non contaba cunha cadea de televisi\u00f3n propia. FLTV est\u00e1 negociando a s\u00faa entrada na Uni\u00f3n Europea de Radiodifusi\u00f3n, de xeito que nun futuro o pa\u00eds poida participar no certame musical.\nLiechtenstein intentara participar previamente en 1969 e 1976, pero foi descualificado debido a que non contaba cunha televisora propia."}
{"id": "153690", "revid": "89787", "url": "https://gl.wikipedia.org/wiki?curid=153690", "title": "John Napier", "text": "John Napier, bar\u00f3n de Merchiston, nado en Edimburgo en 1550 e finado o 4 de abril de 1617, foi un matem\u00e1tico escoc\u00e9s, reco\u00f1ecido por descubrir os logaritmos.\nTraxectoria.\nNaceu no castelo de Merchiston en 1550, sen que se saiba a data exacta. Aos trece anos, en 1563, comezou os seus estudos na Universidade de Saint-Andrews, da que sa\u00edu anos m\u00e1is tarde para viaxar por Europa. regresou a Merchiston en 1571 e casou ao ano seguinte, administrando a partir daquela os bens da familia por encomenda do seu pai, ao tempo que continuaba os seus estudos de matem\u00e1ticas e teolox\u00eda.\nMalia pasar \u00e1 posteridade polas s\u00faas achegas no campo da matem\u00e1tica, para Napier era esta unha actividade de distracci\u00f3n, mentres que a s\u00faa preocupaci\u00f3n fundamental era a exexese da Apocalipse, \u00e1 que se consagrou desde a s\u00faa estad\u00eda no colexio. Froito deste labor foi a publicaci\u00f3n \"Descubrimentos de todos os secretos da Apocalipse de San Xo\u00e1n por dous tratados: un que busca e proba a verdadeira interpretaci\u00f3n, e outro que aplica ao texto esta interpretaci\u00f3n parafr\u00e1stica e historicamente\". A orixinalidade do seu estudo \u00e9 a aplicaci\u00f3n do formalismo matem\u00e1tico na argumentaci\u00f3n, de xeito que, admitindo certos postulados, chega a demostrar as s\u00faas proposici\u00f3ns. Entre elas, Napier prediciu a fin do mundo para os anos 1668 a 1700. \nEn 1614 Napier publica a s\u00faa obra \"Mirifici Logarithmorum Canonis Descriptio, ejusque usus in utroque Trigonometria; ut etiam in omni logistica mathematica, amplissimi, facillimi, et expeditissimi explicatio\", na que d\u00e1 a co\u00f1ecer os logaritmos que el chamou n\u00fameros artificiais. Nesta obra promete unha explicaci\u00f3n que a morte lle impediu publicar, mas que foi engadida polo seu fillo Robert na segunda edici\u00f3n publicada en 1619.\nGrazas a estes n\u00fameros as multiplicaci\u00f3ns poden substitu\u00edrse por sumas, as divisi\u00f3ns por restas, as potencias por produtos e as ra\u00edces por divisi\u00f3ns, o que non s\u00f3 simplificou enormemente a realizaci\u00f3n manual dos c\u00e1lculos matem\u00e1ticos, sen\u00f3n que permitiu realizar outros que sen a s\u00faa invenci\u00f3n non ter\u00edan sido pos\u00edbeis.\nEn 1617 apareceu a s\u00faa obra \"Rabdologi\u00e6 seu numerationis per virgulas libri duo: cum appendice expeditissimo multiplicationis promptuario, quibus accesit et arithmetic\u00e6 localis liber unus\", na que describe o \u00e1baco neperiano."}
{"id": "153691", "revid": "98629", "url": "https://gl.wikipedia.org/wiki?curid=153691", "title": "Coleman Hawkins", "text": "Coleman Hawkins, nado en San Jose (Missouri) o 21 de novembro de 1904 e finado en Nova York o 19 de maio de 1969, foi un saxofonista (tenor) e clarinetista estadounidense de jazz. O seu estilo mant\u00edvose sempre dentro dos l\u00edmites do swing e mailo bop.\nNunha \u00e9poca na que o saxo era considerado un instrumento novo, usado at\u00e9 o momento no vodevil e como pobre substituto do tromb\u00f3n nos desfiles de orquestras, Hawkins axudou ao desenvolvemento dun son propio como instrumento cunha clara asociaci\u00f3n coa m\u00fasica jazz. Durante alg\u00fan tempo tocou o saxo baixo.\nTraxectoria.\nColeman Hawkins comezou a aprender a tocar o piano con cinco anos, cambi\u00e1ndose ao violoncello aos sete e ao saxo tenor aos nove. Profesional xa con doce anos, Hawkins tocaba nunha orquestra teatral de Kansas City en 1921 cando Mamie Smith o contratou para tocar coa s\u00faa banda Jazz Hounds. Hawkins estivo coa cantante de blues at\u00e9 xu\u00f1o de 1923, facendo moitas gravaci\u00f3ns nun papel secundario. Tras separarse dela, traballou de forma independente pola zona de Nova York, tocou un tempo con Wilbur Sweatman, e en agosto de 1923 fixo a s\u00faa primeira gravaci\u00f3n con Fletcher Henderson. Cando Henderson formou unha orquestra permanente en xaneiro de 1924, Hawkins foi o saxo tenor principal. Nesa \u00e9poca manexaba tam\u00e9n o clarinete e o saxo baixo.\nEstivo con Henderson at\u00e9 1934, etapa na que acompa\u00f1ou tam\u00e9n a varios cantantes de blues, aos Cotton Pickers de McKinney e a Red McKenzie en 1929.\nEn Manhattan liderou bandas que inclu\u00edron futuras estrelas como Thelonious Monk, Oscar Pettiford, Miles Davis, Max Roach ou Dizzy Gillespie. M\u00e1is tarde gravou con J. J. Johnson e Fats Navarro. En 1948 gravou \"Picasso\", un tema clave para o saxo sen acompa\u00f1amento.\nHawkins tivo unha influencia directa e clara sobre os m\u00fasicos de bebop, e artistas como Sonny Rollins reco\u00f1eceron dita influencia. Asemade, aparece na gravaci\u00f3n cl\u00e1sica \"Thelonious Monk with John Coltrane\" (1957) e na gravaci\u00f3n \"We Insist! - Freedom Now\" (1960) de Max Roach."}
{"id": "153702", "revid": "1131", "url": "https://gl.wikipedia.org/wiki?curid=153702", "title": "2010 FIFA World Cup South Africa (videoxogo)", "text": "2010 FIFA World Cup South Africa \u00e9 o videoxogo oficial do Mundial de F\u00fatbol Sur\u00e1frica 2010, publicado por EA Sports.\nO videoxogo foi anunciado o 26 de xaneiro do ano 2010 por GameSpot, e lanzado en Estados Unidos o 27 de abril de 2010. Este xogo cont\u00e9n 199 das 204 selecci\u00f3ns de f\u00fatbol que existen no mundo e tam\u00e9n incl\u00fae as probas de clasificaci\u00f3n para o mundial 2010, as \u00fanicas selecci\u00f3ns que xogaron as probas clasificatorias e que non aparecen no xogo son a Rep\u00fablica Central Africana, a Selecci\u00f3n nacional de Eritrea, a Selecci\u00f3n de F\u00fatbol de S\u00e3o Tom\u00e9 e Pr\u00edncipe, But\u00e1n e Guam.\nAdemais tampouco aparecen as selecci\u00f3ns de Brunei, Laos, Pap\u00faa Nova Guinea e as Filipinas.\nValoraci\u00f3ns.\nO xogo foi valorado cun nove para a edici\u00f3n para PS3, cun oito con tres para Xbox, cun seis para PSP e cun seis con cinco para Wii."}
{"id": "153703", "revid": "89787", "url": "https://gl.wikipedia.org/wiki?curid=153703", "title": "Domingo Maza", "text": "Domingo Maza Calvo, nado en Santiago de Compostela o 21 de marzo de 1889 e morto en Buenos Aires (Arxentina) o 18 de setembro de 1956, foi un escultor galego que desenvolveu a s\u00faa actividade na Arxentina.\nTraxectoria.\nDespois de estudar Artes e Oficios en Santiago, emigrou a Arxentina \u00f3s 19 anos. Al\u00e1 destacou polas obras de imaxiner\u00eda relixiosa, entre as que c\u00f3mpre cita-las esculturas de San Bosco, os santos Cosme e Dami\u00e1n ou San Cristovo, as\u00ed como o Cristo do altar maior da catedral de Bos Aires.\nRecibiu diferentes premios e medallas, alcanzando un \u00e9xito notable.\nProbablemente, a sona de Domingo Maza v\u00e9nlle de terselle atribu\u00eddo autor\u00eda da m\u00e1scara da cara e dun baleirado en xeso da man dereita de Castelao, de quen fora amigo persoal, \u00e1 s\u00faa morte e que se conservan no Centro de Galicia de Bos Aires. No mesmo Centro cons\u00e9rvase unha cabeza xacente de Castelao, feita en madeira por este escultor. Tam\u00e9n esculpiu os bustos de Lamas Carvajal, Alexandre B\u00f3veda e Curros . Foi autor de diversas ilustraci\u00f3ns publicadas na revista C\u00e9ltiga.\nAdemais do seu labor como escultor, Domingo Maza foi presidente da \"Irmandade Galega\" e fundou a revista \"Compostela\" (Bos Aires, 1938), da que foi o primeiro director."}
{"id": "153705", "revid": "75439", "url": "https://gl.wikipedia.org/wiki?curid=153705", "title": "Shavlik Randolph", "text": "Ronald Shavlik Randolph, nado o 24 de novembro de 1983 en Raleigh, Carolina do Norte, \u00e9 un xogador profesional de baloncesto estadounidense actualmente xoga para os Beijing Fly Dragons da Chinese Basketball Association (CBA).\nTraxectoria.\nNo ver\u00e1n de 2005, Randolph declarouse a si mesmo elixible para o Draft da NBA. Non foi elixido no Draft de 2005, pero o 5 de agosto dese mesmo ano, foi fichado coma axente libre polos Philadelphia 76ers. Este contrato non lle garant\u00eda un posto no equipo dos 76ers, pero despois da s\u00faa participaci\u00f3n no \"training camp\", Randolph conseguiu ese posto.\nA pesar de que apenas xogou na primeira parte da tempada, Randolph tomou un mellor papel no equipo a finais de decembro do 2005 tras impresionar a outros xogadores e adestradores nos adestramentos por ser moi traballador. Randolph conseguiu os seus mellores n\u00fameros da tempada cando asinou 10 puntos e 13 rebotes.\nRandolph rompeuse o nocello o 30 de novembro do 2006, nun accidente durante un adestramento, o cal os seus compa\u00f1eiros calificaron coma espantoso, compar\u00e1ndoo coa lesi\u00f3n que rematou coa vida deportiva do quarterback da NFL Joe Theisman.\nO 25 de setembro do 2008, Randolph asinou un contrato cos Portland Trail Blazers. Xogou o seu primeiro partido no partido 38 da tempada para os Blazers, o 14 de xaneiro do 2009, contra o seu antigo equipo, os Philadelphia 76ers. Randolph anotou 4 puntos no mesmo n\u00famero de minutos. Os Blazers non renovaron o contrato de Randolph na postempada para ter m\u00e1is espazo no equipo para os xogadores que chegaran do draft.\nEnt\u00f3n, Randolph uniuse aos Miami Heat, pero foi despedido o 14 de decembro do 2009. Asinou cos Portland Trail Blazers o 30 de decembro, foi despedido un tempo, e volveu a asinar un contrato de dez d\u00edas. Asinou de novo cos Miami Heat no final da tempada 2010. Foi cortado en outubro do 2010.\nO 15 de xaneiro de 2015, Randolph foi traspasado \u00f3s Boston Celtics nun traspaso entre os Celtics, os Phoenix Suns e os Los Angeles Clippers."}
{"id": "153707", "revid": "98629", "url": "https://gl.wikipedia.org/wiki?curid=153707", "title": "Adrastea (l\u00faa)", "text": "Adrastea (ou en grego \"\u0391\u03b4\u03c1\u03ac\u03c3\u03c4\u03b5\u03b9\u03b1\"), tam\u00e9n co\u00f1ecida coma , \u00e9 l\u00faa m\u00e1is pequena e a segunda l\u00faa m\u00e1is interior das catro l\u00faas interiores de X\u00fapiter. Foi descuberta a partir de imaxes obtidas pola sonda \"Voyager 2\" no ano 1979, facendo de Adrastea a primeira l\u00faa descuberta grazas \u00e1s imaxes obtidas por unha sonda interplanetaria. Foi oficialmente bautizada co nome Adrastea que procede da mitolox\u00eda grega, Adrastea era filla do deus Zeus (o equivalente na mitolox\u00eda grega de X\u00fapiter). Adrastea \u00e9 unha das tres l\u00faas do Sistema Solar das que se sabe que tardan menos en completar unha \u00f3rbita (\u00f3 redor do seu planeta) do que tarda o seu planeta en completar unha rotaci\u00f3n (d\u00eda). Orbita X\u00fapiter na beira exterior do anel principal de X\u00fapiter e semella que \u00e9 a l\u00faa que achega m\u00e1is material \u00f3s aneis de X\u00fapiter. A pesar das observaci\u00f3n feitas pola sonda Galileo nos anos 90, pouco se sabe das caracter\u00edsticas f\u00edsicas, excepto o seu tama\u00f1o e o feito de que a s\u00faa rotaci\u00f3n \u00e9 s\u00edncrona.\nDescubrimento e observaci\u00f3ns.\nAdrastea foi descuberta por David C. Jewitt e G. Edward Danielson a partir de imaxes tomadas o 8 de xullo de 1979 pola sonda \"Voyager 2\" e recibiu a designaci\u00f3n provisional de . A\u00ednda que s\u00f3 se pod\u00eda ver un simple punto brillante, foi a primeira l\u00faa descuberta por unha sonda interplanetaria. Pouco despois deste descubrimento, outras d\u00faas l\u00faas interiores de X\u00fapiter (Tebe e Metis) foron vistas en imaxes tomadas poucas semanas antes pola \"Voyager\u00a01\". A sonda Galileo estaba capacitada para determina-la forma da l\u00faa en 1998, pero as imaxes resultaron moi pobres. En 1983, Adrastea foi oficialmente bautizada co nome da ninfa Adrastea, filla de Zeus e da s\u00faa amante Ananke.\nCaracter\u00edsticas f\u00edsicas.\nAdrastea ten un forma irregular cunhas dimensi\u00f3ns de 20 \u00d7 16 \u00d7 14\u00a0km, o cal fai dela a l\u00faa m\u00e1is pequena entre as catro l\u00faas interiores de X\u00fapiter. A s\u00faa composici\u00f3n e masa son desco\u00f1ecidas, pero asumindo que a s\u00faa densidade media \u00e9 semellante a de Amaltea (~0,86\u00a0g/cm\u00b3), a s\u00faa masa pode ser estimada en ~2\u00d71015\u00a0kg. A densidade de Adrastea implica que a l\u00faa est\u00e1 composta de xeo de auga cunha porosidade do 10\u201315%, o caso de Metis poder\u00eda ser semellante.\nNon se co\u00f1ecen os detalles da superficie de Adrastea, debido \u00e1 baixa resoluci\u00f3n da imaxes dispo\u00f1ibles.\n\u00d3rbita.\nAdrastea \u00e9 l\u00faa m\u00e1is pequena e a segunda l\u00faa m\u00e1is interior das catro l\u00faas interiores de X\u00fapiter. Orbita X\u00fapiter a unha distancia duns 129.000\u00a0km (1,806 raios de X\u00fapiter) na beira exterior do anel principal de X\u00fapiter. Adrastea \u00e9 unha das tres l\u00faas do Sistema Solar das que se sabe que tardan menos en completar unha \u00f3rbita (\u00f3 redor do seu planeta) do que tarda o seu planeta en completar unha rotaci\u00f3n (d\u00eda), as outra d\u00faas son: a l\u00faa de X\u00fapiter, Metis e a l\u00faa de Marte, Fobos. Ten unha excentricidade orbital moi pequena (~0,0015) e tam\u00e9n unha inclinaci\u00f3n relativa \u00f3 ecuador de X\u00fapiter moi pequena (~0,03\u00b0).\nDebido \u00f3 axustamento de mareas, Adrastea rota sincronicamente, amos\u00e1ndolle sempre a mesma cara a X\u00fapiter. \u00d3 longo de grandes per\u00edodos de tempo, este axustamento provoca que Adrastea entre na configuraci\u00f3n de menor enerx\u00eda, a cal correspondese co apuntamento do seu eixo m\u00e1is grande cara X\u00fapiter.\nA \u00f3rbita de Adrastea est\u00e1 situada dentro do raio das \u00f3rbitas sincr\u00f3nicas de X\u00fapiter (do mesmo xeito ca Metis), e como resultado, as forzas gravitatorias est\u00e1n causando un paseni\u00f1o descenso da s\u00faa altura orbital, polo que alg\u00fan d\u00eda a l\u00faa impactar\u00e1 contra X\u00fapiter. Se a s\u00faa densidade \u00e9 semellante a de Amaltea, ent\u00f3n xa poder\u00eda estar dentro do l\u00edmite de Roche. De calquera xeito, de momento non asemella que a l\u00faa se estea esnaquizando, polo cal debe, polo momento, estar f\u00f3ra do implacable l\u00edmite de Roche.\nRelaci\u00f3n cos aneis de X\u00fapiter.\nAdrastea \u00e9 a l\u00faa que m\u00e1is material achega \u00f3s aneis de X\u00fapiter. O material destes aneis \u00e9 achegado case exclusivamente polas superficies das catro l\u00faas interiores de X\u00fapiter, a trav\u00e9s dos impactos de meteoritos que reciben as superficies destas catro l\u00faas. Este material desprendese facilmente das superficies das l\u00faas interiores, xa que estas est\u00e1s superficies est\u00e1n moi pr\u00f3ximas \u00f3 l\u00edmite das s\u00faas esferas de Roche, debido as s\u00faas baixas densidades.\nSemella que Adrastea \u00e9 a l\u00faa que achega m\u00e1is material \u00f3s aneis, como evidencia que o anel m\u00e1is denso estea situado dentro da \u00f3rbita de Adrastea. Para ser m\u00e1is precisos, a \u00f3rbita de Adrastea descansa na beira exterior do principal anel de X\u00fapiter. A extensi\u00f3n de material visible depende do \u00e1ngulo de fase das imaxes: baixo luz dispersa, Adrastea est\u00e1 totalmente f\u00f3ra do anel principal, pero con luz moito m\u00e1is directa (a cal amosa part\u00edculas moito m\u00e1is grandes) aparece un estreito anel f\u00f3ra da \u00f3rbita de Adrastea."}
{"id": "153708", "revid": "56817", "url": "https://gl.wikipedia.org/wiki?curid=153708", "title": "Got Some", "text": "\"Got Some\" \u00e9 unha canci\u00f3n da banda estadounidense de rock alternativo Pearl Jam, editada o 31 de outubro do 2009 como segundo sinxelo do noveno \u00e1lbum do grupo, \"Backspacer\". O sinxelo foi lanzado como dobre cara-a xunto con \"Just Breathe\". Acadou o n\u00famero cinco da lista \"Billboard Rock Charts\" e o n\u00famero seis na \"Billboard Alternative Charts\".\nListaxe de canci\u00f3ns.\nTodas as letas por Eddie Vedder"}
{"id": "153709", "revid": "56817", "url": "https://gl.wikipedia.org/wiki?curid=153709", "title": "Just Breathe", "text": "\"Just Breathe\" \u00e9 unha canci\u00f3n da banda estadounidense de rock alternativo Pearl Jam, editada o 31 de outubro do 2009 como segundo sinxelo do noveno \u00e1lbum do grupo, \"Backspacer\". O sinxelo foi lanzado como dobre cara-a xunto con \"Got Some\". Acadou o n\u00famero cinco da lista \"Billboard Rock Charts\" e o n\u00famero seis na \"Billboard Alternative Charts\".\nListaxe de canci\u00f3ns.\nTodas as letas por Eddie Vedder"}
{"id": "153710", "revid": "23204", "url": "https://gl.wikipedia.org/wiki?curid=153710", "title": "Bulls on Parade", "text": "\"Bulls on Parade\" \u00e9 un sinxelo da banda estadounidesnde Rage Against the Machine, editado o 9 de febreiro de 1996 como parte do seu segundo \u00e1lbum \"Evil Empire\". A canci\u00f3n \u00e9 usada nos videoxogos \"Guitar Hero III: Legends of Rock\" e \"Rock Band\", na s\u00faa expansi\u00f3n \"Metal Track Pack\".\nA revista \"NME\" elixiu o solo de guitarra de Tom Morello como o 47 mellor solo de todos os tempos."}
{"id": "153711", "revid": "25871", "url": "https://gl.wikipedia.org/wiki?curid=153711", "title": "Cactus (canci\u00f3n)", "text": "\"Cactus\" \u00e9 unha canci\u00f3n da banda estadounidense de rock alternativo Pixies aparecida no seu \u00e1lbum de 1988 \"Surfer Rosa\". Foi composta e cantada polo l\u00edder da banda Black Francis e producida por Steve Albini."}
{"id": "153712", "revid": "56817", "url": "https://gl.wikipedia.org/wiki?curid=153712", "title": "People of the Sun", "text": "\"People of the Sun\" \u00e9 un sinxelo da banda estadounidesnde Rage Against the Machine, editado o 22 de agosto de 1996 como parte do seu segundo \u00e1lbum \"Evil Empire\"."}
{"id": "153713", "revid": "56817", "url": "https://gl.wikipedia.org/wiki?curid=153713", "title": "Merkin Ball", "text": "Merkin Ball \u00e9 un EP de dous temas da banda estadounidense de rock alternativo Pearl Jam que conta con Neil Young. Foi editado o 5 de decembro de 1995 a trav\u00e9s do selo Epic Records. \"Merkin Ball\" \u00e9 un compa\u00f1eiro do \u00e1lbum de Young dese mesmo ano \"Mirror Ball\". O EP foi certificado ouro pola RIAA nos Estados Unidos."}
{"id": "153714", "revid": "1131", "url": "https://gl.wikipedia.org/wiki?curid=153714", "title": "Where Is My Mind?", "text": "\"Where Is My Mind?\" \u00e9 unha canci\u00f3n da banda estadounidense de rock alternativo Pixies aparecida no seu \u00e1lbum de 1988 \"Surfer Rosa\"."}
{"id": "153715", "revid": "22570", "url": "https://gl.wikipedia.org/wiki?curid=153715", "title": "Go with the Flow", "text": "Go with the Flow \u00e9 un sinxelo da banda estadounidense de stoner rock Queens of the Stone Age, editado o 7 de abril do 2003 como parte do seu \u00e1lbum \"Songs for the Deaf\". Nos premios Grammy do ano 2004 o tema foi nomeado ao premio por mellor actuaci\u00f3n de hard rock.\nO tema aparece nos videoxogos \"Freestyle Street Soccer\", \"SingStar Amped\", \"Juiced 2\", \"Gran Turismo 4\", \"SingStar Rocks!\" e \"Rock Band\". O tema acadou o n\u00famero 21 nas listas brit\u00e1nicas de sinxelos."}
{"id": "153716", "revid": "56817", "url": "https://gl.wikipedia.org/wiki?curid=153716", "title": "No One Knows", "text": "\"No One Knows\" \u00e9 un sinxelo da banda estadounidense de stoner rock Queens of the Stone Age, editado o 26 de novembro do 2002 como parte do seu \u00e1lbum \"Songs for the Deaf\". \u00c9 o \u00fanico sinxelo da banda que acadou a cima da lista estadounidense \"Modern Rock Tracks\", e no Reino Unido acadou o posto 15 na lista de sinxelos."}
{"id": "153717", "revid": "56817", "url": "https://gl.wikipedia.org/wiki?curid=153717", "title": "Allison", "text": "\"Allison\" \u00e9 unha canci\u00f3n da banda estadounidense de rock alternativo Pixies aparecida no seu \u00e1lbum de 1990 \"Bossanova\"."}
{"id": "153718", "revid": "98629", "url": "https://gl.wikipedia.org/wiki?curid=153718", "title": "Get a Grip", "text": "Get a Grip \u00e9 o d\u00e9cimo primeiro \u00e1lbum de estudio da banda estadounidense de hard rock Aerosmith, editado o 20 de abril de 1993. Foi o seu derradeiro \u00e1lbum de estudio co selo Geffen Records.\nCatro dos seus sinxelos entraron no Top 40 da lista \"Billboard Hot 100\" entre 1993 e 1994: \"Livin' on the Edge\", \"Eat the Rich\", \"Cryin'\", \"Amazing\" e \"Crazy\". Os videoclips promocionais das tres \u00faltimas canci\u00f3ns axudaron a lanzar as carreiras das actrices Alicia Silverstone e Liv Tyler, filla do vocalista da banda Steven Tyler. A pesar de non ser editado coma sinxelo, o tema \"Line Up\" apareceu na pel\u00edcula de 1994 \"\".\nEn \"Get a Grip\" participan m\u00fasicos coma Don Henley, que canta en \"Amazing\", e Lenny Kravitz, que colabora facendo coros en \"Line Up\". Ao igual que nos \u00e1lbums \"Permanent Vacation\" e \"Pump\", moitas das canci\u00f3ns contaron coa colaboraci\u00f3n de persoas alleas \u00e1 banda \u00e1 hora de ser compostas. Estes m\u00fasicos son: Desmond Child, Jim Vallance, Mark Hudson, Richie Supa, Taylor Rhodes, Jack Blades e Tommy Shaw.\n\"Get a Grip\" converteuse no \u00e1lbum de Aerosmith con mellores vendas en todo o mundo, acadando uns 20 mill\u00f3ns de copias, e tr\u00e1tase do seu terceiro \u00e1lbum consecutivo en vender m\u00e1is de 5 mill\u00f3n nos Estados Unidos."}
{"id": "153736", "revid": "1822", "url": "https://gl.wikipedia.org/wiki?curid=153736", "title": "Limacha", "text": ""}
{"id": "153737", "revid": "1822", "url": "https://gl.wikipedia.org/wiki?curid=153737", "title": "S\u00e1nchez Cant\u00f3n", "text": ""}
{"id": "153738", "revid": "75439", "url": "https://gl.wikipedia.org/wiki?curid=153738", "title": "Virxinia Pereira", "text": "Virxinia Pereira Renda, nada na Estrada o 19 de outubro de 1884 e finada en Madrid o 23 de decembro de 1969, foi a muller de Alfonso Daniel Rodr\u00edguez Castelao.\nTraxectoria.\nEra filla de Camilo Pereira Freijenedo (Ourense) e Peregrina Renda L\u00f3pez (Pontevedra), unha familia acomodada da Estrada.\nCo\u00f1eceu a Castelao namentres este estudaba Medicina en Santiago, cara a 1909, e casounos o seu amigo Antonio Rey Soto, o 19 de outubro de 1912, na igrexa parroquial da Estrada (San Paio). Tiveron un \u00fanico fillo, Afonso Xes\u00fas, nado o 30 de xaneiro de 1913 e morto con apenas 15 anos de idade, o 3 de xaneiro de 1928, a consecuencia dunha peritonite.\nExiste en Buenos Aires un colectivo de mulleres galegas na emigraci\u00f3n, nomeada \"Herbas de Prata\", que concede un reco\u00f1ecemento co nome de \"Virxinia Pereira\", co obxectivo de homenaxear o traballo an\u00f3nimo das mulleres galegas que \"co seu labor privado contribu\u00edron ao desenvolvemento das s\u00faas familias e souberon sementar neles o amor e o respecto pola s\u00faa orixe galega\".\nSegundo unha revista editada polo \"Centro Cultural del Partido de La Estrada\" (de Buenos Aires) en 1986, os restos mortais de Virxinia Pereira e do seu fillo Afonso foron trasladados ese ano \u00f3 cemiterio de Figueiroa, na Estrada.\nReco\u00f1ecemento.\nO Concello de Pontevedra propuxo en 2020, e aprobou en 2021, dedicarlle unha r\u00faa co nome de \"Avenida Virxinia Pereira Renda\", ata ent\u00f3n nomeada \"Xo\u00e1n Carlos I\"."}
{"id": "153739", "revid": "5863", "url": "https://gl.wikipedia.org/wiki?curid=153739", "title": "Rodolfo Prada", "text": "Rodolfo Prada Chamoc\u00edn, nado nos Peares (A Peroxa) o 28 de agosto de 1892 e finado en Buenos Aires o 3 de novembro de 1980, foi un destacado persoeiro do galeguismo na Arxentina e presidente do Centro Gallego de Buenos Aires.\nTraxectoria.\nFillo de Perfecto Prada, de Velle, e Felisa Chamoc\u00edn, de Melias. En 1902 a familia, logo dun incendio que en 1897 asolou o comercio que estableceron nos Peares, emigrou a Mendoza. Rodolfo regresou a Ourense en 1910 e estudou nos colexios dos Maristas e na Academia Villar. A finais de 1911 volveu a Mendoza e comezou a traballar no Banco Anglo-Sudamericano, onde foi empregado durante dez anos. En 1918 trasladouse \u00e1 sede principal do banco en Buenos Aires. Estableceuse como comercial no \u00e1mbito da industria farmac\u00e9utica. Co\u00f1ecido polo seu activismo no movemento galeguista na Arxentina e, secundariamente, en toda Suram\u00e9rica. Foi membro correspondente da Real Academia Galega (desde 1919) e secretario da Casa de Galicia (en 1920), ademais de fundador da revista \"Acci\u00f3n Gallega\". Posteriormente (1924) foi redactor xefe de \"Correo de Galicia\". Colaborou en \"Opini\u00f3n Galeguista\". Foi director do bolet\u00edn \"El Orensano\" (do Centro Orensano de Buenos Aires) e de \"Opini\u00f3n Gallega\", e escribiu numerosos op\u00fasculos sobre diferentes temas galegos e arxentinos.\nEn 1931 viaxou a Galicia para participar na fundaci\u00f3n do Partido Galeguista en Pontevedra. Regresou a Buenos Aires en 1932 e foi un dos principais activistas da ORGA, que presidiu entre 1936 e 1937. En 1935 visitou Montevideo e impartiu a conferencia \u201cEncol da nosa Galiza\u201d que promoveu a actividade galeguista no Uruguai.\nCando se produciu o golpe de Estado do 18 de xullo de 1936 ti\u00f1a unha grande actividade na Federaci\u00f3n de Sociedades Gallegas Agrarias y Culturales colaborando habitualmente no seu \u00f3rgano \"Galicia\", participou no Comit\u00e9 de Apoio ao Frente Popular, e foi o l\u00edder do Grupo Galeguista de Buenos Aires durante toda a Guerra Civil.\nEn 1938 foi elixido secretario do Centro Gallego de Buenos Aires, baixo a presidencia de Jos\u00e9 Neira Vidal, e fixo importantes xesti\u00f3ns para conseguir o visado que permitiu a Castelao residir na Arxentina, actuando como o seu protector durante os primeiros anos de exilio neste pa\u00eds. Foi un dos fundadores da Irmandade Galega.\nDirixiu os peri\u00f3dicos \"El Orensano\" e \"Opini\u00f3n Gallega\".\nA s\u00faa relaci\u00f3n con Castelao.\nDesde 1938 mantivo unha intensa correspondencia con Castelao, na que este lle fai part\u00edcipe das s\u00faas xesti\u00f3ns no seo do Partido Galeguista, \u00e1 vez que require a s\u00faa axuda para solucionar os tr\u00e1mites burocr\u00e1ticos que imped\u00edan a s\u00faa residencia na Arxentina, algo que Castelao desexaba desde que se viu na obriga de abandonar Espa\u00f1a. A trav\u00e9s desta correspondencia, Prada serviulle a Castelao de enlace cos colectivos de galegos en todo o continente americano.\nCastelao confiaba en Prada e as\u00ed llelo manifestou repetidas veces. As\u00ed, cando en decembro de 1946 Rodolfo Llopis substitu\u00edu a Jos\u00e9 Giral na presidencia do Goberno republicano no exilio (radicado en Par\u00eds), e propuxo a restauraci\u00f3n mon\u00e1rquica, Castelao rexeitou esta opci\u00f3n e exclu\u00eduse do Goberno, mentres que os galeguistas do interior, encabezados por Ram\u00f3n Pi\u00f1eiro, apoi\u00e1rona e advertiron a Castelao que a s\u00faa actitude non conduc\u00eda a ningures, nun extenso informe atribu\u00eddo \u00e1 man do propio Pi\u00f1eiro. Nace ent\u00f3n o desencontro entre as d\u00faas figuras que non se resolveu nin sequera tras unha entrevista que mantivo Prada, en representaci\u00f3n de Castelao, con Pi\u00f1eiro, daquela na cadea.\nEn 1947 dirixiulle unha longa carta na que lle explicaba o fracaso da tramitaci\u00f3n do Estatuto de Galicia de 1936 e a intervenci\u00f3n neste sentido dos socialistas de Prieto, daquela mantendo conversaci\u00f3ns cos mon\u00e1rquicos en busca dunha restauraci\u00f3n de Xo\u00e1n de Borb\u00f3n como sa\u00edda \u00f3 r\u00e9xime franquista. Conf\u00e9salle tam\u00e9n a s\u00faa indignaci\u00f3n pola actuaci\u00f3n dos galeguistas do interior que rexeitaban a representaci\u00f3n do Consello de Galiza (que Castelao presid\u00eda) no futuro pol\u00edtico de Galicia.\nOutra mostra da \u00edntima relaci\u00f3n entre Prada e Castelao \u00e9 o feito de que, cando en xu\u00f1o de 1949, xa con Castelao gravemente enfermo, prop\u00f3\u00f1enlle intervir nun acto co gallo do aniversario do referendo do Estatuto de 1936, Castelao comeza a escribir o seu discurso encamado, ata que non pode m\u00e1is e ten que ditalo a Prada, que \u00e9 quen remata de escribir o texto. Visitou Galicia en 1948 e 1963.\nTraduci\u00f3ns.\nTraduciu ao galego con Xerm\u00e1n Quintela \"A Ernia Inguinal simpre, seu tratamento quir\u00farxico\" de Xos\u00e9 Alexandre L\u00f3pez (Buenos Aires, Edic. Galicia del Centro Gallego, 1973).\nReco\u00f1ecementos.\nA Deputaci\u00f3n de Ourense instaurou o premio Rodolfo Prada \u00e1 xesti\u00f3n cultural.\nVida persoal.\nCasou con Manuela Fraga Bonfanti en 1919, e foi pai de Alberto Prada Fraga."}
{"id": "153740", "revid": "3471", "url": "https://gl.wikipedia.org/wiki?curid=153740", "title": "Andr\u00e9-Marie Amp\u00e8re", "text": ""}
{"id": "153741", "revid": "75439", "url": "https://gl.wikipedia.org/wiki?curid=153741", "title": "Celina y Reutilio", "text": "Celina y Reutilio foi un grupo de m\u00fasica latinoamericana formado por dous artistas cubanos. Dunha banda Celina Gonz\u00e1lez Zamora, nada en Matanzas en 1928, que fac\u00eda labores de vocalista, e pola outra Reutilio Dom\u00ednguez Terrero, nado en Guant\u00e1namo en 1921 e finado en 1971, quen era o guitarrista e compositor, ademais de tam\u00e9n cantante. O d\u00fao acadou sona primeiramente en Santiago de Cuba e en 1947 fixo o seu debut nunha emisora de radio."}
{"id": "153742", "revid": "15490", "url": "https://gl.wikipedia.org/wiki?curid=153742", "title": "Fernando Lamas", "text": "Fernando \u00c1lvaro Lamas, nado en Buenos Aires o 9 de xaneiro de 1915 e finado nos \u00c1nxeles (California) o 8 de outubro de 1982, foi un actor e director arxentino que desenvolveu a s\u00faa carreira en Estados Unidos. \u00c9 pai do actor estadounidense Lorenzo Lamas.\nTraxectoria.\nNaceu en Buenos Aires, e en 1942 xa era co\u00f1ecido no ambiente cinematogr\u00e1fico arxentino. En 1951 asina un contrato coa Metro-Goldwyn-Mayer e m\u00fadase a Hollywood para actuar en papeis de \"Latin Lover\".\nLamas dirixiu por primeira vez en 1963. Foi un filme en castel\u00e1n titulado \"Magic Fountain\", coa estrela (a s\u00faa dona) Esther Williams. Foi moi activo como director de televisi\u00f3n, gravando episodios de \"Mannix\", \"The Violent Ones\", \"Alias Smith and Jones\", \"Starsky and Hutch\". Na serie \"Falcon Crest\", onde participaba seu fillo Lorenzo, actuou xunta del.\nLamas f\u00edxose popular polo personaxe \"Fernando\", creado por Billy Crystal en \"Saturday Night Live\" a mediados da d\u00e9cada de 1980, un personaxe sobreactuado e esaxerado, pero moi exitoso.\nFaleceu por mor dun cancro de p\u00e1ncreas nos \u00c1nxeles aos 67 anos de idade.\nVida persoal.\nLamas casou catro veces, con Pearl Mux (de 1940 at\u00e9 1944), Lydia Babacci (1946 - 1952), coa actriz Arlene Dahl (1954 - 1960) e coa nadadora e actriz Esther Williams (1969 - 1982).\nTivo unha filla, Maria Cristina, con Mux e outra, Alejandra, con Babacci, e un fillo, o actor Lorenzo Lamas (nado o 20 de xaneiro, 1958), con Dahl."}
{"id": "153759", "revid": "1822", "url": "https://gl.wikipedia.org/wiki?curid=153759", "title": "Rodolfo Prada Chamoc\u00edn", "text": ""}
{"id": "153773", "revid": "88628", "url": "https://gl.wikipedia.org/wiki?curid=153773", "title": "Oliva", "text": "A oliva () e o froito da oliveira.\n\u00c9 unha drupa, da que a pel (epicarpio) est\u00e1 recuberta dunha materia cerosa imperme\u00e1bel \u00e1 auga, e unha polpa (mesocarpio) carnosa, rica en materia graxa, almacenada durante a \u00e9poca de lipox\u00e9nese, que vai entre fins de agosto e o inicio da maduraci\u00f3n. En inicio verde, t\u00f3rnase negra na completa madurez. A coia moi dura, ososa, est\u00e1 formada dun envoltorio (endocarpio) que se esclerosa no ver\u00e1n a partir de finais de xullo e cont\u00e9n unha am\u00e9ndoa con dous ovarios, dos cales un \u00e9, polo xeral, est\u00e9ril e non funcional: ese gran (raramente os dous) produce un embri\u00f3n, que dar\u00e1 unha oliveira nova se as condici\u00f3ns son favor\u00e1beis."}
{"id": "153776", "revid": "98629", "url": "https://gl.wikipedia.org/wiki?curid=153776", "title": "Tebe (l\u00faa)", "text": "Tebe ( ou en grego \"\u0398\u03ae\u03b2\u03b7\"), tam\u00e9n co\u00f1ecido coma , e a cuarta l\u00faa m\u00e1is pr\u00f3xima a X\u00fapiter. Foi descuberta por Stephen P. Synnott a partir de imaxes obtidas pola \"Voyager 1\" o 5 de marzo de 1979, cando esta sonda orbitaba X\u00fapiter. No ano 1983 foi bautizada oficialmente co nome dunha ninfa mitol\u00f3xica, Tebe.\nA \u00f3rbita de Tebe descansa na beira exterior do Anel difuso de Tebe, o cal est\u00e1 composto de material expulsado da propia l\u00faa. Tebe \u00e9 a segunda l\u00faa m\u00e1is grande das catro l\u00faas interiores de X\u00fapiter. Tebe ten unha forma irregular e unha cor tirando a vermella, pensase que ten unha composici\u00f3n semellante a de Amaltea, que consiste en xeo de auga poroso e cantidades desco\u00f1ecidas doutros materiais. A s\u00faa superficie incl\u00fae grandes cr\u00e1teres e monta\u00f1as altas.\nTebe foi fotografada nos anos 1979 e 1980 polas sondas Voyager 1 e 2, e m\u00e1is tarde e con moito m\u00e1is detalle, ser\u00eda fotografada pola sonda Galileo nos anos 90.\nDescubrimento e observaci\u00f3ns.\nTebe foi descuberta por Stephen P. Synnott a partir de imaxes obtidas pola \"Voyager 1\" o 5 de marzo de 1979, e recibiu inicialmente a designaci\u00f3n de . No ano 1983 foi bautizada oficialmente co nome dunha ninfa mitol\u00f3xica, Tebe, a cal era amante de Zeus\u2014o equivalente grego de X\u00fapiter.\nDespois do descubrimento feito pola Voyager 1, Tebe foi fotografado pola sonda \"Voyager 2\" no ano 1980. Con todo, antes da chegada da sonda Galileo a X\u00fapiter, a informaci\u00f3n sobre Tebe era moi escasa. A \"Galileo\" fotografou a meirande parte da superficie de Tebe e definiu a s\u00faa composici\u00f3n.\n\u00d3rbita.\nTebe \u00e9 o m\u00e1is externo dos sat\u00e9lites interiores de X\u00fapiter, e orbita X\u00fapiter a unha distancia aproximada de 222.000\u00a0km (3,11 raios de X\u00fapiter). A s\u00faa \u00f3rbita ten unha excentricidade orbital de 0.018, e unha inclinaci\u00f3n de 1,08\u00b0 relativa \u00f3 ecuador de X\u00fapiter. Estes valores son infrecuentemente altos para un sat\u00e9lite interior e poden ser explicados pola antiga influencia da m\u00e1is interior das l\u00faas de Galileo, \u00cdo; no pasado, suced\u00e9ronse varias resonancias orbitais con \u00cdo, a medida que esta se \u00eda separando de X\u00fapiter, o cal perturbaba a \u00f3rbita de Tebe.\nA \u00f3rbita de Tebe descansa na beira exterior do Anel difuso de Tebe, o cal est\u00e1 composto de material expulsado do sat\u00e9lite. Despois da expulsi\u00f3n do po, este viaxa a deriva cara o planeta baixo a acci\u00f3n do efecto Poynting-Robertson formando un anel un pouco m\u00e1is cara o interior da \u00f3rbita da l\u00faa.\nCaracter\u00edsticas f\u00edsicas.\nTebe ten un forma irregular case elipsoidal cunhas dimensi\u00f3ns de 116 \u00d7 98 \u00d7 84 \u00a0km. A s\u00faa composici\u00f3n e masa son desco\u00f1ecidas, pero asumindo que a s\u00faa densidade media \u00e9 semellante a de Amaltea (~0,86\u00a0g/cm\u00b3), a s\u00faa masa pode ser estimada en 4,3 \u00d7 1017\u00a0kg.\nDe xeito semellante \u00e1s outras 3 l\u00faas interiores de X\u00fapiter e debido \u00f3 axustamento de mareas, Tebe rota sincronicamente, amos\u00e1ndolle sempre a mesma cara a X\u00fapiter. A s\u00faa orientaci\u00f3n \u00e9 de tal xeito que sempre o seu eixo m\u00e1is grande est\u00e1 apuntando cara X\u00fapiter. Nos puntos da superficie m\u00e1is achegadas e m\u00e1is afastadas de X\u00fapiter, pensase que a superficie est\u00e1 moi preto da beira do l\u00f3bulo de Roche, onde a gravidade de Tebe \u00e9 s\u00f3 un pouco m\u00e1is forte ca forza centrifuga. Coma resultado deste feito, a velocidade de escape neses puntos \u00e9 moi pequena, permitindo as\u00ed que o po producido polos impactos de meteoritos escape facilmente, e expulsando as\u00ed material cara o Anel difuso de Tebe. \nA superficie de Tebe \u00e9 escura e a s\u00faa cor aparece tirando a vermella. Ten unha substancial asimetr\u00eda entre o hemisferio de cabeceira e o de cola: o hemisferio de cabeceira \u00e9 1,3 m\u00e1is brillante co de cola. Posiblemente est\u00e1 asimetr\u00eda debese a maior velocidade e frecuencia dos impactos no hemisferio de cabeceira, os cales cavar\u00edan e levantar\u00edan material brillante (presumiblemente xeo) procedente do interior da l\u00faa. A superficie de Tebe est\u00e1 inzada de cr\u00e1teres e p\u00f3dense apreciar tres ou catro grandes cr\u00e1teres de impacto, estes cr\u00e1teres ben se poden po\u00f1er en comparaci\u00f3n co tama\u00f1o do raio da propia l\u00faa. O cr\u00e1ter m\u00e1is grande (cun di\u00e1metro aproximado de 40\u00a0km) est\u00e1 situado na cara \"oculta\" da l\u00faa, este cr\u00e1ter recibiu o nome de Zethus (o \u00fanico accidente xeol\u00f3xico de da superficie de Tebe que recibiu o seu nome oficialmente). Tam\u00e9n existen zonas brillantes nas cimas das beiras deste cr\u00e1ter."}
{"id": "153780", "revid": "25871", "url": "https://gl.wikipedia.org/wiki?curid=153780", "title": "F\u00e9lix Pons", "text": "F\u00e9lix Pons Irazaz\u00e1bal, nado en Palma o 14 de setembro de 1942 e finado na mesma cidade o 2 de xullo de 2010, foi un pol\u00edtico espa\u00f1ol."}
{"id": "153787", "revid": "89787", "url": "https://gl.wikipedia.org/wiki?curid=153787", "title": "Club Deportivo Badajoz", "text": "O Club Deportivo Badajoz foi un club de f\u00fatbol estreme\u00f1o, da cidade de Badaxoz. Foi fundado en 1905 como \"Sporting Club del Liceo\" e xogaba na Segunda Divisi\u00f3n B Espa\u00f1ola, e ao finalizar a tempada 2011/12 foi descendido por falta de pagamentos, desaparecendo durante ese mesmo ver\u00e1n.\nComo sucesor do club naceu o Club Deportivo Badajoz 1905.\nEstadio.\nEstadio Nuevo Vivero, inaugurado en 1998, con capacidade para 15.598 espectadores sentados, dimensi\u00f3ns de 105x68 e de c\u00e9spede natural."}
{"id": "153788", "revid": "10599", "url": "https://gl.wikipedia.org/wiki?curid=153788", "title": "CD Badajoz", "text": ""}
{"id": "153789", "revid": "7523", "url": "https://gl.wikipedia.org/wiki?curid=153789", "title": "Club Polideportivo Cacere\u00f1o", "text": "O Club Polideportivo Cacere\u00f1o, habitualmente co\u00f1ecido como Cacere\u00f1o, \u00e9 un club de f\u00fatbol de Espa\u00f1a, da cidade de C\u00e1ceres, en Estremadura. Foi fundado en 1919 e compite no Grupo 14 da Terceira Divisi\u00f3n.\nEstadio.\nEstadio Pr\u00edncipe Felipe, con capacidade para 7.000 espectadores, dimensi\u00f3ns de 105x73 e herba natural. O estadio inaugurouse o 26 de marzo de 1977 e conta cunha tribuna e unha preferencia fronte a esta, sen fondos.\nXogadores.\nCadro 2009/10.\n "}
{"id": "153792", "revid": "89787", "url": "https://gl.wikipedia.org/wiki?curid=153792", "title": "Agrupaci\u00f3n Deportiva Cerro de Reyes Badajoz Atl\u00e9tico", "text": "A Agrupaci\u00f3n Deportiva Cerro de Reyes Badajoz Atl\u00e9tico, m\u00e1is co\u00f1ecida como Cerro de Reyes, \u00e9 un equipo de f\u00fatbol espa\u00f1ol de Badaxoz (Estremadura), do barrio de Cerro de Reyes. Foi fundado en 1980 e compite na Terceira Divisi\u00f3n, tras descender na tempada 2010\u201311.\nHistoria.\nO Cerro de Reyes xorde a partir dun equipo local, o \"Club San Miguel\", na d\u00e9cada de 1970. Tras conseguir un terreo de xogo para o club, o club foi fundado oficialmente o 6 de xaneiro de 1980 con Jos\u00e9 Lu\u00eds \u00c1lvarez Moneda na presidencia. Posteriormente recalou na direcci\u00f3n do club Jos\u00e9 Pache, quen realizou varios cambios no equipo coa intenci\u00f3n de que este subise a Terceira Divisi\u00f3n.\nCerro de Reyes subiu a Terceira Divisi\u00f3n na tempada 1999-2000 e o seu obxectivo foi manterse na categor\u00eda. Na tempada 2002-03 o equipo terminou como campi\u00f3n do Grupo XIV ao terminar con 92 puntos, pero non logra o seu ascenso a Segunda B ao caer no playoff. Desde ent\u00f3n o club conseguiu durante catro anos consecutivos a clasificaci\u00f3n para subir \u00e1 terceira categor\u00eda do f\u00fatbol espa\u00f1ol.\nO seu debut en Segunda B produciuse na campa\u00f1a 2006-07. A\u00ednda que caeu en playoff de ascenso, o Cerro de Reyes conseguiu ascender debido ao descenso administrativo do Club Deportivo Badajoz a Terceira, polo que ocupou a s\u00faa praza. A pesar de que tratou de manterse, o equipo descendeu ao terminar en 18\u00aa posici\u00f3n. O equipo loitou por recobrar a categor\u00eda, e tras quedar segundo en 2008, en 2009 consegue o seu ascenso ao terminar como campi\u00f3n do grupo XIV e vencer na promoci\u00f3n de ascenso, consum\u00e1ndose o ascenso no Jos\u00e9 Pache ante a UD Los Barrios.\nNa s\u00faa volta a Segunda Divisi\u00f3n B o equipo eludiu os postos de descenso na primeira tempada. Na tempada 2010-11 debido aos graves problemas econ\u00f3micos do club, os xogadores deciden facer folga como medida de presi\u00f3n, e ao non atopar ningunha soluci\u00f3n, \u00e9 exclu\u00eddo da competici\u00f3n tras a s\u00faa incomparecencia ante Vecindario e Monta\u00f1eros.\nUniforme.\nA marca que fornece os equipamentos \u00e9 Patrick, e o patrocinador do club \u00e9 Imagina Badajoz na parte dianteira da camiseta, e na posterior a Marca Extremadura.\nEstadio.\nO AD Cerro de Reyes disputa os seus partidos no \"Estadio Jos\u00e9 Pache\", situado na Avd. Jaime Montero de Espinosa en Badaxoz. O campo ten capacidade para 3\u00a0500 persoas."}
{"id": "153798", "revid": "7523", "url": "https://gl.wikipedia.org/wiki?curid=153798", "title": "Uni\u00f3n Balomp\u00e9dica Conquense", "text": "A Uni\u00f3n Balomp\u00e9dica Conquense, habitualmente co\u00f1ecida como Conquense, \u00e9 un club de f\u00fatbol de Espa\u00f1a, da cidade de Cuenca, en Castela-A Mancha. Foi fundado en 1946 e xoga na Terceira Divisi\u00f3n Espa\u00f1ola.\nHistoria.\nA Uni\u00f3n Balomp\u00e9dica Conquense naceu en 1946. Na tempada 1987-88 debuta na Segunda Divisi\u00f3n B. Na tempada 2004/05 o equipo quedou entre os catro primeiros, clasific\u00e1ndose para a fase de promoci\u00f3n. Ga\u00f1ando na semifinal, foi derrotado na final polo Real Madrid B. A tempada seguinte o equipo descendeu \u00e1 Terceira Divisi\u00f3n. Na tempada 2006/07 o Conquense quedou primeiro no grupo castel\u00e1n manchego con 92 puntos, seis por encima do Guadalajara. Na semifinal da fase de ascenso, derrotou ao CD San Fernando por un global de 2-0. Na final, enfrontouse \u00e1 SD Negreira. A ida, xogada en Negreira conclu\u00edu cun empate sen goles. Na volta, disputada na Fuensanta o 24 de xu\u00f1o de 2007, o Conquense ga\u00f1ou 3-0, marcando todos os goles na primeira parte, conseguindo dese modo o ascenso. Na tempada 2009/2010 finalizou 10\u00ba no grupo II.\nNa tempada 2011-12 acaba en 16\u00aa posici\u00f3n e xoga a promoci\u00f3n pola permanencia en Segunda B. O equipo perde contra o Real Zaragoza B 1-0 na ida e 0-3 en La Fuensanta e descende a Terceira."}
{"id": "153800", "revid": "10599", "url": "https://gl.wikipedia.org/wiki?curid=153800", "title": "UB Conquense", "text": ""}
{"id": "153803", "revid": "89787", "url": "https://gl.wikipedia.org/wiki?curid=153803", "title": "Extremadura Uni\u00f3n Deportiva", "text": "O Extremadura Uni\u00f3n Deportiva foi un club de f\u00fatbol espa\u00f1ol da cidade de Almendralexo, na provincia de Badaxoz. Foi fundado en 2007 e xogou por \u00faltima vez no grupo I da Primeira Divisi\u00f3n RFEF.\nHistoria.\nO club foi fundado en 2007, cando o CF Extremadura estaba a piques de desaparecer. Comezou a s\u00faa andaina na derradeira divisi\u00f3n do f\u00fatbol extreme\u00f1o, naquel ent\u00f3n a Primeira Rexional de Estremadura. Ao final da s\u00faa primeira tempada en competici\u00f3n logrou o seu obxectivo de ascender de categor\u00eda, ademais folgadamente, distanciando ao segundo clasificado en 11 puntos. \nNa tempada 2008-2009 competiu na Rexional Preferente de Estremadura, onde fixo unha espectacular campa\u00f1a, xa que, tres datas antes do remate do torneo logrou conseguir o campionato e ascender \u00e1 Terceira Divisi\u00f3n. Desde que comezase a competici\u00f3n, por setembro, o club azulgrana mant\u00edvose sempre en postos de ligui\u00f1a de ascenso \u00e1 Segunda Divisi\u00f3n B Espa\u00f1ola. Ao terminar a campa\u00f1a acabou en terceira posici\u00f3n con 79 puntos, met\u00e9ndose as\u00ed nos \"play-off\" de ascenso. Na primeira fase da ligui\u00f1a eliminou o Novelda, sendo v\u00e1lido o gol de Neto en terreo valenciano tras o empate a cero da ida no Estadio Francisco de la Hera. A segunda fase da ligui\u00f1a tam\u00e9n tivo un final exitoso para os de Juan Marrero, que lograron pasar \u00e1 terceira e \u00faltima fase, ante o Mairena, cultivando un empate a dous no partido de volta tras o empate a cero en terreo estreme\u00f1o. O \u00faltimo chanzo, correspondente \u00e1 terceira fase de ligui\u00f1a de ascenso, era o Atl\u00e9tico Mancha Real. O partido de ida tocou na casa, que a pesar do resultado, catro goles a dous, foi un partido enmara\u00f1ado e dif\u00edcil. Co empate a cero no partido de volta os azulgrana conseguiron o ascenso \u00e1 Segunda Divisi\u00f3n B espa\u00f1ola.\nTras moitas temporadas competindo e debido aos problemas econ\u00f3micos que arrastraba o club foi exclu\u00eddo da competici\u00f3n debido a unha incomparecencia por folga ante o Racing Club de Ferrol. O luns 28 de febreiro del 2022, Manuel Franganillo compareceu ante os medios comentando que o club desaparec\u00eda e era levado a liquidaci\u00f3n."}
{"id": "153804", "revid": "7523", "url": "https://gl.wikipedia.org/wiki?curid=153804", "title": "Getafe Club de F\u00fatbol B", "text": "O Getafe Club de F\u00fatbol B \u00e9 o equipo filial do Getafe Club de F\u00fatbol, de Primeira Divisi\u00f3n. Fundado en 1983, actualmente milita na Segunda Divisi\u00f3n B, categor\u00eda na que xoga desde o seu debut na tempada 2010-11.\nHistoria.\nNace do mesmo xeito que o primeiro equipo, en 1983. Tras varios anos nas categor\u00edas inferiores logra ascender por primeira vez a Terceira Divisi\u00f3n en 1994, a\u00ednda que s\u00f3 disputa a tempada 1994-95. Anos despois volver\u00eda a Terceira para permanecer tres tempadas, desde 1999 ata 2001, a\u00ednda que en malas posici\u00f3ns.\nO club volveu ascender a Terceira no ano 2004. Do mesmo xeito que o primeiro equipo, o Getafe B mantivo unha boa serie de resultados desde ent\u00f3n, quedando nos \u00faltimos dous anos nos postos que permiten disputar o \"playoff\" para subir a Segunda Divisi\u00f3n B. O filial xetafense certificou o seu ascenso \u00e1 divisi\u00f3n de bronce na tempada 2009/10.\nEstadio.\nO filial getafense xoga na \"Cidade Deportiva de Getafe\", con capacidade para 1.500 espectadores. O estadio at\u00f3pase a escasos metros do Coliseum Alfonso P\u00e9rez."}
{"id": "153808", "revid": "895", "url": "https://gl.wikipedia.org/wiki?curid=153808", "title": "Rayo Vallecano de Madrid B", "text": "O Rayo Vallecano B \u00e9 o equipo filial do Rayo Vallecano. Fundado en 1973, actualmente xoga na Terceira Divisi\u00f3n RFEF. Xoga de local na Ciudad Deportiva Rayo Vallecano.\nHistoria.\nO filial do Rayo Vallecano naceu en 1973 coa intenci\u00f3n de formar unha canteira de xogadores para o Rayo e fomentar o deporte base en Vallecas.\nO equipo chegou a Terceira Divisi\u00f3n na tempada 1988-89, e desde ent\u00f3n permaneceu na mesma categor\u00eda de forma ininterrompida, mantendo posici\u00f3ns intermedias na t\u00e1boa. Ata que na tempada 09/10, logo dunha tempada incrible, e grazas a un gol de Gazapo no \u00faltimo minuto de desconto ante o L'Hospitalet na fase de ascenso a Segunda B, logrouse o 1-1 final que dar\u00eda paso a unha cita hist\u00f3rica para a canteira do Rayo Vallecano logrando o ascenso da s\u00faa filial \u00e1 Segunda Divisi\u00f3n B do f\u00fatbol espa\u00f1ol. A s\u00faa principal funci\u00f3n \u00e9 servir de canteira para o primeiro equipo e forxar novos xogadores.\nEstadio.\nO equipo filial xoga os seus partidos no campo \"Nuestra Se\u00f1ora de la Torre\" de Vallecas, con capacidade para 2.500 persoas e c\u00e9spede artificial."}
{"id": "153809", "revid": "10599", "url": "https://gl.wikipedia.org/wiki?curid=153809", "title": "Rayo Vallecano B", "text": ""}
{"id": "153813", "revid": "98629", "url": "https://gl.wikipedia.org/wiki?curid=153813", "title": "Club Deportivo Guadalajara (Espa\u00f1a)", "text": "O Club Deportivo Guadalajara \u00e9 un club de f\u00fatbol espa\u00f1ol, da cidade de Guadalaxara. Foi fundado en 1947 e actualmente compite na Terceira Divisi\u00f3n.\nHistoria.\nFoi fundado o 30 de xaneiro de 1947, inscribiuse na Federaci\u00f3n Castel\u00e1 de F\u00fatbol o 5 de febreiro dese mesmo ano. O primeiro partido oficial que xogou o Deportivo Guadalajara foi o 26 de xaneiro de 1947, contra o \u00c1vila, no campionato de afeccionados, cultivando un resultado positivo de 2-1. O d\u00eda 1 de abril de 1970 inaugurouse o campo no que a\u00ednda xoga, denominado Pedro Escart\u00edn. O himno oficial do Deportivo Guadalajara, composto polo mestre Lu\u00eds Posadas, presentouse o 18 de xullo de 1985, na primeira rolda da Copa do Rei disputada contra o Rayo Vallecano.\nNa tempada 1986/1987, o club queda encadrado no grupo XVIII da Terceira Divisi\u00f3n debido \u00e1 divisi\u00f3n de comunidades. A de Guadalaxara foi a \u00fanica provincia espa\u00f1ola (ata a tempada 2007-08) que nunca tivo un equipo polo menos en Segunda B. En m\u00faltiples ocasi\u00f3ns xogou a ligui\u00f1a de ascenso \u00e1 Segunda Divisi\u00f3n B, non conseguindo ascender ata a tempada 2006/2007 cando conseguiu o ascenso o d\u00eda 24 de xu\u00f1o de 2007 no \u00faltimo partido de promoci\u00f3n contra Las Palmas B pasando a eliminatoria cunha vitoria en casa (2-1) e un empate (1-1) no Estadio Pepe Gon\u00e7alvez de As Palmas de Gran Canaria.\nDous xogadores, que posteriormente se fixeron famosos e que chegaron a internacionais na d\u00e9cada dos 60, vestiron a s\u00faa camiseta: Isacio Calleja e Carlos Lapetra.\nNa tempada 2010-11 consegue un hist\u00f3rico ascenso a Segunda Divisi\u00f3n Espa\u00f1ola.\nO 10 de marzo de 2012 consegue a maior entrada da historia no seu estadio \"Pedro Escart\u00edn\" ao recibir ao Deportivo da Coru\u00f1a, que naquel momento era o l\u00edder da categor\u00eda.\nEstadio.\nO actual campo de f\u00fatbol \u00e9 o Pedro Escart\u00edn, con capacidade para 5000 espectadores. At\u00f3pase situado na r\u00faa Juli\u00e1n Besteiro, con accesos por esta r\u00faa, en Guadalaxara.\nTen este nome en honra a Pedro Escart\u00edn Mor\u00e1n (Madrid, 8 de agosto de 1902 - Majadahonda, 21 de maio de 1998) que foi foi xogador, \u00e1rbitro, e adestrador de f\u00fatbol espa\u00f1ol, ademais de xornalista e escritor."}
{"id": "153817", "revid": "89787", "url": "https://gl.wikipedia.org/wiki?curid=153817", "title": "Copa CERS 2010", "text": "A trix\u00e9sima edici\u00f3n da Copa CERS 2010 iniciouse o 21 de novembro de 2009 e finalizou o 16 de maio de 2010 coa disputa da final a catro na localidade de Torres Novas (Portugal). O campi\u00f3n desta edici\u00f3n foi o equipo galego do H.C. Liceo, que derrotou na final ao Blanes HC por 7 a 2, conseguindo as\u00ed o seu terceiro t\u00edtulo nesta competici\u00f3n."}
{"id": "153820", "revid": "89787", "url": "https://gl.wikipedia.org/wiki?curid=153820", "title": "Campionato Nacional de h\u00f3ckey a pat\u00edns de Mozambique", "text": "O Campionato Nacional de h\u00f3ckey a pat\u00edns de Mozambique \u00e9 a m\u00e1xima competici\u00f3n de h\u00f3ckey a pat\u00edns que se disputa en Mozambique, pa\u00eds onde este deporte ten unha grande importancia.\nEquipos da tempada 2009.\nCampionatos por equipo.\nO total de campionatos ten en conta que, a pesar do troco dos nomes dos clubs trala independencia de Mozambique: \"Clube Ferrovi\u00e1rio de Maputo\" e \"Clube Ferrovi\u00e1rio de Louren\u00e7o Marques\", \"Grupo Desportivo Estrela Vermelha de Maputo\" e \"Malhangalene\", \"Clube de Desportos da Costa do Sol\" e \"Benfica de Louren\u00e7o Marques\", \"Grupo Desportivo de Maputo\" e \"Grupo Desportivo de Louren\u00e7o Marques\", son os mesmos clubs."}
{"id": "153822", "revid": "89787", "url": "https://gl.wikipedia.org/wiki?curid=153822", "title": "Campionato su\u00edzo de h\u00f3ckey a pat\u00edns", "text": "A LNA \u00e9 a m\u00e1xima competici\u00f3n de h\u00f3ckey a pat\u00edns que se disputa en Su\u00edza."}
{"id": "153824", "revid": "1599273", "url": "https://gl.wikipedia.org/wiki?curid=153824", "title": "Gen\u00e8ve RHC", "text": ""}
{"id": "153825", "revid": "1599276", "url": "https://gl.wikipedia.org/wiki?curid=153825", "title": "Montreux HC", "text": ""}
{"id": "153826", "revid": "1599281", "url": "https://gl.wikipedia.org/wiki?curid=153826", "title": "SC Thunerstern", "text": ""}
{"id": "153827", "revid": "1599284", "url": "https://gl.wikipedia.org/wiki?curid=153827", "title": "RSC Uttigen", "text": ""}
{"id": "153828", "revid": "1599286", "url": "https://gl.wikipedia.org/wiki?curid=153828", "title": "RHC Wimmis", "text": ""}
{"id": "153829", "revid": "25871", "url": "https://gl.wikipedia.org/wiki?curid=153829", "title": "Feel Good Hit of the Summer", "text": "\"Feel Good Hit of the Summer\" \u00e9 un sinxelo da banda estadounidense de stoner rock Queens of the Stone Age, editado no ano 2000 como parte do seu segundo \u00e1lbum \"Rated R\".\nA portada amosa o t\u00fatulo do sinxelo escrito con varias drogas, moitas das cales son mencionadas na canci\u00f3n (no tema rep\u00edtense as seguintes: nicotina, valium, vicodina, marihuana, \u00e9xtase, alcohol e coca\u00edna). Este feito xerou pol\u00e9mica tanto nas radios como coa discogr\u00e1fica, que non quer\u00eda lanzar o sinxelo por considerar que a letra era moi forte.\nListaxe de canci\u00f3ns.\nTodos os temas por Joshua Homme e Nick Oliveri, ag\u00e1s onde se indique."}
{"id": "153831", "revid": "89787", "url": "https://gl.wikipedia.org/wiki?curid=153831", "title": "Ghaleb Jaber Ibrahim", "text": "Ghaleb Jaber Ibrahim, nado en Ainablus (Nablus) en 1950, \u00e9 un m\u00e9dico e empresario palestino asentado en Santiago de Compostela. \u00c9 propietario do hotel Araguaney e da produtora de televisi\u00f3n CTV, responsable de programas como o \"Supermartes\" e da produci\u00f3n do telefilme \"Novo de Parmu\u00edde\".\nTraxectoria.\nGhaled Jaber viv\u00eda como agricultor en Cisxordania, fillo dun militar do ex\u00e9rcito xordano. Durante a guerra dos Seis D\u00edas, con 17 anos, emigrou coa s\u00faa familia, cruzando o r\u00edo Xord\u00e1n. Trala s\u00faa chegada a Compostela, comezou a estudar Medicina na USC, rematando seis anos despois. Completou a s\u00faa formaci\u00f3n cun m\u00e1ster en Direcci\u00f3n de Empresas e un doutoramento en Xornalismo.\nA s\u00faa dona, Regina, \u00e9 filla dun rico emigrante galego en Venezuela. Trala morte do seu sogro, herdou a s\u00faa fortuna. Te\u00f1en cinco fillos.\nEn abril de 1984 constitu\u00edu a Fundaci\u00f3n A\u00adraguaney, da que \u00e9 presidente. Publicou dous libros en castel\u00e1n: \"Palestina, cr\u00f3nica de una injusticia\" (Ir Indo, 2002) e \"G\u00e9nesis de Israel\" (2004)."}
{"id": "153839", "revid": "56817", "url": "https://gl.wikipedia.org/wiki?curid=153839", "title": "Suevia (Santiago de Compostela)", "text": "Suevia foi unha revista que se defin\u00eda como \"Revista semanal de literatura y arte\", publicada en Santiago de Compostela entre 1917 e 1919.\nHistoria e caracter\u00edsticas.\nO director foi o mestre e poeta santiagu\u00e9s Manuel Ortiz Novo (1891-1933). Apareceu o 7 de outubro de 1917 e deixou de publicarse o 12 de marzo de 1919. A partir de xaneiro de 1918 mudou a cabeceira pola de Suevia Literaria e pasou a ter unha periodicidade mensual.\nDe car\u00e1cter biling\u00fce pero maioritariamente en castel\u00e1n, contou entre os seus colaboradores a plumas ilustres da literatura galega, como Paz Andrade, Salvador Golpe, Lois Carr\u00e9 Alvarellos, Eladio Rodr\u00edguez, Alfredo Bra\u00f1as, Valle Incl\u00e1n ou Cabanillas, entre outros. Tam\u00e9n tivo destacados colaboradores entre o escritores castel\u00e1ns, como Rub\u00e9n Dar\u00edo, Juan Ram\u00f3n Jim\u00e9nez ou Antonio Machado."}
{"id": "153840", "revid": "895", "url": "https://gl.wikipedia.org/wiki?curid=153840", "title": "Caudal Deportivo de Mieres", "text": "O Caudal Deportivo de Mieres \u00e9 un club de f\u00fatbol de Espa\u00f1a, da cidade de Mieres en Asturias. Foi fundado en 1918 e actualmente xoga na Terceira Divisi\u00f3n RFEF.\nHistoria.\nO f\u00fatbol chegou a Mieres co s\u00e9culo XX. En 1914 p\u00faidose organizar o primeiro equipo estable, o \"Sporting de Mieres\", que a\u00ednda non estaba federado e acabou desaparecendo aos 4 anos. Nese mesmo ano, 1918, xurdiu a s\u00faa substituci\u00f3n, esta vez con todos os papeis en regra para a competici\u00f3n rexional, o Racing Club de Mieres. Tras a guerra civil o goberno espa\u00f1ol prohibe os estranxerismos e o club pasa a denominarse Caudal Deportivo de Mieres o 3 de xaneiro de 1941.\nEn 1946 o club ascende a Terceira Divisi\u00f3n, e en 1951 a Segunda Divisi\u00f3n, descendendo de volta desde Segunda a Terceira en 1958.\nDesde a tempada 1968-69 o Caudal Deportivo at\u00f3pase no Grupo I da Terceira Divisi\u00f3n ata 1975, cando finaliza pen\u00faltimo, 19\u00ba lugar, con 22 puntos e descende a Rexional. \nTan s\u00f3 unha tempada despois na 1975-76 procl\u00e1mase campi\u00f3n de Rexional Preferente e ascende novamente a Terceira. \nNa tempada 1976-77 no Grupo I da Terceira Divisi\u00f3n clasif\u00edcase 8\u00ba con 39 puntos. Con este posto l\u00f3grase clasificar para a recentemente creada categor\u00eda de Segunda B.\nNa tempada 2009-10 o Caudal consegue quedar campi\u00f3n de liga na Terceira Divisi\u00f3n quedando clasificado para a promoci\u00f3n \u00e1 Segunda Divisi\u00f3n B, e o 23 de maio de 2010 consuma o seu ascenso ao eliminar ao Jumilla CF. A tempada seguinte volta \u00e1 Terceira Divisi\u00f3n. Ese mesmo ano volve proclamarse campi\u00f3n e, o 27 de maio de 2012, o Caudal ga\u00f1a por 3-0 ao Yeclano Deportivo e volta a Segunda B.\nEstadio.\nO Caudal Deportivo xoga os seus partidos como local no estadio Hermanos Antu\u00f1a, con capacidade para 7.500 persoas aproximadamente."}
{"id": "153841", "revid": "17467", "url": "https://gl.wikipedia.org/wiki?curid=153841", "title": "Copa do Mundo de F\u00fatbol de 1930", "text": ""}
{"id": "153842", "revid": "1093", "url": "https://gl.wikipedia.org/wiki?curid=153842", "title": "Club Deportivo Atl\u00e9tico Baleares", "text": "O Club Deportivo Atl\u00e9tico Baleares (en catal\u00e1n: \"Club Esportiu Atl\u00e8tic Balears\") \u00e9 un club de f\u00fatbol de Espa\u00f1a da cidade de Palma, nas Illas Baleares. Foi fundado en 1920 e actualmente xoga na Primeira Federaci\u00f3n.\nHistoria.\nOs antecedentes do club rem\u00f3ntanse \u00e1 creaci\u00f3n do M\u00e8canic Futbol Club (1920), un equipo formado polos traballadores da compa\u00f1\u00eda Isle\u00f1a Mar\u00edtima e que ti\u00f1a no seu equipamento as cores branquiazuis. En 1920 o \"M\u00e8canic FC\" fusi\u00f3nase co \"Mallorca FC\" para formar o \"Baleares Futbol Club\".\nO 27 de maio de 1942 naceu o actual \"Atl\u00e9tico Baleares\" a partir da absorci\u00f3n do \"Athletic Futbol Club\" (creado en 1922) por \"Baleares FC\", con Pedro Serra como presidente. O equipo logrou os seus maiores \u00e9xitos nos anos 50, cando en 1951 ascendeu a Segunda Divisi\u00f3n. Nesa categor\u00eda estivo desde 1951 ata 1953, e tras descender volveu xogala de 1961 ata 1963.\nO equipo descendeu a Terceira Divisi\u00f3n nos anos 90 e pasou o seu peor momento no ano 2005, cando baixou \u00e1 Rexional Preferente Balear. Con todo, o club puido ascender a Terceira. Na tempada 2007-08, o Atl\u00e9tico Baleares regresou a Segunda B tras quedar primeiro na fase regular e vencer por 2 a 0 ao SD Gernika Club. Tras descender a Terceira na tempada 2008-09, o club conseguiu o campionato de liga 2009-10 e xogou en Segunda B a tempada 2010-11 logo de ga\u00f1ar ao CD Tudelano no play-off de ascenso.\nA tempada 2011-12 marcouse o obxectivo de clasificarse entre os catro primeiros para xogar a promoci\u00f3n. Logo dunha brillante liga regular, o Atl\u00e9tico Baleares proclamouse campi\u00f3n do grupo 3 e disputou o playoff contra o Mirand\u00e9s, co ascenso directo en xogo. O equipo non superou a eliminatoria (1-0 en Miranda e 1-2 no Estadio Balear) e viuse abocado a xogar as eliminatorias de repesca para o ascenso. Tocoulle o Lugo, ao cal tampouco puido superar (3-1 en Lugo e 0-0 no Estadio Balear).\nEstadio.\nO Estadio Balear, inaugurado en 8 de maio de 1960 at\u00f3pase na localidade de Palma, pr\u00f3ximo \u00e1 autov\u00eda co\u00f1ecida como V\u00eda de cintura, por iso \u00e9 polo que se lle co\u00f1eza tam\u00e9n como o Estadio de la V\u00eda de Cintura.\nTen unha capacidade de 18.000 espectadores (3.000 deles con asentos) e pos\u00fae unhas dimensi\u00f3ns de 102 metros de longo por 67 metros de ancho. Est\u00e1 provisto de c\u00e9spede artificial."}
{"id": "153843", "revid": "89787", "url": "https://gl.wikipedia.org/wiki?curid=153843", "title": "Suevia (1910)", "text": "Suevia foi un semanario autodefinido como \"\"Revista ilustrada\", publicado na Habana a partir do 4 de setembro de 1910. Deixou de editarse ese mesmo ano, para reaparecer en 1912, se ben volveu pechar \u00f3 pouco. Estivo dirixida por Ricardo Carballal Lafourcade e o administrador era Manuel V\u00e1zquez.\nCaracter\u00edsticas.\nTrat\u00e1base dunha publicaci\u00f3n biling\u00fce pero cunha importante presenza da lingua galega, tanto na poes\u00eda como na prosa. De car\u00e1cter literario, realmente, tam\u00e9n recoll\u00eda as actividades realizadas polo Centro Gallego de La Habana e outras sociedades galegas, como as \"sociedades de instruci\u00f3n\", fundadas para crear escolas en Galicia; sen deixar por iso de manifesta-lo seu compromiso co movemento rexionalista galego e a cr\u00edtica contra o caciquismo.\nC\u00f3mpre destacar a publicaci\u00f3n nesta revista dos primeiros poemas en galego de Cabanillas, que chega emigrado a Cuba \u00e1 vez que nace a revista. Cabanillas chegou a publicar en \"Suevia\" un total de 15 poemas, entre eles o titulado \"Lonxe\". Outros colaboradores destacados foro Marcial Valladares, Prudencio Canitrot e Roberto Blanco Torres (que asinaba baixo o pseud\u00f3nimo de \"Fray Roblanto\").\nDeixou de publicarse \u00f3 chegar \u00f3 n\u00famero 12 (o 30 de novembro de 1910), pero reapareceu o 8 de febreiro de 1912, co mesmo director, Carballal. Non explica as raz\u00f3ns desa par\u00e9ntese -s\u00f3 di que \"por ausencia de nuestro director\"\"- pero deixa patente a relaci\u00f3n con aquela primeira etapa \u00f3 identificarse como \"Ano II. N\u00famero 1\".\nNesta segunda etapa, agora baixo o subt\u00edtulo \"Revista Gallega\", public\u00e1ronse 37 n\u00fameros. \u00c1 relaci\u00f3n de colaboradores da primeira eng\u00e1dense agora Antonio Rey Soto, Jes\u00fas Peyn\u00f3 Pi\u00f1eiro ou Enrique Labarta Pose (que asina como \"Enrique de Suevia\"). Difer\u00e9nciase da primeira \u00e9poca na maior calidade nos textos e as ilustraci\u00f3ns, mantendo a dobre li\u00f1a de informar das actividades dos galegos en Cuba e de fomentar e divulgar a cultura galega.\nTam\u00e9n colaboraron en \"Suevia\" Sof\u00eda Casanova, Ram\u00f3n Mar\u00eda del Valle-Incl\u00e1n, Emilia Pardo Baz\u00e1n e Abd\u00f3n Rodr\u00edguez Santos."}
{"id": "153844", "revid": "98629", "url": "https://gl.wikipedia.org/wiki?curid=153844", "title": "Mundial de F\u00fatbol de 2014", "text": "A Copa Mundial da FIFA Brasil 2014 (oficialmente: \"Copa do Mundo FIFA Brasil 2014\") foi a edici\u00f3n n\u00famero vinte do Campionato Mundial de f\u00fatbol de selecci\u00f3ns, a competici\u00f3n m\u00e1is importante deste deporte. O torneo celebrouse no Brasil do 12 de xu\u00f1o ao 13 de xullo, despois de que o presidente da FIFA, Joseph Blatter, estabelecera o criterio de rotaci\u00f3n continental. Esta edici\u00f3n foi a primeira que se xogou en Suram\u00e9rica desde o Mundial da Arxentina 1978.\nEn 2004, a FIFA elixiu a Suram\u00e9rica como sede da Copa Mundial de 2014. Pese ao entusiasmo inicial dalg\u00fans pa\u00edses, s\u00f3 Brasil e Colombia presentaron as s\u00faas candidaturas oficiais antes do peche do prazo, o 18 de decembro de 2006. Alg\u00fans meses despois, Colombia retirou a s\u00faa candidatura, deixando como \u00fanico postulante a Brasil. O 30 de outubro de 2007 a FIFA designou de xeito oficial a Brasil como o pa\u00eds que albergar\u00eda a Copa do Mundo de F\u00fatbol de 2014. proclamouse campioa do mundo por cuarta vez na s\u00faa historia, nunha disputada final contra na que ga\u00f1ou 0-1 cun gol de Mario G\u00f6tze a sete minutos do final da segunda parte da pr\u00f3rroga.\nElecci\u00f3n da sede.\nO 7 de marzo de 2003, a FIFA anunciou que a Copa do Mundo de F\u00fatbol de 2014 ter\u00eda lugar en Am\u00e9rica do Sur por primeira vez desde que a Arxentina acollera o Mundial de 1978, mantendo as\u00ed a s\u00faa tradicional pol\u00edtica de rotar o dereito a albergar o Mundial entre as diferentes confederaci\u00f3ns continentais. Uns meses despois, o 3 de xu\u00f1o de 2003, a Confederaci\u00f3n Suramericana de F\u00fatbol, a CONMEBOL, anunciou que a Arxentina, o Brasil e Colombia se postulaban como candidatos para albergaren a cita mundialista. A propia CONMEBOL votar\u00eda o 17 de marzo de 2004 de forma un\u00e1nime ao Brasil coma a s\u00faa \u00fanica candidata. A formalizaci\u00f3n das candidaturas non suceder\u00eda at\u00e9 m\u00e1is de dous anos despois, cando en decembro de 2006 o Brasil anuncia formalmente a s\u00faa candidatura e seguindo o seu exemplo Colombia tan s\u00f3 uns d\u00edas m\u00e1is tarde. Finalmente, a candidatura arxentina nunca se chegar\u00eda a materializar. A\u00ednda que orixinalmente o daquelas presidente da FIFA Joseph Blatter apoiara a candidatura, o 28 de febreiro de 2007, declarara que o desexo de Colombia de organizar a evento era un xesto para desviar a atenci\u00f3n sobre os problemas do pa\u00eds. Finalmente, o 11 de abril do mesmo ano, Colombia confirmar\u00eda a s\u00faa renuncia a ser sede do torneo, deixando o Brasil como o \u00fanico candidato.\nDous d\u00edas despois, o 13 de abril, Blatter ap\u00f3s visitar o Maracan\u00e3 no R\u00edo de Xaneiro, o Morumbi en S\u00e3o Paulo, o Mineir\u00e3o en Belo Horizonte, e o Beira-Rio en Porto Alegre, declara que os estadios non cumpr\u00edan todos os requisitos precisos para albergaren a Copa. A pesar de todo, tanto Blatter como o presidente Lula da Silva sa\u00edron optimistas da reuni\u00f3n que mantiveron ao respecto. O 31 de maio pechar\u00eda o prazo dado pola FIFA e pola Confedera\u00e7\u00e3o Brasileira de Futebol para que as cidades interesadas en acolleren encontros da copa fixesen as s\u00faas respectivas candidaturas. Vinte e unha cidades de dezanove Estados distintos, mais o Distrito Federal, entregar\u00edan \u00e1 comisi\u00f3n organizadora a documentaci\u00f3n precisa de acordo co Caderno de Encargos da FIFA. O 31 de xullo os documentos, nos cales aparec\u00edan as dezaoito cidades seleccionadas (inclu\u00edda a candidatura conxunta de Recife e Olinda), ser\u00edan confiados pola federaci\u00f3n \u00e1 FIFA en Z\u00faric, Su\u00edza. A finais do mes de agosto unha comisi\u00f3n formada por inspectores da FIFA estivo nas cidades de S\u00e3o Paulo, R\u00edo de Xaneiro, Belo Horizonte, Brasilia e Porto Alegre, para visitar persoalmente os estadios e infraestruturas destas cidades candidatas. Al\u00e9n das visitas, os inspectores da FIFA asistiron \u00e1s presentaci\u00f3ns dos proxectos das demais cidades candidatas. Finalmente, o d\u00eda 30 de outubro de 2007 a FIFA ratificou o Brasil como pa\u00eds-sede da Copa do Mundo de 2014, sendo o \u00fanico pa\u00eds que se presentou \u00e1 votaci\u00f3n final. As\u00ed, o Brasil organizar\u00e1 o seu segundo campionato do mundo de f\u00fatbol despois do Mundial de 1950. A escolla das cidades-sede ficar\u00eda para finais de 2008.\nOrganizaci\u00f3n.\nSedes.\nDezaoito cidades, todas capitais de Estado, present\u00e1ronse como candidatas para albergaren partidos da Copa do Mundo: Bel\u00e9m, Belo Horizonte, Brasilia, Campo Grande, Cuiab\u00e1, Curitiba, Florian\u00f3polis, Fortaleza, Goi\u00e2nia, Macei\u00f3, Manaus, Natal, Porto Alegre, Recife, R\u00edo Branco, R\u00edo de Xaneiro, Salvador e S\u00e3o Paulo. De primeiras, a FIFA propuxo reducir o n\u00famero de sedes a entre oito ou dez e que ningunha cidade albergase m\u00e1is de dous estadios, por\u00e9n, dada a dimensi\u00f3n continental do pa\u00eds, a organizaci\u00f3n cedeu aos pedidos de Ricardo Teixeira, presidente da Confedera\u00e7\u00e3o Brasileira de Futebol, e concedeu permiso para que se utilizasen finalmente doce sedes.\nAs doce sedes finais foron anunciadas o 31 de maio de 2009, cos descartes de Bel\u00e9m, Campo Grande, Florian\u00f3polis, Goi\u00e2nia e Rio Branco; mentres que Macei\u00f3 xa retirara a s\u00faa candidatura en xaneiro. As doce seleccionadas abranguen todas as rexi\u00f3ns do Brasil, de xeito que est\u00e1n mellor distribu\u00eddas por toda a xeograf\u00eda, ao contrario do que aconteceu no mundial de 1950 cando os partidos se concentraran nas rexi\u00f3ns Sur e Sueste. Con todo, como resultado, os equipos ter\u00e1n que realizar longas viaxes dunha distancia significativa. Seis destas sedes albergaron tam\u00e9n antes da cita mundialista a Copa das Confederaci\u00f3ns 2013: Belo Horizonte, Brasilia, Fortaleza, Recife, R\u00edo de Xaneiro e Salvador. C\u00f3mpre sinalar que unha das sedes, Recife, albergar\u00e1 os partidos nunha cidade da s\u00faa rexi\u00f3n metropolitana, S\u00e3o Louren\u00e7o da Mata.\nO investimento total reportado para os proxectos de construci\u00f3n e remodelaci\u00f3n dos estadios acadou os 3,47\u00a0mil mill\u00f3ns de d\u00f3lares estadounidenses. Cinco estadios foron constru\u00eddos desde cero especificamente para a Copa do Mundo, mentres que o Est\u00e1dio Nacional Man\u00e9 Garrincha da capital Brasilia foi demolido e reconstru\u00eddo, e os restantes seis foron amplamente renovados. O Est\u00e1dio do Maracan\u00e3 no R\u00edo de Xaneiro, que a\u00ednda ostenta o r\u00e9cord de espectadores para un partido da Copa do Mundo (o \"Maracana\u00e7o\" con 199 854), \u00e9 o estadio m\u00e1is grande desde cita. A Confedera\u00e7\u00e3o Brasileira ti\u00f1a a intenci\u00f3n orixinalmente de que o partido inaugural se disputase no Est\u00e1dio do Morumbi de S\u00e3o Paulo, pero foi rexeitado da candidatura en 2010 despois de non poder dispo\u00f1er de garant\u00edas financeiras para as melloras requiridas. O comit\u00e9 organizador da Copa en S\u00e3o Paulo estudou ent\u00f3n a construci\u00f3n dun novo estadio en Pirituba, na zona noroeste da cidade, mais esta opci\u00f3n foi descartada debido ao tempo insuficiente, as\u00ed foi que o comit\u00e9 organizador xuntamente coa Prefeitura e o Goberno de S\u00e3o Paulo decidiron que o estadio sede en S\u00e3o Paulo ser\u00eda o novo estadio do Corinthians en Itaquera, o Arena de S\u00e3o Paulo ou Arena Corinthians.\nO primeiro dos novos estadios en estar finalizado foi o Castel\u00e3o en Fortaleza, inaugurado o 16 de decembro de 2012 e operativo xa desde xaneiro do ano seguinte. De acordo con Joe Leahy do \"Financial Times\", as obras do Castel\u00e3o, \"poder\u00edan sentar precedente para outras obras p\u00fablicas deportivas\", xa que o proxecto \"entrou dentro de orzamento e foi m\u00e1is barato por asento\" que o estadio de Maracan\u00e3 en R\u00edo. Pouco tempo despois, o 21 de decembro de 2012, inaugurouse o Est\u00e1dio Mineir\u00e3o de Belo Horizonte. O 5 de abril foi a vez da reinauguraci\u00f3n da Arena Fonte Nova de Salvador, seguida pola do Maracan\u00e3 do R\u00edo de Xaneiro o 27 de abril e polo Est\u00e1dio Nacional Man\u00e9 Garrincha, en Brasilia, o 18 de maio. Finalmente, o 20 de maio, foi inaugurada a Arena Pernambuco, en S\u00e3o Louren\u00e7o da Mata, Recife. Nas cerimonias de reapertura dos estadios estiveron presentes diversas autoridades gobernamentais, entre elas a Presidenta Dilma Rousseff.\nCampamentos base.\nO 31 de xaneiro de 2014 a FIFA e o Comit\u00e9 Organizador anunciaron a localizaci\u00f3n dos campamentos base e lugares de adestramento das 32 selecci\u00f3ns participantes.\nImaxe.\nLogotipo.\nO logotipo oficial da Copa do Mundo do Brasil 2014, creado pola axencia brasileira \"\u00c1frica,\" recibe o nome de \"Inspira\u00e7\u00e3o\". O proxecto est\u00e1 baseado nunha fotograf\u00eda ic\u00f3nica de tres mans vitoriosas xuntas levantando o Trofeo que acredita ao campi\u00f3n do evento. Ademais da noci\u00f3n humanitaria das mans en interligaz\u00f3n, a representaci\u00f3n das mans xunto co uso simb\u00f3lico do verde e amarelo da bandeira do Brasil, simbolizan tam\u00e9n ao pobo brasileiro dando calorosas benvidas ao mundo. O logotipo foi presentado nunha cerimonia realizada en Xohanesburgo, Sur\u00e1frica, o 8 de xullo de 2010.\nA Federaci\u00f3n Internacional de F\u00fatbol Asociaci\u00f3n (FIFA) e o Comit\u00e9 Organizador Local (COL) Brasil 2014 convidaron a vinte e cinco axencias brasileiras a presentaren proxectos para o emblema oficial do torneo, a tarefa de escoller o vencedor foi delegada a un grupo de xu\u00edces composto polo presidente da Confedera\u00e7\u00e3o Brasileira de Futebol, Ricardo Teixeira, o secretario xeral da FIFA, J\u00e9r\u00f4me Valcke, a supermodelo Gisele B\u00fcndchen, o arquitecto Oscar Niemeyer, o novelista Paulo Coelho, a cantante Ivete Sangalo e o dese\u00f1ador Hans Donner. Antes de desvelar o logotipo, os grupos de m\u00fasica brasileiros Barbatuques e Bossacucanova, as\u00ed como a cantante ga\u00f1adora dun Grammy Vanessa da Mata ofreceron un espect\u00e1culo presentado por Fernanda Lima e Rodrigo Hilbert.\nA comunidade brasileira de dese\u00f1adores reaccionou con duras cr\u00edticas \u00e1 identidade visual escollida. Segundo Alexandre Wollner, un dos precursores do dese\u00f1o moderno brasileiro e un dos maiores profesionais da \u00e1rea no pa\u00eds, o dese\u00f1o semella unha man cubrindo o rostro de vergo\u00f1a, sinalou ademais que o proceso de escolla por un xurado que exclu\u00eda dese\u00f1adores gr\u00e1ficos profesionais, non fora correcto.\nBal\u00f3n.\nO \"Brazuca\" \u00e9 o bal\u00f3n oficial para o mundial. A pelota, fabricada por Adidas, foi presentada o martes 3 de decembro de 2013, dous d\u00edas antes que tivese lugar o sorteo de equipos para os grupos, a\u00ednda que habitualmente adoitase presentarse o mesmo d\u00eda. A presentaci\u00f3n tivo lugar na cidade do R\u00edo de Xaneiro, no Parque Lage, acompa\u00f1ada con efectos de luz en 3D. O seu nome foi escollido o 2 de setembro de 2012, ap\u00f3s unha votaci\u00f3n na que participaron m\u00e1is dun mill\u00f3n de seareiros do pa\u00eds anfitri\u00f3n. Entre os nomes m\u00e1is votados destacaron o \"Brazuca\" (77,8%), finalmente vencedor, o \"Bossa Nova\" (14,6%) e o \"Carnavalesca\" (7,6%). De acordo coa FIFA, \"Brazuca \u00e9 un termo informal, utilizado polos brasileiros para describir o orgullo nacional polo estilo de vida do pa\u00eds. Simboliza emoci\u00f3n, orgullo e boa vontade con todos, de forma semellante \u00e1 abordaxe local ao f\u00fatbol\".\nO Brazuca, antes da s\u00faa presentaci\u00f3n ao mundo, tivo que superar esixentes probas durante m\u00e1is de dous anos e medio, das que formaron parte m\u00e1is de 600 dos mellores xogadores de f\u00fatbol de todo o mundo, as\u00ed como 30 equipos de m\u00e1is de dez pa\u00edses pertencentes a tres continentes distintos, para garantir a s\u00faa adaptabilidade a calquera terreo de xogo. Debido a isto \u00e9 o bal\u00f3n que m\u00e1is probas debeu superar na historia da compa\u00f1\u00eda xermana. Os equipos de f\u00fatbol que participaron nas devanditas probas son entre outros, o AC Milan, o Bayern M\u00fcnchen, o Palmeiras ou o Fluminense. Alg\u00fans dos xogadores involucrados durante o proceso foron estrelas de f\u00fatbol como Lionel Messi, Bastian Schweinsteiger ou Zinedine Zidane.\nCartel.\nO cartel oficial do mundial \u00e9 a principal marca visual do evento. O dese\u00f1o retrata d\u00faas pernas de xogadores disputando unha b\u00f3la, que xuntas forman a parte inferior do contorno do mapa do Brasil, no cal se le a inscrici\u00f3n \"2014 Copa do Mundo da Fifa Brasil\". Unha vista m\u00e1is detallada da mesma figura revela s\u00edmbolos da fauna, flora e cultura de cada rexi\u00f3n do pa\u00eds, como o piso do paseo de Copacabana, a capoeira, a danza do frevo, as baianas, o chimarr\u00e3o e un bal\u00f3n de f\u00fatbol.\nEscollido entre diversos concorrentes, o p\u00f3ster foi creado pola dese\u00f1adora da axencia Crama, Karen Haidinger. A presentaci\u00f3n foi realizada polos embaixadores da Copa do Mundo: Marta, Ronaldo, Bebeto, Carlos Alberto e Amarildo, coa ausencia do ex-t\u00e9cnico e xogador Zagallo, o d\u00eda 30 de xaneiro de 2013. O s\u00edmbolo foi elixido por unha comisi\u00f3n xulgadora formada polo secretario xeral da Federaci\u00f3n Internacional de F\u00fatbol (FIFA), J\u00e9r\u00f4me Valcke, pola Ministra da Cultura Marta Suplicy, polo presidente da Confedera\u00e7\u00e3o Brasileira de Futebol e do Comit\u00ea Organizador Local (COL), Jos\u00e9 Maria Marin, polo artista pl\u00e1stico Romero Britto, e polos ex xogadores Ronaldo e Bebeto, integrantes do consello do COL.\nMascota.\n\"Fuleco\" \u00e9 a mascota oficial do torneo. \u00c9 un tat\u00fa da especie \"Tolypeutes tricinctus\" (tat\u00fa-b\u00f3la brasileiro), cuxo nome une as palabras \"F\u00fa\"tbo\"l\" (Ful) e \"Eco\"lox\u00eda (Eco). A mascota foi elixida pola FIFA en marzo de 2012 tras vencer a outras candidatas como a arara, un paxaro colorido; o Saci Perer\u00ea, unha co\u00f1ecida personaxe do folclore brasileiro que representa un mozo ind\u00edxena cunha soa perna; e o xaguar, un f\u00e9lido ori\u00fando de Am\u00e9rica. Fuleco foi presentado ao p\u00fablico como mascota oficialmente o 16 de novembro de 2012. A idea de propo\u00f1er como candidato este animal xurdiu da ONG cearense Associa\u00e7\u00e3o Caatinga. A campa\u00f1a ga\u00f1ou repercusi\u00f3n nas redes sociais e, o 29 de febreiro de 2012, entreg\u00f3uselle un expediente aos representantes do Ministerio de Deporte. O tat\u00fa-b\u00f3la-da-caatinga \u00e9 unha esp\u00e9cie end\u00e9mica do Brasil e, de acordo coa Uni\u00f3n Internacional para a Conservaci\u00f3n da Natureza e dos Recursos Naturais (IUCN), enc\u00f3ntrase ameazada de extinci\u00f3n, con estado de conservaci\u00f3n vulner\u00e1bel.\nA identidade visual da mascota componse dun tat\u00fa de cor amarela, coa carapa azul, vestindo un calz\u00f3n verde e unha camiseta branca na cal est\u00e1 escrito \"Brasil 2014\". Para decidir o nome, abriuse unha votaci\u00f3n p\u00fablica. \"Amijubi\" (palabra formada pola fusi\u00f3n de amizade e x\u00fabilo), \"Fuleco\" (xunci\u00f3n de f\u00fatbol e ecolox\u00eda) e \"Zuzeco\" (mestura de azul e ecolox\u00eda) foron os nomes postulantes. Finalmente, co 48% dos 1,7 mill\u00f3ns de votos pola internet no Brasil e no mundo, \"Fuleco\" foi escollido como nome oficial da mascota e anunciado o 25 de novembro de 2012. Zuzeco obtivo o 31% e Amijubi o 21% dos votos.\nSegundo a organizaci\u00f3n Fuleco \u00e9 un tat\u00fa amig\u00e1bel e moi soci\u00e1bel. Apoia a conservaci\u00f3n do medio ambiente coa s\u00faa filosof\u00eda ecoloxista, fomentando ademais a cultura do deporte. Est\u00e1 sempre a brinca, xa que lle gusta fecharse na s\u00faa propia carapa confundindo os seus amigos cun bal\u00f3n. Usualmente fai a \"viravolta do tat\u00fa\" cando mete gol. \u00c9 curioso e g\u00fastalle explorar. Tam\u00e9n lle gusta escoitar m\u00fasica, sobre todo brasileira, usar as redes sociais e seguir a filosof\u00eda do xogo limpo en calquera lugar; ver pel\u00edculas animadas; ler c\u00f3mics e xogar videoxogos na s\u00faa computadora. A s\u00faa dieta consiste en verduras, froitas, froitos secos e sementes, inclu\u00edndo a anacardio, co\u00f1ecido no Brasil como \"cajueiro\".\nClasificaci\u00f3n.\nO sorteo para a clasificaci\u00f3n para o Mundial realizouse en R\u00edo de Xaneiro o 30 de xullo de 2011. Como pa\u00eds organizador, Brasil clasificouse automaticamente para o Mundial. As fases de clasificaci\u00f3n comezaron o 15 de xu\u00f1o de 2011, e remataron o 20 de novembro de 2013, e participaron 203 das 208 selecci\u00f3ns da FIFA.\n24 dos 32 clasificados estiveron presentes no anterior Mundial, mentres que a \u00fanica selecci\u00f3n debutante \u00e9 a de Bosnia e Hercegovina, que participa por primeira vez como pa\u00eds independente. A rexi\u00f3n de Ocean\u00eda quedou sen ning\u00fan representante por primeira vez dende o ano 2002.\nCalendario.\nOs horarios corresponden \u00e1 hora de Brasilia (UTC-3). Para m\u00e1is informaci\u00f3n sobre cada encontro (ali\u00f1aci\u00f3ns, trocos, sanci\u00f3ns...) prema no resultado.\nPremios e reco\u00f1ecementos.\nBota de Ouro.\nPara a designaci\u00f3n do ga\u00f1ador da bota de ouro, tom\u00e1ronse en conta en primeira instancia os goles (GF), seguido polas asistencias de goles realizadas (AST) e finalmente a menor cantidade de minutos xogados (MIN).\nControversias.\nOs preparativos para o mundial estiveron empanados por atrasos nas obras e protestas de varios sectores da sociedade brasileira, cuestionando o goberno e a FIFA por investir moito en grandes eventos deportivos (como o mundial e os Xogos Ol\u00edmpicos de 2016) e esixindo melloras en varios sectores sociais, como sa\u00fade e educaci\u00f3n. A FIFA def\u00e9ndese argumentando que:"}
{"id": "153846", "revid": "15490", "url": "https://gl.wikipedia.org/wiki?curid=153846", "title": "Joaqu\u00edn Pesqueira", "text": "Joaqu\u00edn Pesqueira Quiroga, nado en Pontevedra e finado en Vigo pouco antes de 1957, foi un xornalista galego.\nTraxectoria.\nFillo de Eduardo Pesqueira Cot\u00f3n, profesor da Normal de Pontevedra finado o 6 de marzo de 1894, e C\u00e1ndida Quiroga. Mestre, foi profesor auxiliar na Normal de Pontevedra e colaborou en \"Diario de Pontevedra\" e \"El Progreso\". Emigrou a Buenos Aires en 1907, onde foi xefe de redacci\u00f3n de \"La Iberia\" dende finais de 1908, e despois dirixiu a revista \"Suevia\", publicada nesa cidade en 1913 e 1916. Na revista utilizou, durante a primeira \u00e9poca (1913), o pseud\u00f3nimo de Conde de Cela, pero utilizou o seu nome nos textos que escribiu na segunda (1916). En 1915 dirixiu a \"Revista Mensual de la Asociaci\u00f3n Espa\u00f1ola de Socorros Mutuos\". Ademais do seu labor como director e asiduo colaborador en \"Suevia\", tam\u00e9n publicou diversos artigos nas revistas bonaerenses \"Acci\u00f3n Gallega\" (\u00f3rgano de difusi\u00f3n da Casa de Galicia de Buenos Aires), no \"Almanaque Gallego\", \"Correo de Galicia\" ou \"La Naci\u00f3n\"; en \"Galicia Nueva\" (Montevideo), no \"Bolet\u00edn do Centro Gallego de Avellaneda\" (Arxentina) e en \"Vida Gallega\".\nDa s\u00faa vida s\u00e1bese moi pouco, ag\u00e1s que retornou a Galicia en 1924, foi correspondente de \"La Naci\u00f3n\" e presidente da Asociaci\u00f3n da Prensa de Vigo entre 1925 e 1927. Alberto Vilanova di que sufriu en Vigo \"un sonoro fracaso social\" do que non explica m\u00e1is. Despois da guerra publicou algunhas colaboraci\u00f3ns en \"Finisterre\", \"Cartel\", \"Spes\" e \"Litoral\" de Pontevedra."}
{"id": "153848", "revid": "1822", "url": "https://gl.wikipedia.org/wiki?curid=153848", "title": "Conde de Cela", "text": ""}
{"id": "153853", "revid": "88215", "url": "https://gl.wikipedia.org/wiki?curid=153853", "title": "Jeannie Longo", "text": "Jeannie Longo, nada o 31 de outubro de 1958 en Annecy, Francia, \u00e9 unha ciclista profesional que viviu a s\u00faa \u00e9poca dourada na d\u00e9cada dos 90.\nTraxectoria.\nComparada con Eddy Merckx, polo seu dominio no ciclismo feminino, \u00e9 famosa pola s\u00faa natureza altamente competitiva e a s\u00faa lonxevidade como deportista. En Pequ\u00edn 2008 participou nos seus s\u00e9timos Xogos Ol\u00edmpicos, ficando \u00e1s portas do bronce, na cuarta posici\u00f3n na proba de contra o reloxo, a s\u00f3 dous segundos da su\u00edza Karin Th\u00fcrig.\nPos\u00fae catro medallas ol\u00edmpicas e trece t\u00edtulos mundiais, en ciclismo en ruta e en pista, ademais de 38 marcas mundiais.\nEmpezou a s\u00faa carreira deportiva como esquiadora, deporte no cal foi campioa do seu pa\u00eds na categor\u00eda escolar en 1975. Catro anos despois, en 1979, Jeannie foi campioa universitaria nas categor\u00edas de descenso, sl\u00e1lom e xigante.\nFoi ent\u00f3n cando, o daquela seu adestrador, e actualmente esposo, Patrice Ciprelli, a far\u00eda pasarse ao ciclismo. Poucos meses despois ga\u00f1ou o Campionato Nacional de Francia de ciclismo en ruta.\nEn xu\u00f1o de 2009 sumou o seu 56\u00ba t\u00edtulo nacional, ao proclamarse campioa de Francia en contra o reloxo, con 50 anos.\nAdemais dos seus logros deportivos, Longo tam\u00e9n traballou no eido acad\u00e9mico, licenci\u00e1ndose en Matem\u00e1ticas e Xesti\u00f3n Econ\u00f3mica e doutor\u00e1ndose en Deporte.\nDopaxe.\nEn novembro de 1987, tras superar a marca mundial de 3.000 metros en Colorado Springs, Longo deu positivo por efedrina no control antidopaxe."}
{"id": "153856", "revid": "89787", "url": "https://gl.wikipedia.org/wiki?curid=153856", "title": "Lucea", "text": "Lucea \u00e9 a capital da parroquia de Hanover, que se acha no noroeste de Xamaica. Est\u00e1 na costa do mar Caribe.\nTen unha poboaci\u00f3n de 5996 segundo o censo do ano 2010."}
{"id": "153866", "revid": "23204", "url": "https://gl.wikipedia.org/wiki?curid=153866", "title": "Dana (mitolox\u00eda)", "text": "Na mitolox\u00eda celta, Dana ou Danu, tam\u00e9n chamada Anu ou Ana, \u00e9 o nome irland\u00e9s (D\u00f4n en gal\u00e9s) da nai de Dagda (o Bo Deus), polo que por nacemento pertenc\u00eda \u00f3s deuses da vida, a luz e o d\u00eda. Era compa\u00f1eira do Bile irland\u00e9s, que semella corresponderse co Dis Pater latino, deus do cal se consideraban descendentes os galos. Os seus seguidores eran co\u00f1ecidos coma Tuatha D\u00e9 Danann, que significa \"Fillos de Dana\".\nO nome desta deusa pode ter relaci\u00f3n cos nomes doutras deusas semellantes do territorio indo-europeo, coma pode ser Anna Purna na India.\nAtinx\u00edaselle o t\u00edtulo de deusa da literatura.\nFoi nai de: Govannon, Llud, Amaethon, Gwydion e da deusa Arianrod. Con todo, no cristianismo, \u00e9 relacionada coa Santa Ana, a nai de Mar\u00eda."}
{"id": "153869", "revid": "23204", "url": "https://gl.wikipedia.org/wiki?curid=153869", "title": "Dagda", "text": "Dagda era o gran deus da mitolox\u00eda irlandesa. O seu nome significa: \"o bo deus\".\nEra o \"Se\u00f1or do Co\u00f1ecemento\" e estaba moi dotado para a maxia. Represent\u00e1baselle coma un home de campo que arrastraba un grande mazo sobre unhas rodas. Cun extremo mataba os seus inimigos, cuxos \u00f3sos estalaban coma pedri\u00f1as baixo os cascos dun cabalo, e co outro reviv\u00eda os mortos. Posu\u00eda ademais unha arpa chamada Daurblada que foi roubada polos Fomor\u00e9. Tam\u00e9n est\u00e1 asociado \u00e1 abundancia e \u00e1 xenerosidade da terra, xa que saciaba a fame a todos cun caldeiro inesgot\u00e1bel e ti\u00f1a un grande apetito. \u00c9 o irm\u00e1n de Ogma."}
{"id": "153870", "revid": "23204", "url": "https://gl.wikipedia.org/wiki?curid=153870", "title": "Daurblada", "text": "Daurblada ou Daurdabla, \"Carballo de dous florecementos\", era unha arpa m\u00e1xica propiedade do deus da mitolox\u00eda irlandesa Dagda, un dos Tuatha D\u00e9 Danann, tam\u00e9n nomeada Coir-cethar-chuir, que significa \"Harmon\u00eda de catro \u00e1ngulos\", que ti\u00f1a a capacidade de controlar a orde das estaci\u00f3ns cando era tocada e pod\u00eda interpretar tres tipos de melod\u00edas, a saber: Goltraiges (o acorde do chorar), Gentraiges (o acorde do rir) e Suantraiges (o acorde do sono)."}
{"id": "153871", "revid": "23204", "url": "https://gl.wikipedia.org/wiki?curid=153871", "title": "Fomor\u00e9", "text": "Os Fomor\u00e9, Fomorianos ou Fomoireos, eran, na mitolox\u00eda de Irlanda, os deuses da morte, do mal e da noite, aberraci\u00f3ns infernais que ti\u00f1an variadas formas: alg\u00fans cun ollo, un p\u00e9 e unha man; outros ti\u00f1an cacholas de animais, xeralmente de cabra, a\u00ednda que outros non, coma Elatha, que era loiro e fermoso.\nEran mal\u00e9volas divindades humanizadas do Ciclo Mitol\u00f3xico de Irlanda, co\u00f1ecidas principalmente pola s\u00faa aparici\u00f3n no \"Leabhar Gabh\u00e1la\" (\"libro das invasi\u00f3ns de Irlanda\") e o \"Cath Mag Tuired\" (\"a segunda batalla de Mag Tuired\"). Os monxes escribas medievais represent\u00e1ronos como demos a\u00ednda que os cr\u00edticos literarios afirman que se tratan de divindades personificadas, e como se trata de textos extra\u00eddos da tradici\u00f3n oral irlandesa na Idade media polos monxes cristi\u00e1ns, estes represent\u00e1ronos como piratas ou demos. As\u00ed aparecen como horribles e monstruosos no \"Leabhar\", cun corpo xigantesco pero cun s\u00f3 ollo ou p\u00e9, a\u00ednda que non figuran como un dos pobos colonizadores de Irlanda (\"Cesair\", \"Partholonianos\", \"Nemedianos\", \"Fir Bolg\", \"Tuatha D\u00e9 Danann\" e \"Milesianos\") estiveron atacando aos \"Nemedianos\" e aos \"Fir Bolg\" ata seren derrotados polos \"Tuatha\".\nOs Fomorianos non viv\u00edan en Irlanda, adoit\u00e1bana atacar desde a s\u00faa illa de Tory Island, sita no condado de Donegal, desde esta fortaleza atacaban as costas das illas veci\u00f1as esixindo enormes impostos aos pobos que derrotaban, derrotaron aos Nemedianos na batalla de Cn\u00e1mross, polo que os humillaron a\u00ednda m\u00e1is con impostos moi altos polo que os Nemedianos se rebelaron contra deles e destru\u00edronlles a fortaleza de Tory Island. A pesar diso seguiron existindo e molestando os seus veci\u00f1os chegando incluso a sobrevivir aos Nemedianos, que foron derrotados e expulsados de Irlanda polos \"Tuatha\". No texto de \"Cath Maige Tuired\" d\u00e1selle maior \u00e9nfase ao car\u00e1cter divino dos Fomor\u00e9 e mesmo se describen os intercambios comerciais e pol\u00edticos a trav\u00e9s de matrimonios concertados entre os fomorianos e os \"Tuatha D\u00e9 Danann\", por iso o deus Lugh era neto dun fomoriano, Balor o do ollo maldito, ao que matan en combate e tras esta batalla os Fomorianos son expulsados para sempre destas terras."}
{"id": "153883", "revid": "1131", "url": "https://gl.wikipedia.org/wiki?curid=153883", "title": "Galer\u00eda de imaxes de Mogor, Mar\u00edn", "text": "San Xurxo de Mogor \u00e9 unha parroquia que se localiza no concello de Mar\u00edn."}
{"id": "153884", "revid": "56817", "url": "https://gl.wikipedia.org/wiki?curid=153884", "title": "Lifeblood", "text": "Lifeblood \u00e9 o s\u00e9timo \u00e1lbum de estudio da banda galesa de rock alternativo Manic Street Preachers, editado o 1 de novembro do 2004 a trav\u00e9s do selo Epic Records."}
{"id": "153885", "revid": "75439", "url": "https://gl.wikipedia.org/wiki?curid=153885", "title": "Everything Must Go", "text": "Everything Must Go \u00e9 o cuarto \u00e1lbum da banda galesa de rock alternativo Manic Street Preachers, editado o 20 de maio de 1996 a trav\u00e9s do selo Columbia Records. O \u00e1lbum cont\u00e9n cinco temas con letras de Richey James Edwards, que desapareceu e presumiblemente morreu sobre o 1 de febreiro de 1995, sendo o \u00faltimo \u00e1lbum con contribuci\u00f3ns s\u00faas ata \"Journal for Plague Lovers\".\nEn 1998, os lectores da revista \"Q\" elix\u00edrono o 11 mellor \u00e1lbum de todos os tempos, mentres que no 2000 a mesma revista colocouno no n\u00famero 39 na s\u00faa lista dos 100 mellores \u00e1lbums brit\u00e1nicos. O disco tam\u00e9n ga\u00f1ou o premio ao mellor \u00e1lbum brit\u00e1nico nos premios \"Brit\" de 1997."}
{"id": "153886", "revid": "865", "url": "https://gl.wikipedia.org/wiki?curid=153886", "title": "Mudhoney (\u00e1lbum)", "text": "Mudhoney \u00e9 o \u00e1lbum de estrea da banda estadounidense de grunge Mudhoney, editado o 1 de novembro de 1989 a trav\u00e9s do selo Sub Pop. Foi o seu primeiro \u00e1lbum despois de varios sinxelos e un EP (\"Superfuzz Bigmuff\").\nA canci\u00f3n instrumental \"Magnolia Caboose Babyshit\" \u00e9 unha versi\u00f3n de \"Magnolia Caboose Babyfinger\" de Blue Cheer, a\u00ednda que o tema est\u00e1 acreditado a Mudhoney."}
{"id": "153887", "revid": "56817", "url": "https://gl.wikipedia.org/wiki?curid=153887", "title": "Parklife", "text": "Parklife \u00e9 o terceiro \u00e1lbum de estudio da banda inglesa de rock alternativo Blur, editado o 25 de abril de 1994 a trav\u00e9s do selo Food Records. Despois das decepcionantes vendas do seu anterior traballo, \"Modern Life Is Rubbish\" (1993), \"Parklife\" volveu po\u00f1er a Blur nunha boa posici\u00f3n no Reino Unido, axudado polos seus sinxelos: \"Girls &amp; Boys\", \"End of a Century\", \"Parklife\" e \"To the End\".\nListaxe de canci\u00f3ns.\nToda a m\u00fasica por Blur. Letras de Damon Albarn ag\u00e1s \"Far Out\", escrita por Alex James."}
{"id": "153888", "revid": "865", "url": "https://gl.wikipedia.org/wiki?curid=153888", "title": "Blur (\u00e1lbum)", "text": "Blur \u00e9 o quinto \u00e1lbum da banda de rock alternativo inglesa Blur, editado o 10 de febreiro de 1997. O disco acadou o n\u00famero 1 da lista brit\u00e1nica de \u00e1lbums e nos Estados Unidos o seu tema \"Song 2\" converteuse nun \"hit\".\nListaxe de canci\u00f3ns.\nTodos os temas por Damon Albarn, Graham Coxon, Alex James e Dave Rowntree, ag\u00e1s onde se indique."}
{"id": "153889", "revid": "865", "url": "https://gl.wikipedia.org/wiki?curid=153889", "title": "13 (\u00e1lbum)", "text": "13 \u00e9 o sexto \u00e1lbum da banda inglesa de rock alternativo Blur, editado o 15 de marzo de 1999. O disco acadou o n\u00famero 1 na lista brit\u00e1nica de \u00e1lbums e o 80 na \"Billboard 200\" estadounidense. Do \u00e1lbum sac\u00e1ronse tres sinxelos: \"Tender\", \"Coffee &amp; TV\" e \"No Distance Left to Run\"."}
{"id": "153890", "revid": "109216", "url": "https://gl.wikipedia.org/wiki?curid=153890", "title": "Carta branca", "text": "Carta branca \u00e9 o segundo \u00e1lbum de estudio do grupo de folk galego Xochilmica, publicado en 2008."}
{"id": "153891", "revid": "98629", "url": "https://gl.wikipedia.org/wiki?curid=153891", "title": "One Day in Europe", "text": "Galatasaray-Depor (orixinalmente One Day in Europe) \u00e9 un filme do director alem\u00e1n Hannes St\u00f6hr do 2005. Encadrada no x\u00e9nero de comedia, o filme estivo nomeado para o Oso de ouro no Festival de cinema de Berl\u00edn de 2005 .\nSinopse.\n\"One Day in Europe\" consiste en catro historias que transcorren o mesmo d\u00eda en catro cidades diferentes (Moscova, Istambul, Berl\u00edn e Santiago de Compostela). O \u00fanico nexo destas historias \u00e9 o partido de f\u00fatbol que enfronta ao Deportivo da Coru\u00f1a e o Galatasaray, que xogan en Moscova a final da UEFA Champions League."}
{"id": "153892", "revid": "89787", "url": "https://gl.wikipedia.org/wiki?curid=153892", "title": "\u00c1lvaro Bautista", "text": "\u00c1lvaro Bautista Arce, nado en Talavera de la Reina (Toledo) o 21 de novembro de 1984, \u00e9 un piloto profesional de motociclismo. Poder\u00edase considerar como un dos mellores sa\u00eddos da canteira motociclistica espa\u00f1ola, xunto a pilotos do rango de Dani Pedrosa e Jorge Lorenzo. O seu maior logro foi converterse en campi\u00f3n do mundo de 125cc en 2006. Tam\u00e9n foi campi\u00f3n de Espa\u00f1a de 125cc en 2003.\nCarreira Deportiva.\nInicios.\nComezou a montar en moto aos 3 anos e medio e realizou a s\u00faa primeira carreira en 1993 na modalidade de minimotos. En 1994 \u00e9 subcampi\u00f3n de Madrid de minimotos na s\u00faa categor\u00eda, competindo con pilotos de maior idade, xa que \u00c1lvaro era alev\u00edn e corr\u00eda xunto a xuven\u00eds e cadetes.\nNa tempada 1995-1996 procl\u00e1mase campi\u00f3n de Madrid de minimotos. No ano 1997 volve ga\u00f1ar o campionato de Madrid de minimotos e d\u00e1 o salto \u00e1 Copa Aprilia de 50cc co campionato moi avanzado e alcanza, no entanto, un magn\u00edfico sexto posto na clasificaci\u00f3n final e conseguindo o seu primeiro podio nesta categor\u00eda.\nPara 1998, volve competir na Copa Aprilia, finalizando nun brillante terceiro posto xunto a Jorge Lorenzo (1\u00ba) e Joan Oliv\u00e9 (2\u00ba).\nEn 1999 \u00e9 seleccionado de entre 400 pilotos por Alberto Puig para correr na Copa de promoci\u00f3n Movistar Activa, finalizando en quinta posici\u00f3n.\nPara o ano 2000 volve correr na Copa Movistar, estando como reserva para o equipo Movistar Junior Team do campionato de Espa\u00f1a de 125cc.\n125cc.\nDebuta no mundial en 2001 na categor\u00eda de 125cc comeza a tempada co Team Belart, cunha Yamaha 125cc de serie, ata mediados de tempada, cando o equipo Belart, ret\u00edrase e a punto estivo o tam\u00e9n de retirarse por falta de recursos, pero chegou Manuel Morente para fichalo e terminar o campionato de Espa\u00f1a.\nNo 2002, baixo a tutela de Manuel Morente corre o Campionato de Espa\u00f1a de Velocidade, o Campionato de Europa e catro carreiras do Mundial como pilotos invitado, en 125 cc coas cores do Team Atl\u00e9tico de Madrid. No campionato de Espa\u00f1a queda como subcampi\u00f3n e no campionato de Europa consegue varios podios.\nEn 2003, firma polo equipo Seedorf Racing pilotando unha Aprilia, competindo no mundial de 125cc e no campionato de Espa\u00f1a de 125cc. Consegue o campionato de Espa\u00f1a de 125 cc\nNo primeiro ano de \u00c1lvaro en Seedorf Racing compartiu box con H\u00e9ctor Barber\u00e1. Tras acabar a tempada, Barber\u00e1 subiu a 250cc e \u00c1lvaro quedou como primeiro piloto da escuadra. Con todo, o equipo cambiou de Aprilia a Honda e o rendemento da nova moto deixou moito que desexar e os tempos empeoraron con respecto ao ano anterior polo que, ao finalizar o ano, cambiou de equipo.\nPara o ano 2006 firma co Aprilia Aspar Team que dirixe Jorge Mart\u00ednez Aspar e pasa a pilotar unha das Aprilias RS125 oficiais, conseguindo o seu maior t\u00edtulo ata a data ao quedar como campi\u00f3n do mundo de 125cc a falta tan s\u00f3 de 3 carreiras, no circu\u00edto Philip Island de Australia. Esa tempada consegue 8 vitorias no mundial.\n250cc.\nTras conseguir o t\u00edtulo de 125cc ascende de categor\u00eda en 2007 como piloto do Aprilia Aspar Team en 250cc e ten como compa\u00f1eiro a Alex De Angelis. Consegue na s\u00faa tempada de debut na categor\u00eda d\u00faas vitorias e termina en cuarta posici\u00f3n o mundial postul\u00e1ndose como un dos favoritos ao t\u00edtulo para a seguinte tempada.\nEn 2008 segue no Aspar Team, sobre unha Aprilia 250 RSA oficial, sendo o piloto n\u00famero 1 da marca de Noale. Ten como compa\u00f1eiro a H\u00e9ctor Faubel. Ao final debido a numerosas ca\u00eddas ao longo da tempada non puido conquistar o t\u00edtulo que foi a parar a Marco Simoncelli terminando Bautista como subcampion con 4 vitorias e 11 podios.\nEn 2009, \u00c1lvaro era unha das apostas do Aspar Team, pero nas \u00faltimas carreiras a sorte non estivo ao lado do piloto talaverano, que viu como se lle escapaba o mundial, en beneficio de Aoyama, por tres ca\u00eddas de forma consecutiva.\nMotoGP.\nEn 2010, Bautista corre en Suzuki na m\u00e1xima categor\u00eda, MotoGP, tendo como compa\u00f1eiro ao piloto italiano Loris Capirossi. A mediados de maio rompeu a clav\u00edcula esquerda cando practicaba motocr\u00f3, o que lle fixo perderse varias carreiras. Consegue dous quintos postos nos grandes premios de Catalu\u00f1a e Malaisia, e realiza un bo tramo final de campionato.\nEn 2011 queda como \u00fanico piloto oficial do equipo Rizla -Suzuki. No primeiro gran premio do ano sofre unha fractura no f\u00e9mur esquerdo nos \u00faltimos adestramentos libres, o que lle impide participar nas d\u00faas primeiras carreiras, reaparecendo no gran premio de Portugal.\nO 9 de novembro de 2011 faise oficial a s\u00faa fichaxe polo Team San Carlo Fonda Gresini de MotoGP, substitu\u00edndo no mesmo ao malogrado piloto Marco Simoncelli con quen tivera grandes batallas na categor\u00eda de 250cc e con quen disputaba a posici\u00f3n o d\u00eda do seu terrible accidente no gran premio de Malaisia dese ano.\nO 16 de xu\u00f1o de 2012 consegue a s\u00faa primeira pole position en MotoGP. Foi no Gran Premio da Gran Breta\u00f1a, nunha quenda de clasificaci\u00f3n marcada pola choiva. O d\u00eda seguinte acabou a carreira na cuarta posici\u00f3n, a s\u00faa mellor clasificaci\u00f3n na m\u00e1xima categor\u00eda ata o momento."}
{"id": "153893", "revid": "85894", "url": "https://gl.wikipedia.org/wiki?curid=153893", "title": "H\u00e9ctor Barber\u00e1", "text": "H\u00e9ctor Barber\u00e1 Vall, nado en Dos Aguas (provincia de Valencia) o 2 de novembro de 1986, \u00e9 un piloto de motociclismo que corre en MotoGP. Actualmente reside en Valencia, de onde \u00e9 o seu pobo natal.\nTraxectoria.\nHerdou do seu pai a paix\u00f3n polas motos e iniciou a s\u00faa traxectoria no mundo do motociclismo na modalidade de trial conseguindo en 1996 o campionato da Comunidade Valenciana e conseguindo bos resultados nas d\u00faas seguintes tempadas. En 1999 in\u00edciase en competici\u00f3ns rexionais da comunidade valenciana nos circu\u00edtos conseguindo o cuarto posto na F\u00f3rmula Airtel e o s\u00e9timo posto a copa Caja Madrid. Ga\u00f1a a F\u00f3rmual Airtel da Comunidade Valenciana en 2000. En 2001 firma polo equipo de Julian Miralles e ga\u00f1a o campionato F\u00f3rmula de campi\u00f3ns de 125cc e queda o 12\u00ba no campionato de Espa\u00f1a de 125cc.\n125cc.\nCo equipo Aprilia Aspar en 2002 consegue o seu primeiro grande \u00e9xito ao ga\u00f1ar o Campionato de Espa\u00f1a de 125cc e tam\u00e9n toma parte no campionato do mundo de 125cc quedando en 14\u00ba posici\u00f3n cun cuarto posto no gran premio da Rep\u00fablica Checa como mellor resultado. 2003 supuxo a s\u00faa confirmaci\u00f3n no mundial logrando os seus d\u00faas primeiras vitorias en Donington Park e en Motegi co que terminou en terceira posici\u00f3n do campionato. Para 2004 abandonou o equipo de Aspar e asinou co equipo de 125cc de Clarence Seedorf conseguindo 4 vitorias e alz\u00e1ndose co subcampionato de 125cc.\n250cc.\nA tempada 2005 sup\u00f3n o seu ascenso \u00e1 categor\u00eda de 250cc ao asinar co equipo dirixido por Dani Amatriain, o equipo Fortuna Fonda, pilotando unha Fonda RSW250 tendo como compa\u00f1eiro a Jorge Lorenzo, co nunca tivo unha boa relaci\u00f3n, e termina en 9\u00ba posici\u00f3n esa tempada.\nO equipo de Amatriain abandona Fonda e pasa a ser equipo oficial de Aprilia na tempada 2006 polo que H\u00e9ctor pasa a pilotar a Aprilia RS250 conseguindo a s\u00faa primeira vitoria en 250cc no gran premio de China e finalizando a tempada en s\u00e9tima posici\u00f3n.\nEn 2007, cambia de equipo e ficha polo Team Toth Aprilia obtendo 3 podios e terminando en quinta posici\u00f3n, o seu mellor resultado ata a data en 250cc. Para 2008, Barber\u00e1 segue no equipo Toth e pilota unha das 7 Aprilia RSA250 oficiais de 250cc e cambia o seu dorsal das \u00faltimas tempadas , o 80, polo 21. Esa tempada asina o seu mellor evoluci\u00f3n carreira a carreira destacando as s\u00faas 8 sa\u00eddas desde a primeira fila de grella e as s\u00faas catro podios, ata a grave lesi\u00f3n que se produciu durante os adestramentos do GP de Motegi que lle obrigan a dar por finalizada a s\u00faa tempada cando loitaba polos tres primeiros postos do Campionato, terminando o campionato en 6\u00ba posici\u00f3n.\nPara 2009 H\u00e9ctor cambia de equipo e recae no recentemente formado equipo dirixido por Sito Pons tendo como compa\u00f1eiro de equipo ao fillo de Sito Axel Pons. Dispor\u00e1 dunha Aprilia RSA250 oficial para disputar o campionato. H\u00e9ctor finaliza o ano como Subcampi\u00f3n do mundo de 250cc, a 22 puntos do primeiro clasificado, con 8 podios, 3 vitorias nos circu\u00edtos de Qatar, Misano e Valencia.\nMotoGP.\nEn 2010 H\u00e9ctor corre con Ducati na m\u00e1xima categor\u00eda, MotoGP. A finais de 2011 ficha polo equipo italiano Pramac Racing Ducati."}
{"id": "153894", "revid": "1505", "url": "https://gl.wikipedia.org/wiki?curid=153894", "title": "Natsu Matsuri (single)", "text": " \u00e9 o terceiro sinxelo da banda de J-pop Whiteberry. Foi lanzado o d\u00eda 9 de agosto de 2000 pola Sony Music e significa festival de ver\u00e1n.\nDescrici\u00f3n.\nFoi o \u00fanico sinxelo que non foi composto polas integrantes de Whiteberry. Orixinalmente Natsu Matsuri \u00e9 unha relectura da m\u00fasica hom\u00f3nima da banda Jitterin 'Jinn, sendo que ese sinxelo debe s\u00faa popularidade a Whiteberry. Ambas as m\u00fasicas pos\u00faen videoclip.\nAl\u00e9n do propio sinxelo a canci\u00f3n Natsu Matsuri fai presenza tam\u00e9n nos \u00e1lbums: Hatsu, Kiseki ~ The best of Whiteberry e GOLDEN\u2606BEST Whiteberry.\nDentro das obras videogr\u00e1ficas de Whiteberry a canci\u00f3n Natsu Matsuri pode ser encontrada no DVD Videoberry 2 lanzado en 20 de decembro de 2000 e Videoberry Final lanzado en 23 de xu\u00f1o de 2004.\nNatsu Matsuri foi escollida pola produtora de xogos Konami para formar parte do tracklist do 4\u00ba volume do xogo Karaoke Revolution J-Pop Vol. 4 que forma parte da serie Karaoke Revolution.\nTam\u00e9n foi escollida para m\u00e1is unha tracklist desa vez para o xogo Taiko no Tatsujin DS pola produtora de xogos Namco.\nFaixas.\nNatsu Matsuri (9 de agosto, 2000)"}
{"id": "153895", "revid": "7523", "url": "https://gl.wikipedia.org/wiki?curid=153895", "title": "Club Deportivo Teruel", "text": "O Club Deportivo Teruel \u00e9 un club de f\u00fatbol de Espa\u00f1a, da cidade de Teruel, en Arag\u00f3n. Foi fundado en 1954 e actualmente xoga na Terceira Divisi\u00f3n.\nAta a tempada 2009-10 xogaba no Grupo XVII da Terceira Divisi\u00f3n, pero obtivo o ascenso a Segunda B o 23 de maio de 2010 tras vencer ao Noja por marcador global de 3-2 (1-1 na ida).\nHistoria.\nFoi fundado en 1954 como resultado da fusi\u00f3n do Teruel CF e o Mud\u00e9jar Turolense. E no ano 2008, fundouse a \"Pe\u00f1a de los Calaveras\", a pena mais importante da capital turolense.\nEstadio.\nO Estadio de Pinilla inaugurouse cun partido entre o CD Teruel e Osasuna o 8 de setembro de 1957, sendo presidente do club Ces\u00e1reo P\u00e9rez. \u00c9 o estadio onde se disputa o Trofeo Ciudad de Teruel."}
{"id": "153896", "revid": "7523", "url": "https://gl.wikipedia.org/wiki?curid=153896", "title": "Centre d'Esports L'Hospitalet", "text": "O Centre d'Esports L'Hospitalet, co\u00f1ecido popularmente como L'Hospi, \u00e9 un club de f\u00fatbol de Espa\u00f1a, da cidade de L'Hospitalet de Llobregat, en Barcelona. Foi fundado en 1957 e xoga na Segunda Divisi\u00f3n B Espa\u00f1ola.\nHistoria.\nO Centre d'Esports L'Hospitalet fundouse o 7 de xullo de 1957. Xurdiu a partir da uni\u00f3n de tres equipos da cidade: a UD L'Hospitalet, o CD Santa Eul\u00e0lia e o CF H\u00e8rcules. O seu primeiro presidente foi Domingo Peir\u00f3 Ribas. Debutou na Segunda Divisi\u00f3n Espa\u00f1ola na tempada 1963-64.\nNa actualidade ten uns 200 socios, ademais dun centenar de abonados, con dous grupos de animaci\u00f3n: Franxas Korps e S'Hospitxosos, que adoitan desprazarse para animar ao seu equipo fose do pobo, e que se sit\u00faan, respectivamente, nos Fondos Sur e Norte do estadio.\nEstadio.\nEstadi Municipal de Futbol de l'Hospitalet, con capacidade para 6.294 espectadores. Carrer de la Feixa Llarga, s/n."}
{"id": "153897", "revid": "10599", "url": "https://gl.wikipedia.org/wiki?curid=153897", "title": "CE L'Hospitalet", "text": ""}
{"id": "153898", "revid": "109216", "url": "https://gl.wikipedia.org/wiki?curid=153898", "title": "Uni\u00f3 Deportiva Atl\u00e8tica Gramenet", "text": "A Uni\u00f3 Deportiva Atl\u00e8tica Gramenet \u00e9 un club de f\u00fatbol de Espa\u00f1a, da cidade de Santa Coloma de Gramenet, en Barcelona. Foi fundado en 1923 e actualmente xoga na Terceira Divisi\u00f3n Espa\u00f1ola, logo de descender en 2011.\nHistoria.\nA fundaci\u00f3n da Uni\u00f3n Deportiva Atl\u00e8tica Gramenet rem\u00f3ntase a principios dos anos 20, como continuador hist\u00f3rico do FC Gramenet e a Uni\u00f3n Deportiva Colomense.\nNo campo de Santa Coloma, situado diante da Igrexa vella do pobo, foi onde xogou o FC Gramenet ata a s\u00faa desaparici\u00f3n, entre 1928 e 1929.\nO FC Gramenet rexistrouse na Federaci\u00f3n Catal\u00e1 en 1924, e a s\u00faa equipaxe nesa primeira \u00e9poca era camiseta a raias verticais amarelas e azuis e pantal\u00f3n azul.\nEn 1929, despois de que o FC Gramenet desaparecese polas d\u00e9bedas que arrastraba, alg\u00fans membros da \u00faltima xunta fundaron a Uni\u00f3n Deportiva Colomense, que se manter\u00eda ata o ano 1942, data na que desapareceu sen que se co\u00f1ezan os motivos. A primeira xunta da UC Colomense, presidida por Miguel Badosa, alugou os terreos de vi\u00f1edos onde os socios e afeccionados constru\u00edron o Campo do Fondo, que foi a sede deste equipo e do seu sucesor, a Uni\u00f3 Deportiva Atl\u00e8tica Gramenet ata 1994.\nA Uni\u00f3n Deportiva Colomense superou a guerra civil, pero non o novo r\u00e9xime. Sabemos que se mantivo ata o ano 1942 porque ata aquel ano recibiu anualmente unha subvenci\u00f3n para pagar o torneo de ver\u00e1n. No ano 1943, a Fronte de Mocidades -por orde ratificada no Pleno Municipal- incautou o campo para pr\u00e1cticas militares e para que xogase o seu equipo.\nTres anos m\u00e1is tarde, en 1945, con Pere Casajust como presidente se crea a Uni\u00f3n Deportiva Atl\u00e9tico Gramenet, Uni\u00f3n Deportiva polo Colomense, Atl\u00e9tico polo Baleares e Gramenet polo FC Gramenet. 22 presidentes tivo o club. Alg\u00fans duraron escasas semanas, outros moitos anos, un en tres oportunidades diferentes da historia da entidade.\nEn 1994 inaugurouse o actual Nou Camp Municipal de Santa Coloma, a beiras do r\u00edo Bes\u00f2s, onde antes se atopaban os campos da UD Obreros, fusionada coa UDA Gramenet no ano 1995 e o CD Arrabal.\nAproveitando a marcha ao novo campo, a Gramenet anexionouse o CD Milan, que se converteu na Gramenet B. Na Copa do Rei 2004-05 eliminou o Futbol Club Barcelona por 1-0 chegando a cuartos de final tras eliminar a Bar\u00e7a, Levante, Lleida e sendo eliminado polo Betis a\u00ednda que con apuros 2-2 na ida e 4-3 na volta."}
{"id": "153899", "revid": "10599", "url": "https://gl.wikipedia.org/wiki?curid=153899", "title": "Ontinyent CF", "text": ""}
{"id": "153900", "revid": "72012", "url": "https://gl.wikipedia.org/wiki?curid=153900", "title": "Bernardo Gonz\u00e1lez del Valle", "text": "Bernardo Gonz\u00e1lez del Valle, co\u00f1ecido como Cachamu\u00ed\u00f1a, nado na aldea de Cachamu\u00ed\u00f1a (O Pereiro de Aguiar) o 23 de marzo de 1771 e finado o 6 de setembro de 1848, foi un militar galego, co\u00f1ecido polo seu papel na reconquista de Vigo en 1809 na Guerra da Independencia Espa\u00f1ola.\nTraxectoria.\nEra fillo de Ignacio Gonz\u00e1lez, capit\u00e1n do rexemento militar de Ourense. En 1791 foi designado subtenente das Milicias Provinciais, tralo cal incorporouse ao rexemento con base en Ferrol. As s\u00faas primeiras acci\u00f3ns b\u00e9licas tiveron lugar no ex\u00e9rcito do Bidasoa contra os ingleses. Al\u00ed, levou a cabo varios actos heroicos, polo que foi ascendido a tenente. En 1800, xa de regreso en Ferrol, distinguiuse na batalla contra os ingleses, polo que foi ascendido a capit\u00e1n.\nNo inicio da Guerra da Independencia participou nas batalla de Rioseco, Valmaseda e Espinosa de los Monteros, retir\u00e1ndose despois a Le\u00f3n coa s\u00faa compa\u00f1\u00eda de granados. Tras contactar co Marqu\u00e9s de la Romana, tomou o mando sobre as guerrillas da zona de Ourense. Xunto con outros granados dispersos que foi incorporando, a s\u00faa compa\u00f1\u00eda levou a cabo importantes acci\u00f3ns en Ourense e na comarca do Deza. Trala reconquista de Vigo, onde foi ferido cando derribaba a porta da Gamboa a machadazos, foi designado gobernador da vila.\nEn outubro de 1809 o Marqu\u00e9s de la Romana designouno gobernador da provincia de Tui. Al\u00ed organizou a Lexi\u00f3n do Ribeiro, da que foi comandante co grao de coronel.\nEn 1811 pediu a xubilaci\u00f3n como inv\u00e1lido de guerra, s\u00e9ndolle concedida unha pensi\u00f3n mensual de 1800 reais, se ben non comezou a cobrar at\u00e9 17 anos despois, logo de moitas instancias de protesta.\nEn 1829 cobraba d\u00e9cimos para o bispado de Lugo, e finalmente regresou \u00e1 s\u00faa aldea natal. Estaba casado con Xosefa Ballesteros Carasa, sobri\u00f1a do liberal Lu\u00eds L\u00f3pez Ballesteros e da que o rei Fernando VII estaba namorado.\nEn 1932 os seus restos mortais foron trasladados ao camposanto vigu\u00e9s de Pereir\u00f3."}
{"id": "153901", "revid": "1131", "url": "https://gl.wikipedia.org/wiki?curid=153901", "title": "Cachamu\u00ed\u00f1a", "text": "O top\u00f3nimo galego Cachamu\u00ed\u00f1a pode referirse a:\nAmais, Cachamu\u00ed\u00f1a foi o alcume do militar galego Bernardo Gonz\u00e1lez del Valle (1771 - 1848), nado nesta \u00faltima aldea."}
{"id": "153910", "revid": "6939", "url": "https://gl.wikipedia.org/wiki?curid=153910", "title": "Fausto Isorna", "text": "Fausto Casti\u00f1eira Isorna, nado en Catoira en 1961, \u00e9 un ilustrador e dese\u00f1ador gr\u00e1fico galego amais de coeditor en El Patito Editorial.\nTraxectoria.\nComezou a s\u00faa actividade na banda dese\u00f1ada a comezos da d\u00e9cada de 1980 en publicaci\u00f3ns como \"Aula Aberta\", \"Tintim\u00e1n\", \"El Correo Gallego\" ou \"Atl\u00e1ntico Diario\". Creou o fanzine \"Valium dez\" e a revista \"Das Capital\". Dirixiu a revista \"Golfi\u00f1o\".\nComo debuxante realizou os \u00e1lbums \"Os viaxeiros do tempo\" e a serie \"Un misterio para Sim\u00f3n\", protagonizada pola aventureira detective Sim\u00f3n Martel.\nRealizou ilustraci\u00f3ns e capas para libros da colecci\u00f3n Medusa da editorial Sotelo Blanco e a colecci\u00f3n Costa Oeste de Editorial Galaxia. Tam\u00e9n colaborou no mundo do teatro coa compa\u00f1\u00eda \"Ch\u00e9vere\", e na fundaci\u00f3n da Sala Nasa de Santiago de Compostela.\nEn 1996 foille concedido o Premio Ourense de Banda Dese\u00f1ada da Casa da Xuventude de Ourense pola s\u00faa traxectoria."}
{"id": "153911", "revid": "17467", "url": "https://gl.wikipedia.org/wiki?curid=153911", "title": "Fausto C. Isorna", "text": ""}
{"id": "153921", "revid": "98629", "url": "https://gl.wikipedia.org/wiki?curid=153921", "title": "Borussia Dortmund", "text": "O Ballspielverein Borussia 09 e. V. Dortmund (\u00e1s veces abreviado como \"BVB\" ou \"BVB 09\"), normalmente co\u00f1ecido como Borussia Dortmund, \u00e9 un club profesional de f\u00fatbol da cidade alem\u00e1 de Dortmund no estado de Renania do Norte-Westfalia. Foi fundado o 19 de decembro de 1909 e xoga na 1. Bundesliga, m\u00e1xima categor\u00eda do f\u00fatbol xermano.\nO Borussia \u00e9 un dos clubs con m\u00e1is \u00e9xito da historia do f\u00fatbol alem\u00e1n, ademais do actual campi\u00f3n da Bundesliga. En total ga\u00f1ou sete campionatos de Liga, d\u00faas Copas, catro Supercopas (r\u00e9cord no f\u00fatbol alem\u00e1n), unha Copa de Europa, unha Copa da UEFA, unha Recopa e unha Copa Intercontinental. O seu t\u00edtulo da Recopa da UEFA en 1966 converteunos no primeiro equipo xermano en ga\u00f1ar un t\u00edtulo europeo. Dende 1974, o Dortmund xoga os seus partidos como local no Signal Iduna Park, o estadio m\u00e1is grande de Alema\u00f1a e o sexto de Europa. O principal rival do Dortmund \u00e9 o Schalke 04, co que xoga o partido co\u00f1ecido como \"Ruhrgebiet\" (lit. \"Derby do Ruhr\").\nHistoria.\nPrimeiros anos.\nEn novembro de 1901 foi fundada unha organizaci\u00f3n xuvenil baixo a parroquia cat\u00f3lica da \"Trindade\" (en alem\u00e1n \"Dreifaltigkeit\"). O 19 de decembro de 1909 un grupo deses mozos, descontentos coa supervisi\u00f3n da parroquia onde se xogaba ao f\u00fatbol baixo a mirada severa do sacerdote, fundar\u00eda o club. O Padre Dewald, enfadado, tratou de impedir a xuntanza, que se estaba a celebrar nunha sala do pub local Zum Wildsch\u00fctz, pero foi bloqueado na porta. Os fundadores foron Franz e Paul Braun, Henry Cleve, Hans Debest, Paul Dziendzielle, Julius e Wilhelm Jacobi, Hans Kahn, Gustav M\u00fcller, Franz Risse, Fritz Schulte, Hans Siebold, August T\u00f6nnesmann, Heinrich e Robert Unger, Fritz Weber e Franz Wendt. O nome Borussia (en lat\u00edn Prusia), poder\u00eda ter sido tomado da cervexa Borussia da pr\u00f3xima f\u00e1brica de cervexa hom\u00f3nima de Dortmund.\nO equipo comezou xogar con camisas de raias azuis e brancas, cunha franxa vermella, e pantal\u00f3n negro. En 1913 comezaron a utilizar raias negras e amarelas, tan familiares hoxe en d\u00eda. Nas seguintes d\u00e9cadas o club tivo un \u00e9xito moderado xogando en ligas locais. En 1929 rozou a bancarrota cando, nunha tentativa por impulsar o club, comezouse a pagar a futbolistas profesionais. Isto fracasou estrepitosamente deixando ao equipo afundido en d\u00e9bedas. Sobreviviron grazas \u00e1 xenerosidade de seareiros do club que cubriron o d\u00e9ficit do equipo do seu propio peto.\nA d\u00e9cada de 1930 viu o alzamento do Terceiro Reich, que reestruturou as organizaci\u00f3ns deportivas do pa\u00eds, inclu\u00eddo o f\u00fatbol, para adaptarse aos obxectivos do r\u00e9xime. O presidente do Borussia foi substitu\u00eddo cando se negou a unirse ao partido nazi, e un par de membros que utilizaron subrepticiamente as oficinas do club para producir panfletos antinazis foron executados nos \u00faltimos d\u00edas da guerra. O club comezou a ter bos resultados na recentemente creada Gauliga Westfalen, a\u00ednda que ter\u00eda que esperar at\u00e9 despois da segunda guerra mundial para conseguir algo grande. Foi durante este tempo cando o Borussia desenvolveu a s\u00faa intensa rivalidade co Schalke 04 da veci\u00f1a cidade de Gelsenkirchen, o equipo m\u00e1is laureado da \u00e9poca. Como t\u00f3dalas outras organizaci\u00f3ns alem\u00e1s da \u00e9poca, a Borussia foi disoluta polas autoridades de ocupaci\u00f3n aliadas despois da guerra nun intento de distanciar as instituci\u00f3ns do pasado nazi. Houbo un breve intento de fusionar o club con outros dous - Werksportgemeinschaft Hoesch e Freier Sportverein 98 - como \"Sportgemeinschaft Borussia von 1898\", pero foi como \"Ballspiel-Verein Borussia (BVB)\" que fixeron a s\u00faa primeira aparici\u00f3n na final nacional de Stuttgart en 1949, onde perderon por 2 a 3 contra o VfR Mannheim na pr\u00f3rroga.\nClub de elite.\nA West Oberliga, unha liga de primeira divisi\u00f3n na que xogaba o Borussia, dominou o f\u00fatbol alem\u00e1n durante finais dos anos 1950. O club conseguiu o seu primeiro t\u00edtulo nacional en 1956 cun 4-2 contra o Karlsruher SC. Un ano m\u00e1is tarde, o Borussia ga\u00f1ou con exactamente o mesmo equipo o seu segundo t\u00edtulo nacional. Despois deste triunfo os tres Alfred (Alfred Prei\u00dfler, Alfred Kelbassa e Alfred Niepieklo) convert\u00e9ronse en lendas en Dortmund. En 1963 o Borussia Dortmund ga\u00f1ou a \u00faltima final antes da creaci\u00f3n da Bundesliga ante o 1. FC K\u00f6ln. Foi o seu terceiro t\u00edtulo nacional.\nO Borussia ga\u00f1ou en 1963 o seu lugar entre os equipos escollidos para xogar na nova liga profesional creada pola Federaci\u00f3n Alem\u00e1 de F\u00fatbol (DFB). O primeiro gol do Borussia no campionato foi obra de Friedhelm Konietzka apenas no minuto un dun partido que finalmente perder\u00eda ante o Werder Bremen por 2 a 3. En 1965, os de Dortmund conquistaron a s\u00faa primeira Copa de Alema\u00f1a.\nAo ano seguinte conseguir\u00edan o primeiro t\u00edtulo internacional para un club alem\u00e1n, a Recopa de Europa. Pese ao gran triunfo continental, cedeu o liderado da liga ao perder catro dos \u00faltimos cinco partido do campionato, terminando segundo a tres puntos do campi\u00f3n, o 1860 M\u00fcnchen. Ironicamente gran parte do \u00e9xito dos muniqueses chegou por mor da fichaxe a \u00faltima hora dun xogador do Borussia, Konietzka. Os anos 1970 caracteriz\u00e1ronse polos problemas financeiros e o descenso \u00e1 segunda divisi\u00f3n en 1972, as\u00ed como a apertura do seu actual estadio: o Signal Iduna Park (daquela co\u00f1ecido como Westfalenstadion). O club conseguiu regresar \u00e1 1. Bundesliga en 1976, a\u00ednda que seguiu padecendo problemas financeiros durante os anos 1980. O BVB evitou descender de novo en 1986 ao ga\u00f1ar o decisivo terceiro partido da eliminatoria pola permanencia ante o Fortuna K\u00f6ln, despois de terminar a tempada regular no d\u00e9cimo sexto posto. O Dortmund non volveu conseguiu ning\u00fan \u00e9xito significativo at\u00e9 o seu triunfo triunfo na Copa de Alema\u00f1a de 1989.\nEn 1993 o Burussia chega \u00e1 final da Copa da UEFA, a\u00ednda que perde por 1 a 6 no global da eliminator\u00eda ante a Juventus de Tur\u00edn. A pesar deste resultado, o Borussia conseguiu ingresar unha gran cantidade de di\u00f1eiro, polo que os de Dortmund foron capaces de asinar aos xogadores que m\u00e1is tarde os levar\u00edan numerosos t\u00edtulos na d\u00e9cada de 1990. O Dortmund ga\u00f1ou os campionatos da Bundesliga en 1995 e 1996, nun equipo no que destacaba Matthias Sammer, nomeado Futbolista Europeo do Ano nesa \u00faltima tempada.\nAo ano seguinte, nunha memorable final da Liga de Campi\u00f3ns da UEFA celebrada en M\u00fanic, o Borussia enfrontouse \u00e1 Juventus de Zinedine Zidane. Karl-Heinz Riedle puxo aos de Dortmund por diante no marcador tras un tiro baixo despois dun centro de Paul Lambert. Posteriormente Riedle far\u00eda outro gol, esta vez cabeceando un saque de esquina. Na segunda metade, Alessandro Del Piero achegou no marcador aos de Tur\u00edn cun taconazo cara a atr\u00e1s. Posteriormente un mozo de vinte anos nado en Dortmund, Lars Ricken, por\u00eda o definitivo 3 a 1 no marcador tras un pase de Andreas M\u00f6ller tan s\u00f3 dezaseis segundos despois de entrar ao terreo de xogo. Posteriormente o Borussia ga\u00f1ar\u00eda aos brasileiros do Cruzeiro de Belo Horizonte na final da Copa Intercontinental de 1997.\nEstadio.\nO Estadio do Borussia Dortmund \u00e9 o Signal Iduna Park (antes chamado \"Westfalenstadion\") que ten capacidade para 81.264 espectadores, sendo o estadio m\u00e1is grande e de maior aforamento en Alema\u00f1a e un dos m\u00e1is grandes de Europa. \u00c9 considerado como un templo do F\u00fatbol pola s\u00faa beleza arquitect\u00f3nica e por ser un estadio hist\u00f3rico onde se viviron partidos memorables. \u00c9 un estadio catalogado co nivel \"cinco estrelas\" que a UEFA outorga aos estadios m\u00e1is modernos do vello continente."}
{"id": "153922", "revid": "6939", "url": "https://gl.wikipedia.org/wiki?curid=153922", "title": "Comunidade Aut\u00f3noma de Andaluc\u00eda", "text": ""}
{"id": "153923", "revid": "43749", "url": "https://gl.wikipedia.org/wiki?curid=153923", "title": "Comunidade Aut\u00f3noma Valenciana", "text": ""}
{"id": "153924", "revid": "6939", "url": "https://gl.wikipedia.org/wiki?curid=153924", "title": "Comunidade Aut\u00f3noma Galega", "text": ""}
{"id": "153925", "revid": "6939", "url": "https://gl.wikipedia.org/wiki?curid=153925", "title": "Comunidade Aut\u00f3noma das Illas Canarias", "text": ""}
{"id": "153926", "revid": "43749", "url": "https://gl.wikipedia.org/wiki?curid=153926", "title": "Comunidade Aut\u00f3noma das Illas Baleares", "text": ""}
{"id": "153932", "revid": "5132", "url": "https://gl.wikipedia.org/wiki?curid=153932", "title": "Florian Albert", "text": ""}
{"id": "153937", "revid": "98629", "url": "https://gl.wikipedia.org/wiki?curid=153937", "title": "Abhisit Vejjajiva", "text": "Abhisit Vejjajiva, nado en Newcastle upon Tyne (Reino Unido) o 3 de agosto de 1964, \u00e9 un pol\u00edtico de Tailandia, l\u00edder do Partido Dem\u00f3crata, primeiro ministro do pa\u00eds desde o 15 de decembro de 2008 ata o 2011.\nTraxectoria.\nPrimeiros anos e educaci\u00f3n.\nAbhisit naceu no Reino Unido, fillo do doutor Athasit Vejjajiva e a doutora Sodsai Vejjajiva, ambos os dous m\u00e9dicos. O seu pai foi tam\u00e9n un influente pol\u00edtico tecn\u00f3crata. Logo de estudar na Universidade de Chulalongkorn, trasladouse \u00e1 Scaitcliffe School, completando a s\u00faa educaci\u00f3n secundaria no Eton Abhisit College.\nAbhisit foi admitido en St. John's College, Oxford, onde se graduou bacharel en Filosof\u00eda, Pol\u00edtica e Econom\u00eda. Ensinou brevemente na Real Academia Militar de Chulachomklao, pero regresou a Oxford para obter o grao de mestrado en Econom\u00eda. Logo converteuse en profesor da Facultade de Econom\u00eda da Universidade de Thammasat. En 1990 tam\u00e9n obtivo a licenciatura en Dereito pola Universidade de Ramkhamhaeng.\nFormado na Universidade de Oxford graduouse en Filosof\u00eda, Ciencias Pol\u00edticas e Econom\u00eda, obtendo m\u00e1is tarde o mestrado en econom\u00eda e o graduado en Dereito. Foi profesor de Econom\u00eda na Universidade de Thammasat.\nCarreira pol\u00edtica.\nA primeira vez que accedeu ao Parlamento foi en 1992, sendo reelixido en 1995 e 1996. Despois regresou en 2001 e 2005 polo Partido Dem\u00f3crata de Tailandia. Durante a s\u00faa carreira pol\u00edtica foi Portavoz do Goberno, Vice-Secretario do Primeiro Ministro en Asuntos Exteriores e Ministro da Presidencia.\nL\u00edder da oposici\u00f3n desde febreiro de 2005, foi a figura central do boicot \u00e1s elecci\u00f3ns lexislativas do 2 de abril de 2006 que deron a vitoria, posteriormente invalidada polos tribunais, a Thaksin Shinawatra, elixido ent\u00f3n Primeiro Ministro ata que foi derrocado polo golpe de Estado do 19 de setembro seguinte.\nTrala retirada do primeiro ministro Samak Sundaravej durante a crise de 2008, Vejjajiva perdeu a votaci\u00f3n na Asemblea Nacional que elixiu ao novo primeiro ministro fronte ao novo l\u00edder do Partido do Poder do Pobo (PPP), Somchai Wongsawat, por 163 a 298 votos. O 2 de decembro de 2008, o Tribunal Constitucional de Tailandia decidiu prohibir as formaci\u00f3ns pol\u00edtica que conformaban o bloque de goberno por fraude nas elecci\u00f3ns de 2007, inclu\u00edndo ao PPP, e o primeiro ministro foi cesado, sendo sucedido de forma provisional polo vice primeiro ministro, Chavarat Charnvirakul.\nCando se fixo evidente que outro goberno formado polo Phak Pheu Thai, sucesor do Partido do Poder do Pobo, non \u00eda poder formar goberno cos restos do partido Naci\u00f3n Tailandesa e do Partido Democr\u00e1tico Neutro, Vejjajiva, co apoio do seu propio partido e de parte dos deputados que formaban a antiga coalici\u00f3n de goberno, entre eles Newin Chidchob e outros 37 deputados do PPP, formouse unha nova maior\u00eda na Asemblea Nacional que, mediante votaci\u00f3n, elixiulle o 15 de decembro de 2008 como novo primeiro ministro con 235 votos a favor e 198 en contra, fronte a Pracha Promnok."}
{"id": "153938", "revid": "98629", "url": "https://gl.wikipedia.org/wiki?curid=153938", "title": "Leeds United F.C.", "text": "O Leeds United Association Football Club \u00e9 un club de f\u00fatbol de Inglaterra (Reino Unido), da cidade de Leeds en West Yorkshire. Foi fundado en 1919 e xoga na Premier League.\nHistoria.\nO Leeds United FC foi fundado en 1904. O seu primeiro nome foi \"Leeds City FC\".\nNa tempada 1968-69 consegue o seu primeiro campionato da Football League First Division inglesa. Repetiron na tempada 1973-74.\nNa tempada 1974-75, chegou \u00e1 final da Liga de Campi\u00f3ns da UEFA, perdendo nesta contra o Bayern de M\u00fanic por 2 a 0, nun partido disputado en Par\u00eds.\nO \u00faltimo grande \u00e9xito do Leeds United na primeira divisi\u00f3n de f\u00fatbol ingl\u00e9s rem\u00f3ntase \u00e1 tempada 1991-92 na que se proclamou campi\u00f3n ingl\u00e9s con 67 puntos, seguido do Sheffield. O equipo estaba integrado por xogadores como \u00c9ric Cantona ou Gordon Strachan e o adestrador era Howard Wilkinson.\nPero non foi ata a tempada 2000/2001 cando o Leeds alcanzou o seu m\u00e1ximo esplendor en Europa; nun equipo formado por xogadores como Rio Ferdinand, Jonathan Woodgate, Ian Farte, Robbie Keane, Alan Smith, Mark Viduka ou Harry Kewell e sendo adestrado por David O'Leary. \nNa primeira rolda da Champions League atop\u00e1ronse con equipos co AC Milan, FC Barcelona e Besiktas, pasando de rolda xunto cos rossoneri. A segunda fase deparou m\u00e1is equipos complicados, atop\u00e1ndose con Real Madrid, Lazio e RSC Anderlecht, pasando xunto co equipo espa\u00f1ol aos cuartos de final onde lle esperaba o Deportivo da Coru\u00f1a, partido que o Leeds sentenciou cun contundente 3-0 na ida. As semifinais enfrontaron ao Leeds co Valencia CF de H\u00e9ctor Cuper, que logo dun partido igualado na ida en Elland Road sentenciou na volta cun 3-0 con goles de Juan S\u00e1nchez e Gaizka Mendieta apeando ao Leeds de xogar a final da Champions League. Os xogadores do Leeds con motivo deste \u00faltimo partido rap\u00e1ronse todos o pelo da cabeza para enfrontarse ao rival. \nAs d\u00faas tempadas seguintes seguiron disputando competici\u00f3n europea, a\u00ednda que esta vez era a Copa da UEFA onde non conseguiron pasar de oitavos de final ning\u00fan dos dous anos.\nA tempada 2003/2004 consumouse o descenso do Leeds \u00e1 Championship logo de d\u00faas malas tempadas nas que o equipo cambiou d\u00faas veces de adestrador (Terry Venables e Peter Reid) e tras unha derrota ante o Bolton a d\u00faas xornadas para o final da tempada que deixaba o descenso practicamente consumado. \nEn 2004 o club tivo que vender o seu estadio e logrou sobrevivir grazas a un consorcio de empresarios locais.\nLogo de tres tempadas na Championship, na tempada 2006/2007 e debido a que deb\u00eda 35 mill\u00f3ns de libras foi posto baixo administraci\u00f3n xudicial e coa consecuente retirada de puntos descendido \u00e1 terceira divisi\u00f3n do f\u00fatbol ingl\u00e9s.\nO 8 de maio de 2010, o Leeds United logra o ascenso \u00e1 Championship tras vencer ao Bristol Rovers en Elland Road.\nXogadores.\nCadro actual.\n\"Actualizado a 20 de agosto de 2020.\""}
{"id": "153939", "revid": "17467", "url": "https://gl.wikipedia.org/wiki?curid=153939", "title": "Leeds United", "text": ""}
{"id": "153946", "revid": "98629", "url": "https://gl.wikipedia.org/wiki?curid=153946", "title": "Mundial de F\u00fatbol de 1974", "text": "A Copa Mundial da FIFA de 1974 (en alem\u00e1n: \"Fu\u00dfball-Weltmeisterschaft 1974\") foi a d\u00e9cima edici\u00f3n do Campionato Mundial de f\u00fatbol de selecci\u00f3ns. O torneo, organizado pola Rep\u00fablica Federal de Alema\u00f1a (inclu\u00edndo Berl\u00edn Oeste) comezou o 13 de xu\u00f1o e rematou o 7 de xullo. Este torneo foi o primeiro no que se entregou ao campi\u00f3n o actual trofeo, un dese\u00f1o do escultor italiano Silvio Gazzaniga. O trofeo anterior, a Copa Jules Rimet, foi outorgado \u00e1 despois de ga\u00f1ar o seu terceiro t\u00edtulo na anterior edici\u00f3n en M\u00e9xico. Esta edici\u00f3n foi, ademais, a primeira en presentar d\u00faas roldas de fase de grupos antes das eliminatorias finais.\nO t\u00edtulo do torneo levouno o ap\u00f3s vencer aos na final, a cal se celebrou no Estadio Ol\u00edmpico de M\u00fanic. Este t\u00edtulo supuxo o segundo para os alem\u00e1ns, os cales xa ga\u00f1aran na edici\u00f3n de en Su\u00edza. As selecci\u00f3ns debutantes nesta edici\u00f3n foron as de , , e o . No tocante \u00e1 selecci\u00f3n da Rep\u00fablica Democr\u00e1tica Alem\u00e1, esta foi a s\u00faa \u00fanica participaci\u00f3n na fase final do torneo. O m\u00e1ximo goleador do torneo foi o Grzegorz Lato con sete tantos.\nAntecedentes.\nA Rep\u00fablica Federal de Alema\u00f1a foi escollida como pa\u00eds anfitri\u00f3n pola FIFA o 6 de xullo de 1966. Na reuni\u00f3n outorg\u00e1ronse tam\u00e9n os dereitos para os mundiais de e . Alema\u00f1a chegou a un acordo con Espa\u00f1a, de forma que se apoiaban a candidatura de 1974, eles apoiar\u00edan a candidatura espa\u00f1ola para 1982.\nClasificaci\u00f3n.\nNoventa e oito selecci\u00f3ns de cinco confederaci\u00f3ns formaron parte do proceso de clasificaci\u00f3n para o torneo. Algunhas das selecci\u00f3ns con m\u00e1is \u00e9xito non conseguiron clasificarse para este torneo, inclu\u00edndo aos campi\u00f3ns de , os cuartofinalistas de e o , , terceiros en 1966, , , , ou . A tampouco particpou no torneo debido \u00e1 s\u00faa negativa a viaxar a Chile para o partido de volta da eliminatoria que os enfrontaba debido ao golpe de estado do 11 de setembro de 1973 de Salvador Allende.\nPor outra banda, regresaron ao torneo por vez primeira desde os e . Tam\u00e9n regresou despois de dezaseis anos de ausencia. Outros que regresaron ap\u00f3s non acudir \u00e1 \u00faltma cita foron as selecci\u00f3ns da , de e de , a cal tampouco participara en . Os equipos debutantes no torneo foron as selecci\u00f3ns da ; de , os cales non volveron a disputar unha fase final at\u00e9 ; , que se converteron no primeiro equipo do Caribe en disputar a fase final desde en ; e o , sendo este o primeiro equipo da \u00c1frica subsahariana en chegar.\nLista de participantes.\nOs seguintes foron os dezaseis equipos participantes nesta edici\u00f3n do torneo.\nUEFA (9)\nCONCACAF (1)\nCONMEBOL (4)\nAFC (0)\nCAF (1)\nOFC (1)\nPremios e reco\u00f1ecementos.\nGoleadores.\nCon dez goles, Grzegorz Lato foi o m\u00e1ximo goleador do torneo. En total, foron marcados 97 goles por 53 xogadores, sendo tres deles considerados en propia meta.\nClasificaci\u00f3n retrospectiva.\nEn 1986, a FIFA publicou un informe no que fac\u00eda unha clasificaci\u00f3n das selecci\u00f3ns en cada Copa do Mundo. A clasificaci\u00f3n de 1974 foi a seguinte:"}
{"id": "153947", "revid": "88628", "url": "https://gl.wikipedia.org/wiki?curid=153947", "title": "Estadio Carlos Tartiere (2000)", "text": "O Estadio Carlos Tartiere, de nome id\u00e9ntico ao antigo, \u00e9 un estadio de f\u00fatbol da cidade asturiana de Oviedo, en Espa\u00f1a. Nel xoga os seus partidos como local o Real Oviedo dende 2000 e o campo recibe este nome polo primeiro presidente do club, Carlos Tartiere. Popularmente \u00e9 co\u00f1ecido como \"La Formigonada\" en referencia ao extenso uso do formig\u00f3n nas fachadas e nas estruturas, as\u00ed como en xeral ao predominio da cor gris no estadio.\nTen capacidade para 30.500 espectadores, todos eles sentados. Ademais conta cun palco de honra e m\u00e1is de 200 asentos VIP. O estadio est\u00e1 cualificado con catro estrelas pola UEFA.\nHistoria.\nFoi inaugurado oficialmente o 20 de setembro de 2000 cun partido amigable entre o Oviedo e o Partizan de Belgrado, a\u00ednda que o d\u00eda 17 xa se fixera de forma oficiosa nun partido de liga de Primeira Divisi\u00f3n entre o Oviedo e a UD Las Palmas. O primeiro gol neste estadio marcouno o xogador da UD Las Palmas, Robert Jarni, de penalti."}
{"id": "153948", "revid": "98629", "url": "https://gl.wikipedia.org/wiki?curid=153948", "title": "Mundial de F\u00fatbol de 1978", "text": "A Copa Mundial da FIFA 1978 foi a edici\u00f3n n\u00famero once do Campionato Mundial de f\u00fatbol de selecci\u00f3ns, a competici\u00f3n m\u00e1is importante deste deporte. O torneo, organizado pola Arxentina, disputouse no mes de xu\u00f1o de 1978, entre os d\u00edas 1 e 25. A campioa foi a selecci\u00f3n anfitrioa, que bateu por 1 a 3 aos Pa\u00edses Baixos na final, conseguindo as\u00ed o seu primeiro t\u00edtulo.\nSedes.\nEn 1972 preseleccion\u00e1ronse oito subsedes, que resultaron ser as que se constitu\u00edron en sedes en 1978, ademais de La Plata e Tucum\u00e1n, que foron rexeitadas. A cidade de La Plata prometera un \"estadio \u00fanico\", pero para 1974 a s\u00faa candidatura foi descartada por liortas internas; de feito, o \"Estadio Ciudad de La Plata\" non se rematou ata 2003. No caso de Tucum\u00e1n, promet\u00e9rase un ambicioso estadio de 70.000 espectadores en Horco Molle, de formas similares ao actual estadio do Racing Club de Avellaneda, co teito inclu\u00eddo; en 1974, a subsede de Tucum\u00e1n foi \"conxelada\" e en 1975 descartouse definitivamente, por mor da intensidade das acci\u00f3ns da guerrilla e dos grupos armados na provincia.\nFinalmente, as cidades elixidas para xogar os partidos do Mundial foron: Buenos Aires, Rosario, C\u00f3rdoba, Mar del Plata e Mendoza. Para isto investiuse en mellorar a infraestrutura dos estadios existentes e na construci\u00f3n de tres nvos estadios consonte as esixencias da FIFA. Remodel\u00e1ronse o Monumental e o Jos\u00e9 Amalfitani en Buenos Aires, e o Gigante de Arroyito en Rosario.\u200b Constru\u00edronse os estadios Chateau Carreras (posteriormente rebautizado Mario Alberto Kempes), Ciudad de Mendoza e Jos\u00e9 Mar\u00eda Minella.\nEquipos participantes.\nPara fase final do torneo clasific\u00e1ronse 16 das 103 selecci\u00f3ns que participaron na etapa clasificatoria: tres pola Conmebol (contando a Arxentina, que se clasificou directamente por ser o anfitri\u00f3n), nove pola UEFA, un pola CAF, un pola CONCACAF e un pola AFC e a OFC. Destes 16, dous eran debutantes na competici\u00f3n: Ir\u00e1n e Tunisia.\nSorteo e grupos.\nO 14 de xaneiro de 1978 realizouse o sorteo no Centro Cultural General San Mart\u00edn. Para isto determin\u00e1ronse catro cabezas de serie (as selecci\u00f3ns da Arxentina, Brasil, Alema\u00f1a Federal e os Pa\u00edses Baixos) para se distribu\u00edr en catro grupos:\u200b Arxentina no grupo 1, Alema\u00f1a Federal no grupo 2, Brasil no grupo 3 e os Pa\u00edses Baixos no 4.\u200b "}
{"id": "153950", "revid": "98629", "url": "https://gl.wikipedia.org/wiki?curid=153950", "title": "Carlos Mouri\u00f1o", "text": "Manuel Carlos Mouri\u00f1o Atanes m\u00e1is co\u00f1ecido como Carlos Mouri\u00f1o, nado en Vigo o 4 de marzo de 1943, \u00e9 un empresario galego, presidente do grupo corporativo GES e actual presidente do Celta de Vigo dende o 2006.\nTraxectoria.\nCarreira empresarial e pol\u00edtica.\nComezou os seus estudos no colexio Salesianos de Vigo. Mentres cursaba os seus estudos de secundaria traballou de auxiliar administrativo na axencia de viaxes Amado, e m\u00e1is tarde en Lage e C\u00eda, unha empresa de recambios para o autom\u00f3bil. Ao acabar os seus estudos mudouse a Madrid, onde traballou como xefe de administraci\u00f3n na factor\u00eda de pezas met\u00e1licas Riomi\u00f1o, e m\u00e1is tarde de director xeral en Nautr\u00f3nica S.A., empresa estadounidense de equipamentos mar\u00edtimos.\nEn 1978, tras a crise econ\u00f3mica de Nautr\u00f3nica S.A., Carlos Mouri\u00f1o decide emigrar a M\u00e9xico para traballar nunha cadea hostaleira do seu sogro. Movido polo \u00e9xito das empresas do seu sogro decide fundar a s\u00faa primeira compa\u00f1\u00eda, Ivancar, dedicada \u00e1 fabricaci\u00f3n de tapetes para autom\u00f3biles. Tam\u00e9n funda unha empresa de reciclaxe de papel.\nXa en 1985, o seu grande \u00e9xito empresarial l\u00e9valle \u00e1 compra dunha cadea de gasolineiras en Campeche, o Grupo Energetico do Sueste; que se expande a outras 4 provincias de M\u00e9xico, ata chegar a un total de 35 gasolineiras.\nEn 1990 comprou un paquete de acci\u00f3ns de Banco Uni\u00f3n por un mill\u00f3n de pesos, os cales perdeu tras o esc\u00e1ndalo de fraude bancaria dese banco.\nNa actualidade participa en moitas outras empresas, xa sexa como presidente en G\u00e1ndara Censa, Inverhismex e Construci\u00f3ns Exisa; como conselleiro bancario de Banamex, Inverlat e Banca Serfin, ou como investidor en empresas de alimentos tan co\u00f1ecidas como Burger King ou Benedetti's Pizzas.\nCelta de Vigo.\nPrimeiro ano (2006).\nO 16 de xu\u00f1o de 2006 chegou a\u00ednda acordo co ent\u00f3n presidente do Celta, Horacio G\u00f3mez Ara\u00fajo para comprar as s\u00faas acci\u00f3ns e facerse as\u00ed m\u00e1ximo accionista do consello de Administraci\u00f3n e dono do Real Club Celta de Vigo.\nMouri\u00f1o tomaba o Celta no ver\u00e1n, tras clasificarse o ano anterior para disputar a UEFA. Entend\u00edase que o equipo estivera por riba das s\u00faas posibilidades e xa que logo non se esperaba repetir aquela xesta. Pero as cousas foron moito peor do que se esperaba, xa que tras unha serie de resultados irregulares, e tras a destituci\u00f3n de Fernando V\u00e1zquez como adestrador e a posterior contrataci\u00f3n de Hristo Stoichkov, o equipo ocupaba praza de descenso a falta dunhas xornadas para acabar a tempada. O equipo non foi capaz de manter a categor\u00eda a pesar de ga\u00f1ar os seus tres \u00faltimos encontros, e descendeu \u00e1 Segunda divisi\u00f3n. Inici\u00e1base as\u00ed un gran aluvi\u00f3n de cr\u00edticas cara a Carlos Mouri\u00f1o en particular.\nEtapa en Segunda Divisi\u00f3n.\nO ver\u00e1n de 2007 trouxo moitos cambios tanto no persoal como na dilecci\u00f3n do equipo celeste. Ademais das vendas de xogadores como Fernando Baiano, \u00c1ngel ou Nen\u00e9, foi de gran repercusi\u00f3n a non renovaci\u00f3n de contrato de Gustavo L\u00f3pez, xogador m\u00e1is valorado do persoal do ano pasado, e \u00eddolo da afecci\u00f3n. E iso, xunto coa rescisi\u00f3n de contrato de moitos traballadores do club, contribu\u00edu m\u00e1is a diminu\u00edr o apoio e a masa social do club, que entend\u00edan que non se estaban a facer as cousas ben e verqueron as s\u00faas cr\u00edticas sobre Carlos Mouri\u00f1o. M\u00e1is tarde comprendeuse a non renovaci\u00f3n de Gustavo L\u00f3pez debido \u00e1 crise econ\u00f3mica que atravesaba o club, e as altas pretensi\u00f3ns salariais do xogador, que se negou a manter o salario do ano anterior ao descenso.\nO proxecto confiado a Hristo Stoichkov non funcionou, e o club acabou a tempada a 2 puntos do descenso a Segunda Divisi\u00f3n B, con 3 cambios de adestrador na mesma tempada.\nA tempada seguinte, segu\u00edase buscando o asalto \u00e1 Primeira Divisi\u00f3n cun proxecto totalmente distinto, e as\u00ed poder recuperar \u00e1 afecci\u00f3n que abandonara ao equipo. Con palabras do propio Carlos Mouri\u00f1o busc\u00e1base ser o equipo de Galicia, e por iso formouse un persoal formado por un gran n\u00famero de xogadores galegos. Ademais, contratou \u00e1 s\u00faa filla Mari\u00e1n como directora de Mercadotecnia do equipo celeste.\nO 4 de novembro de 2008 sofre un duro pau tras o falecemento do seu fillo Juan Camilo nun accidente de avioneta, \u00e1 idade de 37 anos.\nNo plano deportivo, a tempada non foi moi positiva, terminando a 2 postos do descenso. No aspecto econ\u00f3mico, o 10 de xu\u00f1o de 2008 anunci\u00e1base que o equipo se acoller\u00eda \u00e1 Lei Concursal, debido \u00e1 grave situaci\u00f3n econ\u00f3mica e \u00e1 presi\u00f3n dos acredores.\nIn\u00edciase as\u00ed unha recuperaci\u00f3n econ\u00f3mica nun club moi maltreito, e a reconciliaci\u00f3n de Carlos Mouri\u00f1o coa afecci\u00f3n. Debido \u00e1 boa xesti\u00f3n econ\u00f3mica, e a acci\u00f3ns como a inxecci\u00f3n de sete mill\u00f3ns de euros para sufragar as d\u00e9bedas do club Mouri\u00f1o g\u00e1\u00f1ase o apoio da afecci\u00f3n, e \u00e9 reco\u00f1ecido por moitos como o \"Salvador do Celta\".\nCarlos Mouri\u00f1o tomou certas medidas impopulares que lle fixeron perder confianza entre a afecci\u00f3n, como a venda do canteir\u00e1n Joselu ao Real Madrid por s\u00f3 un mill\u00f3n e medio de euros, xa que se lle v\u00eda como un xogador cunha gran proxecci\u00f3n e polo que se poder\u00eda sacar m\u00e1is di\u00f1eiro nun futuro. O ent\u00f3n t\u00e9cnico do Celta de Vigo, Eusebio Sacrist\u00e1n defendeu a Carlos Mouri\u00f1o en rolda de prensa aclarando que era necesaria a venda do canteir\u00e1n para a viabilidade econ\u00f3mica do club. Finalmente, a decepcionante tempada do canteir\u00e1n converteu o seu traspaso nunha gran operaci\u00f3n do club celeste."}
{"id": "153952", "revid": "89787", "url": "https://gl.wikipedia.org/wiki?curid=153952", "title": "Mundial de F\u00fatbol de 1986", "text": "A Copa do Mundo da FIFA 1986 (en castel\u00e1n: \"Copa Mundial de F\u00fatbol M\u00e9xico '86\") foi a d\u00e9cimo terceira edici\u00f3n do Campionato Mundial de f\u00fatbol de selecci\u00f3ns, a competici\u00f3n m\u00e1is importante deste deporte. Vinte e catro equipos participaron nesta edici\u00f3n, organizada en M\u00e9xico entre o 31 de maio e o 29 de xu\u00f1o de 1986. Inicialmente o torneo \u00eda celebrarse en Colombia mais, debido principalmente a raz\u00f3ns econ\u00f3micas, o pa\u00eds suramericano renunciou, sendo escollido M\u00e9xico como nova sede e convert\u00e9ndose as\u00ed no primeiro pa\u00eds en organizar o mundial en m\u00e1is dunha ocasi\u00f3n.\nO campi\u00f3n do torneo foi a , a cal conseguiu o seu segundo t\u00edtulo ap\u00f3s o obtido en . O combinado arxentino conseguiu o t\u00edtulo ap\u00f3s venceren na final \u00e1 no Estadio Azteca de Cidade de M\u00e9xico por 3\u22122. O xogador m\u00e1is destacado da selecci\u00f3n arxentina e do torneo, foi Diego Armando Maradona. Son lembrados principalmente os seus dous goles na eliminatoria de cuartos de final ante : a \"man de Deus\", gol anotado coa man, e o votado como \"gol do s\u00e9culo\". Al\u00e9n deses dous goles, Maradona anotou outros tres e repartiu cinco asistencias ao seus compa\u00f1eiros. A asistencia total aos xogos do torneo foi de 2\u00a0394\u00a0031, o que fai unha media de 46\u00a0039 por partido.\nO fomrato de competici\u00f3n deste torneo mudou con respecto \u00e1 anterior edici\u00f3n de . Por un lado, os encontros da \u00faltima xornada da fase de grupos foron xogados \u00e1 mesma hora ap\u00f3s o acontecido no encontro entre a Alema\u00f1a Federal e Austria no que se pactou de antem\u00e1n un resultado que beneficiaba a ambos equipos. Por outro lado, en lugar de celebrarse d\u00faas fases de grupos, ap\u00f3a a primeira o resto do torneo foi xogado en formato de eliminatorias. As\u00ed, os dous primeiros de cada grupos, m\u00e1is os catro mellores terceiros, xogaron unha eliminatoria de dezaseis equipos a partido \u00fanico. Debutaron nesta edici\u00f3n as selecci\u00f3ns do , e .\nElecci\u00f3n da sede.\nEn xu\u00f1o de 1974, Colombia foi escollido como pa\u00eds organizador da Copa do Mundo de 1986, sendo as futuras sedes as cidades de Bogot\u00e1, Medell\u00edn, Cali, Pereira e Bucaramanga, as\u00ed como a posibilidade de inclu\u00edr tam\u00e9n Barranquilla. \nColombia aceptou acoller un torneo para dezaseis equipos, por\u00e9n, a FIFA permitiu a expansi\u00f3n do torneo a 24 no edici\u00f3n de en Espa\u00f1a, o cal dificultaba a loxistica da organizaci\u00f3n. O 25 de outubro de 1982, o Presidente de Colombia Belisario Betancur anunciu a cancelaci\u00f3n da organizaci\u00f3n do evento debido \u00e1 imposibilidade de cumprir os requisitos m\u00ednimos fixados polo Comit\u00e9 Executivo da FIFA. Esta renuncia foi confirmada pola o 5 de novembro dese mesmo ano. Para a elecci\u00f3n da nova sede houbo catro pa\u00edses candidatos: o Canad\u00e1, o Brasil, os Estados Unidos e M\u00e9xico. Con todo, o Brasil retirouse poco antes da designaci\u00f3n, o Canad\u00e1 non ti\u00f1a suficientes instalaci\u00f3ns futbol\u00edsticas e os Estados Unidos non ti\u00f1an moitos apoios, polo que preferiron prepararse para organizar unha mejor para a edici\u00f3n de . Ditos pa\u00edses decidiron ent\u00f3n apoiar a candidatura mexicana.\nAs\u00ed, M\u00e9xico foi escollida o 20 de maio de 1983 como sede do Mundial de 1986. Ap\u00f3s teren organizado a edici\u00f3n de , convert\u00e9ronse no primeiro en pa\u00eds en albergar d\u00faas edici\u00f3ns do torneo. Con todo, a realizaci\u00f3n do torneo no pa\u00eds norteamericano estivo en perigo ao terremoto de M\u00e9xico de 1985, o cal afectou principalmente \u00e1 Cidade de M\u00e9xico e aos seus estados veci\u00f1os a ma\u00f1\u00e1 do 19 de setembro. Este acontecemento provocou a morte de m\u00e1is de 10\u00a0000 persoas, as\u00ed como consider\u00e1beis dnos materiais, polo que o comit\u00e9 organizador chegou a pensar na suspensi\u00f3n do torneo. Por\u00e9n, os estadios designados como escenarios dos encontros, as\u00ed como as diferentes infraestruturas futbol\u00edsticas, non resultaron afectados, polo que se decidiu continuar coa organizaci\u00f3n do evento.\nClasificaci\u00f3n.\nLista de participantes.\nOs seguintes foron os vinte e catro equipos participantes nesta edici\u00f3n do torneo.\nSedes.\nOnce cidades acolleron esta edici\u00f3n do mundial. O Estadio Azteca de Cidade de M\u00e9xico foi o recinto con maior capacidade do torneo. Nel xog\u00e1ronse nove encontros, inclu\u00edndo a final, sendo as\u00ed o estadio m\u00e1is utilizado. Al\u00e9n dos nove encontros do Azteca, a Cidade de M\u00e9xico albergou en total trece encontros, xa que o Estadio Ol\u00edmpico Universitario acolleu outros catro encontros. Na \u00e1rea metropolitana da capital do pa\u00eds, concretamente en Nezahualcoyotl, xog\u00e1ronse outros tres encontros, polo que se pode dicir que a \u00e1rea da capital acolleu dezaseis encontros, practicamente un terzo de todos os partidos do mundial. A segunda cidade m\u00e1is grande de M\u00e9xico, Guadalaxara, acolleu un total de dez encontros, sete no Estadio Jalisco e tres no Estadio Tres de Marzo de Zapopan. Por outra banda, Monterrey acolleu oito, catro no Estadio Tecnol\u00f3gico e outros catro no Estadio Universitario de San Nicol\u00e1s de los Garza. Finalmente, o Estadio Cuauht\u00e9moc de Puebla acolleu cinco encontros.\nFase de grupos.\nMellores terceiros.\nAs catro mellores selecci\u00f3ns que finalizaron en terceiro lugar en cada un dos seis grupos clasific\u00e1ronse para a seguinte fase.\nPremios e reco\u00f1ecementos.\nGoleadores.\nGary Lineker recibiu a Bota de Ouro ao anotar seis goles. En total, foron marcados 132 goles por 82 xogadores, sendo dous deles considerados en propia meta.\nPremios.\nOs seguintes son os premios outogados pola FIFA aos futbolistas m\u00e1is destacados do torneo:\nClasificaci\u00f3n retrospectiva.\nDespois do torneo, a FIFA publicou unha clasificaci\u00f3n de todos os equipos que competiron na fase final do mundial baseada no progreso da competici\u00f3n, os resultados golbais e a calidade do opo\u00f1ente."}
{"id": "153953", "revid": "98629", "url": "https://gl.wikipedia.org/wiki?curid=153953", "title": "Paco Herrera", "text": "Francisco \"Paco\" Herrera Lorenzo, nado en Barcelona o 2 de decembro de 1953, \u00e9 un exfutbolista e actual adestrador de f\u00fatbol catal\u00e1n. Xogou na demarcaci\u00f3n de centrocampista.\nTraxectoria.\nComo xogador.\nOs seus comezos como futbolista profesional xest\u00e1ronse no CF Damm, do barrio barcelon\u00e9s de Nou Barris, ao que lle seguiron 15 tempadas m\u00e1is como xogador de Primeira e Segunda Divisi\u00f3n no CE Sabadell, Sporting de Xix\u00f3n, Levante UD e CD Badajoz.\nComo adestrador.\nComezou dirixindo as categor\u00edas inferiores do CD Badajoz, co que ascendeu en 1992 a Segunda Divisi\u00f3n. Dous anos despois, xa compaxinaba o traballo da Secretar\u00eda T\u00e9cnica co de adestrador, e foi ent\u00f3n cando se trasladou ao CD Numancia, ao que regresou logo de adestrar ao Club Polideportivo M\u00e9rida, pero xa en Primeira Divisi\u00f3n.\nPosteriormente, encargouse do Albacete Balompi\u00e9, o Polideportivo Ejido e o Recreativo de Huelva, sempre obtendo bos postos na t\u00e1boa clasificatoria.\nDe a\u00ed, pasou a ser axudante de Rafa Ben\u00edtez no Liverpool FC, co que ga\u00f1ou a Liga de Campi\u00f3ns da UEFA, a Supercopa de Europa e a FA Cup. Foi ademais subcampi\u00f3n da Copa Intercontinental.\nTras permanecer dous anos no equipo ingl\u00e9s, asinou como director deportivo do RCD Espanyol (equipo para o que traballou durante 3 tempadas, chegando a disputar a final da Copa da UEFA).\nFinalmente, en febreiro de 2009 volveu \u00e1 s\u00faa tarefa como adestrador profesional, esta vez no CD Castell\u00f3n, deixando ao equipo no 6\u00ba lugar da t\u00e1boa clasificatoria.\nO 4 de febreiro de 2010 pasou a dirixir ao Villarreal B, en Segunda Divisi\u00f3n, despois do ascenso de Juan Carlos Garrido ao primeiro equipo substitu\u00edndo ao destitu\u00eddo Ernesto Valverde.\nTras unha boa campa\u00f1a, na que deixou ao Villarreal B en s\u00e9tima posici\u00f3n, o 20 de xu\u00f1o de 2010, ficha polo Real Club Celta de Vigo.\nTras d\u00faas moi boas tempadas en Vigo ao final das cales acadou o ascenso a Primeira Divisi\u00f3n foi destitu\u00eddo \u00e1 metade da tempada 2012/13 tras unha mala racha de resultados que levaron ao equipo a postos de descenso. Foi substitu\u00eddo por Abel Resino.\nEn marzo de 2014 relegado como adestrador do Real Zaragoza. O seu substituto foi V\u00edctor Mu\u00f1oz.\nO 19 de outubro de 2015 foi cesado como adestrador do UD Las Palmas, debido aos malos resultados. O seu substituto foi Quique Seti\u00e9n."}
{"id": "153959", "revid": "895", "url": "https://gl.wikipedia.org/wiki?curid=153959", "title": "Galatasaray-D\u00e9por", "text": ""}
{"id": "153988", "revid": "4419", "url": "https://gl.wikipedia.org/wiki?curid=153988", "title": "Voivodia da Baixa Silesia", "text": ""}
{"id": "153990", "revid": "5863", "url": "https://gl.wikipedia.org/wiki?curid=153990", "title": "Voivodato de Silesia", "text": "A Voivod\u00eda da Silesia (en polaco \"Wojew\u00f3dztwo \u015al\u0105skie\" ou abreviadamente \"\u015al\u0105sk\") \u00e9 un voivodato do sur da Polonia creada o 1 de xaneiro de 1999, mediante a fusi\u00f3n dos antiga provincias de Katowice, Cz\u0119stochowa e Bielsko-Bia\u0142a. Xeograficamente a meirande parte do seu territorio coincide coa rexi\u00f3n hist\u00f3rica da Alta Silesia (\"G\u00f3rny \u015al\u0105sk\"), da que toma o seu nome.\nXeograf\u00eda.\nO voivodato de Silesia ten fronteira coas rep\u00fablicas checa e eslovaca polo sur, e limita cos voivodatos de Opole (ao oeste), \u0141\u00f3d\u017a (polo norte), \u015awi\u0119tokrzyskie (ao nor-leste) e a Baixa Polonia (polo leste).\nA rexi\u00f3n incl\u00faa as terras altas da Silesia (\"Wy\u017cyna \u015al\u0105ska\") e as terras altas de Krakowsko-Cz\u0119stochowska (\"Jura Krakowsko-Cz\u0119stochowska\"), limitando ao sur cos montes Besquides (\"Beskid \u015al\u0105ski\" e \"Beskid \u017bywiecki\").\nA rexi\u00f3n administrativa corresp\u00f3ndese s\u00f3 parcialmente coa Silesia hist\u00f3rica, hoxe dividida entre a Rep\u00fablica Checa, Alema\u00f1a e as voivod\u00edas polacas de Opole e a Baixa Silesia. Doutra banda, o voivodato incl\u00fae terras coma Cz\u0119stochowa, Zawiercie, Myszk\u00f3w, Jaworzno, Sosnowiec, \u017bywiec, D\u0105browa G\u00f3rnicza, B\u0119dzin e parte de Bielsko-Bia\u0142a, que historicamente foran parte da Pequena Polonia).\nPoboaci\u00f3n.\nO voivodato conta coa maior densidade de poboaci\u00f3n da Polonia, 379 persoa por quil\u00f3metro cadrado, (a media nacional \u00e9 de 124), e sendo unha rexi\u00f3n moi industrializada arredor do 78% dos seus habitantes viven en cidades e vilas.\nCidades e vilas.\nNo voivodato est\u00e1n doce das 40 cidades m\u00e1is populosas da Polonia. A maiores outras 7 vilas te\u00f1en o status legal de \"distrito urbano\", e existen outras 52 que non acadan esa consideraci\u00f3n.Instituto de estat\u00edstica da Polonia\nDivisi\u00f3n administrativa.\nO Voivodato da Slesia est\u00e1 dividido en 36 distritos (\"Powiat\" en polaco), 19 rurais e 17 urbanos. Existen distritos que levan o nome destas cidades pero sen comprehendelas na s\u00faa xurisdici\u00f3n administrativa. Estes distritos est\u00e1 divididoas a s\u00faa vez en 167 circunscrici\u00f3ns (\"gmina\").\nA continuaci\u00f3n a lista de \"powiat\" en orde poboacional decrecente:\nEconom\u00eda.\nSilesia \u00e9 unha rexi\u00f3n eminentemente industrial, destacando a miner\u00eda: carb\u00f3n, chumbo, cinc, ferro e miner\u00e1is industriais expl\u00f3tanse na zona. Asociadas a estas explotaci\u00f3ns xurdiron empresas metal\u00farxicas (a maior da Polonia \"Huta Katowice\" est\u00e1 en D\u0105browa G\u00f3rnicza), enerx\u00e9ticas, qu\u00edmicas e de materias de construci\u00f3n, e posteriormente, tam\u00e9n outras de automoci\u00f3n e t\u00e9xtil. Hoxe destacan polo seu tama\u00f1o d\u00faas compa\u00f1\u00edas de sutomoci\u00f3n: Fiat Auto-Poland S.A. en Bielsko-Bia\u0142a e a GM Opel de Gliwice.\nA industrializaci\u00f3n da Silesia, unida \u00e1 chegada de empresas do exterior, fan da rexi\u00f3n unha das m\u00e1is ricas da Polonia, cun salaro medio de 3.800 z\u0142otychs/mes.\nTransporte.\nHai na rexi\u00f3n un aeroporto internacional Katowice International Airport (en Tarnowskie G\u00f3ry). A rede de estradas de ferro \u00e9 a m\u00e1is espesa do pa\u00eds. Existe tam\u00e9n unha autoestrada (\"Autostrada A4\") que comunica Katowice con Wroc\u0142aw, \u0141\u00f3d\u017a e Cracovia e que \u00e9 parte da rota europea \"E40\" (Calais - Dresden - Cracovia - K\u00ediv - Astrak\u00e1n. A rota \"E75\" (Escandinavia - Grecia) tam\u00e9n cruza a rexi\u00f3n, mais non coma autoestrada.\nA \"Linia Hutnicza Szerokotorowa\" (\"LHS\", ou \"li\u00f1a metal\u00farxica bitola larga\") \u00e9 unha li\u00f1a ferroviaria de ancho 1 520\u00a0mm (bitola sovi\u00e9tica), que une Polonia e Ucra\u00edna. Ten 400\u00a0km, partindo de S\u0142awk\u00f3w (na Silesia) at\u00e9 Hrubiesz\u00f3w (na fronteira)."}
{"id": "153991", "revid": "88215", "url": "https://gl.wikipedia.org/wiki?curid=153991", "title": "Mundial de F\u00fatbol de 1990", "text": "A Copa Mundial da FIFA 1990 (en italiano: \"Coppa del Mondo FIFA Italia '90\") foi a edici\u00f3n n\u00famero catorce do Campionato Mundial de f\u00fatbol de selecci\u00f3ns. O torneo, organizado por segunda vez en Italia, comezou o 8 de xu\u00f1o e rematou un mes despois, o 8 de xullo. Foi a segunda vez que un mesmo pa\u00eds organizaba o torneo despois de M\u00e9xico 1986. Participaron na rolda previa do campionatro 116 federaci\u00f3ns nacionais, as cales comezaron a xogar a fase previa en abril de 1988. Finalmente, vinte e d\u00faas selecci\u00f3ns conseguiron a clasificaci\u00f3n, as claes xogaron o torneo xunto coa anfitrioa e a actual campioa .\nA campioa do torneo foi a selecci\u00f3n da , a cal consegu\u00eda o seu terceiro t\u00edtulos ap\u00f3s vencer na final \u00e1 Arxentina por 1\u22120 no Stadio Olimpico de Roma. Esta final era unha repetici\u00f3n da final do anterior mundial de 1986, dalquela ga\u00f1ada polos arxentianos. A anfritiroa Italia e finalizaron e terceiro e cuarto lugar, respectivamente, despois de perder ambas nas semifinais na rolda de penaltis. Este torneo foi a \u00faltima participaci\u00f3n da selecci\u00f3n da Alema\u00f1a Federal na Copa do Mundo despois da unificaci\u00f3n do pa\u00eds coa Rep\u00fablica Democr\u00e1tica Alem\u00e1 uns meses m\u00e1is tarde, as\u00ed como de varios pa\u00edses do bloque do leste como a Uni\u00f3n Sovi\u00e9tica, Checoslovaquia e a Rep\u00fablica Federal Socialista de Iugoslavia. Neste torneo debutaron as selecci\u00f3ns de , e os . O bal\u00f3n oficial foi o Adidas Etrusco Unico."}
{"id": "153992", "revid": "88215", "url": "https://gl.wikipedia.org/wiki?curid=153992", "title": "Mundial de F\u00fatbol de 1994", "text": "A Copa do Mundo da FIFA 1994 (en ingl\u00e9s: \"World Cup USA '94\") foi a edici\u00f3n n\u00famero quince do Campionato Mundial de f\u00fatbol de selecci\u00f3ns, a competici\u00f3n m\u00e1is importante deste deporte. O torneo, organizado polos Estados Unidos, sendo esta a primeira vez que se celebraba f\u00f3ra de Europa e Suram\u00e9rica. Celebrouse entre o 17 de xu\u00f1o e o 17 de xullo en nove sedes distintas. O pa\u00eds norteamericano foi escollido como anfitri\u00f3n pola FIFA o 4 de xullo de 1988. A pesar da relativa falta de popularidade deste deporte no pa\u00eds, romp\u00e9ronse r\u00e9cords de asistencia nos estadios, cun total de 3.597.042 de espectadores cunha media de 69.174 por encontro. Este rexistro non foi superado at\u00e9 a edici\u00f3n de en Rusia, a pesar do incremento de 24 a 32 participanetes en .\nA vitoria no torneo foi para o ap\u00f3s vencer na final a no Rose Bowl de Pasadena. Tras a finalizaci\u00f3n do encontro con empate 0\u22120, esta foi a primeira final do mundial decidida con lanzamentos de penalti. Coa vitoria neste torneo, o Brasil foi a primeira selecci\u00f3n en acadar catro t\u00edtulos de campioa do mundo. Por outra banda, os debutantes nesta edici\u00f3n foron as selecci\u00f3ns de , , e , a cal entreba por primeira vez no torneo despois da disoluci\u00f3n da . Tam\u00e9n, por vez primeira desde , a unificada formou parte da competici\u00f3n.\nElecci\u00f3n da sede.\nTres pa\u00edses presetaron a s\u00faa candidatura para organizar o torneo: o Brasil, os Estados Unidos e Marrocos. Varios factores fixeron que a candidatura norteamericana fose a favorita para ser nomeada organizadora do torneo. O primeiro foi a r\u00e1pida preparaci\u00f3n que amosou o pa\u00eds para organizar a edici\u00f3n de tras a renuncia de Colombia, a\u00ednda que finalmente se escollera como sede M\u00e9xico. O segundo foi que a FIFA ti\u00f1a a esperanza de que a elecci\u00f3n aumentase a popularidade do f\u00fatbol no pa\u00eds. Finalmente, a inspecci\u00f3n dos estadios do Brasil demostrou que estes eran deficientes para a celebraci\u00f3n do torneo, mentres que a candidatura de Marrocos base\u00e1base na construci\u00f3n de nove novos estadios. A votaci\u00f3n para a elecci\u00f3n da sede foi celebrada en Z\u00faric o 4 de xullo de 1988. A votaci\u00f3n tan s\u00f3 foi dunha rolda debido a que a candidatura dos Estados Unidos recibiu finalmente m\u00e1is da metade dos votos. Chile tam\u00e9n presentara candidatura, mais retirouse antes da celebraci\u00f3n da votaci\u00f3n.\nClasificaci\u00f3n.\nO Mundial de 1994 tivo r\u00e9cord, naquela altura, de equipos participantes con 144 inscritos, entre os cales destacaban o ingreso dos novos estados formados a partir da desintegraci\u00f3n de pa\u00edses como Checoslovaquia, Iugoslavia, e a Uni\u00f3n Sovi\u00e9tica. Esta edici\u00f3n foi a primeira vez desde na que non participou ningunha das asociaci\u00f3ns do Reino Unido (, , e ). C\u00f3mpre destacar tam\u00e9n que esta edici\u00f3n supuxo o regreso a un Mundial de Alema\u00f1a como selecci\u00f3n \u00fanica, ap\u00f3s a disoluci\u00f3n da Rep\u00fablica Democr\u00e1tica Alem\u00e1 tras a ca\u00edda do Muro de Berl\u00edn o 9 de novembro de 1989.\nLista de participantes.\nAs seguintes foron as vinte e catro selecci\u00f3ns clasificadas para a fase final da Copa do Mundo. Entre par\u00e9ntese figura a clasificaci\u00f3n mundial da FIFA de cada equipo antes da celebraci\u00f3n do campionato.\nSedes.\nPara o campionato estabelec\u00e9ronse nove sedes ao longo do pa\u00eds, ocupando estadios utilizados principalmente para a pr\u00e1ctica do f\u00fatbol americano. Isto foi debido \u00e1 inexistencia de grandes estadios especializados en f\u00fatbol. A maior\u00eda destes estadios estaban situados nas proximidades das grandes cidades. Debido a que a nivel internacional estas \u00e1reas era pouco co\u00f1ecidas, o Comit\u00e9 Organizador chamou \u00e1s co nome da \u00e1rea metropolitana que os conti\u00f1a. As\u00ed, as sedes elixidas foron Boston, Chicago, Dallas, Detroit, Nova York, Orlando, Os \u00c1nxeles, San Francisco e a capital Washington. \nNo proceso foron descartadas outras sedes en grandes cidades como Atlanta, Denver, Filadelfia, Kansas City, Las Vegas, Miami, Minneapolis, Nova Orle\u00e1ns, Seattle e Tampa. Dentro das sedes escollidas, tam\u00e9n se tiveron que descartar varios estadios modernos como o Joe Robbie Stadium de Miami e o Candlestick Park de San Francisco por conflitos de calendario coa Major League Baseball. O estadio m\u00e1is utilizado foi o Rose Bowl de Pasadena (Os \u00c1nxeles), o cal albergou oito encontros, inclu\u00edda unha semifinal, o xogo polo terceiro lugar e a final. O Giants Stadium cerca de Nova York albergou sete, inclu\u00edndo a outra semifinal; Boston, San Francisco e Dallas seis; Chicago, Washington e Orlando cinco e, finalmente, Detroit catro. A sede de Detroit foi a \u00fanica que non acolleu ning\u00fan encontro da fase de eliminatorias.\nPremios e reco\u00f1ecementos.\nGoleadores.\nHristo Stoichkov e Oleg Salenko recibiron a Bota de Ouro ao anotar seis goles. En total, foron marcados 141 goles por 81 xogadores, sendo tan s\u00f3 un deles considerado en propia meta.\nEquipo das estrelas.\nA FIFA divulgou o equipo ideal do torneo, o cal foi escollido polos membros do Grupo de Estudos T\u00e9cnicos da FIFA.\nClasificaci\u00f3n retrospectiva.\nDespois do torneo, a FIFA publicou unha clasificaci\u00f3n de todos os equipos que competiron na fase final do mundial baseada no progreso da competici\u00f3n, os resultados golbais e a calidade do opo\u00f1ente."}
{"id": "153993", "revid": "131610", "url": "https://gl.wikipedia.org/wiki?curid=153993", "title": "Mundial de F\u00fatbol de 1998", "text": "A Copa Mundial da FIFA 1998 (en franc\u00e9s: \"Coupe du Monde - France 98\") foi a edici\u00f3n n\u00famero dezaseis do Campionato Mundial de f\u00fatbol de selecci\u00f3ns, a competici\u00f3n m\u00e1is importante deste deporte. O torneo, organizado por Francia, comezou o 10 de xu\u00f1o e rematou o 12 de xullo coa vitoria da selecci\u00f3n de Francia sobre Brasil, conseguindo o seu primeiro t\u00edtulo.\nElecci\u00f3n da sede.\nFrancia foi elixida o 2 de xullo de 1992 polo comit\u00e9 executivo da FIFA para ser a sede do Mundial de F\u00fatbol de 1998, durante unha reuni\u00f3n mantida en Z\u00fcrich, Su\u00edza. Superaron \u00e1 candidatura de Marrocos por 12 votos a 7. Su\u00edza retirouse do proceso de selecci\u00f3n xa que non puido reunir os requisitos da FIFA. Esta elecci\u00f3n converteu a Francia no terceiro pa\u00eds en albergar dous Mundiais de F\u00fatbol tras M\u00e9xico e Italia. A primeira vez que o Mundial se disputou en Francia foi no ano 1938.\nClasificaci\u00f3n.\nO sorteo de clasificaci\u00f3n para o Mundial de F\u00fatbol de 1998 tivo lugar o 12 de decembro de 1995 no Museo do Louvre de Par\u00eds. Como pa\u00eds organizador, Francia clasificouse directamente para o torneo, igual que o Brasil por ser o anterior campi\u00f3n. Nesta fase de clasificaci\u00f3n participaron 174 equipos de seis confederaci\u00f3ns diferentes, 24 m\u00e1is que a edici\u00f3n anterior. Catorce selecci\u00f3ns europeas (ademais de Francia como pa\u00eds organizador) clasific\u00e1ronse para o torneo. A CONMEBOL (Am\u00e9rica do Sur) e a CAF (\u00c1frica) tiveron cinco representantes no torneo, a AFC (Asia) tivo catro e a CONCACAF (Am\u00e9rica do Norte, Am\u00e9rica Central e o Caribe) tivo tres. A OFC (Ocean\u00eda) foi a \u00fanica que quedou sen representantes no Mundial de 1998.\nCatro pa\u00edses clasific\u00e1ronse por primeira vez para o torneo: Croacia, Xamaica, Xap\u00f3n e Sur\u00e1frica. O derradeiro equipo en clasificarse foi Ir\u00e1n, tras ga\u00f1ar a Australia no playoff entre a AFC e a OFC, o 29 de novembro de 1997.\nLista de participantes.\nAs seguintes 32 selecci\u00f3ns clasific\u00e1ronse para a fase final.\nCalendario.\nPara m\u00e1is informaci\u00f3n sobre cada encontro (ali\u00f1aci\u00f3ns, trocos, sanci\u00f3ns...) prema no resultado. Todos os horarios est\u00e1n en hora local."}
{"id": "153994", "revid": "98629", "url": "https://gl.wikipedia.org/wiki?curid=153994", "title": "Mundial de F\u00fatbol de 2002", "text": "A Copa Mundial da FIFA 2002 (en coreano: 2002 FIFA \uc6d4\ub4dc\ucef5 \ud55c\uad6d/\uc77c\ubcf8, en xapon\u00e9s: 2002 FIFA\u30ef\u30fc\u30eb\u30c9\u30ab\u30c3\u30d7 \u97d3\u56fd/\u65e5\u672c) foi a edici\u00f3n n\u00famero dezasete do Campionato Mundial de f\u00fatbol de selecci\u00f3ns, a competici\u00f3n m\u00e1is importante deste deporte. O torneo, organizado por primeira vez en Asia e tam\u00e9n por primeira vez de conxuntamente entre por dous pa\u00edses, a Rep\u00fablica de Corea e o Xap\u00f3n, comezou o 31 de maio e rematou o 30 de xu\u00f1o coa vitoria da selecci\u00f3n do Brasil sobre Alema\u00f1a, conseguindo as\u00ed o seu quinto t\u00edtulo.\nResultados.\nLenda: \nPrimeira fase.\n\"Os partidos dos grupos A, B, C e D tiveron lugar en Corea do Sur, mentres que os dos grupos E, F, G e H tiveron lugar en Xap\u00f3n.\""}
{"id": "153995", "revid": "17467", "url": "https://gl.wikipedia.org/wiki?curid=153995", "title": "Mundial de F\u00fatbol Corea e Xap\u00f3n 2002", "text": ""}
{"id": "153996", "revid": "19415", "url": "https://gl.wikipedia.org/wiki?curid=153996", "title": "OK Liga Prata", "text": "A Primeira Divisi\u00f3n Estatal \u00e9 a segunda liga en importancia do h\u00f3ckey a pat\u00edns do estado espa\u00f1ol logo da OK Liga. A primeira edici\u00f3n desta competici\u00f3n tivo lugar na tempada 1970-71, e o seu primeiro campi\u00f3n foi o CD Femsa.\nAscensos e descensos.\nActualmente esta liga a forman 16 equipos. Malia que na tempada 2009-10 s\u00f3 ascenderon dous equipos debido \u00e1 reduci\u00f3n de 16 equipos a 14 na OK Liga (nesta tempada foron catro os equipos descendidos da m\u00e1xima categor\u00eda) e descenderon os cinco \u00faltimos equipos para manter os 16 equipos na categor\u00eda de prata, partir da tempada 2010-11 os tres primeiros clasificados ascenden \u00e1 OK Liga, mentres que os tres \u00faltimos descenden \u00e1s divisi\u00f3ns nacionais."}
