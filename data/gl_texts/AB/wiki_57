{"id": "162804", "revid": "5863", "url": "https://gl.wikipedia.org/wiki?curid=162804", "title": "Literatura galesa", "text": "A literatura galesa \u00e9 a feita en gal\u00e9s (\"cymraeg\") no Pa\u00eds de Gales, naci\u00f3n que forma parte do Reino Unido da Gran Breta\u00f1a, ou nesa lingua feita por membros da di\u00e1spora galesa.\nHistoria.\nPrimeiras mostras:.\nOs \"cynfeirdd\" e a s\u00faa \"hengerdd\".\nCo\u00f1\u00e9cese con nome de \"cynfeirdd\" (primeiros bardos) os autores primeiros dos que temos noticia. A s\u00faa obra \u00e9 definida como a \"hengerdd\" (a poes\u00eda vella). En principio engloba s\u00f3 os autores do s\u00e9culo VI, pero hai certa tendencia a inclu\u00edr os bardos posteriores previos aos \"gogynfeirdd\", os do per\u00edodo do \"canu'r bwlch\" (s\u00e9culos VII-XI).\nOs testemu\u00f1os escritos m\u00e1is antigos en gal\u00e9s cons\u00e9rvanse no \"Codex Juvencus\", datado do s\u00e9culo X, e conservado na Universidade de Cambridge. Tam\u00e9n na \"Historia Brittonum\" de Nennio, datada do 800, se fala e danse nomes dos primeiros poetas galeses. As obras dos \"cynfeirdd\", primeiros poetas do per\u00edodo prenormando, ag\u00e1s d\u00faas ou tres pezas, sobreviviron grazas aos manuscritos dos s\u00e9culos XII-XIV:\nA\u00ednda que os datos son inseguros, \u00e9 certo que os poemas recollidos son m\u00e1is antigos que as copias. Mentres que o antigo brit\u00f3nico era unha lingua sint\u00e9tica, o novo gal\u00e9s, aparecido no s\u00e9culo VI, \u00e9 unha lingua anal\u00edtica. Nennio, disc\u00edpulo do bispo Elfodd de Bangor, afirma que os poetas Blwchfardd, Cian, Talhaern tad Awen, Taliesin e Neirin ou Aneirin, compuxeron poes\u00edas en gal\u00e9s na \u00e9poca do rei Ida (547-559), fillo de Eobba, primeiro rei de Bernicia.\nOs poetas do per\u00edodo, chamados bardos, eran aut\u00e9nticos mestres na versificaci\u00f3n fundamentada en aliteraci\u00f3n e a rima (dous ou tres versos sucesivos acabados na mesma s\u00edlaba). A maior parte das obras son odas heroicas ou lais, cantan as proezas guerreiras e a xenerosidade de Urien de Rheged (reino situado entre as actuais Wigtown e Kirkcudbright, na actual Escocia), e choraban a morte do seu fillo Owain. O \"Llyfr Aneirin\", composto por un poeta que viviu entre o 510 e o 570, cont\u00e9n o poema Y Gododdin, de 900 versos e con interpolaci\u00f3ns de \u00e9pocas posteriores; foi composto en c\u00fambrico, dialecto brit\u00e1nico pr\u00f3ximo ao gal\u00e9s, e conmemoraba a expedici\u00f3n por unha parte de 300 guerreiros comandados por Mynyddawg Mwynfawr de \"Caereidyn\" (onda a actual Edimburgo, Escocia), para capturar a fortaleza romana de \"Cataractonium\" ou \"Catraeth\" (hoxe Catterick, Yorkshire) aos sax\u00f3ns do reino de Deira. Tr\u00e1tase de poes\u00eda heroica con linguaxe directa e sinxela, de expresi\u00f3n vigorosa e coa rima interna de correspondencia conson\u00e1ntica, chamada \"cynghanedd\". Tam\u00e9n o consideran compositor alg\u00fans anos m\u00e1is tarde do poema \"Eglinion ac Misseld\". No referente a Taliesin, escribiu en x\u00e9nero heroico a Oda a Cynan Garwyn de Powys.\nCanu'r Bwlch.\nDos s\u00e9culos VIII ao X cons\u00e9rvanse poucos poemas soltos de autores como Morfran, Meugan, Arofan, bardo de Selyf ap Cynan, e Afan Ferddig, bardo de Cadwallon ap Cadfan, morto o 613 en Hexham loitando contra Oswald de Bernicia, e autor de \"Moliant Cadwallon\" (Eloxio a Cadwallon), a\u00ednda que outros estudosos o atrib\u00faen a Cynddylan ap Cyndrwyn (s. VII). Tam\u00e9n \u00e9 importante a obra an\u00f3nima \"Edmyg Dinbych\" (Elex\u00eda a Denbigh), do s\u00e9culo IX.\nComo autor m\u00e1is co\u00f1ecido daquela \u00e9poca ou cronista c\u00f3mpre destacar a Gildas mab Kaw. Compuxo en lat\u00edn \"De Excidio Britannie\" (talvez data do 540), onde describe as pelexas entre pictos, sax\u00f3ns e romanos, e aparece a frase \"Arturi regis totius maioris Britannie\", primeira referencia \u00e1 figura lendaria do rei Artur.\nTam\u00e9n destacaron como obras m\u00e1is tard\u00edas o \"Armes Prydein\" (\"A gran profec\u00eda de Britania\", 940) de cariz \u00e9pico, onde vaticina a uni\u00f3n dos galeses cos brit\u00e1nicos do Norte, Cornualla, Irlanda e Arm\u00f3rica para op\u00f3rense ao rei sax\u00f3n Aethelstan de Wessex; a \"Kanu y gwint\" (Canci\u00f3n do vento, s.X-XI); \"Hanes Taliesin\" (\"Historia de Taliesin\"), similar ao Armes\u2026, pero cont\u00e9n o famoso di\u00e1logo entre Myrddin (Merl\u00edn) e Taliesin; e \"Brut y Tywysogion\" (Cr\u00f3nica dos Pr\u00edncipes), grande cr\u00f3nica de Gales, recollida posteriormente polos monxes do C\u00edster. Estas obras ser\u00edan consideradas os m\u00e1is importantes en gal\u00e9s do per\u00edodo, e influ\u00edron na obra de cronistas posteriores como Geoffrey de Monmouth, Gautier Map e Gerard Le Cambrien, compiladores do ciclo art\u00farico en lat\u00edn ou franc\u00e9s na corte de Henrique II de Inglaterra.\nAs poes\u00edas de Llywarch Hen (s. VI) cheg\u00e1ronnos por d\u00faas sagas dun xograr de Powys do s\u00e9culo IX sobre Llywarch e Heledd, irm\u00e1 de Cynddylan ap Cyndrwyn, coa m\u00e9trica \"englyn\" embelecida pola aliteraci\u00f3n. Describe as loitas entre os reinos de Powys e Mercia, na que Llywarch perdeu 24 fillos. Ambas as d\u00faas son figuras dolorosas (\"diriad\") por un destino desafortunado (\"dedwydd\") e choran o orgullo perdido (\"traha\"). Outros fragmentos atopados da \u00e9poca son:\nTodas elas recollidas no \"Llyfr Du Caerfyrddin\" (Libro Negro de Caerfyrddin). Tam\u00e9n destacan os mitos de Myrddin Wyllt (Merl\u00edn o salvaxe), o salvaxe do bosque quen toleou ao ver unha batalla, o cal o far\u00e1 profeta. \nEn definitiva do per\u00edodo prenormando, entraron tam\u00e9n en temas b\u00edblicos ou lendas estranxeiras, como os de H\u00e9rcules, Alexandre ou o irland\u00e9s Corro\u00edn Mac Dairi. Tam\u00e9n se recolleron moitas sobre Avalon, o antigo Ed\u00e9n dos celtas, cuxo nome pode provir do gal\u00e9s \"Ynys Afalon\" (Illa das Maz\u00e1s) ou ben de \"Affallach\" (O reino dos mortos). Tam\u00e9n se cre que no s\u00e9culo VI se celebrou a primeira \"Eistedfodd\", festival de m\u00fasica e poes\u00eda, talvez reunido en Conway por Maelgwn, pero non est\u00e1 datada con certeza ata o s\u00e9culo IX.\nOs \"Gogynfeirdd\".\nEste per\u00edodo levar\u00e1 do 1100 ao 1350 aproximadamente, e tam\u00e9n foi chamado \"dos bardos dos pr\u00edncipes\" (\"beirdd y Tywysogion\" en gal\u00e9s). A consolidaci\u00f3n do reino de Gwynedd permitiu unha evoluci\u00f3n literaria en gal\u00e9s. Os bardos divid\u00edanse en graos segundo a aprendizaxe que seguiran. O m\u00e1is alto, ou \"pencerdd\" (cabeza de canci\u00f3n), cantaba na corte as proezas do seu se\u00f1or, dos santos e de deus, e ti\u00f1a prohibido cantar o amor ou a natureza. O \"bardd teulu\" cantaba \u00e1 familia do se\u00f1or, e pod\u00eda cantar o amor, a natureza e as mulleres. O m\u00e1is baixo, o \"cerddorion\" (trobador) dedic\u00e1base \u00e1 poes\u00eda obscena e sat\u00edrica, as\u00ed como \u00e1s historias orais \"cyfarwyddyd\", desenvolvidas e recollidas posteriormente nos \"Mabinogion\".\nEsta graduaci\u00f3n baseada no ensino persistiu, e durante o reinado de Henrique IV de Inglaterra, a Eistedfodd ou Trono dos Bardos daba certificados e encarg\u00e1base que os poetas dos chanzos m\u00e1is baixos non caesen na mendicidade. Por\u00e9n, iso provocou tam\u00e9n un conservadorismo ling\u00fc\u00edstico e literario, porque o arca\u00edsmo era considerada de bo gusto. Os bardos, asemade, adoitaban pertencer \u00e1 mesma familia, como o caso de Meilyr Brydydd, o seu fillo Gwalchmai ap Meilyr e o seu neto Meilyr ap Gwalchmai, todos eles na corte de Gwynedd en Aberffraw.\nOs principais poetas do per\u00edodo ser\u00edan Gwalchmai (fl. 1130-1180) autor da canci\u00f3n de primavera \"Gorhoffedd\" (Vangloria) e da s\u00e1tira contra os monxes \"Kynddelw\"; o seu fillo Meilyr ap Gwalchmai, autor de \"Arwyraim Owain\" (Exaltaci\u00f3n de Owain, 1137); Cynddelw Brydydd Mawr \"O gran poeta\", fl. 1155-1200) da corte de Powys; Owain Cyfeiliog (1140-1197) poeta e pr\u00edncipe de Powys, autor de \"Hirlas Owain\" (O corno bebedor gris de Owain); Hywel ab Owain (morto o 1170), pr\u00edncipe de Gwynedd, cantor do amor do pa\u00eds, cos x\u00e9neros \"marwnad\" (elex\u00eda) e \"moliant\" (eloxio); e Gruffudd ab yr Ynad Coch \"Fillo da Xustiza Vermella\"), quen escribiu en 1282 uns \"Marwnadau\" \u00e1 morte do rei Llywelyn ap Gruffudd.\nTam\u00e9n destacou o x\u00e9nero \"marwysgafn\" (Canci\u00f3n no leito de morte), de cariz relixioso, onde se confesan os pecados pola proximidade da morte, e outras proezas dos santos. Os \u00faltimos poetas, con todo, inclin\u00e1ronse polas novas rimas, como as \"awdlau\". Os m\u00e1is famosos ser\u00edan Gruffudd ap Maredudd ap Dafydd (fl. 1352-1382), Gruffydd ap Dafydd ap Tudur (fl. 1380), Casnodyn (fl. 1320-1340) e outros.\nNo referente \u00e1 prosa profana, no s\u00e9culo IX apareceron na igrexa de San Teilo as primeiras glosas de traduci\u00f3n latina ao gal\u00e9s, e do s\u00e9culo X data o fragmento chamado \"Computus\", parte dun libro de astronom\u00eda con moitos latinismos. Tam\u00e9n data do 1200 unha nova versi\u00f3n en gal\u00e9s das leis de Hywel Dda, no Libro Negro de Chirck. Os textos hist\u00f3ricos eran recollidos polos \"cyfarwyddiaid\", moi influ\u00eddos polos bardos, quen recitaban tam\u00e9n contos orais mesturando folclore, hero\u00edsmo, mitolox\u00eda e feitos hist\u00f3ricos. Os m\u00e1is importantes deles foron os Mabinogion, recollidos no \"Llyfr Gwyn Rhydderch\" (Libro Branco de Rydderch) e no \"Llyfr Coch Hergest\" (Libro Vermello de Hergest), e conte\u00f1en once historias como \"As catro p\u00f3las de Mabinogi\", \"Culhwch ac Olwen\" (1100), \"O so\u00f1o de Rhonabwy\" (s. XIII), \"Owain ac Luned\", \"Geraint ac Enid\", \"Peredur fab Efrawg\", \"Branwen uerch Lyr\", \"Math fab Mathonwy, Lludd ac Llevelys\" e \"O so\u00f1o de Macsen\", todas elas de cariz cabaleiresco e mostran as loitas entre os se\u00f1ores, matrimonios e vinganzas. Tam\u00e9n cont\u00e9n as \"Avellanau\" (Poema das maceiras, s.XIII), dedicado a Merl\u00edn.\nDe moitas destas historias evolucionar\u00eda posteriormente o ciclo art\u00farico. Tam\u00e9n se traduciron ao gal\u00e9s numerosas obras latinas, como \"Delw y Byd\" (\"Imago mundi\") de Honorio Augustoduniense, a \"Gwelediagaeth Bawl Abostol\" (Visi\u00f3n do ap\u00f3stolo Paulo), a traduci\u00f3n de Epicteto de Hier\u00e1polis \"Ystoria Adrian ac Ipotis\", a \"Cynghoreu Catwn\" (\"Disticha Catonis\") de Dionisio Cat\u00f3n, Y Bibyl Ynghymraec (\"Promptuarium Bibliae\"), a \"Hystoria Gryddyd ap Cynan\", a \"Ystoria Brenhined y Brytanyeit\", traduci\u00f3n da \"Historia Regum Brittaniae\" (1136) de Geoffrey de Monmouth, que serviu de base hist\u00f3rica ao mito art\u00farico, \"Ystoriaeu Seint Greal\" (O santo Graal) e \"Saith Doethion Rufein\" (Historia de Perceval). Tam\u00e9n se atoparon versi\u00f3ns do \"Cantar de Rold\u00e1n\" e de diversos libros de leis.\nOs bardos dos nobres ou \"cywyddwyr\".\nO per\u00edodo do 1350 ao 1450, con todo, \u00e9 o considerado como \u00e1 Idade de ouro dos \"cywyddau\". Despois da conquista anglonormanda, a\u00ednda eran importantes nas cortes de Gwynedd e Powys os \"uchelwyr\" (arist\u00f3cratas), quen subvencionaban os bardos, a pesar de que minguar\u00eda o prestixio tanto dos \"pencerdd\" como do \"bardd teulu\". Ademais, no sur morreu a vella canci\u00f3n e s\u00f3 se manter\u00eda a tradici\u00f3n oral. O gran poeta desta \u00e9poca foi Dafydd ap Gwilym (1340-1370), autor dunha poes\u00eda descritiva dos costumes da \u00e9poca e considerada como contempor\u00e1nea de Geoffrey Chaucer. Tam\u00e9n compuxo 101 poemas dedicados \u00e1 loura Morudd, con forte influencia provenzal. Consid\u00e9rano disc\u00edpulo de Llywelyn e Ifon Hael, e destacou en descartar os vellos arca\u00edsmos e adoptar novas formas como o \"cywydd\" e a \"traethawdl\" (copla de sete s\u00edlabas), as\u00ed como o \"llatai\" ou mensaxe amorosa inventada por Llywarch ap Llywelyn (\"Prydydd y Moch\", 1173-1220), e o \"dyfaliad\" ou poema descritivo.\nOutros poetas contempor\u00e1neos seus ser\u00edan Gruffudd ab Adda ap Dafydd (morto o 1344), Iolo Goch (1320-1398), Llywelyn Goch Ap Meurig Hen (fl. 1360-1390), coa elex\u00eda \"Marwnad Lleucu Llwyd\", Gruffudd Llwyd ap Dafydd (fl. 1380-1410), poeta oficial de Owain Glynd\u0175r, Rhys Goch Eryri (1365-1448), Llywelyn ab y Moel (morto o 1440), e sobre todo Si\u00f4n Cent (morto o 1430), quen compuxo numerosos \"cywyddau brud\" (Canci\u00f3ns semipo\u00e9ticas) e \"cywyddau'r Byd\" (Loas aos vellos tempos).\nPosteriormente, apareceron alg\u00fans autores de calidade inferior, como Dafydd Nanmor (1420-1490), Llywelyn y Glyn (1447-1486) e Guto'r Glyn (fl. 1440-1493). Outros mostraron certa conciencia nacional, como Maredudd ap Rhys (fl. 1430-1450), Hywel Swrdwal (fl. 1430-1460), Tudur Penllyn (fl. 1470), Dafydd Llwyd ap Llywelyn (1420-1500) e Hywel Cilan (1435-1470).\nS\u00e9culos XVI e XVII.\nOs sacerdotes preocupados pola lingua converteron e gal\u00e9s nun idioma literario moderno, e crearon tam\u00e9n unha lingua standard. Durante o per\u00edodo do 1450 ao 1650 os \"cywyddau\" acadaron unha nova Idade de Ouro, con poetas como Dafydd ab Edmwnd (fl. 1449-1500), disc\u00edpulo de Maredudd ap Rhys, e que o 1451-1453 fixo arranxos de arpa e voz para competici\u00f3ns po\u00e9ticas. Conseguiu que a \"Eistedfodd\" tradicional de Caerfyrddin cambiase a m\u00e9trica tradicional, e seguido polo seu sobri\u00f1o Tudur Aled (morto en 1526) e por Gutun Owain (fl. 1460-1500) reuniron un o 1523 en Caerwys (Y Fflynt), que se repetir\u00eda no 1568, moi ligado, con todo, ao sistema b\u00e1rdico antigo.\nTam\u00e9n conseguiron da ra\u00ed\u00f1a Isabel I de Inglaterra a creaci\u00f3n dunha Comisi\u00f3n de Vinte Nobres do Norte de Gales para redimir a Orde B\u00e1rdica dos poetas \"indesex\u00e1beis\" que daban mala fama \u00e1 poes\u00eda galesa en xeral. As\u00ed, o 20 de maio do 1594 doce deles convocaron unha Eistedfodd, pero non existe proba documental ningunha de que se celebrase.\nPor\u00e9n, na reforma protestante, o feito de que os Tudor fomentasen o ingl\u00e9s, e que os nobres galeses se establecesen na corte de Londres, destru\u00edron a cultura antiga e os seus v\u00ednculos coa lingua. A\u00ednda as\u00ed, iniciar\u00edase unha nova tradici\u00f3n popular na poes\u00eda galesa, comezada coa obra de Rhys Prichard (1579-1644) de Llanymddyfri, autor de \"Cannwyll y Cymry\" (A bufarda dos galeses, 1646) onde utiliza a m\u00e9trica inglesa, e as s\u00faas \"Penillion telyn\" (1676), composici\u00f3ns para recitar con arpa.\nOs \u00faltimos bardos ser\u00edan Sion Tudur (morto o 1602), quen satirizou a aristocracia, Edmwnd Prys (1544-1623), decano de Meirionnydd, e Wiliam Cynwal (morto o 1588), William Ll\u0177n (1535-1580), Si\u00f4n Phylip (1544-1620) e Simwnt Fychan (morto en 1606). Pero contra o 1550 iniciar\u00edase a prosa moderna en gal\u00e9s, conforme as normas do renacemento e a reforma protestante, cun vocabulario enriquecido por neoloxismos.\nNo referente \u00e1s obras inspiradas na reforma protestante, podemos destacar: \nPola s\u00faa banda, os cat\u00f3licos romanos atacaron o anglicanismo como algo importado de Inglaterra, e chamaron tam\u00e9n a preservar a antiga relixi\u00f3n. Entre a literatura cat\u00f3lica p\u00f3dese destacar:\nEste renacemento tam\u00e9n propiciou a aparici\u00f3n das primeiras gram\u00e1ticas galesas con criterio cient\u00edfico, a\u00ednda que manti\u00f1an fortes influencias b\u00e1rdicas, como:\nCoa chegada do puritanismo, paradoxalmente, chegou tam\u00e9n un importante estalido da literatura en lingua galesa do s\u00e9culo XVII. Os principais autores do per\u00edodo ser\u00edan:\nS\u00e9culo XVIII: restablecemento da \"Eisteddfod\".\nO s\u00e9culo XVIII comezou con poetas que segu\u00edan os metros e tem\u00e1tica do anterior per\u00edodo, como William Phylip (morto o 1669), Huw Morys (Pontymeibion) (1622-1709), quen deixou de utilizar o verso libre e se decantou polo verso con cadencia sil\u00e1bica, e Lewis Morris (Llywelyn Ddu o F\u00f4n) (1701-1765) autor de numerosas composici\u00f3ns para arpa, \"Penillion telyn\".\nA pegada do metodismo, con todo, notouse pronto na cultura galesa. O 1751 fundar\u00edase en Londres a Cymdeithas y Cymmrodorion ou \"Sociedade dos Cymmrodorion\", promovida polos membros da comunidade galesa de Londres, William Wynn (1709-1760), Edward Richard (1714-1777) e Evan Evans (Ieuan Fardd) (1731-1788), para traducir as obras dos bardos galeses, e se caracterizou polo neobardismo, o neodruidismo e a revalorizaci\u00f3n do pasado c\u00e9ltico. O 1771 esta sociedade pasou a chamarse \"Cymdeithas Gwyneddigion\", e desde o 1789 dedicouse a promover a recuperaci\u00f3n dos festivais b\u00e1rdicos, as \"Eisteddfodau\", con concursos de poes\u00edas onde se reproduc\u00edan os antigos metros. Un dos m\u00e1is asiduos foi o gran poeta gal\u00e9s Goronwy Owen (1723-1769), inspirado en Lewis Morris e os clasicistas ingleses, quen reintroduciu na literatura galesa as poes\u00edas \"awdl\" e \"cywydd\", creando escola. Con todo, como ti\u00f1a un talante aventureiro, emigrou a Am\u00e9rica (como moitos dos seus compatriotas) e morreu en Virxinia.\nPolo setembro do 1789 reuniuse en Bala unha renovada \"Eisteddfod\", patrocinado por Thomas Jones de Corwen, quen apelou ao patrocinio da \"Gwyneddigion\" para que sa\u00edse adiante. As\u00ed, o seguinte celebrar\u00edase o 1790 en Saint Asaph, e decidiuse que se celebrase a primeira semana de agosto seguindo un cerimonial dru\u00eddico inventado por Edward Williams - Iolo Morgannwg (1747-1826), poeta rom\u00e1ntico que tomou como modelo de lingua a \"Welsh grammar\" (1728) composta por Si\u00f4n Rhydderch. A \"Eisteddfod\" reun\u00edase baixo os auspicios da \"Gorsedd Beirdd Ynys Prydain\" (Trono dos Bardos da Illa de Britania), organizaci\u00f3n que se encargaba do patrocinio e respond\u00eda ao lema \"Y gwir yn eryn y byd\" (A verdade por riba de todo). Despois de que se reuniren en Llanrwst (1791) e Dinbych (1792), dec\u00eddese definitivamente que se re\u00fanen unha vez ao ano, as\u00ed como un festival de danza folcl\u00f3rica en Llangollen, no val de Dyfrdwy.\nDespois do \u00e9xito do que se celebrou en Caerfyrddin o 1819, tornarase a maior exhibici\u00f3n de folclore gal\u00e9s, mestura de festival, acontecemento patri\u00f3tico e recital de canci\u00f3ns e de poes\u00eda (recitar e compo\u00f1er) con acompa\u00f1amento de arpa, cantos, bailes e cerimonias dru\u00eddicas. Foi a primeira mostra de mantemento da independencia nacional, pero asemade desenvolveu alg\u00fans novos x\u00e9neros como a \"awdl\" (oda) grazas a poetas como Twm o\u2019r Nant, Dafydd Ddu Eryri e Gwallter Mechain. E o seu exemplo esporear\u00e1 a celebraci\u00f3n de festivais similares non s\u00f3 no resto do mundo celta (a Breta\u00f1a, Cornualla), sen\u00f3n tam\u00e9n no mundo latino (Occitania, Catalu\u00f1a e Galicia, e o Pa\u00eds Vasco vinculado a el).\nDesde o 1819 a \"Eisteddfod\" ser\u00e1 patrocinada pola Sociedade dos \"Cymmrodorion\", agora con sede en Dyfed, que integrar\u00eda definitivamente a \"Gorsedd\" como tribunal, a un tempo que os nobres e ricos iniciaban tam\u00e9n o seu mecenado. Desde o que se celebrou en Llangollen o 1858, comezou a tomar un talante nacionalista e reivindicativo, e desde o de Dinbych no 1860 decidiuse que se celebrase alternativamente cada ano nunha cidade do Norte de Gales e nunha cidade do Sur. Finalmente, no 1880 toma o nome de National Eisteddfod Association.\nGrazas a estas celebraci\u00f3ns, creouse unha nova escola literaria, con autores como Dewi Wyn o Eifion (1784-1841), Dafydd Ddu Eryri (1759 -1822), mestre e gram\u00e1tico autor de \"awdlau\", e Ebenezer Thomas (Eben Fardd) (1802-1863). Pero con eles a poes\u00eda cl\u00e1sica decaeu definitivamente. Formouse unha nova xeraci\u00f3n de versificadores libres influ\u00eddos polo metodismo, as\u00ed como a idea da \"cynghanedd\" ou solicitude de preservaci\u00f3n da cultura galesa, que aos poucos ser\u00e1 levada \u00e1 pr\u00e1ctica no terreo pol\u00edtico. Os principais autores ser\u00edan:\nos poetas metodistas:\nS\u00e9culo XIX.\nDurante a primeira metade do s\u00e9culo XIX produciuse un forte desenvolvemento cultural en lingua galesa. O 1814 editar\u00edase en Abertawe a revista semanal en gal\u00e9s Seren Gomer (Estrela de Gomer, baixo os auspicios da igrexa non conformista por Joseph Harris (Gomer), e manterase como mensual ata o 1920. Sobre o 1866 edit\u00e1banse en gal\u00e9s uns 120.000 exemplares en diversos semanais e mensuais, a pesar de que os burgueses promov\u00edan cada vez m\u00e1is o uso unicamente do ingl\u00e9s na vida p\u00fablica.\nD\u00faas figuras bastantes importantes do per\u00edodo ser\u00edan Thomas Price (Carnhuanawc) (1787-1848), capel\u00e1n de Cwm Du, quen colaborou co bret\u00f3n Jean-Fran\u00e7ois-Marie Le Gonidec na elaboraci\u00f3n do seu dicionario, o 1820 fundou unha escola totalmente en gal\u00e9s e o 1838 organizou unha recepci\u00f3n aos poetas bret\u00f3ns na \"Eisteddfod\" galesa; tam\u00e9n foi autor do tratado hist\u00f3rico Hanes Cymru a chenedl y Cymry (Historia de Gales e da naci\u00f3n galesa, 1836-1842), de cariz bastante nacionalista. E William Owen Pughe (Idrison) (1759-1835), fundador do diario pola lingua Y Greal e autor dun importante \"Geriadur cenhedlaethol Cymraeg ac Saesnog\" (Dicionario ingl\u00e9s gal\u00e9s-ingl\u00e9s, 1803, reeditado o 1832), e doutros como a \"Cadwediogaeth yr iaith gymraeg\" (Gram\u00e1tica da lingua galesa, 1808). Tam\u00e9n destacaron John Robert Pryse (Golydddan) (1840-1862), fillo de Robert John Pryse (1807-1889), autor dunha \"Hanes Llenyddiaeth Gymreig\" (Historia da literatura galesa).\nO movemento gal\u00e9s recibiu un forte impulso cando o 1843 o metodista Thomas Gee (1815-1898) fundou \u00e1 revista Y Faner (A bandeira), a m\u00e1is antiga que a\u00ednda se publica en gal\u00e9s, desde onde comezaron as reivindicaci\u00f3ns de autogoberno a un tempo que fac\u00eda novas edici\u00f3ns dos \"Mabinogion\" e das \"Henchwedlau\" (Vellas historias). Desde o 1854, ademais, Gee promoveu \"Y Gwyddoniadur Cymreig\" (A Enciclopedia Galesa), que non s\u00f3 foi unha publicaci\u00f3n, sen\u00f3n tam\u00e9n un movemento no que se ampararon a maior parte de autores en lingua galesa daquel momento. O 1876 patrocinar\u00eda a fundaci\u00f3n da \"Eisteddfod Genedlaethol\" para organizar os concursos po\u00e9ticos, e o 1879 publicaron por encargo da Enciclopedia Galesa a \"Hanes y Brytaniaid a'r Cymry\" (Historia dos Brit\u00e1nicos e dos Galeses). \nEntre eles destacar\u00edan autores como:\nTam\u00e9n ser\u00edan importantes William Thomas (Islwyn) (1832-1878), autor do poema \"Y storm\" (A tormenta).\nTam\u00e9n ser\u00edan importantes as revistas e os cr\u00edticos literarios. Durante estes anos destacaron a culta \"Y Traethodydd\" (O Ensa\u00edsta) e a popular \"Geiniogweth\", \u00e1mbalas d\u00faas fundadas polos cr\u00edticos literarios William Rees (Gwilym Hiraethog) (1802-1883), autor de \"Aelwyd F'ewythr Robert\" (O fogar do t\u00edo Robert, 1852); Samuel Roberts (1800-1885), tam\u00e9n ensa\u00edsta e Lewis Edwards (1809-1887).\nS\u00e9culo XX.\nEntre finais do s\u00e9culo XIX e comezos do s\u00e9culo XX destacaron alg\u00fans autores bastantes ligados ao desenvolvemento da nova Universidade de Gales. Tr\u00e1tase de:\nDo 1922 ao 1951 editouse a revista literaria \"Y Llenor\" (O literato), completada co diario \"Barddas\" (Bardismo) e con \"Ysgrifau Beirniadol\" (Ensaios cr\u00edticos). Destacar\u00edan como autores:\nOutros autores destacados foron:\nDas etapas posteriores tam\u00e9n haber\u00e1 que destacar autores como:"}
{"id": "162808", "revid": "1131", "url": "https://gl.wikipedia.org/wiki?curid=162808", "title": "Galer\u00eda de imaxes de Tabeir\u00f3s, A Estrada", "text": "Santiago de Tabeir\u00f3s \u00e9 unha parroquia que se localiza no concello da Estrada."}
{"id": "162811", "revid": "1888", "url": "https://gl.wikipedia.org/wiki?curid=162811", "title": "Ancorados", "text": "O top\u00f3nimo Ancorados pode referirse a d\u00faas parroquias do concello da Estrada, na comarca de Tabeir\u00f3s - Terra de Montes:"}
{"id": "162814", "revid": "56817", "url": "https://gl.wikipedia.org/wiki?curid=162814", "title": "Enfoques", "text": "Enfoques foi un programa dos servizos informativos da Televisi\u00f3n de Galicia que se emitiu entre 1988 e 1991.\nDesenvolvemento.\nO programa estaba dedicado a reportaxes de temas de actualidade e de contido humano, as reportaxes eran tanto de produci\u00f3n propia e de canles e produtoras do resto de Espa\u00f1a e internacionais. Unha das s\u00faas reportaxes titulada \"A matanza nunha terra brava\" de Elvira Varela recibiu unha menci\u00f3n honor\u00edfica dos Premios de Prensa, Radio e Televisi\u00f3n do Ministerio de Cultura de Espa\u00f1a."}
{"id": "162821", "revid": "15490", "url": "https://gl.wikipedia.org/wiki?curid=162821", "title": "Tratado dos Pireneos", "text": "O Tratado dos Pireneos (ou Paz dos Pireneos) foi asinado polas coroas das monarqu\u00edas espa\u00f1ola e francesa o 7 de novembro do ano 1659, na Illa dos Fais\u00e1ns (sobre o r\u00edo Bidasoa, fronteirizo entre ambos os pa\u00edses), co que se puxo fin a un conflito iniciado no 1635, coa Guerra dos Trinta Anos.\nAntecedentes.\nFrancia entrou na Guerra dos Trinta Anos despois das vitorias espa\u00f1olas contra os rebeldes holandeses no 1620, e contra os suecos en N\u00f6rdlingen no 1634.\nNo ano 1640, Francia comezou a interferir na pol\u00edtica espa\u00f1ola, apoiando aos catal\u00e1ns sublevados durante a sublevaci\u00f3n de Catalu\u00f1a, ao tempo que Espa\u00f1a apoiaba a Revolta da Fronda de 1648.\nNas negociaci\u00f3ns da paz de Westfalia (1648) que puxeron fin a Guerra dos Trinta anos, Francia anexionou os territorios de Alsacia e Lorena, pechando o denominado Cami\u00f1o Espa\u00f1ol que un\u00eda as posesi\u00f3ns espa\u00f1olas en Italia e en Flandres a trav\u00e9s de Su\u00edza e o Franco Condado. Todo isto levou a unha guerra aberta entre Francia e Espa\u00f1a.\nOs efectos do tratado.\nDespois de 10 anos de guerra, Francia (aliada con Inglaterra) derrota as tropas espa\u00f1olas na batalla das Dunas, no 1658.\nA paz asinouse un ano despois na Illa dos Fais\u00e1ns, asinando Lu\u00eds de Haro, representando ao rei de Espa\u00f1a Filipe IV, e o cardeal Mazarino, en representaci\u00f3n do rei de Francia Lu\u00eds XIV.\nNa fronteira do norte, Francia obtivo o condado de Artois e unha serie de prazas fortes en Flandres, Hainaut e Luxemburgo.\nOs franceses devolven a Espa\u00f1a o Charolais (no Franco Condado) e as conquistas de Italia.\nNo sur, na fronteira catal\u00e1, concertouse a cesi\u00f3n a Francia do Rosell\u00f3n, o Conflent, o Vallespir e unha parte da Cerda\u00f1a, territorios todos eles situados na vertente setentrional dos Pireneos e que os soldados franceses ocuparan para apoiar aos sublevados catal\u00e1ns. A fronteira con Espa\u00f1a fixarase dende ent\u00f3n seguindo os Pireneos, excepto o pequeno enclave de Llivia.\nO tratado tam\u00e9n prev\u00eda a voda entre Lu\u00eds XIV de Francia e Mar\u00eda Tareixa de Espa\u00f1a, filla de Filipe IV de Espa\u00f1a, cuxo dote se fixou en medio mill\u00f3n de escudos de ouro, a cambio de renunciar aos seus dereitos sucesorios ao trono de Espa\u00f1a. Pero esta compensaci\u00f3n xamais chegou a pagarse, o que lle valeu de escusa a Lu\u00eds XIV para anular o tratado e reiniciar as hostilidades, sendo un dos factores que levar\u00e1n \u00e1 Guerra de Sucesi\u00f3n Espa\u00f1ola no ano 1702.\nA paz dos Pireneos completouse un ano despois co tratado de Llivia (1660) no que se acordou o paso de 33 pobos e lugares do val de Querol \u00e1 soberan\u00eda francesa, quedando as\u00ed baixo control espa\u00f1ol o enclave de Llivia. Deste xeito, fixouse dunha forma m\u00e1is precisa a divisi\u00f3n da Cerda\u00f1a entre Espa\u00f1a e Francia.\nConsecuencias para Catalu\u00f1a.\nNo tratado inclu\u00eduse un indulto xeral e a restituci\u00f3n dos bens a t\u00f3dolos perseguidos durante os anos da sublevaci\u00f3n catal\u00e1 (1640-1659). No lado franc\u00e9s, o compromiso inclu\u00eda manter a vixencia dos \"Usatges de Barcelona\" e as s\u00faas instituci\u00f3ns ao norte dos Pireneos, con sede en Perpi\u00f1\u00e1n, pero esta parte non foi respectada por Lu\u00eds XIV. Un ano despois (1660 os \"Usatges\" foron derrogados, o que significou a abolici\u00f3n das instituci\u00f3ns propias en Catalu\u00f1a setentrional, as\u00ed coma a prohibici\u00f3n do emprego do catal\u00e1n no \u00e1mbito p\u00fablico e oficial.\nO real decreto do 2 de abril de 1700, con data de aplicaci\u00f3n do 1 de maio do mesmo ano prohibiu o uso da lingua catal\u00e1 en calquera tipo de actos oficiais, sendo o franc\u00e9s a \u00fanica lingua oficial e a \u00fanica empregada no ensino p\u00fablico.\nRecentemente, o estado franc\u00e9s modificou a s\u00faa constituci\u00f3n engadindo ao seu artigo 2 a frase \"la langue de la R\u00e9publique est le fran\u00e7ais\" (\"a lingua da rep\u00fablica \u00e9 o franc\u00e9s\"). Con este artigo, n\u00e9ganse subvenci\u00f3ns a movementos culturais ou c\u00edvicos cuxa lingua vehicular sexa o catal\u00e1n ou para rexeitar calquera tipo de presenza do catal\u00e1n na administraci\u00f3n entre outras linguas faladas no territorio franc\u00e9s.\nCada ano, o 7 de novembro, os catalanistas recordan estes feitos e se manifestan en Perpi\u00f1\u00e1n."}
{"id": "162823", "revid": "22570", "url": "https://gl.wikipedia.org/wiki?curid=162823", "title": "Ponte Buggianese", "text": "Ponte Buggianese \u00e9 un concello italiano da provincia de Pistoia, na rexi\u00f3n da Toscana. Ten 8.398 habitantes (en 2007) e est\u00e9ndese por unha \u00e1rea de 29\u00a0km\u00b2, cunha densidade de poboaci\u00f3n de 295,5 hab/km\u00b2. A altura media do concello \u00e9 de 18 metros.\nFai fronteira cos concellos de Buggiano, Chiesina Uzzanese, Fucecchio (FI), Larciano, Monsummano Terme, Montecatini Terme, Pieve a Nievole."}
{"id": "162824", "revid": "1888", "url": "https://gl.wikipedia.org/wiki?curid=162824", "title": "Estatuto dos 16", "text": ""}
{"id": "162828", "revid": "785", "url": "https://gl.wikipedia.org/wiki?curid=162828", "title": "Seinfeld", "text": "Seinfeld \u00e9 unha comedia de situaci\u00f3n estadounidense que se emitiu orixinalmente entre o 5 de xullo de 1989 e o 14 de maio de 1998 na NBC e que desde aquela se segue a emitir internacionalmente en moitas canles e nos Estados Unidos permanece en sindicaci\u00f3n. \nDesenvolvemento.\nCreaci\u00f3n de Larry David e Jerry Seinfeld, este \u00faltimo interpretando unha versi\u00f3n ficcionalizada de si propio. A acci\u00f3n transcorre fundamentalmente nun bloque de apartamentos en Manhattan, malia que se gravou nos \u00c1nxeles), no que ademais do protagonista est\u00e1n os seus tres amigos George Costanza, Elaine Benes e Cosmo Kramer. \"Seinfeld\" produciuna Castle Rock Entertainment, distrubu\u00edda en asociaci\u00f3n con Columbia Pictures Television e Columbia TriStar Television; Sony Pictures Television distrib\u00fae a serie desde 2002. Escrita principalmente por David e Seinfeld, participaron tam\u00e9n numerosos outros guionistas, Larry Charles, Peter Mehlman, Gregg Kavet, Andy Robin, Carol Leifer, David Mandel, Jeff Schaffer, Steve Koren, Jennifer Crittenden, Tom Gammill, Max Pross, Charlie Rubin, Alec Berg e Spike Feresten.\nA serie foi ben recibida pola cr\u00edtica, convert\u00e9ndose nun fen\u00f3meno cultural e social, liderando os \u00edndices Nielsen na sexta e novena tempadas, rematando entre as d\u00faas primeiras, xunto con \"ER\" cada ano entre 1994 e 1998. En 2002, a revista \"TV Guide\" proclamou a \"Seinfeld\" o mellor programa de televisi\u00f3n de t\u00f3dolos tempos."}
{"id": "162829", "revid": "92340", "url": "https://gl.wikipedia.org/wiki?curid=162829", "title": "Antonio Fern\u00e1ndez Alba", "text": "Antonio Fern\u00e1ndez Alba, nado en Salamanca o 17 de decembro de 1927, \u00e9 un arquitecto espa\u00f1ol.\nTraxectoria.\nAntonio Fern\u00e1ndez Alba naceu en 1927 en Salamanca e d\u00faas d\u00e9cadas despois trasladouse a Madrid. Na Escola T\u00e9cnica Superior de Arquitectura de Madrid obtivo o t\u00edtulo de arquitecto en 1957 e o grao de doutor en 1963. Foi profesor da mesma escola e catedr\u00e1tico de Elementos de Composici\u00f3n dende 1970. Durante a s\u00faa etapa universitaria foi membro do \"Grupo El Paso\". \u00d3 longo da s\u00faa traxectoria profesional ocupou numerosos cargos como:"}
{"id": "162836", "revid": "25871", "url": "https://gl.wikipedia.org/wiki?curid=162836", "title": "Diego Berm\u00fadez", "text": "Diego Andr\u00e9s Berm\u00fadez Penabad, m\u00e1is co\u00f1ecido como Berm\u00fadez, nado nas Pontes de Garc\u00eda Rodr\u00edguez o 19 de xu\u00f1o de 1982, \u00e9 un futbolista galego. Xoga de defensa e o seu actual equipo \u00e9 o C\u00e1diz CF da Segunda Divisi\u00f3n B Espa\u00f1ola.\nTraxectoria.\nFormado nas categor\u00eda inferiores do Celta de Vigo, \u00e9 fillo de Jos\u00e9 Antonio Berm\u00fadez, xogador do Calvo Sotelo, Perl\u00edo e Racing de Ferrol na d\u00e9cada de 1970. Berm\u00fadez xogou desde neno no Endesa As Pontes, onde foi campi\u00f3n de Liga e Copa de Ferrol en categor\u00eda alev\u00edn nos anos 1993 e 1994, en infant\u00eds en 1995 e 1996 e campi\u00f3n da Liga de Ferrol cadete en 1998.. Act\u00faa de lateral esquerdo e pasou polo Viveiro, Racing Vilalb\u00e9s, Compostela, Arteixo, M\u00f3stoles, Osasuna B e Legan\u00e9s, antes de chegar ao Alcorc\u00f3n, onde xoga actualmente. Neste equipo viviu a experiencia do 'Alcorconazo' ante o Real Madrid en Copa do Rei e o primeiro ascenso a Segunda da historia do club.."}
{"id": "162840", "revid": "55340", "url": "https://gl.wikipedia.org/wiki?curid=162840", "title": "Kirstie Alley", "text": "Kirsten Louise \"Kirstie\" Alley, nada Kirsten Louise Deal o 12 de xaneiro de 1951 en Wichita e finada o 5 de decembro de 2022, foi unha actriz estadounidense.\nTraxectoria.\nKirstie \u00e9 co\u00f1ecida pola s\u00faa interpretaci\u00f3n de Rebecca Howe na serie de televisi\u00f3n \"Cheers\" (1987\u20131993), pola que ga\u00f1ou un Emmy e un Globo de Ouro, tam\u00e9n salienta a interpretaci\u00f3n de Mollie Ubriacco na serie de filmes \"Mira quen fala\"."}
{"id": "162841", "revid": "22570", "url": "https://gl.wikipedia.org/wiki?curid=162841", "title": "Tratado de Llivia", "text": "O Tratado de Llivia foi firmado o 12 de novembro de 1660 entre Miquel de Salb\u00e0 i de Vallgornera, representante de Filipe IV de Espa\u00f1a e o bispo de Orange, en representaci\u00f3n de Lu\u00eds XIV de Francia, \u00e9 o tratado mediante o cal se detallan os 33 pobos do val de Querol que pasaban a formar parte de Francia. A \u00faltima hora permaneceu Llivia coma un enclave espa\u00f1ol dentro do novo territorio franc\u00e9s por ter o t\u00edtulo de vila e non de pobo, coa condici\u00f3n de que nunca fose fortificado.\nAs\u00ed, consolid\u00e1base a cesi\u00f3n da Cerda\u00f1a, que, por mor da resistencia, non se puido facer efectiva ata 1720.\nAnteriormente celebr\u00e1ranse en C\u00e9rete (Vallespir) unha conferencia de car\u00e1cter t\u00e9cnico para fixar os criterios do tratado."}
{"id": "162846", "revid": "25871", "url": "https://gl.wikipedia.org/wiki?curid=162846", "title": "Ricardo \u00c1lvarez Puig", "text": "Ricardo \u00c1lvarez Puig, m\u00e1is co\u00f1ecido como Richy, nado en Vigo o 11 de setembro de 1984, \u00e9 un futbolista galego. Xoga de defensa e o seu actual equipo \u00e9 desde o 2011 o Girona Futbol Club da Segunda Divisi\u00f3n Espa\u00f1ola malia non xogar desde xaneiro de 2012 por mor dunha lesi\u00f3n grave ."}
{"id": "162848", "revid": "29398", "url": "https://gl.wikipedia.org/wiki?curid=162848", "title": "Dani Carril", "text": "Daniel \"Dani\" Carril Freire, nado en Vigo o 28 de xullo de 1980, \u00e9 un futbolista galego. Xoga de defensa.\nTraxectoria.\n\u00c9 un xogador formado nas categor\u00edas inferiores do Celta de Vigo. Tras o seu paso polo filial do Celta, pasou a formar parte da Uni\u00f3n Sociedad Deportiva O Grove. Na tempada 2002/03 fichou polo Club R\u00e1pido de Bouzas, onde explotou como futbolista. En devandito club na tempada 2004/05 realizou unha gran campa\u00f1a, proclam\u00e1ndose campi\u00f3n do Grupo I de Terceira Divisi\u00f3n.\nNo ver\u00e1n de 2005 converteuse nun dos reforzos do CD Lugo, ent\u00f3n na Terceira Divisi\u00f3n. O equipo quedou subcampi\u00f3n do Grupo I e finalmente subiu de categor\u00eda tras a fase de ascenso a Segunda B. Ese ano foi convocado pola Selecci\u00f3n de f\u00fatbol de Galicia de afeccionados. Na s\u00faa terceira tempada como xogador do equipo lucense perdeuse o primeiro terzo da competici\u00f3n ao estar convalecente dunha operaci\u00f3n de pube, e tras a s\u00faa reaparici\u00f3n realizou unha tempada moi completa na que disputou 24 encontros e marcou 6 goles, quedando o Lugo a dous puntos da fase de ascenso a Segunda.\nTras finalizar a tempada 2007/08 foron moitos os equipos interesados no vigu\u00e9s, e o 26 de xu\u00f1o de 2008 anunciouse a s\u00faa fichaxe polo equipo alacantino do H\u00e9rcules CF, adestrado polo tam\u00e9n galego Juan Carlos Mandi\u00e1.\nS\u00f3 un ano logo de fichar polo H\u00e9rcules, acabou cambiando de equipo e asinou contrato co Levante UD, ent\u00f3n tam\u00e9n militando en Segunda Divisi\u00f3n, conseguindo a final de tempada o ansiado ascenso a Primeira Divisi\u00f3n co seu novo equipo. Con todo, tras o ascenso chegou a un acordo coa directiva para rescindir o seu contrato e as\u00ed sa\u00edr do club granota, a\u00ednda que lle restaba un ano de duraci\u00f3n. O 31 de xullo de 2010, o mesmo d\u00eda da s\u00faa liberaci\u00f3n contractual co club levantinista, confirmouse a s\u00faa fichaxe pola UD Las Palmas, club grancanario da Segunda Divisi\u00f3n.\nAo ano seguinte volver\u00eda cambiar de equipo fichando na tempada 2011-12 pola Ponferradina na Segunda Divisi\u00f3n B, a\u00ednda que unha grave lesi\u00f3n fixo que se perdera o final de Liga e a fase de promoci\u00f3n na que o equipo berciano logrou o ascenso a Segunda Divisi\u00f3n."}
{"id": "162850", "revid": "6103934", "url": "https://gl.wikipedia.org/wiki?curid=162850", "title": "Fernando Macedo", "text": "Fernando Macedo da Silva Rodilla, m\u00e1is co\u00f1ecido como Nano, nado na Coru\u00f1a o 20 de abril de 1982, \u00e9 un futbolista galego. Xoga de dianteiro e o seu actual equipo \u00e9 o Racing de Ferrol.\nTraxectoria.\nFormado nas categor\u00edas inferiores do Ural C.F., en idade xuvenil incorporouse ao f\u00fatbol base do FC Barcelona. Considerado un dos xogadores m\u00e1is prometedores da La Masia, o t\u00e9cnico Louis van Gaal f\u00edxolle debutar oficialmente no primeiro equipo con motivo da disputa da Supercopa de Espa\u00f1a. Tivo unha destacada actuaci\u00f3n suplindo a Rivaldo, e poucos d\u00edas despois, o 22 de agosto de 1999, fixo historia debutando na Primeira Divisi\u00f3n, ao ser o xogador m\u00e1is novo en vestir a el\u00e1stica barcelonista en partido de liga. Poucos d\u00edas m\u00e1is tarde, o 27 de outubro de 1999, nun encontro da Liga de Campi\u00f3ns ante o AIK Solna, converteuse no xogador m\u00e1is novo do FC Barcelona en disputar un encontro de competici\u00f3n europea. O xogador galego ti\u00f1a aquela noite 17 anos, 6 meses e 7 d\u00edas.\nCon todo, unha lesi\u00f3n cortou a s\u00faa progresi\u00f3n. Continuou catro anos m\u00e1is xogando co filial do FC Barcelona, disputando ocasionalmente alg\u00fans partidos co primeiro equipo. O ver\u00e1n de 2003, coa chegada de Frank Rijkaard ao banco, foi definitivamente descartado pola entidade barcelonista. Coa carta de liberdade en man, fichou polo Atl\u00e9tico de Madrid.\nA pesar dunha primeira tempada prometedora cos colchoneiros -28 partidos de liga e 5 goles-, a campa\u00f1a 2004/05 tivo unha presenza testemu\u00f1al no equipo, o que lle levou a buscar un cambio de aires. A tempada 2005/06 pertenceu ao Getafe CF, onde, de novo, apenas dispuxo de minutos de xogo.\nO ver\u00e1n de 2006 fichou polo C\u00e1diz CF e cos gaditanos xogou d\u00faas tempadas en Segunda Divisi\u00f3n. A tempada 2008-09 xogou co Racing de Ferrol en Segunda B. O 10 de xullo de 2009 anunciouse a s\u00faa incorporaci\u00f3n ao CD Numancia.\nTraxectoria como adestrador.\nTralo seu retiro no Racing de Ferrol, volveu \u00e1 s\u00faa cidade natal e empezou a adestrar o equipo infantil do Colexio Obradoiro, onde estudara. Tras acadar o ascenso na temporada 2018-19, foi fichado polo Deportivo da Coru\u00f1a para adestrar os equipos infantil e cadete da canteira coru\u00f1esa."}
{"id": "162851", "revid": "865", "url": "https://gl.wikipedia.org/wiki?curid=162851", "title": "Amnesiac", "text": "Amnesiac \u00e9 o quinto \u00e1lbum da banda inglesa de rock alternativo Radiohead, editado o 4 de xu\u00f1o do 2001 polo selo Parlophone. Estreouse na cima da lista brit\u00e1nica e no n\u00famero 2 da \"Billboard 200\". O \u00e1lbum vese como o m\u00e1is afastado do rock e con letras menos caracter\u00edsticas de Radiohead, por\u00e9n conta con guitarras m\u00e1is audibles que o seu predecesor \"Kid A\". A diferenza deste, \"Amnesiac\" si contou con sinxelos exitosos. Pode observarse neste traballo as influencias da m\u00fasica electr\u00f3nica, a m\u00fasica ambiente, a cl\u00e1sica e o jazz.\nListaxe de canci\u00f3ns.\nNotas"}
{"id": "162852", "revid": "56817", "url": "https://gl.wikipedia.org/wiki?curid=162852", "title": "The Vertigo of Bliss", "text": "The Vertigo of Bliss \u00e9 o segundo \u00e1lbum da banda escocesa de rock alternativo Biffy Clyro, editado o 16 de xu\u00f1o do 2003 a trav\u00e9s do selo Beggars Banquet Records.\nListaxe de canci\u00f3ns.\nTodos os temas compostos por Simon Neil, James Johnston e Ben Johnston. "}
{"id": "162853", "revid": "25871", "url": "https://gl.wikipedia.org/wiki?curid=162853", "title": "Daniel Gim\u00e9nez Hern\u00e1ndez", "text": "Daniel Gim\u00e9nez Hern\u00e1ndez, co\u00f1ecido como Dani Gim\u00e9nez, nado en Vigo o 30 de xullo de 1983, \u00e9 un futbolista galego. Xoga de porteiro na UD Logro\u00f1\u00e9s.\nTraxectoria.\nFormouse na canteira do Celta de Vigo, estre\u00e1ndose nunha convocatoria do primeiro equipo na tempada 2001/02, para o partido da Copa da UEFA xogado contra o Sigma Olomouc en Bala\u00eddos. Tras varios anos como porteiro suplente do Celta B, en Segunda Divisi\u00f3n B, fichou en 2004 polo Zamora, na mesma categor\u00eda. Xogou cinco anos no club zamorano, os \u00faltimos catro como porteiro titular.\nEntre 2009 e 2013 xogou no Rayo Vallecano, co que logrou o ascenso a Primeira Divisi\u00f3n en 2011. Con todo, no club madrile\u00f1o dispuxo de poucos minutos fronte ao porteiro titular Cobe\u00f1o, e m\u00e1is tarde fronte ao tam\u00e9n galego Rub\u00e9n. Na tempada 2013/14 militou no AD Alcorc\u00f3n, en Segunda, xogando todos os partidos completos e sendo o terceiro porteiro menos goleado da liga. En xullo de 2014 fichou polo Betis, co que logrou esa tempada o ascenso a Primeira, e onde estivo tres tempadas m\u00e1is, pero disputando s\u00f3 un total de 10 partidos de liga nos catro anos, nos que o primeiro porteiro foi Antonio Ad\u00e1n.\nO 23 de maio de 2018 anunciouse a s\u00faa fichaxe polo Deportivo da Coru\u00f1a, por d\u00faas tempadas. No club coru\u00f1\u00e9s f\u00edxose rapidamente coa titularidade, batendo na s\u00faa segunda tempada o r\u00e9cord de Jos\u00e9 Luis Montes de porteiro con m\u00e1is partidos consecutivos, 70, marca que alongou ata os 82. Tras o descenso dos branquiazuis a Segunda Divisi\u00f3n B, anunciouse a marcha de Dani GIm\u00e9nez, ao non chegar a un acordo co club.\nEn decembro de 2020 fichou pola UD Logro\u00f1\u00e9s, de Segunda Divisi\u00f3n, que vi\u00f1a de ali\u00f1ar catro porteiros diferentes no que \u00eda de tempada debido a diferentes lesi\u00f3ns.\nVida persoal.\nCasou en 2016 coa afg\u00e1 Mitra Amini Hakami."}
{"id": "162854", "revid": "25871", "url": "https://gl.wikipedia.org/wiki?curid=162854", "title": "Creator", "text": "Creator \u00e9 o segundo \u00e1lbum da banda estadounidense de rock alternativo The Lemonheads. Foi editado d\u00faas veces, coma LP en 1988 e coma CD en 1992. Esta \u00faltima versi\u00f3n cont\u00e9n tres temas extra, gravados ao vivo na emisora de radio VPRO dos Pa\u00edses Baixos. \u00c9 un dos tres \u00e1lbums que conta coa formaci\u00f3n orixinal da banda, composta por Evan Dando, Ben Deily e Jesse Peretz.\nListaxe de canci\u00f3ns.\nTodos os temas compostos por Ben Deily, ag\u00e1s onde se indique.\nOs tres \u00faltimos temas aparecen na reedici\u00f3n en CD do ano 1992."}
{"id": "162855", "revid": "98629", "url": "https://gl.wikipedia.org/wiki?curid=162855", "title": "Antics", "text": "Antics \u00e9 o segundo \u00e1lbum da banda estadounidense de post-punk revival Interpol, editado o 27 de setembro do 2004 a trav\u00e9s do selo Matador Records. A\u00ednda que m\u00e1is maduro que o seu predecesor, \"Turn on the Bright Lights\", repite a s\u00faa mesma f\u00f3rmula con arranxos escasos dirixidos polo marcado son do baixo e unha forte bater\u00eda, e con intricadas li\u00f1as de guitarra que lembran a The Chameleons. Musicalmente \u00e9 m\u00e1is brillante que o seu predecesor.\nO \u00e1lbum foi reeditado en agosto do 2005 nos Estados Unidos, cun segundo disco que cont\u00e9n catro remesturas, unha cara-B e os v\u00eddeos dos tres sinxelos.\nO disco foi elixido pola publicaci\u00f3n Pitchfork Media o 27 mellor \u00e1lbum do ano 2004.\nListaxe de canci\u00f3ns.\nTodos os temas compostos por Interpol."}
{"id": "162856", "revid": "98629", "url": "https://gl.wikipedia.org/wiki?curid=162856", "title": "Show Your Bones", "text": "Show Your Bones \u00e9 o segundo \u00e1lbum da banda estadounidense de indie rock Yeah Yeah Yeahs. Foi lanzado o 27 de marzo do 2006 (un d\u00eda despois en Norteam\u00e9rica) e nomeado ao premio Grammy ao mellor \u00e1lbum de m\u00fasica alternativa.\nO \u00e1lbum ten un ton m\u00e1is moderado que as s\u00faas edici\u00f3ns anteriores. O produtor Squeak E. Clean engadiu capas sut\u00eds de teclados, sereas, camp\u00e1s e palmas, e en cinco dos once cortes predomina o son da guitarra ac\u00fastica.\nEn decembro do 2006 foi nomeado segundo mellor \u00e1lbum do ano pola revista \"NME\", e \"Cheated Hearts\" foi votado como o d\u00e9cimo mellor tema. \"Rolling Stone\" elixiuno o 44 mellor \u00e1lbum do 2006, mentres que \"Spin\" colocouno no posto 31 na s\u00faa lista dos 40 mellores \u00e1lbums do ano.\nDespois da s\u00faa edici\u00f3n, o \u00e1lbum estreouse no posto 11 da lista \"Billboard 200\", ao vender ao redor das 56.000 copias na s\u00faa primeira semana."}
{"id": "162857", "revid": "1131", "url": "https://gl.wikipedia.org/wiki?curid=162857", "title": "Cerda\u00f1a", "text": "Cerda\u00f1a (\"Cerdanya\" en catal\u00e1n, \"Cerdagne\" en franc\u00e9s, \"Ceritania\" en lat\u00edn) \u00e9 un territorio hist\u00f3rico que como consecuencia do Tratado dos Pireneos do 1659, quedou dividido en dous: a comarca da Alta Cerda\u00f1a, que forma parte dos Pireneos Orientais, \u00e9 dicir, os territorios administrados por Francia, e a Baixa Cerda\u00f1a, que forma parte de Espa\u00f1a, dentro da Comunidade Aut\u00f3noma de Catalu\u00f1a. Esta a s\u00faa vez, quedou dividida nas provincias de Xirona e Lleida.\nXeograf\u00eda.\nComprende dende o collado de la Perxa ata o congosto de Martinet. A comarca limita con Andorra, o Ari\u00e8ge, o Capcir, o Conflent, o Ripoll\u00e8s, o Bergued\u00e0 e o Alt Urgell. O enclave de Llivia forma parte da Baixa Cerda\u00f1a por estar baixo soberan\u00eda espa\u00f1ola, pero os seus territorios est\u00e1n situados no medio do territorio franc\u00e9s, cousa que fai que xeograficamente forme parte da Alta Cerda\u00f1a. As monta\u00f1as que delimitan o val oscilan entre os dous mil e os case tres mil metros de altitude (Carlit, 2921 m; Puigmal 2909 m).\nO val que conforma a Cerda\u00f1a \u00e9 un afundimento tect\u00f3nico situado ao Este do macizo dos Pireneos. Cunha superficie de 1086,07 kn2, esta rexi\u00f3n natural div\u00eddese, nun 50,3% para Espa\u00f1a e un 49,7% para Francia. Est\u00e1 regado polo r\u00edo Segre e os seus afluentes. \u00c9 o \u00fanico val pirenaico que transcorre de leste para oeste en lugar da direcci\u00f3n Norte-Sur ou Sur-Norte habitual. Isto fai que a insolaci\u00f3n na Alta Cerda\u00f1a sexa das m\u00e1is importatntes de Europa e foi aproveitado no forno solar de Font-Romeu.\nDemograf\u00eda.\nNo ano 2001 os habitantes da Cerda\u00f1a eran 26.500, deles, o 53,4% corresponden a Espa\u00f1a e o 46,6% a Francia. Cunha densidade de 24 habitantes por km2 \u00e9 a rexi\u00f3n con menos habitantes de Europa Occidental. O maior n\u00famero de habitantes at\u00f3pase na vila transfronteiriza de Puigcerd\u00e0-Bourg-Madame:10.900 habitantes en 2001.\nPatrimonio cultural.\nDebido a presenza humana dende tempos prehist\u00f3ricos, o patrimonio monumental e cultural da comarca \u00e9 moi remarcable. Existen diferentes meg\u00e1litos, dolmens (coma o de \"Marrunyes\" ou de \"Ord\u00e8n), menhires (coma o \"Pla del Bac\") e diversos sitios arqueol\u00f3xicos e pinturas rupestres.\nMais o patrimonio m\u00e1is senlleiro \u00e9 o do rom\u00e1nico, coas igrexas de \"Santa Mar\u00eda de Tall\u00f3\", \"Sant Mart\u00ed d'Ix\", \"Santa Mar\u00eda de Mosoll\" ou \"Sant Mart\u00ed d'Ur\". O rom\u00e1nico tam\u00e9n est\u00e1 representado nos castelos de Ll\u00edvia e Querol e na fortificaci\u00f3n de \"Sant Mart\u00ed dels Castells\".\nPosteriormente co desenvolvemento do estilo g\u00f3tico, constru\u00edronse a igrexa de \"Sant Pere d'Alp\", o antigo convento de \"Sant Dom\u00e8nec de Puigcerd\u00e0\" ou a torre de \"Bernat de So\" a Ll\u00edvia. Mais o m\u00e1ximo expo\u00f1ente do g\u00f3tico, \u00e9 o barrio antigo de Bellver de Cerdanya, coa s\u00faa praza maior porticada e a igrexa de \"Sant Jaume\"..\nDentro da creaci\u00f3n art\u00edstica, salientar \u00f3 pintor \"Pere Borrell\" (1835-1910) de Puigcerd\u00e0 e \u00f3 literator Jordi Pere Cerd\u00e0, de Sallagosa..\nDentro do \u00e1mbito cient\u00edfico e t\u00e9cnico nomear o m\u00e9dico \"Francesc Piguillem\" (1770-1826) de Puigcerd\u00e0..\nEspazos naturais.\nA Cerdanya conta con importantes valores dende o punto de vista da fauna, flora e paisaxismo. As\u00ed existen diferentes espazos naturais protexidos. Na parte sur salientar o Parque Natural do Cad\u00ed-Moixer\u00f3.. Tr\u00e1tase dunha formaci\u00f3n rochosa duns 30\u00a0km que separa as concas dos r\u00edos Segre e Llobregat. con ecosistemas propios da alta monta\u00f1a. En Francia, at\u00f3pase a Reserva natural d'Eina, que cobre a totalidade do val do mesmo nome. Debido \u00f3 seu microclima, danse numerosas especies bot\u00e1nicas de grande interese cient\u00edfico e un bo n\u00famero de endemismos. Ademais, nesta zona t\u00e9\u00f1ense catalogado m\u00e1is de setenta especies diferentes de lepid\u00f3pteros."}
{"id": "162858", "revid": "10599", "url": "https://gl.wikipedia.org/wiki?curid=162858", "title": "UD Melilla", "text": ""}
{"id": "162861", "revid": "85894", "url": "https://gl.wikipedia.org/wiki?curid=162861", "title": "Tour\u00f3n, Tour\u00f3n, Ponte Caldelas", "text": "Tour\u00f3n \u00e9 un lugar da parroquia de Tour\u00f3n, no concello pontevedr\u00e9s de Ponte Caldelas, na comarca de Pontevedra. Segundo o IGE, en 2022 ti\u00f1a 184 habitantes (76 homes e 108 mulleres).\nLocalizaci\u00f3n.\nA vila \u00e9 atravesada pola PO-532. Basicamente son d\u00faas r\u00faas amplas: a antiga estrada e a actual que se separan e volven a xuntarse nos extremos do poboamento. Dista doce quil\u00f3metros de Pontevedra\nPatrimonio.\nOs petr\u00f3glifos de Tour\u00f3n son o principal atractivo tur\u00edstico. Conta cun museo, e ofr\u00e9cense visitas guiadas polos 150\u00a0000 metros cadrados de extensi\u00f3n da \u00e1rea de gravados. A igrexa de Santa Mar\u00eda de Tour\u00f3n, do s\u00e9culo XII (con fachada do s\u00e9culo XVIII) \u00e9 outro lugar destacado.\nDestaca tam\u00e9n o Pazo de Pombal, constru\u00eddo no 1688, no cal resid\u00edan os comisarios da Inquisici\u00f3n. Actualmente \u00e9 de propiedade privada."}
{"id": "162877", "revid": "1093", "url": "https://gl.wikipedia.org/wiki?curid=162877", "title": "Lista de Universidades de Espa\u00f1a", "text": ""}
{"id": "162887", "revid": "85894", "url": "https://gl.wikipedia.org/wiki?curid=162887", "title": "Laxobre, Arteixo, Arteixo", "text": "Laxobre \u00e9 un lugar da parroquia de Arteixo no concello coru\u00f1\u00e9s de Arteixo na comarca da Coru\u00f1a. Ti\u00f1a 23 habitantes no ano 2016 segundo datos do Instituto Nacional de Estad\u00edstica dos cales 13 eran homes e 10 eran mulleres."}
{"id": "162889", "revid": "85894", "url": "https://gl.wikipedia.org/wiki?curid=162889", "title": "O Monte Pequeno, Arteixo, Arteixo", "text": "O Monte Pequeno \u00e9 un lugar da parroquia de Arteixo no concello coru\u00f1\u00e9s de Arteixo na comarca da Coru\u00f1a. Ti\u00f1a 35 habitantes no ano 2016 segundo datos do Instituto Nacional de Estad\u00edstica dos cales 18 eran homes e 17 eran mulleres."}
{"id": "162890", "revid": "85894", "url": "https://gl.wikipedia.org/wiki?curid=162890", "title": "A Pedreira, Arteixo, Arteixo", "text": "A Pedreira \u00e9 un lugar da parroquia de Arteixo no concello coru\u00f1\u00e9s de Arteixo na comarca da Coru\u00f1a. Ti\u00f1a 116 habitantes no ano 2016 segundo datos do Instituto Nacional de Estad\u00edstica dos cales 63 eran homes e 53 eran mulleres."}
{"id": "162892", "revid": "85894", "url": "https://gl.wikipedia.org/wiki?curid=162892", "title": "O Ra\u00f1al, Arteixo, Arteixo", "text": "O Ra\u00f1al \u00e9 un lugar da parroquia de Arteixo no concello coru\u00f1\u00e9s de Arteixo na comarca da Coru\u00f1a. Ti\u00f1a 167 habitantes no ano 2016 segundo datos do Instituto Nacional de Estad\u00edstica dos cales 87 eran homes e 80 eran mulleres."}
{"id": "162894", "revid": "85894", "url": "https://gl.wikipedia.org/wiki?curid=162894", "title": "O Sisto, Arteixo, Arteixo", "text": "O Sisto \u00e9 un lugar da parroquia de Arteixo no concello coru\u00f1\u00e9s de Arteixo na comarca da Coru\u00f1a. Non ti\u00f1a habitantes no ano 2016 segundo datos do Instituto Nacional de Estad\u00edstica."}
{"id": "162897", "revid": "85894", "url": "https://gl.wikipedia.org/wiki?curid=162897", "title": "Suso, Arteixo, Arteixo", "text": "Suso \u00e9 un lugar da parroquia de Arteixo no concello coru\u00f1\u00e9s de Arteixo na comarca da Coru\u00f1a. Ti\u00f1a 107 habitantes no ano 2016 segundo datos do Instituto Nacional de Estad\u00edstica dos cales 55 eran homes e 52 eran mulleres."}
{"id": "162899", "revid": "85894", "url": "https://gl.wikipedia.org/wiki?curid=162899", "title": "Branquenza, Barra\u00f1\u00e1n, Arteixo", "text": "Branquenza \u00e9 un lugar da parroquia de Barra\u00f1\u00e1n no concello coru\u00f1\u00e9s de Arteixo na comarca da Coru\u00f1a. Ti\u00f1a 33 habitantes no ano 2018 segundo datos do Instituto Nacional de Estad\u00edstica dos cales 17 eran homes e 16 eran mulleres."}
{"id": "162900", "revid": "85894", "url": "https://gl.wikipedia.org/wiki?curid=162900", "title": "A Esfarrapa, Barra\u00f1\u00e1n, Arteixo", "text": "A Esfarrapa \u00e9 un lugar da parroquia de Barra\u00f1\u00e1n no concello coru\u00f1\u00e9s de Arteixo na comarca da Coru\u00f1a. Ti\u00f1a 34 habitantes no ano 2018 segundo datos do Instituto Nacional de Estad\u00edstica dos cales 18 eran homes e 16 eran mulleres."}
{"id": "162909", "revid": "1131", "url": "https://gl.wikipedia.org/wiki?curid=162909", "title": "La llengua dels valencians", "text": "La llengua dels valencians (A lingua dos valencianos) \u00e9 unha obra do fil\u00f3logo valenciano Manuel Sanchis Guarner sobre a historia e o papel social da lingua catal\u00e1 no Pa\u00eds Valenciano. Foi publicada no 1933.\nO libro \u00e9 unha especie de introduci\u00f3n ao co\u00f1ecemento do que \u00e9 o valenciano, cal fora a s\u00faa historia e cales son as obrigas morais dos valencianos cara ao que \u00e9 o signo m\u00e1is caracter\u00edstico da s\u00faa personalidade, desmontando os t\u00f3picos negativos sobre a lingua para aclarar a s\u00faa orixe e filiaci\u00f3n. Desde o punto de vista filol\u00f3xico \u00e9 unha obra moi importante e a\u00ednda vixente hoxe en d\u00eda, porque \u00e9 o primeiro libro cient\u00edfico feito desde os criterios da filolox\u00eda rom\u00e1nica, con moita erudici\u00f3n, moitos datos documentais, e que puxo as bases para estudos posteriores.\nA obra foi encargada a Sanchis Guarner por Adolf Pizcueta, director da colecci\u00f3n L'Estel. Pizcueta pediulle a redacci\u00f3n dun libro que tratase sobre aspectos b\u00e1sicos, pero esenciais, sobre a lingua dos valencianos desde o punto de vista m\u00e1is obxectivo posible. Sanchis Guarner intentou manter unha posici\u00f3n ecl\u00e9ctica, sen tomar unha postura clara e definida sobre diversos aspectos da lingua como o nome, a orixe ou as relaci\u00f3ns coas outras variedades da lingua catal\u00e1. Neste senso, o t\u00edtulo da obra \u00e9 bastante sintom\u00e1tico dos esforzos de Sanchis Guarner para se manter nesta posici\u00f3n e, ao longo de todo o libro, sempre utilizou a expresi\u00f3n valenciano ou lingua valenciana para se referir \u00e1 variante falada no Pa\u00eds Valenciano. Seguramente, detr\u00e1s desta concepci\u00f3n ach\u00e1base o esp\u00edrito de consenso que permitiu chegar ao acordo ortogr\u00e1fico de Castell\u00f3 uns meses antes e a necesidade existente de difundir esta doutrina ortogr\u00e1fica."}
{"id": "162910", "revid": "23204", "url": "https://gl.wikipedia.org/wiki?curid=162910", "title": "Penaflor, Torneiros, Allariz", "text": "Penaflor \u00e9 un lugar da parroquia de Torneiros, no concello ourens\u00e1n de Allariz. Segundo o censo de 2009, Penaflor ti\u00f1a 37 habitantes, dos que 20 eran homes e 17 mulleres.\nLocalizaci\u00f3n.\nSituado no extremo setentrional da parroquia, linda coas parroquias de Seoane ao oeste e Allariz (Santiago) ao norte. At\u00f3pase ademais ao p\u00e9 da aba oriental do Coto Cabr\u00f3n (860 m)."}
{"id": "162913", "revid": "1093", "url": "https://gl.wikipedia.org/wiki?curid=162913", "title": "Penaflor", "text": ""}
{"id": "162922", "revid": "5863", "url": "https://gl.wikipedia.org/wiki?curid=162922", "title": "Husqvarna", "text": "Husqvarna AB, con sede en Huskvarna, Suecia, \u00e9 unha empresa sueca de produtos forestais e agr\u00edcolas, principalmente de motor de gasolina. Husqvarna comezou sendo unha f\u00e1brica de mosquetes no ano 1689. Durante o s\u00e9culo 1800 tomou o nome de Husqvarna Vapenfabriks AB (F\u00e1brica de armas Husqvarna S.A.) e dende a s\u00faa creaci\u00f3n ten fabricado motocicletas, ciclomotores, bicicletas, electrodom\u00e9sticos, motoserras e motores de popa. Husqvarna AB foi propiedade de Electrolux entre 1978 e 2006. O 13 de xu\u00f1o de 2006 Husqvarna escindiuse de Electrolux volvendo a ser unha empresa independente, cotizando, dende ent\u00f3n, na bolsa de Estocolmo. Pola contra, Electrolux mant\u00e9n o dereito de utilizar a marca de electrodom\u00e9sticos Husqvarna."}
{"id": "162925", "revid": "865", "url": "https://gl.wikipedia.org/wiki?curid=162925", "title": "Mellow Gold", "text": "Mellow Gold \u00e9 o terceiro \u00e1lbum do m\u00fasico estadounidense de rock alternativo Beck, as\u00ed como a s\u00faa estrea cun gran selo, a DGC. \"Mellow Gold\" foi editado o 1 de marzo de 1994, cando o seu tema \"Loser\" estaba no punto m\u00e1is alto da s\u00faa popularidade. A decidida actitude comercial de \"Mellow Gold\" converteuse por sorpresa nun \u00e9xito comercial, e o \u00e1lbum conseguiu ser disco de platino. Debido \u00e1 novidade do estilo de \"Loser\", O \u00e9xito de Beck foi percibido inicialmente coma puntual, pero a s\u00faa seguinte edici\u00f3n, o aclamado \"Odelay\", confirmaron o seu talento.\nNun esforzo de introducir o \u00e1lbum en tendas como Wal-Mart e Kmart, que non venden discos coa etiqueta \"parental advisory\", foi editada unha versi\u00f3n \"limpa\" do traballo.\n\"Mellow Gold\" acadou o n\u00famero 13 nos Estados Unidos e o 41 no Reino Unido. No mes de xullo do 2008 \"Mellow Gold\" levaba vendidas 1,2 mill\u00f3ns de copias s\u00f3 nos Estados Unidos."}
{"id": "162926", "revid": "56817", "url": "https://gl.wikipedia.org/wiki?curid=162926", "title": "The Argument", "text": "The Argument \u00e9 o sexto \u00e1lbum de estudio da banda estadounidense de post-hardcore Fugazi, editado o 16 de outubro do 2001, antes de entrar en hiato indefinido. Foi lanzado polo selo Dischord Records (pertencente ao guitarrista e vocalista da banda, Ian MacKaye), xunto co seu EP \"Furniture + 2\". \"The Argument\" gravouse en Inner Ear Studios e The Dischord House entre xaneiro e abril do 2001.\nA p\u00e1xina web Rockfeedback situouno no posto 18 da s\u00faa lista dos mellores \u00e1lbums da d\u00e9cada.\nListaxe de canci\u00f3ns.\nTodos os temas compostos por Fugazi."}
{"id": "162927", "revid": "5863", "url": "https://gl.wikipedia.org/wiki?curid=162927", "title": "Espacio aberto", "text": "Espacio aberto foi un programa cultural da Televisi\u00f3n de Galicia dedicado \u00e1 divulgaci\u00f3n de espect\u00e1culos, tanto galegos como for\u00e1neos, que se desenvolv\u00edan no territorio galego. Estaba dirixido e presentado por Pem\u00f3n Bouzas que percorr\u00eda a xeograf\u00eda galega nunha unidade m\u00f3bil para realizar as reportaxes, xeralmente tres por programa."}
{"id": "162929", "revid": "98629", "url": "https://gl.wikipedia.org/wiki?curid=162929", "title": "Mansilla + Tu\u00f1\u00f3n Arquitectos", "text": "Mansilla + Tu\u00f1\u00f3n Arquitectos \u00e9 un estudio de arquitectura fundado en 1992 polo arquitectos Emilio Tu\u00f1\u00f3n \u00c1lvarez (nado en 1959) e Luis Moreno Mansilla (nado en 1959).\nTraxectoria.\nEmilio Tu\u00f1\u00f3n e Luis M. Mansilla son profesores titulares do departamento de proxectos arquitect\u00f3nicos da Escola T\u00e9cnica Superior de Arquitectura de Madrid. Foron profesores en numerosas universidades, entre elas a \"Graduate School of Design de Harvard\", a \"\u00c9cole Polytechnique F\u00e9d\u00e9rale de Lausana\", a \"San Pablo CEU arquitectura\", a \"Nueva Escuela de Arquitectura de Puerto Rico\" ou a \"St\u00e4delschule de Frankfurt\".\nEn 1993, fundan xunto a Luis Rojo a cooperativa de pensamentos CIRCO, editando unha publicaci\u00f3n do mesmo nome que foi galardoada co premio FAD en 2006, o premio da \"III Bienal Iberoamericana de Arquitectura e Ingenier\u00eda\" 2002 e o premio COAM en 1995."}
{"id": "162930", "revid": "88215", "url": "https://gl.wikipedia.org/wiki?curid=162930", "title": "Takuro", "text": "Takuro (\u4e45\u4fdd\u7422\u90ce, Takuro Kubo, nado en Hakodate (Hokkaido) o 26 de maio de 1971, \u00e9 un dos guitarristas e l\u00edder da popular banda de rock xapon\u00e9s Glay. \u00c9 o principal compositor e letrista nas canci\u00f3ns de GLAY. Como compositor e m\u00fasico, Takuro traballou con diferentes artistas. Tam\u00e9n publicou traballos en solitario.\nTraxectoria.\nTakuro e a s\u00faa irm\u00e1 maior foron criados por unha nai solteira, pois ela nunca volveu casar logo da morte do seu pai, cando Takuro ti\u00f1a tres anos. El considera \u00e1 s\u00faa nai unha influencia temper\u00e1 na s\u00faa carreira musical, xa que estaba fortemente impresionado polo seu canto.\n\"Cando era neno, a s\u00faa nai adoitaba cantarlle mentres choraba. Non sab\u00eda que estaba equivocado, pero creu que ela sent\u00eda o que cantaba, e por iso escoit\u00e1baa. O ton da voz faise m\u00e1is forte cando un canta. Quedou impresionado por como a s\u00faa nai cantaba. Sentiu o poder da voz. Empezou en voz baixa, pero se fixo m\u00e1is forte e sentiu que o poder da voz e a m\u00fasica anima \u00e1 xente. El creu nese poder desde ent\u00f3n.\" \u2014 GLAY Kiseki to Eikou no Mukouni.\nM\u00e1is tarde, durante a s\u00faa adolescencia, el estar\u00eda influenciado por John Lennon, e desenvolver\u00eda un grande interese en escribir canci\u00f3ns. As s\u00faas letras bas\u00e9anse a mi\u00fado nos seus sentimentos acerca de diferentes situaci\u00f3ns na s\u00faa vida, as\u00ed como eventos no mundo. Takuro a mi\u00fado expresa a s\u00faa opini\u00f3n sobre diferentes temas, e foi invitado a escribir sobre diferentes temas polos xornais. En 2007 escribiu unha serie de artigos sobre a s\u00faa terra natal, Hakodate no diario Asahi. En 2006, foi citado nun artigo sobre os novos conceptos dos modelos de familia xaponesa na p\u00e1xina web de Mainichi. Habendo crecido nunha familia de nai solteira, expresou a s\u00faa experiencia persoal.\nEn 2001, xunto con Ryuichi Sakamoto, Takuro iniciou \"Artists Power\", unha organizaci\u00f3n que re\u00fane a m\u00fasicos interesados en ser activos na procura de enerx\u00edas alternativas. O concerto da EXPO 2001 en Ishikari, Hokkaido, p\u00e1rtese da enerx\u00eda xerada por combustibles alternativos. Takuro en 2003 publicou \"Kyoukai\", un libro auto-biogr\u00e1fico, na que escribe sobre a s\u00faa vida persoal e a s\u00faa obra musical. Os temas son da s\u00faa infancia en Hakodate e a s\u00faa carreira, entre os temas hai unha misteriosa muller que amou durante dez anos e que o rexeitou cando lle propuxo matrimonio e para a que escribiu moitas das s\u00faas canci\u00f3ns de amor. En 2005, Takuro puxo fin ao seu programa de radio en Tokyo FM, \"Glay Radio Comunication DX\", que comezara en 2003. Anteriormente, foi anfitri\u00f3n doutro programa, \"Takuro Radio Factory\".\nTakuro casou coa modelo xaponesa Seri Iwahori en maio de 2004. Co\u00f1ec\u00e9ronse durante a rodaxe da pel\u00edcula Casshern, na que fixo un cameo curto con Hisashi en 2003. Te\u00f1en un fillo, nacido en outubro de 2005 e unha filla, nacida en outubro de 2007. Son donos dunha casa nos \u00c1nxeles (California) e outra en Toquio.\n\u00c1lbums en solitario.\n\"Instrumental Collection\" (1998)\n\"FLOW of SOUL vol 1. Takuro meets Vanessa Mae\" (2002)\nParticipaci\u00f3ns especiais.\nTogether\nAngo\nZero Landmine\nai nante\nSay Something"}
{"id": "162932", "revid": "839", "url": "https://gl.wikipedia.org/wiki?curid=162932", "title": "The Muppet Show", "text": "The Muppet Show foi un programa de televisi\u00f3n brit\u00e1nico-estadounidense creado por Jim Henson e no que aparecen os monicreques co\u00f1ecidos como Muppets. \nDesenvolvemento.\nA serie desenv\u00f3lvese como un programa de variedades ao estilo dun vodevil ou music hall presentado por Kermit the Frog que intenta manter o control sobre os muppets e que os convidados humanos estean c\u00f3modos. O humor bas\u00e9ase no slapstick e \u00e9 por veces un tanto absurdo e par\u00f3dico. Emitiuse durante cinco tempadas, realiz\u00e1ronse dous episodios pilotos (\"The Muppets Valentine Show\" e \"\"), e un especial de Nadal (\"A Muppet Family Christmas\") .\nA maior\u00eda dos monicreques apareceron tam\u00e9n en \"Sesame Street\". Entre os operadores dos monicreques salientan Henson, Frank Oz, Jerry Nelson, Richard Hunt, Dave Goelz, Steve Whitmire, Louise Gold, Kathy Mullen, Eren Ozker, e John Lovelady. Jerry Juhl e Jack Burns foron dous dos guionistas principais."}
{"id": "162933", "revid": "56817", "url": "https://gl.wikipedia.org/wiki?curid=162933", "title": "Vantage Point", "text": "Vantage Point \u00e9 o quinto \u00e1lbum da banda belga de rock alternativo dEUS, editado o 18 de abril do 2008. Este \u00e9 o primeiro \u00e1lbum do grupo que conta coa mesma formaci\u00f3n que o disco anterior e tam\u00e9n o primeiro en ser gravado no seu propio estudio en Borgerhout, preto de Antuerpen."}
{"id": "162934", "revid": "23204", "url": "https://gl.wikipedia.org/wiki?curid=162934", "title": "Gillian Anderson", "text": "Gillian Leigh Anderson, nada o 9 de agosto de 1968 en Chicago, \u00e9 unha actriz estadounidense.\nTraxectoria.\nAnderson comezou a s\u00faa carreira profesional no teatro pero foi na televisi\u00f3n onde acadou reco\u00f1ecemento internacional polo seu papel da axente especial do FBI Dana Scully na serie de televisi\u00f3n \"The X-Files\", durante as nove tempadas da serie ga\u00f1ou un premio Emmy, un Globo de Ouro, e un Screen Actors Guild. Os seus traballo cinematogr\u00e1ficos incl\u00faen \"The House of Mirth\" (2000), \"The Mighty Celt\" (2005), \"The Last King of Scotland\" (2006), e dous filmes \"X-Files\", \"The X-Files\" (1998) e \"\" (2008). Estivo nomeada aos BAFTA, Emmy e Globo de Ouro polo papel de Lady Dedlock na adaptaci\u00f3n televisiva da BBC \"Bleak House\" (2005)."}
{"id": "162937", "revid": "21293", "url": "https://gl.wikipedia.org/wiki?curid=162937", "title": "Nip/Tuck", "text": ""}
{"id": "162940", "revid": "865", "url": "https://gl.wikipedia.org/wiki?curid=162940", "title": "Pornography", "text": "Pornography \u00e9 o cuarto \u00e1lbum da banda inglesa The Cure, editado o 3 de maio de 1982. Gravado co grupo \u00e1 beira do colapso, representa o final da etapa musical comezada con \"Seventeen Seconds\" e \"Faith\". Foi precedido polo sinxelo \"Charlotte Sometimes\", editado a finais do ano anterior e que non est\u00e1 no disco, e foi producido por Phil Thornalley.\n\"Pornography\" foi remasterizado e reeditado no ano 2005. \"Pornography\" \u00e9 o \u00faltimo \u00e1lbum da banda con Lol Tolhurst como bater\u00eda. Converteuse no teclista do grupo e esta \u00e9 tam\u00e9n a primeira edici\u00f3n de The Cure na que toca os teclados.\nEn xullo de 2016 a publicaci\u00f3n dixital Paste colocouno no posto 9 da s\u00faa lista dos 50 mellores \u00e1lbums de postpunk.\nListaxe de canci\u00f3ns.\nTodos os temas compostos por Robert Smith, Simon Gallup e Laurence Tolhurst."}
{"id": "162941", "revid": "865", "url": "https://gl.wikipedia.org/wiki?curid=162941", "title": "Ode to Ochrasy", "text": "Ode to Ochrasy \u00e9 o terceiro \u00e1lbum de estudio da banda sueca de garage rock Mando Diao, editado o 25 de agosto do 2006 a trav\u00e9s dos selos Majesty Recordings e Mute Records. O seu primeiro sinxelo foi \"Long Before Rock 'n' Roll\" e o segundo \"Good Morning, Herr Horst\". O tema \"The Wildfire (If It Was True)\" aparece no videoxogo \"NHL 08\"."}
{"id": "162942", "revid": "98629", "url": "https://gl.wikipedia.org/wiki?curid=162942", "title": "Richard Dutruel", "text": "Richard Philippe Dutruel, nado en Thonon-les-Bains o 24 de decembro de 1972, \u00e9 un exfutbolista franc\u00e9s. Xogaba de porteiro e foi internacional coa selecci\u00f3n francesa.\nTraxectoria.\nLogo de iniciarse no f\u00fatbol na s\u00faa localidade natal, pasou ao Paris Saint-Germain FC. Co club parisiense proclamouse campi\u00f3n de Francia en categor\u00eda cadete en 1988 e xuvenil (Coupe Gambardella) en 1991. O 20 de marzo de 1992 debutou na Ligue 1, pero ante a dificultade para ser titular, en 1993 foi cedido ao SM Caen. No club normando xogou con regularidade durante dous anos, antes de regresar a Par\u00eds. Na tempada 1995\u201396, cando o PSG se proclamou campi\u00f3n da Recopa de Europa e da Supercopa de Francia, apenas xogou, ao ser Bernard Lama titular indiscutible.\nNo ver\u00e1n de 1996 fichou polo Celta de Vigo, convert\u00e9ndose axi\u00f1a nun dos porteiros m\u00e1is destacados da primeira divisi\u00f3n espa\u00f1ola e chegando a debutar coa selecci\u00f3n francesa. As s\u00faas boas actuaci\u00f3ns espertaron o interese do FC Barcelona, que buscaba un recambio para Ruud Hesp. Malia que a\u00ednda lle quedaba un ano de contrato co club celeste, en setembro de 1999 chegou a un acordo co equipo catal\u00e1n para incorporarse ao Bar\u00e7a a seguinte tempada, evitando as\u00ed o pago dos 700 mill\u00f3ns de pesetas da cl\u00e1usula de rescisi\u00f3n. Isto desagradou \u00e1 afecci\u00f3n e os dirixentes do Celta, e Dutruel foi apartado da titularidade at\u00e9 o final da tempada.\nCando Dutruel chegou a Barcelona, en xullo de 2000, xa cesara o principal valedor da s\u00faa fichaxe, Louis Van Gaal. Con todo, contou coa confianza de Lorenzo Serra Ferrer, que o ali\u00f1ou como titular no inicio da temporada. Pero unha lesi\u00f3n na 13\u00aa xornada, precisamente en Bala\u00eddos, f\u00edxolle perder a titularidade en favor do ent\u00f3n rapaz da canteira Pepe Reina. Ante os malos resultados Serra Ferrer foi cesado, e a chegada de Carles Rexach permitiu a Dutruel recuperar a titularidade na recta final do campionato. Por\u00e9n, o franc\u00e9s non chegou nunca a ga\u00f1ar a confianza dos t\u00e9cnicos barcelonistas, que de cara \u00e1 seguinte tempada priorizaron a fichaxe dun gardameta. O elixido foi Roberto Bonano, e Dutruel acabou relegado a terceiro gardameta do equipo, pasando a tempada 2001/02 en branco.\nAo rematar esa campa\u00f1a conseguiu a carta de liberdade, e tras rexeitar ofertas do RCD Espanyol e do Rennes, firmou por tres tempadas co Deportivo Alav\u00e9s, que por ent\u00f3n viv\u00eda unha \u00e9poca de gloria. A\u00ednda que no club vitoriano volveu xogar con regularidade, a tempada saldouse cun inesperado descenso a segunda divisi\u00f3n, e Dutruel optou por cancelar o contrato e regresar a Francia, para xogar na Ligue 1 co Racing de Estrasburgo. Non obstante, esta \u00faltima etapa da s\u00faa carreira estivo marcada polas lesi\u00f3ns nas costas. Dutruel retirouse en xullo de 2005, logo dunha tempada sen poder xogar.\nSelecci\u00f3n nacional.\nFoi internacional nunha ocasi\u00f3n coa selecci\u00f3n francesa trala s\u00faa fichaxe polo FC Barcelona. O seu \u00fanico partido foi un amigable ante o Camer\u00fan, o 4 de outubro de 2000."}
{"id": "162943", "revid": "1131", "url": "https://gl.wikipedia.org/wiki?curid=162943", "title": "Paris Saint Germain", "text": ""}
{"id": "162944", "revid": "56817", "url": "https://gl.wikipedia.org/wiki?curid=162944", "title": "Icky Thump", "text": "Icky Thump \u00e9 o sexto \u00e1lbum da banda estadounidense de rock alternativo The White Stripes. Foi editado o 15 de xu\u00f1o do 2007 en Alema\u00f1a, o 18 no resto de Europa e o 19 no resto do mundo. Tr\u00e1tase do primeiro \u00e1lbum da banda co selo Warner Bros. Records.\n\"Icky Thump\" entrou na lista brit\u00e1nica de \u00e1lbums no n\u00famero 1 e estreouse no segundo posto da estadounidense \"Billboard 200\", con 223.000 copias vendidas. A finais de xullo o \u00e1lbum foi certificado ouro nos Estados Unidos. En febreiro do ano 2008 \"Icky Thump\" ga\u00f1ou o Grammy ao mellor \u00e1lbum de m\u00fasica alternativa, e un mes m\u00e1is tarde levaba vendidas 725.000 copias nos Estados Unidos.\nListaxe de canci\u00f3ns.\nTodos os temas compostos por Jack White, ag\u00e1s onde se indiquen."}
{"id": "162945", "revid": "56817", "url": "https://gl.wikipedia.org/wiki?curid=162945", "title": "In on the Kill Taker", "text": "In on the Kill Taker \u00e9 o terceiro \u00e1lbum da banda estadounidense de post-hardcore Fugazi, editado en maio de 1993 polo selo Dischord Records. A banda gravara orixinalmente demos para o \u00e1lbum en Chicago co produtor Steve Albini, pero non estaban contentos coas interpretaci\u00f3ns e regravaron todo o traballo en Washington DC con Ted Niceley.\nListaxe de canci\u00f3ns.\nTodo sos temas por Guy Picciotto, Ian MacKaye, Joe Lally e Brendan Canty."}
{"id": "162946", "revid": "98629", "url": "https://gl.wikipedia.org/wiki?curid=162946", "title": "Our Love to Admire", "text": "Our Love to Admire \u00e9 o terceiro \u00e1lbum da banda estadounidense de post-punk revival Interpol, editado o 10 de xullo do 2007 polo selo Capitol Records. Gravado en Electric Lady Studios e The Magic Shop Studios, \u00e9 o seu primeiro disco editado por unha gran discogr\u00e1fica. O seu primeiro sinxelo, \"The Heinrich Maneuver\", apareceu o 7 de maio do 2007.\n\"Our Love to Admire\" foi reeditado cun DVD no Reino Unido e M\u00e9xico o 17 de novembro do 2007, cos v\u00eddeos de \"The Heinrich Maneuver\" e \"No I in Threesome\", as\u00ed como a actuaci\u00f3n ao vivo do Astoria.\nListaxe de canci\u00f3ns.\nTodos os temas compostos por Interpol."}
{"id": "162947", "revid": "56817", "url": "https://gl.wikipedia.org/wiki?curid=162947", "title": "Lick", "text": "Lick \u00e9 o terceiro \u00e1lbum da banda estadounidense de rock alternativo The Lemonheads, editado en 1989 polo selo Taang! Records. \u00c9 o seu \u00faltimo traballo co membro fundador Ben Deily. Debido a un erro tipogr\u00e1fico moitos creron que foi editado no ano 1988, pero realmente apareceu un ano despois. Foi reeditado en CD en 1992 con dous temas extra.\nListaxe de canci\u00f3ns.\nTodos os temas por Evan Dando, ag\u00e1s onde se indique."}
{"id": "162948", "revid": "624", "url": "https://gl.wikipedia.org/wiki?curid=162948", "title": "Plotino", "text": "Plotino (en grego \u03a0\u03bb\u03c9\u03c4\u03af\u03bd\u03bf\u03c2, \"Plot\u00ednos\"; en lat\u00edn \"Pl\u014dtinus\"), nado no ano 204 ou 205 e finado no 270, foi un fil\u00f3sofo helen\u00edstico e unha das m\u00e1is salientables figuras do neoplatonismo. Moita da informaci\u00f3n biogr\u00e1fica que hoxe hai del procede do seu disc\u00edpulo Porfirio.\nTraxectoria.\nPlotino mergullouse no estudo da filosof\u00eda aos 27 anos e desprazouse a Alexandr\u00eda onde buscou un mestre que satisfixera as s\u00faas inquedanzas intelectuais e morais ata que encontrou a Ammonius Saccas. Alexandre de Afrodisias, Numenius e varios estoicos influ\u00edron tam\u00e9n no seu pensamento.\nTras nove anos en Alexandr\u00eda, Plotino decidiu pescudar a filosof\u00eda de Persia e a India. Para iso enrolouse no ex\u00e9rcito de Gordiano III, cuxa campa\u00f1a foi un fracaso. Isto provocou que Plotino se vise s\u00f3 e abandonado en terra hostil ata que conseguiu alcanzar a segura cidade de Antioqu\u00eda. A idade de 40 anos, estableceuse en Roma onde fixo un gran n\u00famero de disc\u00edpulos (Porfirio, Amelio Xentiliano da Toscana, o senador Castricio Firmus, Eustoquio de Alexandr\u00eda, Zetos, Paulino...). Plotino ga\u00f1ouse o respecto de Galieno e a s\u00faa dona Salonina. Chegouse a concibir unha cidade en Campania como residencia dos fil\u00f3sofos baixo as leis de Plat\u00f3n, proxecto que non chegou a tomar corpo. Foise vivir a Sicilia e pasou o final dos seus d\u00edas en Campania coidado por Eustoquio.\nOs ensaios que constituir\u00e1n as \"En\u00e9ades\" foron escritos durante un longo per\u00edodo de 17 anos que chegou ata poucos meses antes do seu pasamento. Incapaz de ordenalos e revisalos por mor da s\u00faa deficiente visi\u00f3n, ser\u00e1 Porfirio quen nos achegue estruturada esta obra capital da historia da filosof\u00eda composta de seis libros de nove tratados cada un.\nPensamento.\nPlotino manti\u00f1a unha gran desconfianza cara o corp\u00f3reo e o material. Sosti\u00f1a que os fen\u00f3menos sensibles eran unha imitaci\u00f3n de algo m\u00e1is elevado e superior, o xenu\u00edno e verdadeiro Ser.\nPlotino mant\u00e9n a existencia do UN, transcendente e sen multiplicidade nin distinci\u00f3n, que en realidade est\u00e1 al\u00e9n da diferenciaci\u00f3n entre o que comunmente co\u00f1ecemos como ser ou o non-ser. A categor\u00eda com\u00fan de ser a facemos derivar da nosa experiencia corrente en relaci\u00f3n a diversidade de obxectos, pero o Un est\u00e1 m\u00e1is al\u00e1 das nosas categor\u00edas e transcende os obxectos sensibles. O un non \u00e9 a mera suma da totalidade dos obxectos sen\u00f3n a realidade subxacente e transcendente a todos eles que se identifica co Ben e a Beleza. O pensamento non pode ser atribu\u00eddo ao Un porque implica distinci\u00f3n, diferenciaci\u00f3n entre o pensante e o obxecto pensado. Sen o un nada poder\u00eda existir. Ao un non se lle pode atribu\u00edr ningunha actividade polo que tampouco \u00e9 o creador da realidade. A multiplicidade deriva do simple, polo que do un, por emanaci\u00f3n, derivan todas as cousas. O imperfecto emana do perfecto en estadios de sucesiva imperfecci\u00f3n. A emanaci\u00f3n non afecta, altera ou dimin\u00fae ao Un, igual que o sol non dimin\u00fae pola emanaci\u00f3n da s\u00faa luz.\nA primeira emanaci\u00f3n \u00e9 o Nous, o L, o Verbo ou Raz\u00f3n, que ser\u00eda o equivalente ao Demi\u00fargo de Plat\u00f3n. Do Nous procede a alma do mundo cuxa emanaci\u00f3n inferior \u00e9 a natureza.\nA felicidade do home non depende do mundo f\u00edsico, sen\u00f3n que \u00e9 unha experiencia metaf\u00edsica que se acada mediante a raz\u00f3n e a capacidade de contemplaci\u00f3n. O home \u00e9 independente do seu corpo, a s\u00faa alma \u00e9 inmortal, polo que a enfermidade, a dor ou a incomodidade non te\u00f1en porque atinxir ao seu estado de felicidade. \u00c9 posible acadar a fusi\u00f3n co Un mediante unha especie de iluminaci\u00f3n que constit\u00fae unha experiencia m\u00edstica \u00e1 que Plotino chegou nalgunhas ocasi\u00f3ns segundo relata Porfirio."}
{"id": "162949", "revid": "85894", "url": "https://gl.wikipedia.org/wiki?curid=162949", "title": "Nicole Anderson", "text": "Nicole Gale Anderson, nada o 29 de agosto de 1990 en Rochester (Indiana), \u00e9 unha actriz estadounidense.\nTraxectoria.\nNicole Anderson \u00e9 co\u00f1ecida por interpretar a Macy Misa na serie de Disney Channel \"Jonas L.A.\" e a Kelly Parker na serie de ABC Family \"Make It or Break It\"."}
{"id": "162950", "revid": "85894", "url": "https://gl.wikipedia.org/wiki?curid=162950", "title": "Richard Dean Anderson", "text": "Richard Dean Anderson, nado o 23 de xaneiro de 1950 en Minneapolis, \u00e9 un actor e produtor estadounidense.\nTraxectoria.\nComezou a s\u00faa carreira como actor en 1976 como o doutor Jeff Webber na serie \"General Hospital\", protagonizou a serie \"Seven Brides for Seven Brothers\" (1982-1983) baseada no filme hom\u00f3nimo pero o seu salto \u00e1 fama debeuse \u00e1 serie \"MacGyver\" (1985\u20131992), posteriormente apareceu en filmes, entre eles \"Through the Eyes of a Killer\" (1992), \"Pandora's Clock\" (1996) e \"Firehouse\" (1997).\nEn 1997 volveu \u00e1 televisi\u00f3n como o actor protagonista da serie \"Stargate SG-1\", secuela do filme de 1994 \"Stargate\". Interpretou o papel protagonista entre 1997 e 2005 e tivo un papel recorrente entre 2005 e 2007. Desde 1997, o \u00fanico filme onde Anderson apareceu foi ' estreado en 2008 como unha secuela de \"Stargate SG-1\" que fora cancelado en 2007. Anderson apareceu nas d\u00faas seguintes series da franqu\u00eda Stargate ' e \"\" (como o tenente xeneral Jack O'Neill).\nXunto con Michael Greenburg creou a produtora Gekko Film que produciu a maior\u00eda das tempadas de Stargate SG-1."}
{"id": "162951", "revid": "98629", "url": "https://gl.wikipedia.org/wiki?curid=162951", "title": "-496", "text": "Outros.\nHistoria ano a ano"}
{"id": "162952", "revid": "56817", "url": "https://gl.wikipedia.org/wiki?curid=162952", "title": "Craig Anton", "text": "Craig Ward Anton, nado o 28 de agosto de 1962 en Omaha, Nebrasca \u00e9 un humorista e actor estadounidense.\nTraxectoria.\nAnton \u00e9 co\u00f1ecido por ser un dos humoristas orixinais da serie de televisi\u00f3n \"MADtv\" e polo seu papel de \"Lloyd Diffy\" na serie de Disney Channel \"Phil of the Future\"."}
{"id": "162953", "revid": "54336", "url": "https://gl.wikipedia.org/wiki?curid=162953", "title": "Xustino o Fil\u00f3sofo", "text": "Xustino o Fil\u00f3sofo, ou Xustino M\u00e1rtir, nado a principios do s\u00e9culo II en Flavia Ne\u00e1polis (Siqu\u00e9n), actual Nublus (Palestina) e morto entre os anos 167 e 168, \u00e9 un dos primeiros Pais da Igrexa e un dos pioneiros na derivaci\u00f3n de consecuencias filos\u00f3ficas da fe cristi\u00e1.\nTraxectoria.\nEstivo inmerso nas escolas filos\u00f3ficas neoplat\u00f3nicas, peripat\u00e9ticas e estoicas. O encontro cun anci\u00e1n desco\u00f1ecido introduciuno no cristianismo ao que se adheriu tras un proceso de conversi\u00f3n. Estableceuse en Roma onde fundou unha escola (\"Didascaleo romano\") con relativo \u00e9xito. Denunciado como cristi\u00e1n por un compa\u00f1eiro fil\u00f3sofo, negouse a dar culto ao Emperador polo que foi decapitado.\nPensamento.\nPara Xustino o cristianismo \u00e9 a meta de todas as pescudas da Raz\u00f3n (\"Di\u00e1logo 8\"), a \u00fanica filosof\u00eda \u00fatil porque orienta a vida e lle da plenitude a trav\u00e9s da Graza. A Raz\u00f3n, o Logos, f\u00edxose encontrable en Xes\u00fas de Nazaret a trav\u00e9s do misterio da Encarnaci\u00f3n, logos do que participa todo o x\u00e9nero humano.\nAnte a acusaci\u00f3n de ate\u00edsmo que sufr\u00edan os cristi\u00e1ns, afirma a irracionalidade do polite\u00edsmo e a idolatr\u00eda, para el a morte dos cristi\u00e1ns nas persecuci\u00f3ns \u00e9 o asasinato dos que viven segundo a raz\u00f3n \"pac\u00edficos e tranquilos\".\nNa filosof\u00eda pag\u00e1 est\u00e1 a \"semente da verdade\" (\"Apolox\u00eda I, 44\"), que agora se pode percibir en plenitude mediante a curaci\u00f3n da intelecci\u00f3n pola adhesi\u00f3n a Xes\u00fascristo. Esta adhesi\u00f3n suscita unha vida de \"agape\" ou amor desinteresado e total en Deus e por todos. Por iso a preparaci\u00f3n m\u00e1is espec\u00edfica na experiencia de Israel relatada no Antigo Testamento, e o discorrer filos\u00f3fico anterior \u00e1 encarnaci\u00f3n pode ser asumido polo cristi\u00e1n, para darlle unha totalidade de sentido.\nA adhesi\u00f3n \u00e1 nova filosof\u00eda xera unha nova \"polis\", unha comunidade aut\u00e9ntica froito da conversi\u00f3n:\nObras.\nNo seu \"Di\u00e1logo co xudeu Trif\u00f3n\", tenta demostrar que o cristianismo non contrad\u00ed os ensinos do Antigo Testamento, sen\u00f3n que os completa e lles da cumprimento.\nNa s\u00faa primeira \"Apolox\u00eda\", escrita entre os anos 150 e 155, fai unha defensa do cristianismo dirixida ao emperador Antonino P\u00edo. Por momentos acada tons desafiantes (\"Podedes matarnos, pero non facernos dano\")\nA segunda Apolox\u00eda \u00e9 unha reacci\u00f3n pola morte de tres cristi\u00e1ns por profesarse como tales. Anticipa nela as raz\u00f3ns e a inevitabilidade da s\u00faa propia execuci\u00f3n."}
{"id": "162954", "revid": "23204", "url": "https://gl.wikipedia.org/wiki?curid=162954", "title": "Mois\u00e9s Arias", "text": "Mois\u00e9s Arias, nado o 18 de abril de 1994 en Nova York, \u00e9 un actor estadounidense co\u00f1ecido polos seus papeis como Rico na serie de Disney Channel \"Hannah Montana\", Biaggio no filme de 2013 \"The Kings of Summer\", Cokestraw en \"The Wall of Mexico\" (2019), e Bigfoot no filme colombiano de 2019 \"Monos\". Tam\u00e9n apareceu en \"Pitch Perfect 3\", \"Five Feet Apart\", \"Ender's Game\" e \"The Stanford Prison Experiment\".\nTraxectoria.\nArias naceu o 18 de abril de 1994 en Nova York, fillo de M\u00f3nica e C\u00e9sar Arias. Os seus pais son colombianos, e el criouse como biling\u00fce. Estudou interpretaci\u00f3n teatral desde moi pequeno, \u00e9 co\u00f1ecido polo seu papel de Rico Suave na serie \"Hannah Montana\". Participou nalg\u00fans v\u00eddeos musicais de Pearl Jam, Jonas Brothers e Parmalee e no filme Nacho Libre."}
{"id": "162955", "revid": "54334", "url": "https://gl.wikipedia.org/wiki?curid=162955", "title": "Aprendizaxe Integrada de Contidos e Linguas Estranxeiras", "text": "A Aprendizaxe Integrada de Contidos e Linguas Estranxeiras (AICLE; en ingl\u00e9s \"Content and Language Integrated Learning\", CLIL) \u00e9 unha corrente da ling\u00fc\u00edstica aplicada e pedag\u00f3xica que propugna que, nos contextos escolares, existe un maior \u00e9xito na aprendizaxe das linguas us\u00e1ndoas como linguas instrumentais, por exemplo para aprender historia ou as ciencias, que por medio dos curr\u00edculos funcionais que as tratan dun xeito illado e en situaci\u00f3ns forzadas ou inventadas como materias independentes e espec\u00edficas. \nCaracter\u00edsticas.\nA investigaci\u00f3n neste eido demostrou tam\u00e9n que o pluriling\u00fcismo na escola, aproveitando os recursos, estratexias e destrezas que desenvolve o alumno cando aprende unha lingua ou materia, a trav\u00e9s dos curr\u00edculos integrados das linguas e \u00e1reas non ling\u00fc\u00edsticas, contrib\u00fae de maneira eficaz ao desenvolvemento dunha competencia comunicativa en linguas que optimiza e facilita as aprendizaxes posteriores.\nO enfoque AICLE bas\u00e9ase en dous alicerces:\nEducaci\u00f3n biling\u00fce ou pluriling\u00fce.\nO concepto de AICLE non se limita \u00e1 combinaci\u00f3n de lingua materna con lingua estranxeira, sen\u00f3n \u00e1 aprendizaxe escolar combinada de lingua materna con outra lingua estranxeira, local, minoritaria ou cooficial. Como consecuencia do \u00e9xito destas teor\u00edas, son moitas as autoridades educativas as que se est\u00e1n expondo a introduci\u00f3n de modelos de educaci\u00f3n biling\u00fce na escola e o fomento da elaboraci\u00f3n de curr\u00edculo que integren todas as linguas e estas coas \u00e1reas non ling\u00fc\u00edsticas.\nO beneficio que reportar\u00e1 o curr\u00edculo integrado das linguas e as \u00e1reas non ling\u00fc\u00edsticas \u00e9 que o vencello que se establece entre as diferentes \u00e1reas do co\u00f1ecemento, ademais de achegar coherencia metodol\u00f3xica \u00e1 ensino e aprendizaxe, eliminar\u00e1 as duplicaci\u00f3ns e as redundancias e permitir\u00e1 o reforzo entre as diferentes materias. Ademais, lograrase formar a persoas que sexan quen de entender, falar, ler e escribir, con distintos niveis competenciais, un determinado n\u00famero de linguas e que poidan enriquecer o seu desigual repertorio ling\u00fc\u00edstico ao longo de toda a vida.\nMetodolox\u00eda CLIL en Galicia.\nNo caso da metodolox\u00eda de aprendizaxe integrada de contidos e linguas estranxeiras, m\u00e1is co\u00f1ecida polas s\u00faas siglas como CLIL, \u00e9 unha estratexia amplamente utilizada na educaci\u00f3n para aumentar a competencia ling\u00fc\u00edstica dos estudantes, debido \u00e1s demandas actuais de manexo dunha lingua. en com\u00fan no mundo globalizado actual, co prop\u00f3sito de crear unha cidadan\u00eda pluriling\u00fce con competencia intercultural.\nA metodolox\u00eda CLIL \u00e9 un enfoque que permite aumentar a competencia ling\u00fc\u00edstica noutros idiomas, a mi\u00fado o ingl\u00e9s. En Galicia estableceuse desde 2002, cun plan experimental que comeza en 1999 na educaci\u00f3n secundaria, est\u00e9ndese aos dous primeiros cursos da ESO e ciclos de FP en 2005 e est\u00e9ndese a primaria no curso 2006-2007.\nEsta expansi\u00f3n do m\u00e9todo CLIL \u00e9 m\u00e1is evidente en centros privados e subvencionados. Non obstante, se falamos do n\u00famero de centros educativos que te\u00f1en secci\u00f3ns biling\u00fces, as instituci\u00f3ns p\u00fablicas son as primeiras, cun total de 408 centros, fronte aos 74 do ensino privado. Dun total de 1005 centros p\u00fablicos en Galicia e 310 centros privados, respectivamente. Converteuse nunha das metodolox\u00edas educativas con maior crecemento na actualidade debido aos beneficios ling\u00fc\u00edsticos que proporcionar\u00e1 ao estudantado a longo prazo na s\u00faa formaci\u00f3n universitaria e na posible oferta de emprego.\nBibliograf\u00eda.\nCalleja, C. e Rodr\u00edguez, M. (2015). A evoluci\u00f3n da aprendizaxe integrada de contidos e linguas estranxeiras (CLIL) en Galicia. Revista de Estudos e Investigaci\u00f3n en Psicolox\u00eda e Educaci\u00f3n, (9): 1-4."}
{"id": "162965", "revid": "1987", "url": "https://gl.wikipedia.org/wiki?curid=162965", "title": "Ternande", "text": "Co top\u00f3nimo Ternande podemos atopar os lugares de:"}
{"id": "162966", "revid": "85894", "url": "https://gl.wikipedia.org/wiki?curid=162966", "title": "Ternande, Celas, Culleredo", "text": "Ternande \u00e9 un lugar da parroquia de Celas no concello coru\u00f1\u00e9s de Culleredo na Comarca da Coru\u00f1a. Segundo o INE en 2016 ti\u00f1a 70 habitantes (34 homes e 36 mulleres)."}
{"id": "162967", "revid": "23204", "url": "https://gl.wikipedia.org/wiki?curid=162967", "title": "Ra\u00fal Morodo", "text": "Ra\u00fal Morodo Leoncio, nado en Ferrol en 1935, \u00e9 un xurista, embaixador e pol\u00edtico galego.\nTraxectoria.\nEstudou ata o bacharelato no Colexio Tirso de Molina de Ferrol, e en 1952 marcha a Salamanca para estudar dereito. Na capital salmantina licenciouse en 1958 e doutorouse posteriormente.\nEn 1968, con outras persoas entre as que se contaba Enrique Tierno Galv\u00e1n, funda en Madrid o Partido Socialista del Interior (PSI), e ser\u00e1 o seu primeiro secretario xeral. Pola s\u00faa actividade pol\u00edtica durante o franquismo ser\u00e1 detido e desterrado a aldeas da provincia de Albacete. En 1974 o PSI muda o seu nome polo de Partido Socialista Popular (PSP). En 1977 obt\u00e9n un dos cinco escanos desta formaci\u00f3n nas elecci\u00f3ns a Cortes Constitu\u00edntes, pola circunscrici\u00f3n de Madrid. En 1978 o seu partido fusi\u00f3nase co PSOE, e el abandona a pol\u00edtica de primeira fila e tam\u00e9n loxicamente a secretar\u00eda xeral do PSP. Trala vitoria do PSOE, en 1983 \u00e9 nomeado embaixador-representante permanente de Espa\u00f1a na Unesco, posto que ocupar\u00eda durante dous anos.\nNas elecci\u00f3ns ao Parlamento Europeo de 1987 sae elixido na candidatura do Centro Democr\u00e1tico y Social, encabezada por Eduard Punset, e en 1989 revalida de novo ese escano, malia o retroceso xeral da s\u00faa formaci\u00f3n. Dende ese 1989 e ata 1992 foi vicepresidente da Internacional Liberal y Progresista. En 1991 presentouse \u00e1s elecci\u00f3ns a presidente do CDS, nunha candidatura conxunta con Rosa Posada como secretaria xeral, pero foron derrotados polo t\u00e1ndem que compu\u00f1an Rafael Calvo Ortega (presidente) e Antoni Fern\u00e1ndez Teixid\u00f3 (secretario xeral) por 445 votos a 339.\nAfastado de novo da pol\u00edtica, reincorporouse ao ensino universitario, pois desde que se doutorara en Salamanca fora sucesivamente profesor de dereito pol\u00edtico nas universidades de Oviedo, Alcal\u00e1 de Henares, UNED e Complutense, nesta \u00faltima dende 1976. En 1995, baixo o \u00faltimo goberno de Felipe Gonz\u00e1lez, regresa \u00e1 vida diplom\u00e1tica, e resulta nomeado embaixador en Portugal, cargo que proseguir\u00e1 ata 1999, xa baixo o goberno de Jos\u00e9 Mar\u00eda Aznar. En 2004 Jos\u00e9 Luis Rodr\u00edguez Zapatero nom\u00e9ao embaixador en Venezuela e a partir de 2005 faise cargo tam\u00e9n da legaci\u00f3n da Gu\u00efana. En 2007 \u00e9 relevado dos dous cargos, e pasa a un segundo plano da vida pol\u00edtica.\nAdemais, Morodo foi reitor da Universidade Internacional Men\u00e9ndez Pelayo dende 1980 ata 1983."}
{"id": "162974", "revid": "23204", "url": "https://gl.wikipedia.org/wiki?curid=162974", "title": "Motivaci\u00f3n", "text": "A motivaci\u00f3n \u00e9 a causa que explica unha determinada conduta, sobre todo o motivo polo cal unha persoa se comporta dunha maneira ou o interese que leva a tentar conseguir alg\u00fan obxectivo. A motivaci\u00f3n nace das experiencias anteriores, da crenza ou expectativa sobre un feito futuro e das emoci\u00f3ns asociadas a unha tarefa. Como que \u00e9 un proceso interno, non \u00e9 directamente observable, sen\u00f3n que se ten que xulgar polas acci\u00f3ns ou expresi\u00f3ns do suxeito. Algunhas das motivaci\u00f3ns m\u00e1is profundas relaci\u00f3nanse co inconsciente.\nA motivaci\u00f3n \u00e9 unha das \u00e1reas de estudo da psicolox\u00eda. As s\u00faas aplicaci\u00f3ns c\u00e9ntranse nas esferas produtivas da vida, a educaci\u00f3n e o traballo, onde o individuo ten que render e ten que estar motivado para facelo. O interese mellora a atenci\u00f3n, aumenta o esforzo e a produtividade, ama\u00f1a os erros m\u00e1is axi\u00f1a e permite dedicar m\u00e1is tempo a unha tarefa sen fatiga.\nGraos de motivaci\u00f3n.\nA motivaci\u00f3n \u00e9 sempre unha escaleira, unha persoa est\u00e1 m\u00e1is ou menos motivada para facer algo. O grao m\u00e1is baixo \u00e9 o rexeitamento activo, que xorde do anoxo ou descontento cabe aquela actividade ou situaci\u00f3n. Despois segue a amotivaci\u00f3n ou apat\u00eda. A continuaci\u00f3n v\u00e9n a motivaci\u00f3n externa (por medo ao castigo ou para querer unha recompensa), a identificaci\u00f3n progresiva coas metas propostas e o grao m\u00e1is alto corresponde \u00e1 motivaci\u00f3n interna, cando os motivos xorden do propio eu. A motivaci\u00f3n pode ser intr\u00ednseca se \u00e9 pola propia tarefa e extr\u00ednseca ou instrumental se se ve aquilo como un medio para conseguir un estado propicio ou outra cousa. O proceso de desmotivaci\u00f3n implica perder o valor da tarefa.\nTeor\u00edas sobre a motivaci\u00f3n.\nA motivaci\u00f3n xorde para satisfacer necesidades (se unha persoa ten ganas de ser estimada, far\u00e1 o posible para ga\u00f1ar afecto dos outros e por tanto estar\u00e1 motivada para conseguilo, por exemplo). Abraham Maslow divid\u00eda as necesidades nunha pir\u00e1mide para explicar como ao mudar as metas cambia a motivaci\u00f3n. Unha persoa non est\u00e1 motivada para conseguir aquilo que xa ten ou que d\u00e1 por suposto.\nDavid McClelland precisou que as metas m\u00e1is altas corresponden a necesidades psicol\u00f3xicas e son as m\u00e1is motivadoras. Red\u00facense \u00e1 necesidade de \u00e9xito, de poder e de pertenza. A maior\u00eda de emoci\u00f3ns que experimenta o suxeito est\u00e1n relacionadas con este tres \u00e1reas b\u00e1sicas.\nFord, pola s\u00faa banda, agr\u00fapaas en seis \u00e1reas: afectivas (conseguir o benestar, buscar a felicidade, entreterse, estar tranquilo...), cognitivas (comprender a contorna, curiosidade...), de organizaci\u00f3n subxectiva (necesidade de coherencia interna, af\u00e1n de transcendencia...), autoasertives (sentirse \u00fanico, exercer a liberdade, obter aprobaci\u00f3n...), integradoras (responsabilidade social, sentirse parte dun grupo...) e de tarefa (dominar un exercicio complicado, ga\u00f1ar algo material...) Afirma que cada persoa establece unha xerarqu\u00eda entre os tipos de metas e necesidades e que se motiva por unhas m\u00e1is que polas outras.\nElementos para considerar na motivaci\u00f3n.\nA motivaci\u00f3n p\u00f3dese estudar en catro fases: o contexto, que abastece de experiencias ao suxeito; o proceso de cognici\u00f3n, que o fai percibir a situaci\u00f3n dunha maneira determinada; a crenza que se crea sobre a situaci\u00f3n ou tarefa e por \u00faltimo a conduta que manifesta.\nDo contexto tense que considerar a experiencia previa con situaci\u00f3ns semellantes, por exemplo se un neno tivo un momento de diversi\u00f3n lendo \u00e9 m\u00e1is probable que te\u00f1a ganas de volver ler que se se aburriu, a\u00ednda que o libro var\u00ede. Tam\u00e9n se ten que considerar a actitude da contorna sobre aquela actividade: un \u00e1nimo act\u00faa como reforzador, o suxeito tende a estar m\u00e1is motivado por acci\u00f3ns consideradas boas polo seu grupo social para conseguir o afecto dos outros e de axustarse ao patr\u00f3n de valors imperante. Con todo, en determinadas situaci\u00f3ns \u00e9 xustamente a trangresi\u00f3n a que invita a actuar, por exemplo as condutas de risco dos adolescentes. Neste caso \u00e9 a desaprobaci\u00f3n e o desexo de rachar coa norma ou diferenciarse o que act\u00faa como reforzador.\nA mente ent\u00f3n procesa a informaci\u00f3n dispo\u00f1ible sobre a nova situaci\u00f3n e comp\u00e1raa co conxunto de crenzas de que disp\u00f3n. Estas crenzas te\u00f1en que ver co autoconcepto (especialmente sobre se se poder\u00e1 realizar exitosamente ou non determinada tarefa en funci\u00f3n das propias val\u00edas), as atribuci\u00f3ns causais, os valores desexables e a escaleira de necesidades que experimenta o suxeito naquel intre.\nEstes elementos aumentan ou dimin\u00faen a motivaci\u00f3n pola situaci\u00f3n, que se manifesta na elecci\u00f3n de actividade (faise ou non unha cousa e faise de determinada maneira), o esforzo e persistencia (t\u00e9ndese a p\u00f3r m\u00e1is interese e esforzo cando est\u00e1 m\u00e1is motivado), a implicaci\u00f3n emocional e o xu\u00edzo expl\u00edcito sobre a tarefa.\nAumentar a motivaci\u00f3n.\nAlgunhas das pautas para aumentar a motivaci\u00f3n pasan por:"}
{"id": "162983", "revid": "98629", "url": "https://gl.wikipedia.org/wiki?curid=162983", "title": "Lei de Jante", "text": "A Lei de Jante, chamada en dinamarqu\u00e9s e en noruegu\u00e9s \"Janteloven\", \u00e9 un dec\u00e1logo de normas creado polo autor Aksel Sandemose na s\u00faa novela \"En flyktning krysser sitt spor\" (literalmente, \"Un refuxiado atravesa a s\u00faa faixa\"), de 1933, onde describe a pequena cidade de Jante, cuxo modelo foi tomado directamente da s\u00faa propia cidade natal, Nyk\u00f8bing Mors, baseado no modo como era no inicio do s\u00e9culo XX. O modelo, at\u00e9 certo punto, describe a vida da provincia escandinava e presenta moitas das caractarer\u00edsticas da sociedade n\u00f3rdica.\nRegras.\nAs normas son as seguintes:"}
{"id": "162984", "revid": "5863", "url": "https://gl.wikipedia.org/wiki?curid=162984", "title": "Extramuros", "text": "Extramuros foi un programa cultural da Televisi\u00f3n de Galicia que se emitiu en 1988 dirixido e presentado por Luis \u00c1lvarez Pousa dedicado \u00e1s novas correntes art\u00edsticas e de pensamento en Galicia e no mundo."}
{"id": "162985", "revid": "5863", "url": "https://gl.wikipedia.org/wiki?curid=162985", "title": "Marcelino Camacho", "text": "Marcelino Camacho Abad, nado en La Rasa (provincia de Soria) o 21 de xaneiro de 1918 e finado en Madrid o 29 de outubro de 2010, foi un destacado sindicalista e pol\u00edtico espa\u00f1ol.\nTraxectoria.\nFoi fundador e primeiro secretario xeral de Comisi\u00f3ns Obreiras entre 1976 e 1987. Nas Elecci\u00f3ns xerais de Espa\u00f1a de 1977 foi elixido deputado polo Partido Comunista de Espa\u00f1a pola Comunidade de Madrid."}
{"id": "162994", "revid": "22570", "url": "https://gl.wikipedia.org/wiki?curid=162994", "title": "Inconsciente", "text": "Na linguaxe corrente, o termo inconsciente util\u00edzase como substantivo para designar o conxunto dos procesos mentais que non necesitan depender dunha prioridade, pois ou ben non son relevantes para a tarefa que se est\u00e1 desenvolvendo ou porque xa te\u00f1en un cami\u00f1o establecido que atende a eses eventos de forma autom\u00e1tica, polo que non son pensados conscientemente. Tam\u00e9n se pode empregar como adxectivo, cunha connotaci\u00f3n pexorativa, para falar dun individuo irresponsable ou tolo, incapaz de dar raz\u00f3n dos seus feitos e xestos.\nEmpregado por primeira vez como termo t\u00e9cnico en lingua inglesa en 1751 (coa significaci\u00f3n de non consciente) polo xurista escoc\u00e9s Henry Lord Kames (1696-1782), o termo inconsciente popularizouse m\u00e1is tarde en Alema\u00f1a, na \u00e9poca rom\u00e1ntica, (por exemplo, nun poema de Goethe \"\u00c1 l\u00faa\" (1777) empreg\u00e1ndose por primeira vez o termo en alem\u00e1n: \"unbewusst\") designando un dep\u00f3sito de imaxes mentais, unha fonte de paix\u00f3ns cuxo contido escapaba \u00e1 consciencia.\nNa psican\u00e1lise, o inconsciente \u00e9 o concepto chave da teor\u00eda, posto que constit\u00fae o seu principal obxecto de estudo, e designa no sentido t\u00f3pico un sistema e un lugar ps\u00edquico desco\u00f1ecido para a conciencia (\"a outra escena\") e no sentido din\u00e1mico ao conxunto dos contidos reprimidos que son mantidos \u00e1 marxe, apartados da conciencia, a\u00ednda cando eles amosen unha permanente efectividade ps\u00edquica e intensa actividade a trav\u00e9s de mecanismos e formaci\u00f3ns espec\u00edficas.\nHistoria do termo.\nIntroducido na lingua francesa cara 1860 (coa significaci\u00f3n de vida inconsciente) polo escritor su\u00edzo Henri Amiel (1821-1881), foi admitido no \"Dictionnaire de l'Acad\u00e9mie fran\u00e7aise\" en 1878.\nDende a Antig\u00fcidade, a idea da existencia dunha actividade que non fose a actividade da conciencia sempre deu lugar a m\u00faltiples reflexi\u00f3ns. Pero deb\u00e9uselle a Ren\u00e9 Descartes (1596-1650) o principio dun dualismo corpo/mente que levaba a facer da conciencia (e do \"cogito\") o lugar da raz\u00f3n, oposto ao universo do desprop\u00f3sito. O pensamento inconsciente apareceu ent\u00f3n domesticado, sexa para integralo \u00e1 raz\u00f3n, sexa para rexeitalo \u00e1 tolemia.\nAo longo do s\u00e9culo XIX, dende Wilhelm von Schelling (1775-1854) at\u00e9 Friedrich Nietzsche (1844-1900), pasando por Arthur Schopenhauer (1788-1860), a filosof\u00eda alem\u00e1 adoptou unha visi\u00f3n do inconsciente oposta \u00e1 do racionalismo e sen relaci\u00f3n directa co punto de vista terap\u00e9utico da psiquiatr\u00eda din\u00e1mica. Subli\u00f1ou o lado nocturno da alma humana e tratou de facer emerxer o rostro tenebroso dunha psique soterrada nas profundidades do ser. Sobre este horizonte despreg\u00e1ronse os traballos da psicolox\u00eda experimental, a medicina e a fisiolox\u00eda: pensamos en Johann Friedrich Herbart, Hermann von Helmholtz, Gustav Fechrier, Wilhelm Wundt (1832-1920) e mesmo Carl Gustav Carus (1789-1869).\nO Inconsciente na obra de Sigmund Freud.\nA historiograf\u00eda experta, desde Lancelot Whyte at\u00e9 Henri F. Ellenberger, demostrou que Freud non foi o primeiro pensador que utilizou o termo inconsciente para designar un concepto da s\u00faa teor\u00eda. Con todo, foi el quen terminou por convertelo nun fundamental para a s\u00faa disciplina, asign\u00e1ndolle unha significaci\u00f3n moi distinta da que lle atribu\u00edan os seus predecesores.\nAo combinar tradici\u00f3ns da psiquiatr\u00eda din\u00e1mica e a filosof\u00eda alem\u00e1, Freud elaborou unha concepci\u00f3n in\u00e9dita do inconsciente. Realizou en primeiro lugar unha s\u00edntese dos ensinos de Jean Martin Charcot, Hippolyte Bernheim e Josef Breuer, que o levou cara ao psican\u00e1lise e, nun segundo momento, proporcionou un andamiaje te\u00f3rico ao funcionamento do inconsciente a partir da interpretaci\u00f3n dos so\u00f1os.\nEn efecto, para Sigmund Freud o inconsciente xa non \u00e9 unha \"supraconsciencia\" ou un \"subconsciente\", situado sobre ou m\u00e1is al\u00f3 da consciencia; conv\u00e9rtese realmente nunha instancia \u00e1 cal a conciencia non ten acceso, pero que se lle revela nunha serie de formaci\u00f3ns como os sonos, os lapsus, os chistes, os xogos de palabras, os actos errados e nos s\u00edntomas. O inconsciente, segundo Freud, ten a particularidade de ser \u00e1 vez interno ao suxeito (e \u00e1 s\u00faa consciencia) e exterior a toda forma de dominio polo pensamento consciente.\nPartindo do concepto de inconsciente da filosof\u00eda alem\u00e1 de principios do s\u00e9culo XIX e que o cient\u00edfico Eduard von Hartmann hab\u00eda recapitulado na s\u00faa obra Filosof\u00eda do inconsciente, aparecida en 1868, Freud define o inconsciente dunha maneira completamente orixinal que xa non \u00e9 simplemente o oposto ao consciente: O inconsciente freudiano \u00e9 unha noci\u00f3n t\u00f3pica e din\u00e1mica; \u00e9 un sistema ps\u00edquico que ten contidos e que pos\u00fae mecanismos que se poden describir como especificamente inconscientes; \u00e9 un sistema que se rexe por leis e pos\u00fae unha econom\u00eda de enerx\u00eda que lle son propias.\nA observaci\u00f3n da vida normal de vixilia parec\u00eda validar esa concepci\u00f3n cl\u00e1sica do inconsciente. Pero a an\u00e1lise das formaci\u00f3ns psicopatol\u00f3xicas da vida coti\u00e1 e do so\u00f1o fixera aparecer ao inconsciente como \"unha funci\u00f3n de dous sistemas moi distintos\". En diante, xunto ao consciente hab\u00eda que concibir dous tipos de inconsciente, ambos os inconscientes no sentido descritivo, pero moi distintos en canto \u00e1 s\u00faa din\u00e1mica e ao devir dos seus contidos: os do inconsciente propiamente dito non pod\u00edan chegar nunca \u00e1 conciencia, mentres que os contidos do outro, denominado por tal raz\u00f3n preconsciente, alcanzaban a conciencia en certas condici\u00f3ns, sobre todo despois de pasar o control dunha forma de censura.\nDentro da primeira teor\u00eda de Freud acerca da constituci\u00f3n do aparello ps\u00edquico, que tam\u00e9n se adoita denominar \"a primeira t\u00f3pica freudiana\", o inconsciente designa un do tres sistemas ps\u00edquicos que conforman o psiquismo (os outros dous son o consciente e o pre-consciente). O sistema inconsciente est\u00e1 constitu\u00eddo en gran parte (mais non s\u00f3amente) por contidos reprimidos aos que se lles impediu o acceso \u00e1 conciencia, xustamente por obra do mecanismo da represi\u00f3n. O contido do inconsciente son os \"representantes ps\u00edquicos\" das pulsi\u00f3ns. Estes representantes, ao estar investidos con enerx\u00eda pulsional, buscan permanentemente abrirse paso cara \u00e1 consciencia, no que se denomina retorno do reprimido. A \u00fanica maneira na que logran acceder ao sistema preconsciente e \u00e1 consciencia \u00e9 a trav\u00e9s de formaci\u00f3ns de compromiso, procurando o m\u00e1ximo de satisfacci\u00f3n pulsional, mais logrando burlar a censura.\nEvidentemente, o inconsciente s\u00f3 se pode co\u00f1ecer cando xa non \u00e9 inconsciente. O que podemos chegar a saber do inconsciente \u00e9 o que xa experimentou unha transposici\u00f3n ou traduci\u00f3n ao inconsciente\". A psican\u00e1lise consistir\u00eda segundo Freud xustamente niso: \"O traballo psicanal\u00edtico br\u00edndanos todos os d\u00edas a experiencia de que esa traduci\u00f3n \u00e9 posible. Para iso requ\u00edrese que o analizado venza certas resistencias, as mesmas que no seu momento converteron a iso en reprimido por rexeitamento do consciente\".\nA partir da segunda t\u00f3pica freudiana, vale dicir, do momento no que Freud define as instancias ps\u00edquicas Ego, superego e id e debido a que as t\u00f3picas se superponen parcialmente, \u00e9 dicir, dado que non existe unha correspondencia un\u00edvoca entre estas instancias ps\u00edquicas e o tres sistemas definidos na primeira t\u00f3pica (porque hai partes do eu e do supereu que son igualmente inconscientes c\u00f3 \"id\") \"inconsciente\" pasa a ter unha funci\u00f3n m\u00e1is ben cualificadora, adxectiva.\n\u00c9 en 1920 cando Freud fai unha viraxe na s\u00faa teor\u00eda, m\u00e1is precisamente, co seu texto titulado \"M\u00e1is al\u00f3 do principio do pracer\". No devandito texto Freud redefine os conceptos de pracer e displacer. Xa non se trata da oposici\u00f3n dunha serie de complementarios sen\u00f3n que pracer e displacer son disim\u00e9tricos. A guerra recentemente desatada abre a pregunta sobre unha fenomenolox\u00eda particular: as neurose de guerra. O feito que lle chama a atenci\u00f3n a Freud \u00e9 que aqueles que estiveron en situaci\u00f3ns traum\u00e1ticas, tales como estar na fronte de batalla, so\u00f1an reiteradamente coa situaci\u00f3n traum\u00e1tica, \u00e9 dicir que unha e outra vez se representa nos so\u00f1os a vivenza traum\u00e1tica. Freud preg\u00fantase como se pode artellar este fen\u00f3meno coa tese por el exposta de que o so\u00f1o \u00e9 un cumprimento de desexo. A esta altura da s\u00faa teor\u00eda Freud xa ten definido o concepto de fixaci\u00f3n da pulsi\u00f3n. Hai algo propio da pulsi\u00f3n que \u00e9 traum\u00e1tico. Isto posibil\u00edtalle pensar un inconsciente non todo reprimido, s\u00f3 r\u00e9stalle conceptualizar o cambio de meta, \u00e9 dicir o displacer como meta. Cuesti\u00f3n que teoriza en 1923 no seu texto \"O problema econ\u00f3mico do masoquismo\".\nO Inconsciente colectivo en Carl Gustav Jung.\n\u00c9 precisamente a conceptualizaci\u00f3n da teor\u00eda do inconsciente, entre outras raz\u00f3ns de \u00edndole te\u00f3rica e persoal, a que xerar\u00e1 a separaci\u00f3n entre Freud e Jung. Ser\u00e1 o derradeiro o que reformule e ampl\u00ede o car\u00e1cter \"persoal\" do inconsciente freudiano, estend\u00e9ndoo \u00abad infinitum\u00bb a un inconsciente colectivo cuxo contido primordial ser\u00e1n os arquetipos. Deste xeito, e sempre dende o marco te\u00f3rico da Psicolox\u00eda anal\u00edtica do autor su\u00edzo, o inconsciente ficar\u00e1 \"estratificado\" en dous niveis:"}
{"id": "163014", "revid": "6343676", "url": "https://gl.wikipedia.org/wiki?curid=163014", "title": "So\u00f1o", "text": "Os so\u00f1os son manifestaci\u00f3ns mentais de imaxes, sons, pensamentos e sensaci\u00f3ns nun individuo dormente, e normalmente afastadas da realidade. Para a psicolox\u00eda, os so\u00f1os son est\u00edmulos esencialmente an\u00edmicos que representan manifestaci\u00f3ns de forzas ps\u00edquicas que durante a vixilia se achan impedidas de despregarse libremente. So\u00f1ar \u00e9 un proceso mental involuntario no que se produce unha reelaboraci\u00f3n da informaci\u00f3n almacenada na memoria, xeralmente relacionada con experiencias vividas polo so\u00f1ante o d\u00eda anterior. As lembranzas que se mante\u00f1en ao espertar poden ser sinxelas (unha imaxe, un son, unha idea etc\u00e9tera) ou moi elaboradas. Os so\u00f1os m\u00e1is elaborados conte\u00f1en escenas, personaxes, escenarios e obxectos. Comprobouse que pode haber so\u00f1os en calquera das fases do durmir humano. Con todo, l\u00e9mbranse m\u00e1is so\u00f1os e eles son m\u00e1is elaborados na chamada fase REM (Movemento Ocular R\u00e1pido [MOR], polas s\u00faas siglas en ingl\u00e9s \"Rapid Eye Movement\") que ten lugar no derradeiro tramo do ciclo do sono.\nO acto de so\u00f1ar s\u00f3 foi confirmado no \"Homo sapiens\". Os animais tam\u00e9n pasan pola fase de so\u00f1o REM. Semella que os mam\u00edferos son os animais con maior probabilidade de so\u00f1ar debido ao seu ciclo do so\u00f1o semellante ao humano. O animal que m\u00e1is tempo pasa en fase de so\u00f1o REM \u00e9 o armadillo (\"Dasypodidae\").\nO adxectivo correspondente a ilusi\u00f3n-so\u00f1o \u00e9 \"on\u00edrico\" (do grego \"\u00f3nar\", \"ilusi\u00f3n\"). Por analox\u00eda coa ilusi\u00f3n -que cumpre a mi\u00fado fantas\u00edas do dormente- ch\u00e1mase tam\u00e9n \u00abso\u00f1o\u00bb a calquera anhelo ou ilusi\u00f3n que mobiliza a unha persoa. A disciplina encargada do estudo cient\u00edfico dos so\u00f1os co\u00f1\u00e9cese como onirolox\u00eda. Cando o so\u00f1o anticipa eventos futuros ou exhibe eventos pasados desco\u00f1ecidos p\u00f3dese falar dunha premonici\u00f3n ou dunha retrocognici\u00f3n respectivamente.\nXeneralidades.\nDurante o s\u00e9culo XX avanzouse moit\u00edsimo no estudo cient\u00edfico dos so\u00f1os, xa que a tecnolox\u00eda facilitou en grande medida o achegamento ao que poder\u00eda denominarse \"enerx\u00eda do so\u00f1o\". Sistemas avanzados de esc\u00e1ner detectaron que en numerosas ocasi\u00f3ns os so\u00f1os son bucles de actividade cerebral que se repiten noite tras noite. S\u00e1bese que cada suxeito ten unha forma \u00fanica e irrepetible de so\u00f1ar, pois a actividade cerebral representada por ondas electromagn\u00e9ticas nas pantallas deses esc\u00e1neres presenta gr\u00e1ficas moi similares en cada paciente, e distintas entre d\u00faas deles.\nInterpretaci\u00f3n dos so\u00f1os.\nEn moitas culturas atrib\u00faese un valor prof\u00e9tico ao so\u00f1o, concibido como unha mensaxe cifrada de orixe divina que \u00e9 necesario desentra\u00f1ar. Esta crenza at\u00f3pase, por exemplo, na Biblia (onde Xos\u00e9 interpreta os so\u00f1os do Fara\u00f3n: \"X\u00e9nese 41:1-36\"). En Grecia a oniromancia foi unha actividade habitual: a\u00ednda hoxe cons\u00e9rvase un manual de interpretaci\u00f3n de so\u00f1os, o de Artemidoro, do s\u00e9culo II\u00a0d.\u00a0C. Con todo, un dos fil\u00f3sofos da Grecia antiga, Her\u00e1clito (h.540-h. 480 a.C), sostivo cara ao 480\u00a0a.\u00a0C. que os so\u00f1os non te\u00f1en significado alg\u00fan f\u00f3ra dos pensamentos da persoa que os evoca. Neste sentido, Her\u00e1clito anticipouse por moitos anos ao pensamento cient\u00edfico que tenta explicar en que consiste o proceso do so\u00f1o nos organismos humanos e animais.\nA principios do s\u00e9culo XX, Sigmund Freud retoma a cuesti\u00f3n desde unha perspectiva racionalista coa s\u00faa \"A interpretaci\u00f3n dos so\u00f1os\" (1900). Esta obra converteuse nun dos libros m\u00e1is influentes do s\u00e9culo XX. Ao principio tropezou cunha enconada resistencia, pois a psican\u00e1lise representaba un enorme reto para a tradici\u00f3n occidental. Os traballos de Freud chamaban a atenci\u00f3n sobre as zonas marxinais do ser humano: a irracionalidade e o sexo. Freud mostra que o inconsciente (e non a conciencia) \u00e9 a parte da nosa psique que ordena todo noso pensar e sentir. Segundo as s\u00faas palabras: \"O eu non \u00e9 o se\u00f1or da s\u00faa propia casa\". A an\u00e1lise dos so\u00f1os \u00e9 para el a \"v\u00eda rexia\" de acceso ao inconsciente. Os psicanalistas posteriores, ortodoxos ou non, persisten neste posicionamento.\nPara a psican\u00e1lise \u00e9 importante distinguir nos so\u00f1os o contido manifesto e o contido latente.\nCarl Gustav Jung, disc\u00edpulo heterodoxo de Freud, sosti\u00f1a que os so\u00f1os eran un \u00f3rgano de informaci\u00f3n e de control. Os s\u00edmbolos on\u00edricos son, segundo este autor, transmisores de mensaxes instintivos \u00e1s partes racionais da mente do ser humano, e resulta necesario interpretalos para comprender a linguaxe dos instintos. Jung non cr\u00eda, como si o fac\u00eda Freud, que os so\u00f1os fosen unha roupaxe que oculta outra cousa. Os so\u00f1os eran para Jung informaci\u00f3n e comunicaci\u00f3n de ideas expresadas dentro dos l\u00edmites dun medio. Tras estudar un oitenta mil so\u00f1os, chegou \u00e1 conclusi\u00f3n de que estes son relativos \u00e1 vida do observador. Leste organiza as s\u00faas imaxes on\u00edricas nun centro chamado si mesmo, o cal ten a funci\u00f3n de ordenar e lexislar toda a vida ps\u00edquica, ora consciente ora inconsciente, a trav\u00e9s de numerosos so\u00f1os que te\u00f1en lugar na vida da persoa. Jung interpretaba, pois, o so\u00f1o como \u00fanico e relativo ao so\u00f1ador. Para comprendelo, deb\u00eda examinarse o cadro on\u00edrico como o miolo do estudo e a an\u00e1lise.\nDesde unha perspectiva distinta \u00e1 terap\u00e9utica, o surrealismo preconiza tam\u00e9n a observaci\u00f3n dos so\u00f1os. As revistas do movemento pon de moda a anotaci\u00f3n das fantas\u00edas nocturnas. Na s\u00faa obra \"Os vasos comunicantes\" (1932), Andr\u00e9 Breton exp\u00f3n a s\u00faa visi\u00f3n do fen\u00f3meno e, ao mesmo tempo que reco\u00f1ece a achega de Freud, polemiza con el por atopala insuficiente.\nFunci\u00f3n psicol\u00f3xica e biol\u00f3xica dos so\u00f1os.\nO modelo de sistema nervioso que formulou Sigmund Freud est\u00e1 plasmado no seu artigo \u00abProxecto para unha psicolox\u00eda cient\u00edfica\u00bb, de 1895, a\u00ednda que publicado en 1954. \u00c9 un aspecto relevante que un artigo tan importante para unha teor\u00eda sobre o entendemento humano non fose publicado nos albores mesmos das hip\u00f3teses freudianas.\nFreud subscrib\u00eda a crenza de que o cerebro pode explicarse a partir, pero non s\u00f3 a partir da s\u00faa estrutura f\u00edsica, polo que manifestaba, contrariamente a como adoita crerse, unha postura propensa ao fisicalismo. Caracter\u00edsticamente, as hip\u00f3teses de Freud tras a interpretaci\u00f3n dos so\u00f1os inf\u00edrense destes supostos. Consideraba \u00e1s neuronas unidades diferenciadas que, cales recipientes de descarga de enerx\u00eda provenientes do sistema nervioso, propiciaban os impulsos e desexos descargados mediante unha realizaci\u00f3n consciente. Conxecturou, ent\u00f3n, que aqueles impulsos non descargados axeitadamente, eran soportados inconscientemente nos so\u00f1os.\nAs ciencias cognitivas e a moderna neurociencia negan que este modelo te\u00f1a validez emp\u00edrica. En particular, os psiquiatras Allan Hobson e Robert Mc Carley, a partir das evidencias fisiol\u00f3xicas a disposici\u00f3n da investigaci\u00f3n, propuxeron unha teor\u00eda racionalmente plausible. O cerebro, soste\u00f1en ambos os dous cient\u00edficos, \u00e9 un xerador de estados on\u00edricos. Cando se activan rexi\u00f3ns implicadas nos so\u00f1os, desencad\u00e9ase informaci\u00f3n que o cerebro trata de ordenar a trav\u00e9s dun proceso fisiol\u00f3xico. A rexi\u00f3n implicada \u00e9 o pontino. Cando unha persoa so\u00f1a, c\u00e9lulas nerviosas do bulbo raqu\u00eddeo chamadas pons son corenta veces m\u00e1is activas. Proponse que son as responsables de iniciar o co\u00f1ecido MOR (Movemento Ocular R\u00e1pido) ou REM (en ingl\u00e9s) e as imaxes on\u00edricas (a trav\u00e9s da activaci\u00f3n dos centros visuais do cerebro).\nAo estar esperta unha persoa, os movementos que efect\u00faan os ollos est\u00e1n a merc\u00e9 de centros m\u00e1is evolucionados que os pons. Cando se realiza un movemento co ollo, o cerebro \u00e9 receptor de mensaxes que te\u00f1en a funci\u00f3n de controlar a percepci\u00f3n. Baixo o so\u00f1o, as c\u00e9lulas nerviosas do pontino transmiten informaci\u00f3n sobre os movementos oculares at\u00e9 os centros principais do cerebro. Agora ben, dita informaci\u00f3n consistir\u00eda, en ocasi\u00f3ns, nunha incoherencia para o sistema cerebral que, nunha persoa esperta, comeza o movemento dos ollos. Consiguientemente, conc\u00edbese ao so\u00f1o como unha forma de ordenar informaci\u00f3n, como unha funci\u00f3n biol\u00f3xica que tenta outorgar sentido a esa fonte de informaci\u00f3n incoherente. O absurdo dos so\u00f1os, teorizan ambos os psiquiatras, \u00e9 f\u00e1llaa do cerebro por integrar adecuadamente a s\u00faa propia informaci\u00f3n. O cerebro, tras recibir a informaci\u00f3n proveniente dos ollos no MOR, tenta comparala coa fonte de datos dispo\u00f1ibles na memoria a curto prazo.\nOs so\u00f1os na mitolox\u00eda e a arte.\nOs so\u00f1os supo\u00f1en para o ser humano unha pasaxe a mundos non relacionados directamente coa realidade. O primeiro indicio da curiosidade humana polo so\u00f1o rem\u00f3ntase \u00e1 Grecia cl\u00e1sica, en cuxa mitolox\u00eda aparece Hipnos como deus do so\u00f1o, irm\u00e1n xemelgo da morte non violenta (T\u00e1natos) e irm\u00e1n das mortes violentas (Keres) e as deusas do destino (Moiras), entre outros. Consider\u00e1baselle fillo da noite (Nyx), nacida \u00e1 s\u00faa vez do Caos. O so\u00f1o aparece, pois, vencellado \u00e1 morte e a noite.\nM\u00e1is adiante, en diferentes escritos sobre a mitolox\u00eda grega, aparecen os fillos de Hipnos cunha das Nereidas, (Pas\u00edtea), chamados os oniros. Estes encarnaban cada un dos posibles so\u00f1os, sendo liderados por Morfeo, Fobetor e Fantaso. Morfeo aparec\u00edase s\u00f3 en so\u00f1os de personalidades con forma humana, a diferenza dos seus irm\u00e1ns, que representaban animais, plantas ou seres inanimados.\nM\u00e1is tarde Morfeo pasou a substitu\u00edr o seu pai, a\u00ednda que segundo alg\u00fans autores morreu asasinado por Zeus. Morfeo presenta unha tem\u00e1tica moi atractiva para a arte: foi esculpido por Jean-Antoine Houdon e pintado por John William Waterhouse e Nicolas Poussin. Ademais, \u00e9 protagonista de canci\u00f3ns populares, como \"M\u00edster Sandman\" das Chordettes, baseada na s\u00faa lenda, ou obras escritas como as novelas e c\u00f3mics creadas polo escritor Neil Gaiman das cales destaca The Sandman."}
{"id": "163016", "revid": "85894", "url": "https://gl.wikipedia.org/wiki?curid=163016", "title": "Orto, Boqueix\u00f3n, Boqueix\u00f3n", "text": "Orto \u00e9 un lugar da parroquia de Boqueix\u00f3n no concello coru\u00f1\u00e9s de Boqueix\u00f3n, na comarca de Santiago. Segundo o padr\u00f3n municipal (INE 2013) ten 19 habitantes (9 homes e 10 mulleres)."}
{"id": "163048", "revid": "85894", "url": "https://gl.wikipedia.org/wiki?curid=163048", "title": "O Coto, Bamonde, Teo", "text": "O Coto \u00e9 un lugar da parroquia de Bamonde no concello coru\u00f1es de Teo na Comarca de Ferrol. Ti\u00f1a 29 habitantes no ano 2018 segundo datos do IGE dos cales 16 eran homes e 13 eran mulleres."}
{"id": "163051", "revid": "15490", "url": "https://gl.wikipedia.org/wiki?curid=163051", "title": "Lisa Gherardini", "text": "Lisa Gherardini, tam\u00e9n co\u00f1ecida como Mona Lisa, nada en Florencia o 15 de xu\u00f1o de 1479 e finada na mesma cidade o 15 de xullo de 1542, foi unha nobre florentina pertencente \u00e1 familia Gherardini, a cal era orixinaria da Toscana. O seu nome foi adxudicado ao retrato \"Mona Lisa\" (tam\u00e9n co\u00f1ecido como \"A Gioconda\"), o cal foi encargado polo seu esposo e pintado por Leonardo da Vinci durante o Renacemento italiano."}
{"id": "163052", "revid": "89787", "url": "https://gl.wikipedia.org/wiki?curid=163052", "title": "Conrad Son", "text": "Conrad Son, nado en Barcelona en 1966, \u00e9 un director e int\u00e9rprete catal\u00e1n de cinema porno.\nTraxectoria.\nFoi candidato nos festivais de cinema de Berl\u00edn, Bruxelas, Cannes e Barcelona ao premio de mellor director cos filme \"Nikitax\" (1998), \"Les excursionistes calentes\" (1999), \"X Runners\" (2000), \"Khatar\" (2001) e \"Kovac\" (2002). Este \u00faltimo filme, \"Kovac\", acadou 6 candidaturas no Festival Internacional de cinema er\u00f3tico de Barcelona.\n\u00c9 co\u00f1ecido pola s\u00faa defensa da creaci\u00f3n dunha industria pornogr\u00e1fica en lingua catal\u00e1."}
{"id": "163053", "revid": "1308", "url": "https://gl.wikipedia.org/wiki?curid=163053", "title": "Durmir", "text": ""}
{"id": "163054", "revid": "23204", "url": "https://gl.wikipedia.org/wiki?curid=163054", "title": "Die Traumdeutung", "text": "Die Traumdeutung (que caber\u00eda traducir como \"A interpretaci\u00f3n dos so\u00f1os\") \u00e9 unha obra de Sigmund Freud. A primeira edici\u00f3n foi publicada inicialmente en alem\u00e1n en novembro de 1899, a\u00ednda que datada posteriormente en 1900 polo editor. A publicaci\u00f3n inaugurou a teor\u00eda freudiana da an\u00e1lise dos so\u00f1os cuxa actividade describiu Freud como \"a v\u00eda rexia cara ao co\u00f1ecemento do inconsciente dentro da vida an\u00edmica\".\nContido.\nAo comezo do primeiro cap\u00edtulo, Freud describe o seu traballo do seguinte xeito:\nA obra introduce o concepto de Eu, e describe a teor\u00eda de Freud do inconsciente no que concirne \u00e1 interpretaci\u00f3n dos so\u00f1os. Os so\u00f1os, dende o punto de vista freudiano, constit\u00faen formas de \"cumprimento do desexo\" - tentativas do inconsciente para resolver un conflito dalgunha clase, xa sexa algo recente ou algo procedente en grao sumo fondo do pasado (m\u00e1is tarde en \"M\u00e1is al\u00f3 do Principio de Pracer\" Freud falar\u00eda dos so\u00f1os que non parec\u00edan constitu\u00edrse en cumprimento de desexo). Con todo, debido a que a informaci\u00f3n no inconsciente se atopa nunha indomable e a mi\u00fado perturbadora forma, un \"censor\" no preconsciente non permitir\u00e1 que pase inalterada \u00e1 consciencia. Durante os so\u00f1os, o preconsciente \u00e9 m\u00e1is laxo neste deber que en horas de vixilia, pero a\u00ednda est\u00e1 atento: como tal, o inconsciente debe falsear e deformar o sentido da s\u00faa informaci\u00f3n para que poida pasar a trav\u00e9s da censura. As\u00ed, as imaxes nos so\u00f1os a mi\u00fado non son o que parecen ser, segundo Freud, e necesitan dunha profunda interpretaci\u00f3n para que poidan informarnos sobre as estruturas do inconsciente.\nFreud basea a s\u00faa argumentaci\u00f3n na revisi\u00f3n inicial de traballos cient\u00edficos previos de an\u00e1lises dos so\u00f1os, que atopa interesantes mais inaxeitados. A continuaci\u00f3n describe unha serie de so\u00f1os que ilustran a s\u00faa teor\u00eda. Moitos dos seus so\u00f1os m\u00e1is importantes son propios -o seu m\u00e9todo \u00e9 inaugurado cunha an\u00e1lise do seu so\u00f1o \"A inxecci\u00f3n de Irma\"- pero moitos tam\u00e9n proceden de estudos de casos de pacientes. A maior parte das fontes de Freud para a an\u00e1lise est\u00e1n na literatura, e o libro \u00e9 tanto un autoconsciente intento de an\u00e1lise literaria como un estudo psicol\u00f3xico. Freud aqu\u00ed tam\u00e9n examina en primeiro lugar o que m\u00e1is tarde se converter\u00eda na teor\u00eda do complexo de Edipo.\nA tirada inicial do libro foi moi baixa -tomou moitos anos vender as primeiras 600 copias. Freud revisou o libro polo menos oito veces, e na terceira edici\u00f3n engadiu unha ampla secci\u00f3n que trataba do simbolismo dos so\u00f1os moi literalmente, por mor da influencia de Wilhelm Stekel. M\u00e1is tarde, os psicanalistas expresaron a s\u00faa frustraci\u00f3n con esta secci\u00f3n, xa que alenta a idea de que a interpretaci\u00f3n dos so\u00f1os era unha sinxela procura dos s\u00edmbolos de sexo, penes etc. (Exemplo: \"Inclinaci\u00f3ns empinadas, escaleiras e chanzos, sub\u00edndoos ou baix\u00e1ndoos, son representaci\u00f3ns simb\u00f3licas do acto sexual\"). Estes enfoques foron en gran parte abandonados en favor de m\u00e9todos m\u00e1is comprehensivos.\nAmplamente considerada como o seu m\u00e1is importante contribuci\u00f3n \u00e1 psicolox\u00eda, Freud dixo da s\u00faa obra: \"Un descubrimento como este corresp\u00f3ndese a un de entre moitos, pero s\u00f3 alb\u00edscase unha vez na vida\"."}
{"id": "163056", "revid": "1308", "url": "https://gl.wikipedia.org/wiki?curid=163056", "title": "Inconsciencia", "text": ""}
{"id": "163058", "revid": "85894", "url": "https://gl.wikipedia.org/wiki?curid=163058", "title": "Menlle, Barra\u00f1\u00e1n, Arteixo", "text": "Menlle \u00e9 un lugar da parroquia de Barra\u00f1\u00e1n no concello coru\u00f1\u00e9s de Arteixo na comarca da Coru\u00f1a. Ti\u00f1a 11 habitantes no ano 2018 segundo datos do Instituto Nacional de Estad\u00edstica dos cales 6 eran homes e 5 eran mulleres."}
{"id": "163059", "revid": "85894", "url": "https://gl.wikipedia.org/wiki?curid=163059", "title": "Sisalde, Barra\u00f1\u00e1n, Arteixo", "text": "Sisalde \u00e9 un lugar da parroquia de Barra\u00f1\u00e1n no concello coru\u00f1\u00e9s de Arteixo na comarca da Coru\u00f1a. Segundo o Instituto Nacional de Estad\u00edstica en 2018 ti\u00f1a un habitante (unha muller)."}
{"id": "163060", "revid": "85894", "url": "https://gl.wikipedia.org/wiki?curid=163060", "title": "Margarida, Cham\u00edn, Arteixo", "text": "Margarida \u00e9 un lugar da parroquia de Cham\u00edn no concello coru\u00f1\u00e9s de Arteixo na comarca da Coru\u00f1a. Segundo o Instituto Nacional de Estad\u00edstica en 2018 ti\u00f1a 5 habitantes (3 homes e 2 mulleres)."}
{"id": "163064", "revid": "32797", "url": "https://gl.wikipedia.org/wiki?curid=163064", "title": "Interpretaci\u00f3n dos so\u00f1os", "text": "A interpretaci\u00f3n dos so\u00f1os foi identificada en orixe como oniromancia ou oniromanc\u00eda (do grego \u1f44\u03bd\u03b5\u03b9\u03c1\u03bf\u03c2, ilusi\u00f3n, e \u03bc\u03b1\u03bd\u03c4\u03b5\u03af\u03b1 \"mancia\", \"adivi\u00f1aci\u00f3n\" ou \"profec\u00eda\"), t\u00e9cnica que consist\u00eda en adivi\u00f1ar ou predicir acontecementos futuros a trav\u00e9s dos so\u00f1os. Con posterioridade a interpretaci\u00f3n dos so\u00f1os adquiriu un novo significado coa irrupci\u00f3n a comezos do s\u00e9culo XX da psican\u00e1lise, por unha banda, e a trav\u00e9s de movementos art\u00edsticos como o surrealismo ou o dada\u00edsmo por outra, e finalizando coas neurociencias.\nOniromancia e interpretaci\u00f3n dos so\u00f1os.\nA oniromancia base\u00e1base na antiga crenza de que os so\u00f1os son usualmente premonitorios avisando as\u00ed da posible ocorrencia dun acontecemento ou situaci\u00f3n.\nO so\u00f1o \u00e9 unha funci\u00f3n vital, sen el, os seres humanos non poderiamos sobrevivir. Con todo, o so\u00f1o, non s\u00f3 se presenta cando se dorme, en estado de vixilia tam\u00e9n se so\u00f1a, ocorre durante eses curtos instantes de evasi\u00f3n no que a mente deriva, descon\u00e9ctase e divaga. Denominado \"fantas\u00eda di\u00farna\" ou \"so\u00f1o di\u00farno\", poder\u00edase considerar este un estado intermedio situado entre a vixilia e o so\u00f1o.\nA psican\u00e1lise moderna non foi o primeiro en cuestionarse se os so\u00f1os en si ti\u00f1an alg\u00fan significado m\u00e1is al\u00f3 de ser sinxelos recordos aleatorios que cruzan a mente do dormente. En culturas milenarias como a babil\u00f3nica, exipcia, israelita, persa, india ou a chinesa, esta cuesti\u00f3n xa se expuxera mesmo antes da aparici\u00f3n da escritura. E asign\u00e1ronselle efectos terap\u00e9uticos da interpretaci\u00f3n dos so\u00f1os. Deste xeito, o home antigo daba e atopaba un sentido aos seus so\u00f1os empregando a linguaxe dos signos, dos s\u00edmbolos, dos mitos e das crenzas. M\u00e1is tarde, nos pa\u00edses isl\u00e1micos a oniromancia foi a derradeira arte adivi\u00f1atoria aceptada polo profeta e predicada aos crentes. Estes elaboraron un verdadeiro c\u00f3digo moral ou deontol\u00f3xico para a s\u00faa pr\u00e1ctica.\nNeurociencia e psican\u00e1lise.\nDende o punto de vista neurol\u00f3xico, a funci\u00f3n do so\u00f1o \u00e9 unha consecuencia da actividade cerebral e org\u00e1nica.\nA partir de Sigmund Freud, a psican\u00e1lise ve no so\u00f1o efectos compensatorios e pantasmas producidas pola libido, entendido aqu\u00ed como enerx\u00eda dos instintos e das tendencias que constit\u00faen o fondo da personalidade: a s\u00faa finalidade ser\u00eda \"un cumprimento de desexo\".\nOutros marcos de referencia como a psicolox\u00eda anal\u00edtica de Carl Gustav Jung explican que os nosos so\u00f1os son portadores de mensaxes simb\u00f3licas, cuxa interpretaci\u00f3n \u00e9 un medio de autoco\u00f1ecemento, que prov\u00e9n orientaci\u00f3n na soluci\u00f3n de problemas ps\u00edquicos, e serven como amortecedor cando se atravesan momentos de confusi\u00f3n: a s\u00faa finalidade ser\u00eda \"m\u00faltiple\".\nAs antigas culturas entend\u00edan os so\u00f1os como mensaxes enviadas polos deuses, para iluminarlles, previrlles, advertirlles e guiarlles. A crenza actual m\u00e1is aceptada dende o punto de vista tanto neurol\u00f3xico como psicol\u00f3xico \u00e9 que os so\u00f1os resultan naturalmente das funci\u00f3ns cerebrais e org\u00e1nicas, que son froito de desexos insatisfeitos ou inhibidos, ou ben, que son simplemente un reordenamiento mental inconsciente que \u00e1 s\u00faa vez facilita a interpretaci\u00f3n de posibles fallos na conduta e favorecen tomas de conciencia mediante mensaxes simb\u00f3licas esenciais que se manifestan en forma de advertencias, avisan de certas situaci\u00f3ns, circunstancias, ou acontecementos que poder\u00edan presentarse nun futuro, se non se corrixe unha situaci\u00f3n presente.\nRexistro de so\u00f1os.\nDada a dificultade que presenta o lembrar os so\u00f1os, a maior\u00eda desvan\u00e9cense da mente do so\u00f1ante ao dez ou quince minutos despois do espertar. O m\u00e9todo m\u00e1is sinxelo, inspirado nas t\u00e9cnicas da oniromancia tradicional, consiste en redactar un diario onde se consignen os so\u00f1os inmediatamente ao espertar. Iso axuda a que s\u00edmbolos importantes sexan rexistrados cando a\u00ednda son v\u00edvidos, antes de que desaparezan da mente o so\u00f1ante. A principal idea buscada con este m\u00e9todo \u00e9 que ao escribir o seu so\u00f1o, o so\u00f1ante lib\u00e9rase del, e d\u00e1lle tempo para reflexionar m\u00e1is comodamente, buscar analox\u00edas e nexos com\u00fans entre so\u00f1os.\nDicionarios de s\u00edmbolos.\nUn dicionario de s\u00edmbolos on\u00edricos proporciona un medio para que o so\u00f1ante poida, dalgunha maneira, descifrar os s\u00edmbolos que atopou no seu so\u00f1o. Estes dicionarios foron editados dunha forma moi variada e ve\u00f1en sendo usados desde tempos milenarios, sendo o m\u00e1is antigo co\u00f1ecido o escrito por Artemidoro de Daldis (ou de \u00c9feso) no s\u00e9culo II.\nNalg\u00fans dos mencionados manuais de s\u00edmbolos \u00e9 moi factible atopar elementos a primeira vista contraditorios e en moitos casos a explicaci\u00f3n dada a un s\u00edmbolo nos so\u00f1os pode pasar por algo totalmente oposto ao so\u00f1o en si.\nFinalizando o s\u00e9culo XIX e penetr\u00e1ndonos no s\u00e9culo XX, Sigmund Freud publicar\u00e1 a s\u00faa obra \"\u00abA interpretaci\u00f3n dos so\u00f1os\u00bb\" e con ela tratar\u00e1 de situar a an\u00e1lise dos so\u00f1os nun contexto cient\u00edfico, abandonando a tradici\u00f3n onirom\u00e1ntica. Pasar\u00edase dunha interpretaci\u00f3n xeneralista onde se poder\u00eda interpretar o sentido dun so\u00f1o a trav\u00e9s dun manual ou dicionario com\u00fan, \u00e9 dicir, por medio dun axente externo ao so\u00f1ante, sexa un tratado ou o propio oniromante, cara a unha an\u00e1lise onde cada so\u00f1o \u00e9 \u00fanico e remite por tanto a unha ideosincrasia on\u00edrica, sendo a propia persoa que so\u00f1a o axente encargado de desentra\u00f1ar o seu significado. En palabras do propio Freud, o psicanalista cumprir\u00eda realmente unha funci\u00f3n semellante ao dunha persoa que axuda no intre do parto. Cada significado ou interpretaci\u00f3n individual s\u00f3 ter\u00eda cabida ent\u00f3n no contexto dunha vivencia hist\u00f3rica persoal. Deixa de ter primac\u00eda e exclusividade o uso do dicionario. De feito, nin Freud nin Jung, quen ampliar\u00eda a s\u00faa interpretaci\u00f3n ao \u00e1mbito do inconsciente colectivo, escribir\u00edan \"dicionario\" de so\u00f1os alg\u00fan."}
{"id": "163067", "revid": "1308", "url": "https://gl.wikipedia.org/wiki?curid=163067", "title": "Oniromancia", "text": ""}
{"id": "163068", "revid": "1308", "url": "https://gl.wikipedia.org/wiki?curid=163068", "title": "Oniromanc\u00eda", "text": ""}
{"id": "163072", "revid": "23204", "url": "https://gl.wikipedia.org/wiki?curid=163072", "title": "Neurolox\u00eda", "text": "A neurolox\u00eda (do , \"corda, nervio\" e o sufixo -lox\u00eda, \"estudo de\") \u00e9 unha p\u00f3la da medicina que se ocupa do diagn\u00f3stico e tratamento de todas as categor\u00edas de afecci\u00f3ns e doenzas que afectan o cerebro, a medula espi\u00f1al e os nervios perif\u00e9ricos. A pr\u00e1ctica neurol\u00f3xica depende en gran medida do campo da neurociencia, o estudo cient\u00edfico do sistema nervioso.\nUn neur\u00f3logo \u00e9 un m\u00e9dico especializada en neurolox\u00eda e formado para investigar, diagnosticar e tratar desordes neurol\u00f3xicos. Os neur\u00f3logos tratan unha infinidade de condici\u00f3ns neurol\u00f3xicas, inclu\u00edndo accidentes cerebrovasculares, convulsi\u00f3ns, trastornos do movemento como a s\u00edndrome de Parkinson, desordes neurol\u00f3xicos autoinmunes como a esclerose m\u00faltiple, trastornos de dor de cabeza como a migra\u00f1a e demencias como a doenza de Alzh\u00e9imer. Os neur\u00f3logos tam\u00e9n poden participar en investigaci\u00f3ns cl\u00ednicas, ensaios cl\u00ednicos e estudos de ciencia b\u00e1sica ou translacional. A\u00ednda que a neurolox\u00eda \u00e9 unha especialidade non cir\u00farxica, a s\u00faa correspondente especialidade cir\u00farxica \u00e9 a neurocirurx\u00eda.\nHistoria.\nA disciplina acad\u00e9mica comezou entre os s\u00e9culos XV e XVI coa obra e a investigaci\u00f3n de moitos neur\u00f3logos como Thomas Willis, Robert Whytt, Matthew Baillie, Charles Bell, Moritz Heinrich Romberg, Duchenne de Boulogne, William A. Hammond, Jean-Martin Charcot, C. Miller Fisher e John Hughlings Jackson. O termo neolatino \"neurolox\u00eda\" apareceu en varios textos a partir de 1610 indicando un foco anat\u00f3mico nos nervios (variablemente entendidos como vasos), e foi usado sobre todo por Willis, que prefer\u00eda o grego \u03bd\u03b5\u03c5\u03c1\u03bf\u03bb\u03bf\u03b3\u03af\u03b1."}
{"id": "163076", "revid": "1093", "url": "https://gl.wikipedia.org/wiki?curid=163076", "title": "Arturo D\u00edaz D\u00edaz", "text": ""}
{"id": "163093", "revid": "55340", "url": "https://gl.wikipedia.org/wiki?curid=163093", "title": "Toni Ribas", "text": "Toni Ribas, nome art\u00edstico de Antoni Garc\u00eda, nado o 13 de xu\u00f1o de 1975, \u00e9 un actor porno catal\u00e1n.\nTraxectoria.\nComezou a s\u00faa andaina o 1994. Estivo casado coa actriz porno Sophie Evans dende 1998, da cal se separou a mediados do 2005. Toni Ribas e Nacho Vidal adoitan traballar en pel\u00edculas facendo orx\u00edas (\"Eternal Ecstasy\" e \"Heaven on Earth\"). Tam\u00e9n \u00e9 director de cinema porno, empezou en 2001 con \"Hardcore Innocence 1\", que terminou coa novena parte con \"Hardcore Innocence 9\", en 2003. Actuou en \"Without limits 02\" e mais en \"Private Gladiator\"."}
{"id": "163094", "revid": "75439", "url": "https://gl.wikipedia.org/wiki?curid=163094", "title": "Watts Humphrey", "text": "Watts S. Humphrey, nado en Battle Creek, M\u00edchigan o 4 de xullo de 1927 e finado o 28 de outubro de 2010, foi un f\u00edsico e inform\u00e1tico norteamericano, co\u00f1ecido pensador no mundo de enxe\u00f1ar\u00eda de software, e a mi\u00fado considerado o pai da calidade de software."}
{"id": "163096", "revid": "89787", "url": "https://gl.wikipedia.org/wiki?curid=163096", "title": "IBM PC", "text": "O IBM PC ou ordenador persoal de IBM \u00e9 unha marca comercial da compa\u00f1\u00eda IBM.\nDebido ao \u00e9xito do IBM PC, o termo xen\u00e9rico PC converteuse en algo com\u00fan para todas as microcomputadoras compat\u00edbeis coa especificaci\u00f3n IBM. O termo \u00e9 normalmente utilizado para referirse a todos os tipos de computadoras persoais, non s\u00f3 os compatibles con IBM."}
{"id": "163101", "revid": "89787", "url": "https://gl.wikipedia.org/wiki?curid=163101", "title": "Pobo crow", "text": "Os crow, chamados na s\u00faa propia lingua aps\u00e1alooke, son unha tribo amerindia dos Estados Unidos, cuxo territorio hist\u00f3rico corresponde ao val do r\u00edo Yellowstone. No s\u00e9culo XXI, os crow, a s\u00faa denominaci\u00f3n en lingua inglesa, habitan nunha reserva india ao sur de Billings, estado de Montana. O principal poboado deste pobo local\u00edzase en Crow Agency."}
{"id": "163102", "revid": "1308", "url": "https://gl.wikipedia.org/wiki?curid=163102", "title": "Torre fortaleza de Friol", "text": ""}
{"id": "163105", "revid": "1308", "url": "https://gl.wikipedia.org/wiki?curid=163105", "title": "Jean Lecomte du Nou\u00ff", "text": ""}
{"id": "163108", "revid": "13949", "url": "https://gl.wikipedia.org/wiki?curid=163108", "title": "Movemento ocular r\u00e1pido", "text": "O termo movementos oculares r\u00e1pidos (en galego MOR; en ingl\u00e9s REM, de \"rapid eye movement\") ten que ver coa fase do sono durante a cal se presenta a maior frecuencia e intensidade das chamadas enso\u00f1aci\u00f3ns (so\u00f1os, as escenas on\u00edricas). Durante esta fase os ollos m\u00f3vense axi\u00f1a e a actividade das neuronas do cerebro asem\u00e9llase \u00e1 de cando se est\u00e1 esperto, polo que tam\u00e9n se lle di so\u00f1o paradoxal (sommeil paradoxal en franc\u00e9s)."}
{"id": "163109", "revid": "1131", "url": "https://gl.wikipedia.org/wiki?curid=163109", "title": "REM", "text": "REM pode referirse a:"}
{"id": "163110", "revid": "1308", "url": "https://gl.wikipedia.org/wiki?curid=163110", "title": "Movemento Ocular R\u00e1pido", "text": ""}
{"id": "163111", "revid": "1308", "url": "https://gl.wikipedia.org/wiki?curid=163111", "title": "Neuronas", "text": ""}
{"id": "163112", "revid": "22570", "url": "https://gl.wikipedia.org/wiki?curid=163112", "title": "Onirolox\u00eda", "text": "A Onirolox\u00eda (do grego \u1f44\u03bd\u03b5\u03b9\u03c1\u03bf\u03c2, so\u00f1o, e \u03bb\u00f3\u03b3\u03bf\u03c2 \"logos\", razoamento, estudo, ciencia) constit\u00fae o estudo cient\u00edfico dos so\u00f1os.\nO primeiro uso rexistrado da palabra \u00e9 de 1653. Un impulsor da disciplina foi o sin\u00f3logo franc\u00e9s Hervey de Saint-Denys. O campo de estudo adquiriu relevancia cando Nathaniel Kleitman e o seu estudante Eugene Aserinsky descubriron a existencia de ciclos regulares.\nOutro experimento de Kleitman, acompa\u00f1ado por William C. Dement, outro estudante de medicina nese ent\u00f3n, demostrou o per\u00edodo particular do so\u00f1o no cal a actividade el\u00e9ctrica do cerebro medida por un electroencefal\u00f3grafo asemell\u00e1base estreitamente \u00e1 do espertar cando os ollos m\u00f3vense activamente. Este tipo de so\u00f1o \u00e9 co\u00f1ecido como so\u00f1o de movemento r\u00e1pido de ollos (en ingl\u00e9s, \"REM sleep\"), e o experimento de Kleitman e Dement achou unha correlaci\u00f3n de 0,80 entre o so\u00f1o REM e os so\u00f1os.\nUnha confirmaci\u00f3n independente e case simult\u00e1nea do so\u00f1o l\u00facido por parte de Stephen LaBerge e Keith Hearne permitiu unha serie de experimentos e desenvolvementos posteriores."}
{"id": "163116", "revid": "89787", "url": "https://gl.wikipedia.org/wiki?curid=163116", "title": "Memoria", "text": "Na psicolox\u00eda, a memoria tr\u00e1tase da habilidade do organismo para almacenar, reter, e recuperar informaci\u00f3n e experiencias. Estudos tradicionais da memoria comezaron no eido da filosof\u00eda, inclu\u00edndo t\u00e9cnicas artificiais de mellora da memoria. \nA finais do s\u00e9culo XIX e comezos do XX inclu\u00eduse \u00e1 memoria dentro dos paradigmas da psicolox\u00eda cognitiva. En d\u00e9cadas recentes, converteuse nun dos principais alicerces dunha rama da ciencia chamada neurociencia cognitiva, ligaz\u00f3n interdisciplinaria entre a psicolox\u00eda cognitiva e a neurociencia.\nProcesos.\nDende a perspectiva do procesamento da informaci\u00f3n existen tres fases principais na formaci\u00f3n e recuperaci\u00f3n da memoria: \nMemoria sensorial.\nDenom\u00ednase memoria sensorial \u00e1 habilidade de reter impresi\u00f3ns de informaci\u00f3n sensorial despois de que o est\u00edmulo orixinal desaparece. Fai referencia a obxectos detectados polos receptores sensoriais os cales son retidos temporalmente nos rexistros sensoriais que \u00e1 s\u00faa vez pos\u00faen unha gran capacidade de almacenamento de informaci\u00f3n precategorial, pero que s\u00f3 son capaces de manter imaxes precisas de informaci\u00f3n sensorial por espazo moi limitado. As d\u00faas clases de memoria sensorial que foron m\u00e1is exploradas son a ic\u00f3nica e a ecoica.\nOs primeiros experimentos sistem\u00e1ticos coa memoria sensorial como suxeito de estudo foron levados a cabo por George Sperling a partir de 1960. O seu experimento consist\u00eda en presentar infimamente unha serie de tres filas de catro letras durante 50 milisegundos aos participantes:\nNun caso pediu aos participantes que reproducisen tantas letras como puidesen lembrar unha vez estas foran expostas. Noutro indicou, tras a mostra das letras, que ringleira espec\u00edfica (primeira, segunda ou terceira) gustar\u00edalle que a xente tentase lembrar. Sperling achou que mentres que os participantes s\u00f3 pod\u00edan mencionar unha media de catro letras na primeira condici\u00f3n, xeralmente eran capaces de recitar con \u00e9xito o catro da fila elixida na segunda condici\u00f3n, mesmo cando se lles sinalaba cal interesaba remarcar despois de que todo o mosaico mostrouse. Tal resoluci\u00f3n suxire que por un breve per\u00edodo o mosaico \u00edntegro estivo accesible aos participantes como memoria sensorial.\nS\u00e9guese considerando que a memoria sensorial opera dentro deste espazo de tempo aproximado (por baixo dun segundo e certamente non por encima de dous), e por tanto pode observarse que a s\u00faa vida \u00fatil \u00e9 extremadamente curta. Tam\u00e9n \u00e9 caracterizada por estar f\u00f3ra do control da conciencia (\u00e9 dicir, ocorre autom\u00e1tica e espontaneamente). A\u00ednda que ret\u00e9n informaci\u00f3n por un curto per\u00edodo, non se debe confundir coa memoria de curta duraci\u00f3n (a cal por norma se prolonga 10-15 segundos sen reseteo do material gardado), e igualmente \u00e9 chamada deste xeito para distinguila da de longa duraci\u00f3n, aquela que pode arquivar informaci\u00f3n durante unha vida enteira.\nA memoria sensorial visual \u00e9 comunmente referida como memoria ic\u00f3nica. A memoria sensorial auditiva \u00e9 co\u00f1ecida como memoria ecoica.\nMemoria a curto prazo.\nA memoria a curto prazo permite recuperar informaci\u00f3n durante un per\u00edodo que vai dende uns cantos segundos at\u00e9 un minuto sen ning\u00fan tipo de adestramento. A s\u00faa capacidade \u00e9 igualmente limitada: Mentres George A. Miller (1956), traballaba nos Laboratorios Bell, conduciu unha serie de experimentos amosando que a capacidade de almaceamento da memoria a curto prazo era de 7\u00b12 elementos. Estimaci\u00f3ns actuais apuntan que a capacidade da memoria a curto prazo e menor, normalmente de entre 4\u20135 elementos, por\u00e9n, a capacidade desta memoria pode mellorarse por medio dun proceso chamado trozeado. Por exemplo, tentando lembrar un n\u00famero de tel\u00e9fono de nove d\u00edxitos, unha persoa pode trozear os d\u00edxitos en tres grupos: primeiro, o prefixo da \u00e1rea (por exemplo 986), logo un grupo de tres d\u00edxitos (123) e por \u00faltimo outro grupo de tres d\u00edxitos (456). Este m\u00e9todo de lembrar n\u00fameros de tel\u00e9fono \u00e9 moito m\u00e1is efectivo que tentar lembrar un grupo enteiro de 9 d\u00edxitos; isto d\u00e9bese a que o ser humano e quen de dividir a informaci\u00f3n en grupos de n\u00fameros con significado. Herbert Simon amosou que o tama\u00f1o ideal para dividir letras ou n\u00fameros, con significado ou non, era tres. Isto refl\u00edctese nalg\u00fans pa\u00edses na tendencia a lembrar n\u00fameros de tel\u00e9fono en varios anacos de tres n\u00fameros.\nA memoria a curto prazo, crese que se basea principalmente nun c\u00f3digo ac\u00fastico para almacenar a informaci\u00f3n, e en menor medida nun c\u00f3digo visual. Conrad (1964) descubriu que os suxeitos de proba ti\u00f1an m\u00e1is dificultade para lembrar as colecci\u00f3ns de palabras acusticamente semellantes (por exemplo, can, pan, man, s\u00e1n, ch\u00e1n).\nPor\u00e9n, notificouse que alg\u00fans individuos son quen de lembrar grandes cantidades de informaci\u00f3n, de forma r\u00e1pida, e ser capaz de lembrar a informaci\u00f3n en cuesti\u00f3n de segundos.\nMemoria a longo prazo.\nA almacenaxe na memoria sensorial e na memoria a curto prazo ten unha capacidade e duraci\u00f3n estritamente limitada, o que quere dicir que a informaci\u00f3n est\u00e1 dispo\u00f1ible soamente durante un determinado per\u00edodo de tempo e non se ret\u00e9n indefinidamente. Pola contra, a memoria a longo prazo almacena cantidades de informaci\u00f3n meirandes durante unha duraci\u00f3n potencialmente ilimitada (\u00e1s veces durante toda unha vida). A s\u00faa capacidade \u00e9 inmensurablemente grande. Por exemplo, unha persoa pode memorizar un n\u00famero de sete d\u00edxitos durante uns segundos antes de esquecelo, o que suxire que este foi almacenado na memoria a curto prazo. Pola contra, p\u00f3dense memorizar n\u00fameros de tel\u00e9fono durante anos grazas \u00e1 repetici\u00f3n; esta informaci\u00f3n estar\u00eda almaceada na memoria a longo prazo.\nMentres a memoria a curto prazo codifica a informaci\u00f3n acusticamente, a memoria a longo prazo codif\u00edcaa semanticamente: Baddeley (1966) descubriu que despois de 20 minutos, os suxeitos testados ti\u00f1an moita dificultade en recuperar colecci\u00f3ns de palabras con significados semellantes (ex. cova, furna, fenda...).\nA memoria a curto prazo ap\u00f3iase en patr\u00f3ns transitorios da comunicaci\u00f3n neuronal, dependendo das rexi\u00f3ns do l\u00f3bulo frontal (especialmente dorsolateral codia prefrontal) e do l\u00f3bulo parietal. As lembranzas a longo prazo, polo contrario, son mantidas por cambios m\u00e1is estables e permanentes nas conexi\u00f3ns neuronais amplamente estendidas por todo o cerebro. O hipocampo \u00e9 esencial (para aprender nova informaci\u00f3n) para a consolidaci\u00f3n da informaci\u00f3n tanto a curto prazo como a longo prazo, a\u00ednda que non semella que poida almacenar informaci\u00f3n por si mesmo. Sen o hipocampo, os novos recordos non poden ser almacenados na memoria a longo prazo, e haber\u00eda un moi curto intervalo de atenci\u00f3n. Por outra banda, poden estar involucrados no cambio de conexi\u00f3ns neuronais por un per\u00edodo de tres meses ou m\u00e1is despois da aprendizaxe inicial.\nUnha das principais funci\u00f3ns do sono crese que \u00e9 a consolidaci\u00f3n da informaci\u00f3n, xa que varios estudos amosaron que a memoria depende das horas de sono entre o adestramento e a posta en pr\u00e1ctica. Ademais, os datos obtidos a partir das imaxes neuronais amosaron patr\u00f3ns de activaci\u00f3n no cerebro ao durmir semellantes aos rexistrados durante a aprendizaxe das tarefas do d\u00eda anterior, o que suxire que os novos recordos poden afianzarse a trav\u00e9s de tal adestramento.\nModelos.\nOs modelos de memoria achegan representaci\u00f3ns abstractas de como se cre que funciona a memoria. Abaixo at\u00f3panse diferentes modelos propostos cronoloxicamente por diversos psic\u00f3logos. Compre ter en conta que existe controversia en se hai diversas estruturas de memoria, por exemplo, Tarnow (2005) afirma que o m\u00e1is probable e que exista s\u00f3 unha estrutura de memoria de entre 6 e 600 segundos.\nModelo de Atkinson-Shiffrin.\nO modelo de multialmaceamento (tam\u00e9n co\u00f1ecido como modelo de memoria de Atkinson-Shiffrin) foi reco\u00f1ecido por primeira vez en 1968 por Atkinson e Shiffrin.\nO modelo de multialmaceamento foi criticado por mor da s\u00faa sinxeleza. Por exemplo, a memoria de longa duraci\u00f3n crese que en realidade est\u00e1 formada por m\u00faltiples subcompo\u00f1entes como a memoria epis\u00f3dica e procedural. Prop\u00f3n tam\u00e9n o adestramento como o \u00fanico mecanismo polo que a informaci\u00f3n pode eventualmente chegar ao almacenamento de memoria a longo prazo, por\u00e9n a evidencia amosa que o ser humano e quen de lembrar cousas sen adestramento.\nO modelo tam\u00e9n amosa todos os almacenamentos de memoria como unha \u00fanica unidade mentres que a investigaci\u00f3n neste eido amosou resultados diferentes. Por exemplo, a memoria a curto prazo pode ser dividida en unidades diferentes, como a informaci\u00f3n visual e a informaci\u00f3n ac\u00fastica. Isto comprobouse no estudo dun suxeito nomeado KF. KF posu\u00eda danos cerebrais e ti\u00f1a problemas coa s\u00faa memoria a curto prazo. Ti\u00f1a problemas con cousas como os n\u00fameros falados, letras e palabras e sons significativos (tales como o timbre e gatos mia\u00f1ando). Outras partes da memoria a curto prazo foron afectados, como a vista (fotos).\nTam\u00e9n mostra o almacenamento sensorial coma un todo, mentres sabemos que o almacenamento sensorial div\u00eddese en varias partes, como o gusto, a visi\u00f3n e a audici\u00f3n."}
{"id": "163127", "revid": "12452", "url": "https://gl.wikipedia.org/wiki?curid=163127", "title": "Crow", "text": ""}
{"id": "163131", "revid": "23204", "url": "https://gl.wikipedia.org/wiki?curid=163131", "title": "Passau", "text": "Passau \u00e9 unha cidade b\u00e1vara nas ribeiras do Danubio e na fronteira con Austria. \u00c9 denominada \"a cidade dos tres r\u00edos\" porque ademais do Danubio atrav\u00e9sana os r\u00edos Inn e Ilz.\nSegundo o censo de 2007 conta con m\u00e1is de 50000 habitantes. A cidade vella (Altstadt) est\u00e1 bordeada polos r\u00edos Danubio e Inn. O conxunto do termo municipal ten unha extensi\u00f3n de aproximadamente 70\u00a0km\u00b2. Alexander von Humboldt, xe\u00f3grafo e etn\u00f3grafo alem\u00e1n do s\u00e9culo XVIII, consider\u00e1baa unha das cidades m\u00e1is fermosas de Europa.\nHistoria.\nTense constancia de asentamento de poboaci\u00f3n no territorio onde est\u00e1 actualmente a cidade desde antes da chegada dos romanos. Os romanos constru\u00edron o castelo de Boiotro e integraron o territorio \u00e1 provincia de Recia ata o ano 476 en que abandonaron a rexi\u00f3n. En 739 pasou a ser sede episcopal. Desde 1217 ten os privilexios de cidade episcopal de bispo-pr\u00edncipe (F\u00fcrst) e no ano 1225 adquiriu categor\u00eda de cidade. \nPassau \u00e9 o lugar da orixe do Ausbund, o libro de cantos protestantes m\u00e1is antergo e que a\u00ednda empregan hoxe en d\u00eda os Amish nas s\u00faas liturxias. Este libro foi escrito entre 1535 e 1540 polos chamados Bautistas que foran presos na fortaleza da cidade e que despois da s\u00faa morte foron considerados m\u00e1rtires.\nA cidade foi reconstru\u00edda baixo o mandato de arquitectos italianos despois do incendio de 1662, que a destru\u00edu case totalmente. De a\u00ed v\u00e9n a s\u00faa arquitectura barroca e que reclamen para si unha certa atmosfera mediterr\u00e1nea que a diferencia das cidades da s\u00faa contorna. \u00c9 desde o ano 1803, e no contexto das guerras napole\u00f3nicas, pasa a formar parte de Baviera.\nDebido aos tres r\u00edos que a atravesan ten sido asolagada polas enchentes destes r\u00edos e varias ocasi\u00f3ns. A m\u00e1is grave no ano 1954 a\u00ednda que no ano 2002 tiveron outro asolagamento importante.\nNa historia recente da cidade est\u00e1 marcada como feito sinalado a fundaci\u00f3n en 1978 da s\u00faa universidade. A m\u00e1is recente das existentes en Baviera. Conta con 8000 estudantes, repartidos en cinco facultades: Teolox\u00eda, Leis, Ciencias Econ\u00f3micas, Inform\u00e1tica, Matem\u00e1ticas e Filosof\u00eda. Debido a que o 12% dos estudantes son estranxeiros pola cantidade de convenios internacionais que asinou a universidade a cidade adquiriu car\u00e1cter cosmopolita. A cidade experimentou un grande cambio desde a fundaci\u00f3n da universidade que ten un peso importante tanto a nivel demogr\u00e1fico as\u00ed como dinamizador cultural."}
{"id": "163132", "revid": "839", "url": "https://gl.wikipedia.org/wiki?curid=163132", "title": "Igrexa de Br\u00f8nsh\u00f8j", "text": "A igrexa de Br\u00f8nsh\u00f8j (en ) est\u00e1 localizada en Br\u00f8nsh\u00f8j, ao oeste de Copenhaguen, concello este \u00faltimo ao que pertence a parroquia dende 1901. \u00c9 un dos m\u00e1is antigos edificios, pois data de 1180, mandado constru\u00ed na \u00e9poca do bispo Absalon en estilo rom\u00e1nico. A torre, de estilo g\u00f3tico, foi engadida arredor do 1450, mentres que a sancrist\u00eda \u00e9 de 1942."}
{"id": "163138", "revid": "89787", "url": "https://gl.wikipedia.org/wiki?curid=163138", "title": "Leis intoler\u00e1beis", "text": "As leis intoler\u00e1beis (en ingl\u00e9s, \"Intolerable Acts\") foron as leis emitidas en 1774 polo Parlamento Brit\u00e1nico debido ao continuo descontento nas Trece Colonias Americanas, particularmente en Boston logo de incidentes turbulentos como o mot\u00edn do t\u00e9 en Boston. Os brit\u00e1nicos tam\u00e9n as chamaban \"Coercive Acts\" (\"Actas coactivas\") ou \"Punitive Acts\" (\"Actas punitivas\"). Estas actas aceleraron os procesos que culminaron na Guerra da Independencia dos Estados Unidos e a formaci\u00f3n do Primeiro Congreso Continental."}
{"id": "163139", "revid": "1505", "url": "https://gl.wikipedia.org/wiki?curid=163139", "title": "Descolonizaci\u00f3n de Am\u00e9rica", "text": "A descolonizaci\u00f3n de Am\u00e9rica ref\u00edrese ao proceso polo cal as colonias europeas no continente americano se independizaron das potencias coloniais que conquistaran os seus territorios. A descolonizaci\u00f3n de Am\u00e9rica iniciou un proceso de descolonizaci\u00f3n mundial que se completou no s\u00e9culo XX dando orixe aos Estados modernos."}
{"id": "163141", "revid": "92340", "url": "https://gl.wikipedia.org/wiki?curid=163141", "title": "Fran\u00e7ois Hennebique", "text": "Fran\u00e7ois Hennebique, nado en Neuville-Saint-Vaast o 26 de abril de 1842 e finado en Par\u00eds o 7 de marzo de 1921, foi un enxe\u00f1eiro, arquitecto e construtor franc\u00e9s.\nDe formaci\u00f3n autodidacta, foi inventor dun sistema de construci\u00f3n con formig\u00f3n armado que permitiu a r\u00e1pida difusi\u00f3n deste material en Europa a principios do s\u00e9culo XX."}
{"id": "163142", "revid": "89787", "url": "https://gl.wikipedia.org/wiki?curid=163142", "title": "Grand Palais", "text": "O Grand Palais des Beaux-Arts, tam\u00e9n chamado Grand Palais des Champs-Elys\u00e9es e popularmente co\u00f1ecido como Grand Palais, que en galego se traduce como \"Gran Palacio das Belas Artes\" ou \"Gran Palacio\", \u00e9 un edificio singular da cidade de Par\u00eds, situado nos Campos Elisios, no VIII \"arrondissement\", conformando unha contorna monumental conxuntamente co Petit Palais e a Ponte Alexandre III. Comezou a constru\u00edrse en 1897 para albergar a Exposici\u00f3n Universal de 1900 celebrada do 15 de abril ao 12 de novembro daquel ano, tras un complexo proceso de xestaci\u00f3n no que participaron varios arquitectos, no mesmo lugar onde se emprazaba previamente o Palacio da Industria, realizado para a Exposici\u00f3n de 1855."}
{"id": "163143", "revid": "56817", "url": "https://gl.wikipedia.org/wiki?curid=163143", "title": "Empirismo radical", "text": "O empirismo radical \u00e9 unha doutrina pragm\u00e1tica exposta por William James que afirma que a experiencia incl\u00fae tanto os datos como as relaci\u00f3ns entre os particulares, e que polo tanto os dous merecen un lugar nas nosas explicaci\u00f3ns. En termos concretos: calquera visi\u00f3n do mundo filos\u00f3fico ser\u00e1 errada se se det\u00e9n no nivel f\u00edsico e non explica como o significado, valores e a intencionalidade poden xurdir diso."}
{"id": "163144", "revid": "55340", "url": "https://gl.wikipedia.org/wiki?curid=163144", "title": "Tom Arnold", "text": "Thomas Duane \"Tom\" Arnold, nado o 6 de marzo de 1959 en Ottumwa (Iowa), \u00e9 un humorista e actor estadounidense.\nTraxectoria.\nActou en varios filmes, salientando a s\u00faa interpretaci\u00f3n en \"True Lies\" (1994), foi guionista e actor ocasional na serie \"Roseanne\" interpretando a Arnie Thomas. Foi un dos presentadores de \"The Best Damn Sports Show Period\" (2001-2005)."}
{"id": "163145", "revid": "56817", "url": "https://gl.wikipedia.org/wiki?curid=163145", "title": "George e Mildred", "text": "George e Mildred foi unha comedia de situaci\u00f3n brit\u00e1nica producida por Thames Television que se emitiu entre 1976 e 1979, foi unha secuela de \"Man About the House\" e protagoniz\u00e1bana Brian Murphy e Yootha Joyce como o matrimonio, George e Mildred Roper. En Galicia a Televisi\u00f3n de Galicia emitiuna en 1988, con Tuto V\u00e1zquez e Mar\u00eda Romero interpretando aos protagonistas.\nDesenvolvemento.\nA premisa da serie era que os protagonistas deixaban o seu vello apartamento que aparec\u00eda en \"Man About the House\", mud\u00e1ndose e unha casa moderna nunha zona selecta, a s\u00faa chegada aterra ao seu veci\u00f1o Jeffrey Forumile, un snob axente da propiedade inmobiliaria que pensa que a s\u00faa presenza depreciar\u00e1 o valor da s\u00faa casa.\nBrian Cooke e Johnnie Mortimer foron os guionistas da serie e dela f\u00edxose un filme, dedicado \u00e1 actriz protagonista Yootha Joyce morta en 1980, tam\u00e9n se fixo unha adaptaci\u00f3n teatral en 1977, e nos Estados Unidos tam\u00e9n se fixo a s\u00faa propia versi\u00f3n da serie, \"The Ropers\" (1979-1980), continuaci\u00f3n esta de \"Three's Company\"."}
{"id": "163154", "revid": "1576", "url": "https://gl.wikipedia.org/wiki?curid=163154", "title": "Joe Preston (EP)", "text": "Joe Preston \u00e9 un EP da banda estadounidense de sludge metal The Melvins, editado en 1992 polo selo Boner Records. Crese que Joe Preston \u00e9 a \u00fanica persoa que gravou no EP e que as outras persoas que aparecen nos cr\u00e9ditos (Denial Fiend e Salty Greeny) non existen xa que o segundo \u00e9 un co\u00f1ecido pseud\u00f3nimo de Preston."}
{"id": "163156", "revid": "56817", "url": "https://gl.wikipedia.org/wiki?curid=163156", "title": "Zea", "text": "Zea \u00e9 un EP da banda belga de rock alternativo dEUS, editado en xu\u00f1o de 1993 polo selo Musikness. O EP foi lanzado antes do seu contrato con Island Records."}
{"id": "163163", "revid": "1131", "url": "https://gl.wikipedia.org/wiki?curid=163163", "title": "Galer\u00eda de imaxes de Cha\u00edn, Gondomar", "text": "Santa Mar\u00eda de Cha\u00edn \u00e9 unha parroquia que se localiza no concello de Gondomar."}
{"id": "163164", "revid": "98629", "url": "https://gl.wikipedia.org/wiki?curid=163164", "title": "The Lion and the Witch", "text": "The Lion and the Witch \u00e9 un EP da banda estadounidense de rock alternativo Weezer. Foi gravado no Xap\u00f3n na primavera do ano 2002 mentres promocionaban o seu \u00e1lbum \"Maladroit\", e editado o 24 de setembro do 2002, seis anos xustos despois da aparici\u00f3n de \"Pinkerton\". Distribu\u00eduse como edici\u00f3n limitada de 25.000 copias en tendas de m\u00fasica independentes.\nAo igual que con \"Maladroit\", a comercializaci\u00f3n deste EP causou problemas entre Weezer e Geffen Records. A banda quer\u00eda un EP con oito temas cunha embalaxe \u00fanica que non fose con caixas de pl\u00e1stico. Geffen d\u00edxolles que a s\u00faa idea da embalaxe era demasiado cara e o n\u00fameiro de canci\u00f3ns ti\u00f1a que reducirse a seis. Finalmente a idea da embalaxe conservouse, pero foron inclu\u00eddos seis temas e unha canci\u00f3n oculta, \"Polynesia\", que abre o disco.\nListaxe de canci\u00f3ns.\nTodos os temas por Rivers Cuomo ag\u00e1s \"Polynesia\", composta por Scott Shriner."}
{"id": "163174", "revid": "89787", "url": "https://gl.wikipedia.org/wiki?curid=163174", "title": "Formaldehido", "text": "O formaldehido ou metanal \u00e9 un composto qu\u00edmico, m\u00e1is especificamente un aldehido (o m\u00e1is simple deles) que \u00e9 altamente vol\u00e1til e moi inflam\u00e1bel, de f\u00f3rmula H2C=O.\nHistoria e caracter\u00edsticas.\nFoi descuberto en 1867 polo qu\u00edmico alem\u00e1n August Wilhelm von Hofmann. Obtense por oxidaci\u00f3n catal\u00edtica do alcol met\u00edlico. A temperatura normal, \u00e9 un gas incoloro dun cheiro penetrante, moi sol\u00fabel en auga e en \u00e9steres. As disoluci\u00f3ns acuosas ao 40% co\u00f1\u00e9cense co nome de formol, que \u00e9 un l\u00edquido incoloro de cheiro penetrante e sufocante; estas disoluci\u00f3ns poden conter alcol met\u00edlico como estabilizante. Pode ser comprimido at\u00e9 o estado l\u00edquido; o seu punto de ebulici\u00f3n \u00e9 -21\u00a0\u00b0C. Empr\u00e9gase como bactericida ou conservante e na fabricaci\u00f3n industrial de materiais para a construci\u00f3n e produtos qu\u00edmicos mais tam\u00e9n en moi pequenas cantidades prod\u00facese de forma natural no corpo humano ."}
{"id": "163198", "revid": "75439", "url": "https://gl.wikipedia.org/wiki?curid=163198", "title": "Premio Nacional de Urbanismo de Espa\u00f1a", "text": "O Premio Nacional de Urbanismo de Espa\u00f1a \u00e9 un galard\u00f3n que, como ocorre co Premio Nacional de Arquitectura, premia anualmente unha obra de urbanismo en Espa\u00f1a. Mentres o Premio de Arquitectura ten unha longa historia, o de Urbanismo deixouse de conceder e no ano 2004 retomouse a s\u00faa celebraci\u00f3n."}
{"id": "163205", "revid": "109216", "url": "https://gl.wikipedia.org/wiki?curid=163205", "title": "Club Deportivo La Muela", "text": "O Club Deportivo La Muela \u00e9 un club de f\u00fatbol de Espa\u00f1a, do concello de La Muela, na provincia de Zaragoza. Fundado en 2005 e compite na Rexional Preferente de Arag\u00f3n, tras descender na tempada 2010\u201311 por problemas econ\u00f3micos.\nHistoria.\nO Club Deportivo La Muela refundouse en 2005. Protagonizou desde a s\u00faa volta ao f\u00fatbol aragon\u00e9s tres ascensos consecutivos chegando a Terceira Divisi\u00f3n, onde na s\u00faa primeira tempada acadou o cuarto posto. Na s\u00faa segunda tempada nesta tempada, a pesar de ter como obxectivo a permanencia e de sufrir graves problemas econ\u00f3micos, conseguiu o ascenso \u00e1 Segunda Divisi\u00f3n B ao quedar en segunda posici\u00f3n tras o CD Teruel con 90 puntos e superar tres eliminatorias que lles enfrontou ao Marino de Tenerife, o Constancia de Inca e o Cerceda galego.\nEstadio.\nO CD La Muela xoga no Estadio Clemente Padilla, con capacidade para 1.500 persoas.\nXogadores.\nCadro 2010/11.\n\"Actualizado a 1 de setembro de 2010.\""}
{"id": "163206", "revid": "7523", "url": "https://gl.wikipedia.org/wiki?curid=163206", "title": "Real Sociedad de F\u00fatbol B", "text": "A Real Sociedad de F\u00fatbol B, co\u00f1ecida habitualmente como Sanse, \u00e9 o equipo filial da Real Sociedad. Foi fundado en 1951 e actualmente xoga na Segunda Divisi\u00f3n B.\nHistoria.\nO equipo foi fundado en 1951 baixo o nome de San Sebasti\u00e1n Club de F\u00fatbol, como equipo filial da Real Sociedad, un dos equipos cl\u00e1sicos da Primeira Divisi\u00f3n. O San Sebasti\u00e1n CF, co\u00f1ecido popularmente como \"Sanse\" foi desde o inicio o equipo no que se fogueaban as novas promesas da Real Sociedad antes de dar o salto ao primeiro equipo. Por iso a s\u00faa principal funci\u00f3n foi a de formar xogadores, m\u00e1is que a de obter bos resultados na Liga.\nPolas filas do Sanse pasaron numerosos xogadores que triunfaron posteriormente na Real Sociedad e outros equipos. O Sanse tivo unha grande importancia na historia da Real Sociedad, xa que este foi tradicionalmente un equipo de canteira que se nutriu m\u00e1is dos mozos formados nas s\u00faas categor\u00edas inferiores que de fichaxes externas. Na actualidade a Real Sociedad segue mantendo no seu persoal unha maior\u00eda de xogadores formados no Sanse.\nNo que respecta \u00e1s categor\u00edas nas que militou; o Sanse chegou a alcanzar a Segunda Divisi\u00f3n en 1960. Na tempada seguinte (1961-62) obtivo a s\u00faa mellor clasificaci\u00f3n, un 5\u00ba posto. Con todo, deuse o paradoxo de que a unha excelente campa\u00f1a do filial uniuse unha p\u00e9sima campa\u00f1a da Real Sociedad, que descendeu aquela mesma tempada de Primeira a Segunda divisi\u00f3n. A Real arrastrou na s\u00faa ca\u00edda ao Sanse \u00e1 Terceira Divisi\u00f3n, xa que un equipo filial non pode xogar na mesma categor\u00eda que o seu \"irm\u00e1n maior\". O bloque de xogadores do Sanse que militou en Segunda Divisi\u00f3n foi o mesmo que cinco anos despois logrou devolver \u00e1 Real Sociedad a Primeira.\nDesde ent\u00f3n, o Sanse, non retornou nunca m\u00e1is a Segunda divisi\u00f3n, pasando o resto de campa\u00f1as ata a actualidade en Terceira ou Segunda B. En 1991 e en 2006 chegou a disputar os play-offs de ascenso \u00e1 Segunda divisi\u00f3n.\nEn 1992 un cambio na normativa obrigou ao equipo a cambiar o seu nome e desde ent\u00f3n \u00e9 co\u00f1ecido oficialmente como Real Sociedad de F\u00fatbol B, a\u00ednda que a nivel popular segue recibindo o nome de Sanse.\nEstadio.\nA Real Sociedad B xoga os seus partidos no campo Z-7 das Instalaci\u00f3ns de Zubieta, con capacidade para 2.500 espectadores.\nA cidade deportiva de Zubieta \u00e9 onde adestran a Real Sociedad e todos os seus equipos inferiores. Estas instalaci\u00f3ns at\u00f3panse moi preto do Hip\u00f3dromo de San Sebasti\u00e1n e de a\u00ed deriva o alcume de \"potrillos\" que reciben os xogadores da Real Sociedade B.\nXogadores.\nCadro 2010/11.\n\"Actualizado a 1 de setembro de 2010\".\n \n \n \n \n "}
{"id": "163207", "revid": "7523", "url": "https://gl.wikipedia.org/wiki?curid=163207", "title": "Real Sporting de Gij\u00f3n B", "text": "O Real Sporting de Gij\u00f3n B \u00e9 un equipo de f\u00fatbol espa\u00f1ol\u00a0da cidade de Xix\u00f3n, en Asturias. Foi fundado en 1967 e tr\u00e1tase do equipo filial do Sporting de Gij\u00f3n. Actualmente compite na Segunda Divisi\u00f3n B.\nHistoria.\nA orixe do Sporting B data de 1966, cando o Sporting de Xix\u00f3n adquire os dereitos federativos da \"Sociedad Deportiva La Camocha\", club fundado en 1955, pasando esta entidade a ser o primeiro filial do Sporting.\nEn 1967, cambia o seu nome polo de \"Club Atl\u00e9tico Gij\u00f3n\" e, en 1971, pasa a chamarse \"Club Deportivo Gij\u00f3n\". En 1979, volve cambiar o nome a \"Sporting de Gij\u00f3n Atl\u00e9tico\" e, finalmente, en 1991, ao actual Real Sporting de Gij\u00f3n B.\nA\u00ednda que o maior prop\u00f3sito do club non \u00e9 o de obter grandes resultados deportivos sen\u00f3n o de formar xogadores para o Sporting de Gij\u00f3n, o equipo logrou quedar en dous ocasiones campi\u00f3n de Segunda Divisi\u00f3n B, accedendo as\u00ed a disputar os \"play-off\" polo ascenso, nos que ser\u00eda eliminado qued\u00e1ndose, xa que logo, sen poder disputar o campionato de Segunda Divisi\u00f3n. En tempadas m\u00e1is recentes, o club loitou por obxectivos distintos como son o ascenso a Segunda Divisi\u00f3n B (obxectivo logrado na tempada 2007-08) e a permanencia en devandita categor\u00eda o maior tempo posible, xa que as\u00ed o salto de calidade que te\u00f1en que dar os xogadores para pasar ao primeiro equipo \u00e9 menor que se o club atop\u00e1sese en Terceira Divisi\u00f3n. Na tempada 2008-09, o Sporting B viuse obrigado a disputar a promoci\u00f3n para evitar o descenso fronte ao Las Palmas Atl\u00e9tico, conxunto ao que venceu por un global de 4-0, logrando as\u00ed a permanencia e condenando ao equipo canario a Terceira Divisi\u00f3n. Na tempada 2009-10, o club logra finalizar en metade da t\u00e1boa logo de haberse atopado en postos de descenso durante gran parte do campionato.\nNa tempada 2010\u201311 descendeu \u00e1 Terceira Divisi\u00f3n logo de quedar 19\u00ba. Con todo, logo dos descensos administrativos de varios equipos, o Sporting B comprou a praza da descendida Cultural Leonesa por 395.000 euros, recuperando novamente o sitio na Segunda Divisi\u00f3n B para a tempada 2011\u201312.\nEstadio.\nO Real Sporting de Xix\u00f3n B disputa os seus partidos como local no campo Pepe Ortiz da Escola de f\u00fatbol de Mareo. Pos\u00fae unha bancada cunha capacidade aproximada para 3.000 espectadores. Actualmente, at\u00f3panse proxectadas diversas melloras entre as que destacan a construci\u00f3n dunha segunda bancada e a reparaci\u00f3n de diversas deficiencias na xa existente.\nXogadores.\nCadro actual.\n\"Actualizado a novembro de 2014\"."}
{"id": "163208", "revid": "7523", "url": "https://gl.wikipedia.org/wiki?curid=163208", "title": "Yeclano Deportivo", "text": "O Yeclano Deportivo \u00e9 un club de f\u00fatbol de Espa\u00f1a, da cidade de Yecla, na Rexi\u00f3n de Murcia. Foi fundado en 2004 e actualmente xoga na Segunda Divisi\u00f3n B Espa\u00f1ola, logo de ascender na tempada 2011-12.\nHistoria.\nO Yeclano Deportivo fundouse en 2004 tras a desaparici\u00f3n do hist\u00f3rico Yeclano CF. Arrinca na Primeira Territorial e consegue o ascenso. No seu primeiro ano en Territorial Preferente queda 2\u00ba saldando as\u00ed as s\u00faas d\u00faas primeiras tempadas de vida con dous ascensos.\nNa tempada 2006-07 debuta na Terceira Divisi\u00f3n quedando 12\u00ba. Ao ano seguinte repite a mesma posici\u00f3n, consolidando as\u00ed a categor\u00eda. A tempada 2008-09 o equipo d\u00e1 un salto na t\u00e1boa e loita pola clasificaci\u00f3n para o \"play-off\" de ascenso. Na s\u00faa primeira promoci\u00f3n de ascenso enfr\u00f3ntase ao Cacere\u00f1o. Tras o empate a 0 en Yecla o equipo cae eliminado en C\u00e1ceres tras perder 3-1 na pr\u00f3rroga.\nNa tempada 2009-10 consegue a mellor clasificaci\u00f3n da s\u00faa historia ao quedar 2\u00ba en liga regular. En primeira rolda do play-off elimina o Trival Valderas, tras perder 2-0 en Alcorc\u00f3n remonta en Yecla cun 5-1. Na segunda rolda elimina o P\u00e1jara Playas de Jand\u00eda, perdendo a ida 1-0 e ga\u00f1ando a volta 2-0. Na terceira e \u00faltima rolda enfr\u00f3ntase ao Haro Deportivo, na Rioxa consegue unha vitoria 0-1 no \u00faltimo suspiro e na volta consegue o ascenso a Segunda B na quenda de penaltis.\nNa tempada 2010-11, o equipo debuta na categor\u00eda cun 19\u00ba posto, descendendo novamente a Terceira Divisi\u00f3n tras ga\u00f1ar soamente cinco partidos. Na tempada 2011-12 o equipo procl\u00e1mase campi\u00f3n do grupo XIII de Terceira e xoga o playoff de ascenso de campi\u00f3ns. O seu rival \u00e9 o Caudal Deportivo e perde por un resultado global de 3-0. Ao ser campi\u00f3n tivo unha segunda oportunidade e, tras superar en d\u00faas eliminatorias a Muro e Pobla de Mafumet, o equipo volve a Segunda B.\nEstadio.\nEstadio La Constituci\u00f3n, con capacidade para 5.000 persoas.\nXogadores.\nCadro 2010/11.\n\"Actualizado a 1 de setembro de 2010.\""}
{"id": "163211", "revid": "89787", "url": "https://gl.wikipedia.org/wiki?curid=163211", "title": "Lorca Atl\u00e9tico Club de F\u00fatbol", "text": "O Lorca Atl\u00e9tico Club de F\u00fatbol \u00e9 un club de f\u00fatbol de Espa\u00f1a, da cidade de Lorca, na Rexi\u00f3n de Murcia. Foi fundado en 2010 e actualmente xoga na Terceira Divisi\u00f3n Espa\u00f1ola.\nHistoria.\nNo ver\u00e1n de 2010, ante a grave situaci\u00f3n econ\u00f3mica do Lorca Deportiva, o empresario Crist\u00f3bal S\u00e1nchez Arcas funda o \"Lorca Atl\u00e9tico Club de F\u00fatbol\". O desexo de Crist\u00f3bal S\u00e1nchez, a pesar de que parte da afecci\u00f3n de Lorca prefire comezar cun proxecto m\u00e1is humilde desde a categor\u00eda m\u00e1is baixa, \u00e9 que o novo club comece en Segunda Divisi\u00f3n B. Para iso establece conversaci\u00f3ns con varios clubs murcianos na categor\u00eda con graves problemas para continuar na categor\u00eda. Tras non frutificar as negociaci\u00f3ns co Caravaca nin co Jumilla consegue chegar a un acordo para comprar a praza do Sangonera Atl\u00e9tico.\nO 19 de xullo chega a confirmaci\u00f3n desde a RFEF de que o novo equipo poder\u00e1 competir na categor\u00eda. O mesmo d\u00eda an\u00fanciase tam\u00e9n a Benigno S\u00e1nchez Yepes, adestrador lorquino, como primeiro adestrador do club. O luns 26 de xullo pres\u00e9ntase o novo club en sociedade, o equipo ter\u00e1 un orzamento de 750.000 \u20ac e an\u00fancianse os primeiros xogadores. Ao d\u00eda seguinte comezan os adestramentos no Art\u00e9s Carrasco.\nO primeiro partido, amigable, disp\u00fatase o 12 de agosto en Pulp\u00ed contra o Atl\u00e9tico Pulpile\u00f1o. O centrocampista Roberto Casabella anota o primeiro gol da historia do equipo lorquino. O 15 de agosto ga\u00f1a o tradicional Trofeo Praia e Sol ao \u00c1guilas FC por 1-2. O d\u00eda 28 de agosto debuta en partido oficial ante o Betis B cunha vitoria pola m\u00ednima con gol de Jaime.\nEstadio.\nO Lorca Atl\u00e9tico xoga no Estadio Francisco Art\u00e9s Carrasco, con capacidade para 8.500 persoas.\nXogadores.\nCadro 2010/11.\n\"Actualizado a 1 de setembro de 2010.\""}
{"id": "163214", "revid": "51526", "url": "https://gl.wikipedia.org/wiki?curid=163214", "title": "Campionato Mundial de F\u00f3rmula 1 de 2011", "text": "O campionato Mundial de F\u00f3rmula 1 de 2011 \u00e9 o campionato anual n\u00famero 62 de F\u00f3rmula 1 organizado pola F\u00e9d\u00e9ration Internationale de l'Automobile (FIA). Nel est\u00e1n inscritos para competiren doce equipos.\nO calendario inicial constaba de vinte carreiras, inclu\u00eddo o novo Gran Premio da India, antes da cancelaci\u00f3n do Gran Premio de Bahrain. Pirelli volve ao deporte como provedor de pneum\u00e1ticos para todos os equipos, substitu\u00edndo a Bridgestone. Red Bull Racing defende o campionato de construtores e o seu piloto Sebastian Vettel o campionato de pilotos. Vettel logrou o seu segundo Campionato Mundial no Gran Premio do Xap\u00f3n de 2011, convert\u00e9ndose no piloto m\u00e1is novo, 24 anos e 98 d\u00edas, en facelo. Tam\u00e9n Red Bull Racing volveu a renovar o campionato de construtores no Gran Premio de Corea de 2011.\nEscuder\u00edas e pilotos.\nLogo da controversia entre a Asociaci\u00f3n de Equipos de F\u00f3rmula Un (FOTA) e a FIA no primeiro semestre da , foi asinado o Acordo da Concordia, o 1 de agosto de 2009, polo ent\u00f3n presidente da FIA Max Mosley e todos os equipos existentes no momento. O novo acordo prev\u00e9 unha continuaci\u00f3n dos termos do acordo de 1998, ata o 31 de decembro de 2012.\nCalendario 2011.\nO 16 de abril de 2010, Bernie Ecclestone, confirmou que haber\u00e1 20 carreiras en 2011, todas as carreiras da tempada 2010 mais o Gran Premio da India. O calendario provisional anunciouse o 8 de setembro de 2010, e confirmouse o 3 de novembro de 2010. \nA \u00faltima hora, debido \u00e1 forte crise pol\u00edtica e social que se vive no Emirato de Bahrain, cancelouse a primeira carreira do ano que inicialmente \u00eda comezar o 13 de marzo. Polo cal, os directivos da F\u00f3rmula 1 reformularon o inicio de tempada para o Gran Premio de Australia no Circu\u00edto Albert Park, o 27 de marzo.\nResultados.\nPilotos.\nPuntuaci\u00f3n: os puntos out\u00f3rganse aos 10 finalistas clasificados."}
{"id": "163216", "revid": "89787", "url": "https://gl.wikipedia.org/wiki?curid=163216", "title": "Rosa Chacel", "text": "Rosa Chacel Arim\u00f3n, nada en Valladolid o 3 de xu\u00f1o de 1898 e finada en Madrid o 27 de xullo de 1994, foi unha prol\u00edfica escritora en lingua castel\u00e1.\nTraxectoria.\nCon 9 anos Chacel foi vivir coa s\u00faa avoa materna a Madrid, no barrio de Marabillas que anos despois glosar\u00e1 na s\u00faa obra hom\u00f3nima. A s\u00faa nai, mestra, duelle a formaci\u00f3n elemental na casa, por mor da delicada sa\u00fade da nena. Chacel estudou debuxo con Fernanda Franc\u00e9s na Escola de Artes e Oficios da r\u00faa da Palma e na Escola do Fogar e Profesional da Muller e ingresou m\u00e1is tarde na Escola de Belas Artes de San Fernando, que deixou en 1918. Nese momento comezou a vincularse coa bohemia literaria dos caf\u00e9s madrile\u00f1os: \"Granja del Henar\" e a \"Botiller\u00eda de Pombo\", as\u00ed como co Ateneo de Madrid.\nCasou en 1921 co pintor Timoteo P\u00e9rez Rubio, con quen tivo un fillo, Carlos. Entre 1922 e 1927 o matrimonio residiu en Italia, grazas a unha bolsa obtida polo seu marido na \u00abAcademia de Espa\u00f1a\u00bb de Roma. En 1933 pasar\u00e1 seis meses soa en Berl\u00edn, superando a crise creativa creada pola morte da s\u00faa nai.\nNestes anos formativos recibiu a influencia de Proust, Joyce, Freud e Nietzsche. Entra por outra banda no c\u00edrculo de Ortega y Gasset, e publica na \"Revista de Occidente\" dous relatos (\"Chinina Migone\", de 1928, e \"Juego de las dos esquinas\", de 1929) amais do ensaio \"Esquema de los problemas culturales y pr\u00e1cticos del amor\" (1931). Escritos seus aparecen tam\u00e9n en \"La Gaceta Literaria\".\nGuerra civil.\nAo estalar a Guerra Civil Espa\u00f1ola, P\u00e9rez Rubio al\u00edstase e Chacel asina o \"Manifesto dos intelectuais antifascistas\", colabora coa prensa republicana e traballa como enfermeira. O agravamento da situaci\u00f3n militar fai que se decida o env\u00edo ao exterior das obras do Museo do Prado, responsabilidade que se encarga a P\u00e9rez Rubio. Chacel e o seu fillo parten a Barcelona, Valencia e m\u00e1is tarde a Francia, cunha breve estad\u00eda en Grecia, onde son hospedados por Nikos Kazantzakis.\nTras a ca\u00edda da Rep\u00fablica, re\u00fanese a familia, e trasl\u00e1dase ao Brasil, con breves estad\u00edas en Buenos Aires. O seu exilio resulta pouco prol\u00edfico no narrativo, mais a situaci\u00f3n econ\u00f3mica da familia \u00e9 comprometida.\nRegreso a Espa\u00f1a.\nReside en Nova York cunha bolsa Guggenheim (1959-1961). A mellora financeira perm\u00edtelle volver a Espa\u00f1a, onde permanece at\u00e9 1963. Unha segunda viaxe de promoci\u00f3n literaria ten lugar en 1970. Inst\u00e1lase definitivamente en Espa\u00f1a en 1973 cunha bolsa da Fundaci\u00f3n March para terminar \"Barrio de Marabillas\", a\u00ednda que viaxa periodicamente a R\u00edo de Xaneiro, e radicase definitivamente tras a morte de P\u00e9rez Rubio en 1977. Esta \u00faltima etapa \u00e9 a m\u00e1is fecunda desde o punto de vista literario."}
{"id": "163217", "revid": "96271", "url": "https://gl.wikipedia.org/wiki?curid=163217", "title": "Revista de Occidente", "text": "A Revista de Occidente \u00e9 unha publicaci\u00f3n cultural e cient\u00edfica espa\u00f1ola editada pola Fundaci\u00f3n Jos\u00e9 Ortega y Gasset, fundada e dirixida por Jos\u00e9 Ortega y Gasset, de divulgaci\u00f3n acad\u00e9mica tanto en Europa como en Am\u00e9rica Latina. O primeiro n\u00famero publicouse o 27 de xullo de 1923.\nNela escribiron e traduc\u00edronse artigos de importantes fil\u00f3sofos contempor\u00e1neos como Bertrand Russell e Edmund Husserl e de escritores en lingua castel\u00e1 como por exemplo Rosa Chacel ou Vicente Huidobro."}
{"id": "163223", "revid": "98629", "url": "https://gl.wikipedia.org/wiki?curid=163223", "title": "Pas\u00edfae (l\u00faa)", "text": "Pas\u00edfae (ou en grego \"\u03a0\u03b1\u03c3\u03b9\u03c6\u03ac\u03b7\") \u00e9 unha l\u00faa de movemento retrogrado do planeta X\u00fapiter. Foi descuberta no ano 1908 por Philibert Jacques Melotte e recibir\u00eda m\u00e1is tarde o nome mitol\u00f3xico de Pas\u00edfae. Na mitolox\u00eda grega, Pas\u00edfae era a muller de Minos e nai do Minotauro.\nFoi vista por primeira vez nunha placa tomada no Royal Greenwich Observatory, na noite do 28 de febreiro de 1908. Na inspecci\u00f3n de placas previas, ser\u00eda detectada a l\u00faa nunha placa tomada o 27 de xaneiro. Recibiu a designaci\u00f3n provisional ', \u00f3 principio non estaba moi claro se era unha l\u00faa de X\u00fapiter ou un asteroide. A confirmaci\u00f3n de que era unha l\u00faa de X\u00fapiter chegar\u00eda o 10 de abril. Pas\u00edfae non recibir\u00eda o seu nome oficial ata o ano 1975;, antes dese ano era simplemente co\u00f1ecida coma '. Foi chamada \u00e1s veces \"Poseid\u00f3n\" entre os anos 1955 a 1975.\n\u00d3rbita.\nPas\u00edfae \u00f3rbita X\u00fapiter nunha \u00f3rbita retrograda cunha grande excentricidade e tam\u00e9n cunha grande inclinaci\u00f3n. Esta l\u00faa d\u00e1lle o seu nome \u00f3 grupo de sat\u00e9lites Pas\u00edfae, un grupo de l\u00faas retr\u00f3gradas irregulares que orbitan \u00f3 redor de X\u00fapiter a unha distancia media de entre 22,8 a 24,1 mill\u00f3ns de quil\u00f3metros, con inclinaci\u00f3ns de entre 144,5\u00b0 e 158,3\u00b0. Os seus elementos orbitais foron tomados en xaneiro do ano 2000. Pero estes par\u00e1metros est\u00e1n en continuo cambio debido as perturbaci\u00f3ns solares e do propio planeta X\u00fapiter sobre a \u00f3rbita de Pas\u00edfae. O diagrama ilustra a \u00f3rbita de Pas\u00edfae en relaci\u00f3n a outros sat\u00e9lites irregulares retr\u00f3grados de X\u00fapiter. Os segmentos amarelos representan a excentricidade orbital que se estenden dende o pericentro \u00f3 apocentro. A l\u00faa de galileo m\u00e1is exterior, Calisto, foi posta coma referencia.\nPas\u00edfae tam\u00e9n \u00e9 moi co\u00f1ecida por estar nunha resonancia orbital secular con X\u00fapiter (facendo coincidir a lonxitude da s\u00faa periapse coa lonxitude do perihelio de X\u00fapiter).\nCaracter\u00edsticas f\u00edsicas.\nCun di\u00e1metro estimado de 58\u00a0km, Pas\u00edfae \u00e9 a l\u00faa retr\u00f3grada irregular m\u00e1is grande de X\u00fapiter e a terceira m\u00e1is grande entre t\u00f3dalas l\u00faas irregulares de X\u00fapiter, s\u00f3 por detr\u00e1s das l\u00faas Himalia e Elara.\nAs medici\u00f3ns espectrosc\u00f3picas no infravermello indican que Pas\u00edfae ten un espectro semellante \u00f3s dalg\u00fan dos tipos de asteroides existentes, o cal fai sospeitar dunha posible orixe asteroidal. De feito p\u00e9nsase que esta l\u00faa poder\u00eda se-lo fragmento dun asteroide capturado, as\u00ed coma as outras l\u00faas do grupo de sat\u00e9lites Pas\u00edfae.\nNo espectro visible, Pas\u00edfae aparece gris (\u00edndices de cor B-V=0.74 V-R=0.38), de xeito semellante \u00f3s asteroides tipo C."}
{"id": "163224", "revid": "89787", "url": "https://gl.wikipedia.org/wiki?curid=163224", "title": "Keita Tachibana", "text": "Keita Tachibana (\u6a58 \u6176\u592a, Tachibana Keita), nado en Fukuoka o 16 de decembro de 1985, \u00e9 un m\u00fasico xapon\u00e9s. \u00c9 o vocalista e core\u00f3grafo principal do grupo de J-pop w-inds.\nTraxectoria.\nTachibana chamou a atenci\u00f3n nacional como o \u00fanico finalista home na Kyushu-Okinawa Starlight Audition do 2000. Logo desa experiencia, uniuse con dous bailar\u00edns de Sapporo, Ryuichi Ogata e Ryohei Chiba, para formar w-inds.\nTachibana, en paralelo \u00e1 banda ten unha carreira en solitario. O seu single debut \"Michishirube\" foi lanzado o 18 de outubro de 2006. A pesar da s\u00faa carreira en solitario sempre deixou claro que nunca se separar\u00e1 de w-inds, xa que \u00e9 moi importante para el. O seu single de debut en solitario, \"Michishirube\", debutou no posto 3 no Oricon Singles Chart. O seu \u00e1lbum en solitario chegou \u00e1 quinta posici\u00f3n na primeira semana de Oricon Albums Chart semanal, \u00e9 tam\u00e9n o primeiro ending do anime, Kateky\u014d Hitman Reborn! O seu segundo single en solitario, \"Friend\", foi lanzado como o primeiro OP do anime, Blue Dragon.\nO blog de Keita foi galardoado \"Blog do Ano 2006\" por Cyber Agent. En 2007 Tachibana, puxo voz o pr\u00edncipe Arturo (Artie), na versi\u00f3n dobrada en xapon\u00e9s de Shrek the Third."}
{"id": "163225", "revid": "5863", "url": "https://gl.wikipedia.org/wiki?curid=163225", "title": "Hilary Putnam", "text": "Hilary Whitehall Putnam nado en Chicago o 31 de xullo de 1926 e finado en Arlington (Massachusetts) o 13 de marzo de 2016, foi un fil\u00f3sofo anal\u00edtico que propuxo un realismo alternativo fronte ao realismo tradicional. Fixo importantes achegas \u00e1 filosof\u00eda da mente, a filosof\u00eda da linguaxe e \u00e1 filosof\u00eda da ciencia.\nTraxectoria.\nSeu pai estivo vencellado ao Partido Comunista dos Estados Unidos, e s\u00faa nai era xud\u00eda. Estudou na Universidade de Pensilvnia, na Universidade de Harvard e na Universidade de California onde recibiu o seu doutoramento en filosof\u00eda. Un dos seus profesores foi Rudolf Carnap, art\u00edfice do positivismo l\u00f3xico que Putman sempre rexeitou.\nPutnam militou contra o antisemitismo, apoio o Movemento polos dereitos civ\u00eds, declarouse en contra da Guerra do Vietnam e foi membro do Partido Laboral Progresista. Converteuse ao xuda\u00edsmo.\nFoi membro da Academia Estadounidense das Artes e das Ciencias, da Academia Brit\u00e1nica e da Academia de Ciencias Morais e Pol\u00edticas de Francia. Foi profesor em\u00e9rito da universidade de Harvard.\nPensamento.\nPutnam tentou responder \u00e1 pregunta de en que medida somos quen de co\u00f1ecer o mundo real. Rexeita o que denomina o realismo metaf\u00edsico ou realismo externo que mant\u00e9n que se pode chegar a unha descrici\u00f3n aut\u00e9ntica e global de como o mundo \u00e9. Para Putnam a verdade \u00e9 un xeito de coherencia entre as nosas crenzas entre si e coas nosas experiencias. Pero experiencias que son internas ao noso sistema de crenzas.\nMarcaba tam\u00e9n distancias co relativismo pois unha cousa \u00e9 non poder chegar a unha descrici\u00f3n incontaminada do real e outra que calquera esquema conceptual poida ser v\u00e1lido. Nunca un enunciado e a s\u00faa negaci\u00f3n poden ter o mesmo valor de verdade, e ha de estar subordinado \u00e1 nosa pr\u00e1ctica (amosando unha clara influencia de William James). Seguindo unha certa evoluci\u00f3n no seu pensameno chega a afirmar que as nosas experiencias son, de entrada, encontros directos coa realidade.\nPutnam sosti\u00f1a que \u00e9 posible unha fundamentaci\u00f3n racional para a \u00e9tica e amos\u00e1base a prol dunha \u00e9tica universal, insistindo en non confundir pluralismo con relativismo. Unha verdade merecedora de tal nome ten que estar no mundo e someterse \u00e1 discusi\u00f3n p\u00fablica. Non todo vale pero a democracia \u00e9 unha condici\u00f3n irrenunciable para o debate sobre a verdade. Defend\u00eda, xa que logo, un pragmatismo que marca distancias co escepticismo moral e co dogmatismo.\nPutman foi c\u00e9lebre pola formulaci\u00f3n de ideas como a realizabilidade m\u00faltiple, o isomorfismo funcional, o experimento da terra xemelga, o argumento da indispensabilidade, o cerebro na cubeta..."}
{"id": "163226", "revid": "23204", "url": "https://gl.wikipedia.org/wiki?curid=163226", "title": "Xos\u00e9 de Calasanz", "text": "Xos\u00e9 de Calasanz, nado en Peralta de la Sal o 31 de xullo de 1557 e morto en Roma o 25 de agosto de 1648, foi un pedagogo, relixioso e santo aragon\u00e9s que fundou escolas destinadas \u00e1 educaci\u00f3n de nenos marxinados.\nTraxectoria.\nFillo dos infanz\u00f3ns Pedro de Calasanz e Mar\u00eda Gast\u00f3n, foi o s\u00e9timo e derradeiro dos seus fillos. Estudou Dereito, Filosof\u00eda e Teolox\u00eda nas universidades de Lleida, Valencia e Alcal\u00e1 de Henares. Coa oposici\u00f3n do seu pai, ordeonuse sacerdote en 1583 e desempe\u00f1ou responsabilidades administrativas na diocese de Albarrac\u00edn, Lleida e a La Seu d'Urgell. En 1592, trasladouse a Roma para medrar na carreira eclesi\u00e1stica sendo preceptor dos sobri\u00f1os do cardeal Marco Antonio Colonna, pero al\u00ed descubriu a dura realidade social do Trast\u00e9vere. Impactado, abandonou as s\u00faas ambici\u00f3ns e adicou os seus esforzos \u00e1 educaci\u00f3n dos nenos que al\u00ed viv\u00edan na marxinaci\u00f3n, na fame e na pobreza.\nA s\u00faa primeira escola abriuna na parroquia de Santa Dorotea de Trast\u00e9vere, que funcionou de xeito innovador como unha escola p\u00fablica e gratu\u00edta. Despois trasladouse a San Pantale\u00f3n. Desta iniciativa nacer\u00edan as co\u00f1ecidas como Escolas P\u00edas e a Orde de Cl\u00e9rigos Regulares Pobres ou pais escolapios. Xos\u00e9 de Calasanz ensaiou novos m\u00e9todos pedag\u00f3xicos para o est\u00edmulo e perfeccionamento na formaci\u00f3n dos rapaces. Traduciu textos \u00e1s linguas vern\u00e1culas acabando co monopolio do lat\u00edn no ensino. Preocupouse tam\u00e9n pola formaci\u00f3n f\u00edsica e a hixiene dos seus pupilos.\nO seu interese pola ciencia propiciou a s\u00faa amizade con Galileo, vencello que non se truncou cando este foi condenado pola Igrexa. Cando en 1637 Galileo perdeu a vista, envioulle como secretario ao escolapio Clemente Settimi. Tam\u00e9n tivo unha estreita relaci\u00f3n co poeta e fil\u00f3sofo Tommaso Campanela que defend\u00eda unha sociedade comunista e se afastaba do pensamento escol\u00e1stico, polo que foi apreixado e condenado pola Santo Oficio.\nAs frecuentes inundaci\u00f3ns polas crecidas do Tiber e as nulas condici\u00f3ns hixi\u00e9nicas fac\u00edan aumentar a peste e outras doenzas nos suburbios. Al\u00ed tam\u00e9n realizou unha obra de coidado e atenci\u00f3n de enfermos para o que contou con colaboradores como Camilo de Lelis (San Camilo), que dirix\u00eda un grupo de voluntarios que expo\u00f1\u00edan \u00e1 s\u00faa vida ao contaxio por mor de alimentar e sandar aos apestados.\nA orde espallouse por Europa occidental e acoll\u00eda tam\u00e9n a nenos de familias xud\u00edas e protestantes, encontrando oposici\u00f3n nas clases acomodadas e sectores da xerarqu\u00eda eclesi\u00e1stica. Determinadas acusaci\u00f3ns acabaron coa s\u00faa destituci\u00f3n. Foi apreixado e interrogado pola Inquisici\u00f3n que o meteu na cadea. Substitu\u00edno o seu acusador o padre Stefano Cherubini que ti\u00f1a estreitas relaci\u00f3ns no Vaticano, pero a s\u00faa congregaci\u00f3n acabou sendo disolta na pr\u00e1ctica polo papa Inocencio X.\nDespois da s\u00faa morte rehabilitar\u00edase a s\u00faa figura. O papa Alexandre VII volveu a autorizar as escolas p\u00edas. Foi canonizado por Clemente XIII.\nHoxe existen escolas p\u00edas en Asia, \u00c1frica e Am\u00e9rica. P\u00edo XII proclamouno patr\u00f3n das escolas cristi\u00e1ns, o que se conmemora o 27 de novembro. A s\u00faa festa cel\u00e9brase o 25 de agosto."}
{"id": "163227", "revid": "25871", "url": "https://gl.wikipedia.org/wiki?curid=163227", "title": "To\u00f1o Rosario", "text": "M\u00e1ximo del Rosario Almonte, m\u00e1is co\u00f1ecido como To\u00f1o Rosario, nado o 3 de novembro de 1955 en Hig\u00fcey, \u00e9 un int\u00e9rprete de merengue dominicano. \u00c9 un dos membros da banda de m\u00fasica \"Los Hermanos Rosario\"."}
{"id": "163228", "revid": "22570", "url": "https://gl.wikipedia.org/wiki?curid=163228", "title": "Adriana Calcanhotto", "text": "Adriana da Cunha Calcanhotto, m\u00e1is co\u00f1ecida por Adriana Calcanhotto ou Adriana Partimpim, nada en Porto Alegre o 3 de outubro de 1965, \u00e9 unha cantante e compositora brasileira. As s\u00faas composici\u00f3ns abordan estilos variados: samba, bossa nova, rock, pop e baladas."}
{"id": "163229", "revid": "56817", "url": "https://gl.wikipedia.org/wiki?curid=163229", "title": "Indian Broadcasting Company", "text": "A Indian Broadcasting Company (IBC) foi unha cadea privada de radio establecida na India Brit\u00e1nica en 1926 e que operaba d\u00faas estaci\u00f3ns de radio, unha en Bombai, aberta en xullo de 1927, e outra en Calcuta, aberta en agosto.\nDesenvolvemento.\nEstablecida por un grupo de financeiros indios coa axuda financeira da compa\u00f1\u00eda de Marconi e cun capital de mill\u00f3n e medio de rupias, comezou a emitir en 1927. Financiabase polas cotas das licenzas de radio e sobre os equipos imporatados de radio, pero o feito que o tivese que recadar a mesma compa\u00f1\u00eda e a falta de interese das autoridades gobernamentais pola radio, levou \u00e1 s\u00faa desaparaci\u00f3n o 28 de febreiro de 1930, as\u00ed e todo tan s\u00f3 chegou a ter 7.000 radiontes. Logo da presi\u00f3n dos escoitas e a opini\u00f3n p\u00fablica o goberno tomou o contral das emisoras e formou o Indian Broadcasting Service, embri\u00f3n da futura All India Radio\nO primeiro programa en sa\u00edr \u00e1s ondas foi \"India Radio Times\" que se emitiu a partir do 15 de xullo de 1927"}
{"id": "163231", "revid": "89787", "url": "https://gl.wikipedia.org/wiki?curid=163231", "title": "Hugh Hefner", "text": "Hugh Marston Hefner, nado en Chicago o 9 de abril de 1926 e finado o 27 de setembro de 2017 en Beverly Hills (California) foi o fundador e editor-xefe da m\u00e1is famosa revista er\u00f3tica do mundo, a \"Playboy\".\nTraxectoria.\nHefner \u00e9 o fillo m\u00e1is vello de pais protestantes e conservadores, Glenn e Grace Hefner, e descende de importantes patriarcas puritanos do estado americano de Massachusetts, como William Bradford e John Winthrop.\nA primeira edici\u00f3n da revista \"Playboy\", que presentaba o calendario fotogr\u00e1fico de Marilyn Monroe, foi lanzada en decembro de 1953. Hoxe est\u00e1 presente en m\u00e1is de vinte e oito estados, coas s\u00faas propias edici\u00f3ns nacionais no Brasil, o Xap\u00f3n ou Francia."}
{"id": "163232", "revid": "56817", "url": "https://gl.wikipedia.org/wiki?curid=163232", "title": "Abella adornada", "text": "Abella adornada (\"Epeolus variegatus\") \u00e9 o nome que lle dan moitos entom\u00f3logos aos insectos himen\u00f3pteros da familia dos \u00e1pidos, subfamilia dos antoforinos, pertencentes ao x\u00e9nero \"Epeolus\", que foman parte das chamadas abellas parasitas."}
{"id": "163233", "revid": "56817", "url": "https://gl.wikipedia.org/wiki?curid=163233", "title": "Abella albanela", "text": "A abella albanela \u00e9 un insecto himen\u00f3ptero da familia dos \u00e1pidos, \"Chalicodoma muraria\", \"Chalicodoma parietina\" ou \"Megachile parietina\", que constr\u00fae o seu ni\u00f1o con barro nos muros."}
{"id": "163234", "revid": "56817", "url": "https://gl.wikipedia.org/wiki?curid=163234", "title": "Abella avespa", "text": "Abella avespa \u00e9 o nome dos insectos himen\u00f3pteros da familia dos \u00e1pidos, subfamilia dos antoforinos, pertencentes ao x\u00e9nero \"Nomada\", que forman parte do grupoo das chamadas abellas parasitas."}
{"id": "163238", "revid": "21293", "url": "https://gl.wikipedia.org/wiki?curid=163238", "title": "Nomada", "text": ""}
{"id": "163239", "revid": "98629", "url": "https://gl.wikipedia.org/wiki?curid=163239", "title": "Eduardo Torroja Miret", "text": "Eduardo Torroja Miret, nado en Madrid o 27 de agosto de 1899 e finado o 15 de xu\u00f1o de 1961 na mesma cidade, foi un enxe\u00f1eiro de cami\u00f1os, docente, construtor e investigador espa\u00f1ol.\nTraxectoria.\nFillo do matem\u00e1tico Eduardo Torroja Caball\u00e9, foi pai do tam\u00e9n enxe\u00f1eiro Jos\u00e9 Antonio Torroja Cavanillas e av\u00f3 da cantante Ana Torroja. Francisco Franco outorgoulle o t\u00edtulo de Primeiro Marqu\u00e9s de Torroja en reco\u00f1ecemento ao seu gran labor no campo da enxe\u00f1ar\u00eda civil.\nEn 1917 ingresou na Escola de Enxe\u00f1eiros de Cami\u00f1os (actualmente integrada na Universidade Polit\u00e9cnica de Madrid). Rematou a carreira o 22 de xaneiro de 1923. Deseguida pasou a traballar na Compa\u00f1\u00eda de Construcciones Hidr\u00e1ulicas Civiles, dirixida polo que fora o seu profesor na Escola de Cami\u00f1os Jos\u00e9 Eugenio Ribera, na que permaneceu ata 1927. Nesa compa\u00f1\u00eda levou a cabo importantes proxectos entre os que destacou a cimentaci\u00f3n da ponte de Sancti-Petri en San Fernando na provincia de C\u00e1diz, debido ao novidoso do procedemento empregado.\nDespois abriu unha oficina de proxectos propia en Madrid, proxectando en 1933 a cuberta do Mercado de Abastos de Alxeciras, obra realmente excepcional para a \u00e9poca. Como novidade do seu estudio pode citarse o emprego de modelos experimentais a pequena escala, que realizou para t\u00f3dalas estruturas proxectadas nesta \u00e9poca, como foron o anfiteatro do Hospital Cl\u00ednico na Cidade Universitaria de Madrid, o Front\u00f3n Recoletos ou as cubertas e bancadas do Hip\u00f3dromo da Zarzuela, todos eles en Madrid.\nEn 1932 proxectou, xunto co arquitecto Manuel S\u00e1nchez Arcas, a Central T\u00e9rmica da Cidade Universitaria de Madrid. Por esa obra recibiron o Premio Nacional de Arquitectura de 1932.\nEmpe\u00f1ado na mellora das t\u00e9cnicas de construci\u00f3n creou, xunto a un grupo de arquitectos e enxe\u00f1eiros, a empresa ICON, con laboratorios apropiados para a investigaci\u00f3n e medici\u00f3n sobre modelos reducidos e aplicables a todo tipo de investigaci\u00f3ns para a construci\u00f3n. Desta empresa naceu, en 1934, o Instituto T\u00e9cnico de la Construcci\u00f3n y la Edificaci\u00f3n, do que Torroja foi o primeiro secretario, e a revista \"Hormig\u00f3n y Acero\".\nEn 1939, trala par\u00e9ntese da Guerra Civil Espa\u00f1ola, o claustro de profesores da Escola Especial de Cami\u00f1os, Canais e Portos prop\u00faxoo como profesor das materias relacionadas co \"C\u00e1lculo de Estruturas\" e nos anos seguintes as de \"Resistencia de Materiais\" e \"Fundamento do C\u00e1lculo e Execuci\u00f3n de obras de formig\u00f3n armado e pretensado\", entre outras. Nese mesmo ano o Instituto T\u00e9cnico de la Construcci\u00f3n y la Edificaci\u00f3n (actualmente Instituto de Ciencias de la Construcci\u00f3n Eduardo Torroja) pasou a integrarse no Consello Superior de Investigaci\u00f3ns Cient\u00edficas.\nEn 1941 encarg\u00f3uselle a direcci\u00f3n do Laboratorio Central de Ensayo de Materiales de Construcci\u00f3n creado en 1898 e situado na propia escola de Cami\u00f1os, e \u00e1 s\u00faa vez o proxecto, direcci\u00f3n e construci\u00f3n dun novo edificio para este laboratorio.\nFoi presidente da Asociaci\u00f3n Internacional do Formig\u00f3n Pretensado, as\u00ed como colaborador e membro do Comit\u00e9 Europeo do Formig\u00f3n.\nA \u00faltima parte da s\u00faa vida levouna a cabo, en plena actividade cient\u00edfica, no Instituto T\u00e9cnico de la Construcci\u00f3n y el Cemento, que na s\u00faa honra adoptou o nome de \"Instituto Eduardo Torroja de la Construcci\u00f3n y el Cemento\".\nEduardo Torroja recibiu varias condecoraci\u00f3ns, entre elas a Gran Cruz de Afonso X el Sabio, a Gran Cruz do M\u00e9rito Civil e os doutoramentos Doutor honoris causa polas universidades de Tolosa, Buenos Aires e Chile entre outras.\nTorroja foi quizais o m\u00e1ximo especialista mundial do seu tempo en construci\u00f3n en formig\u00f3n. T\u00f3dalas xeraci\u00f3ns posteriores de enxe\u00f1eiros estudan as s\u00faas formulaci\u00f3ns. Alg\u00fans dos conceptos que desenvolveu continu\u00e1ronse por un dos seus alumnos, F\u00e9lix Candela."}
{"id": "163241", "revid": "17877", "url": "https://gl.wikipedia.org/wiki?curid=163241", "title": "Eduardo Torroja", "text": ""}
{"id": "163242", "revid": "21293", "url": "https://gl.wikipedia.org/wiki?curid=163242", "title": "Epeolus", "text": ""}
{"id": "163245", "revid": "3795", "url": "https://gl.wikipedia.org/wiki?curid=163245", "title": "19521 Chaos", "text": "19521 Chaos \u00e9 un cubewano, un obxecto do cinto de Kuiper que non est\u00e1 en resonancia orbital con ning\u00fan planeta. Chaos foi descuberto no ano 1998 polo programa Deep Ecliptic Survey, a trav\u00e9s do telescopio de 4 m. do Observatorio Kitt Peak. Asumindo que pos\u00fae un albedo de 0.09, a magnitude absoluta ser\u00eda de 4,9 que lle dar\u00eda un di\u00e1metro duns 460\u00a0kms. Recibiu o seu nome en referencia \u00f3 Caos da mitolox\u00eda grega, o estado primixenio da existencia, do cal emerxeron os primeiros deuses."}
{"id": "163250", "revid": "72012", "url": "https://gl.wikipedia.org/wiki?curid=163250", "title": "Manuel S\u00e1nchez Arcas", "text": "Manuel S\u00e1nchez Arcas, nado en Madrid en 1897 e finado en Berl\u00edn en 1970, foi un arquitecto e urbanista espa\u00f1ol.\nTraxectoria.\nObtivo o t\u00edtulo de arquitecto pola Escola T\u00e9cnica Superior de Arquitectura de Madrid en 1921. Ampliou os seus estudos en Londres e traballou con Secundino Zuazo. Con Eduardo Torroja fundou o \"Instituto T\u00e9cnico de la Construcci\u00f3n y Edificaci\u00f3n\" (actualmente \"Instituto de Ciencias de la Construcci\u00f3n Eduardo Torroja\").\nTrala Guerra civil espa\u00f1ola tivo que exiliarse en Rusia e Polonia onde traballou nos proxectos de reconstruci\u00f3n de Varsovia. M\u00e1is tarde trasladouse a Berl\u00edn, na Rep\u00fablica Democr\u00e1tica de Alema\u00f1a, onde faleceu."}
{"id": "163253", "revid": "98629", "url": "https://gl.wikipedia.org/wiki?curid=163253", "title": "Max Horkheimer", "text": "Max Horkheimer, nado en Stuttgart o 14 de febreiro de 1895 e finado en N\u00faremberg o 7 de xullo de 1973, foi un fil\u00f3sofo e soci\u00f3logo alem\u00e1n, art\u00edfice da \"teor\u00eda cr\u00edtica\" e impulsor da Escola de Frankfurt.\nTraxectoria.\nCriado no seu dunha rica familia xud\u00eda, Horkheimer deixou os estudos aos dezaseis anos para traballar na f\u00e1brica do seu pai a instancias deste. En 1916 foi recrutado para participar na primeira guerra mundial. Rematada esta, matriculouse na Universidade de M\u00fanic onde cursou Filosof\u00eda e Psicolox\u00eda.\nEn 1925, Horkheimer foi habilitado pola s\u00faa tese titulada \"Cr\u00edtica do xu\u00edzo de Kant como mediaci\u00f3n entre a filosof\u00eda pr\u00e1ctica e te\u00f3rica\". En 1930, cando Carl Grunberg renunciou por enfermidade, foi elixido director do \"Instituto para a Investigaci\u00f3n Social\" (que se creara en 1923). Ese mesmo ano tomou posesi\u00f3n na c\u00e1tedra de filosof\u00eda social na Universidade de Frankfurt. Debido as s\u00faas serias dificultades co r\u00e9xime nazi, emigrou a Su\u00edza para establecerse definitivamente en Estados Unidos, onde albergou o Instituto na Universidade de Columbia. Estableceuse posteriormente nos \u00c1nxeles (California) onde, en colaboraci\u00f3n con Theodor Adorno, publicou a \"Dial\u00e9ctica da Ilustraci\u00f3n\". Seguiu publicando \"Studies in filosophy e social sciencie\", como continuaci\u00f3n da revista alem\u00e1 que vi\u00f1a publicando anteriormente.\nPasada a segunda guerra mundial regresou a Frankfurt onde restableceu o Instituto e chegou a ser reitor da Universidade. Volveu aos Estados Unidos, entre 1954 e 1959 para impartir clases en Chicago. Faleceu en Nuremberg e foi soterrado no camposanto xudeu de Berna en Su\u00edza.\nTras o pasamento de Horkheimer, J\u00fcrgen Habermas foi o principal referente da Escola.\nPensamento.\nNo seu traballo \"Teor\u00eda tradicional e Teor\u00eda cr\u00edtica\" prop\u00f3n un abandono do materialismo. Pretende marcar as distancias con calquera ideolox\u00eda, inclu\u00edda o marxismo, de cara a unha cr\u00edtica radical transformadora da civilizaci\u00f3n. Hai que superar as an\u00e1lises da sociedade que reproducen os esquemas de dominaci\u00f3n e, polo tanto, son parte deles. Dado que estes esquemas variaron, o economicismo marxista \u00e9 insuficiente sendo necesario abordar a cuesti\u00f3n fenomenol\u00f3xica e gnoseol\u00f3xica. Os \u00f3rganos da percepci\u00f3n son prolongaci\u00f3n dos instrumentos de produci\u00f3n.\nFronte ao concepto tradicional de ciencia que sup\u00f3n un encadeamento sistem\u00e1tico de proposici\u00f3ns sobre un obxecto a teor\u00eda cr\u00edtica sit\u00faa aos homes no centro como causantes das s\u00faas formas de vida. Os datos que a teor\u00eda tradicional analiza as\u00e9pticamente son produto dunha determinada situaci\u00f3n social que debe someterse a cr\u00edtica de cara a acadar un cambio revolucionario. O que para a teor\u00eda tradicional son meras disfunci\u00f3ns ou fen\u00f3menos estruturais inamovibles, para a teor\u00eda cr\u00edtica son obxecto de denuncia. Son as relaci\u00f3ns produtivas inaxeitadas as que provocan o desemprego, o Estado terrorista, a militarizaci\u00f3n, as crises econ\u00f3micas e a homoxeneizaci\u00f3n alienante das masas. Neces\u00edtase abranguer unha categor\u00eda de totalidade para cambiar as condici\u00f3ns que provocan a submisi\u00f3n, a cousificaci\u00f3n e a dominaci\u00f3n.\nNa \"Dial\u00e9ctica da ilustraci\u00f3n\", escrita con Adorno, Horkheimer sost\u00e9n que a Ilustraci\u00f3n consagrou a dominaci\u00f3n da natureza facendo do home un instrumento de dominaci\u00f3n para acabar sendo un suxeito dominado. O dominio mundial da natureza v\u00f3lvese contra o mesmo suxeito. O racionalismo non foi quen de evitar ese erro fundacional de consecuencias graves. O fascismo e as s\u00faas traxedias m\u00e1is inhumanas como o holocausto non son meros accidentes alleos ao proceso iniciado pola ilustraci\u00f3n e a sociedade capitalista. A liberdade te\u00f3rica produce, unha e outra vez, un suxeito standard alienado, como ocorre na cultura de masas. Deben mudar os condicionantes sociais para acadar a aut\u00e9ntica emancipaci\u00f3n, para conseguir que se faga realidade o home como suxeito do seu destino."}
{"id": "163254", "revid": "89787", "url": "https://gl.wikipedia.org/wiki?curid=163254", "title": "Paco Sarria", "text": "Francisco Gonz\u00e1lez Sarria, co\u00f1ecido como Paco Sarria, nado na Ponte de Domingos Fl\u00f3rez, na provincia de Le\u00f3n, en 1962, \u00e9 un xornalista castel\u00e1n residente en Galiza.\nTraxectoria.\nComezou na emisora de radio \"Ondas Galicia\", en Ourense. M\u00e1is tarde exerceu como xefe de informativos na COPE como delegado da TVG precisamente da provincia ourens\u00e1. Foi redactor e correspondente en \"La Voz de Galicia\", \"Faro de Vigo\", \"El Correo Gallego\", \"Cadena Rato\", da \"Axencia EFE\" e mais do diario \"El Pa\u00eds\".\nEn 1991 puxo en marcha o proxecto radiof\u00f3nico Radio Mi\u00f1o, vencellado inicialmente a Onda Cero, e m\u00e1is tarde ao Grupo Voz. En 2010 exerc\u00eda as funci\u00f3ns de redactor-xefe en \"Onda Cero-Ourense\".\nNo ano 2016 foi nomeado decano do Colexio Profesional de Xornalistas de Galicia, destacando no seu discurso de toma de posesi\u00f3n a referencia expl\u00edcita \u00e1 \"paisaxe desoladora\" que a crise deixou nos medios de comunicaci\u00f3n.\nMalia a s\u00faa orixe leonesa, Sarria fai uso da lingua galega en entrevistas en publicidade, tendo acadado premios ao respecto disto \u00faltimo."}
{"id": "163258", "revid": "92340", "url": "https://gl.wikipedia.org/wiki?curid=163258", "title": "Camilo de Lelis", "text": "Camilo de Lelis, nado en Bucchianico di Chieti o 25 de maio de 1550 e morto en Roma o 14 de xullo de 1614, foi o fundador da chamada Orde dos Camilianos adicada ao coidado dos enfermos. Patr\u00f3n dos doentes, dos hospitais e do persoal hospitalario.\nTraxectoria.\nDe car\u00e1cter pendencieiro, enrolouse como soldado no ex\u00e9rcito de Venecia e enfermou dunha perna. Afecci\u00f3n que lle durar\u00eda toda a vida. Ingresou no hospital de Santiago en Roma, pero foi expulsado por rebuldeiro. Volveu \u00e1 milicia e levou unha vida disipada, escravo, segundo el xulgaba de si mesmo, da avaricia e outros pecados capitais. Perdeu todo nos xogos de azar, polo que, para subsistir, decidiu traballar na construci\u00f3n dun convento de franciscanos capuchinos en Manfredonia. O exemplo e as pr\u00e9dicas destes, mov\u00e9rono \u00e1 conversi\u00f3n. Quixo ingresar na orde capuchina, pero a enfermidade na perna impediullo.\nVolveu ent\u00f3n ao hospital de Santiago onde se consagrou ao coidado dos enfermos m\u00e1is graves, repulsivos e abandonados, chegando a ser superintendente do centro sanitario. V\u00edtima de acusaci\u00f3ns e diversas calumnias, p\u00faxose baixo a direcci\u00f3n espiritual de Filipe Neri, dinamizador do hospital, quen o animou a ordenarse sacerdote.\nPosteriormente, contra o criterio daquel, decidiu independizarse do hospital e asociarse a outros que quixeran compartir a tarefa de atender aos doentes m\u00e1is graves e marxinais. Foise creando, deste xeito, a orde dos Servos dos Enfermeiros. Mediante a observaci\u00f3n e a atenci\u00f3n aprenderon como previr, aliviar e curar enfermidades, os efectos da dieta na sa\u00fade e idearon un sistema de organizaci\u00f3n eficaz de coidado de enfermos en pavill\u00f3ns. Insistiron teimosamente na necesidade de asegurarse completamente da morte antes do enterramento.\nEn 1585, prescribiu \u00e1 s\u00faa xa numerosa congregaci\u00f3n o voto de atender aos enfermos infecciosos e os enfermos graves en casas particulares, as\u00ed como aos prisioneiros que malviv\u00edan en condici\u00f3ns infrahumanas na cadea. En 1588, iniciaron a pr\u00e1ctica de acudir aos barcos con infecciosos que, por esa raz\u00f3n, ti\u00f1an prohibido achegarse a porto. Ese mesmo ano morreron infectados na costa de N\u00e1poles varios membros da congregaci\u00f3n. En 1591, Gregorio XIV elevou a congregaci\u00f3n \u00e1 categor\u00eda de orde (\"Ordo Clericorum Regularum Ministrantium Infirmis\"). O 8 de decembro de 1591, fixeron profesi\u00f3n de fe engadindo un cuarto voto no que se compromet\u00edan \u00e1 atenci\u00f3n dos enfermos incluso po\u00f1endo en risco a propia vida. En 1595, enviou aos seus irm\u00e1ns a atender aos feridos nas frontes de guerra. Coincidiu con Xos\u00e9 de Calasanz no seu labor de coidado de doentes nos suburbios de Roma. En 1607, renunciou \u00e1 direcci\u00f3n da s\u00faa orde. Moi debilitado, sen apenas poder comer e con fortes dores, imped\u00eda enerxicamente ser atendido e mandaba aos seus irm\u00e1ns a que coidaran outros enfermos.\nFoi canonizado en 1746 por Bieito XIV. A s\u00faa festividade \u00e9 o 14 de xullo. Os camilianos est\u00e1n presentes en 28 pa\u00edses do mundo."}
{"id": "163261", "revid": "25871", "url": "https://gl.wikipedia.org/wiki?curid=163261", "title": "It's Blitz!", "text": "It's Blitz! \u00e9 o terceiro \u00e1lbum da banda estadounidense de indie rock Yeah Yeah Yeahs, editado o 9 de marzo do 2009 a trav\u00e9s do selo Interscope Records. Inicialmente a data de lanzamento era o 13 de abril, por\u00e9n, despois de que o \u00e1lbum se filtrase a internet o 22 de febreiro, adiantouse cunha edici\u00f3n dixital o d\u00eda 9 de marzo seguida pola edici\u00f3n f\u00edsica o 31 dese mesmo mes. O seu primeiro sinxelo, \"Zero\", apareceu o 24 de febreiro.\nO \u00e1lbum foi nomeado ao premio Grammy ao mellor \u00e1lbum de m\u00fasica alternativa.\nListaxe de canci\u00f3ns.\nTodos os temas compostos por Brian Chase, Karen Orzolek e Nick Zinner."}
{"id": "163262", "revid": "25871", "url": "https://gl.wikipedia.org/wiki?curid=163262", "title": "One Foot in the Grave", "text": "One Foot in the Grave \u00e9 o cuarto \u00e1lbum de estudio do m\u00fasico de rock alternativo estadounidense Beck, editado o 27 de xu\u00f1o de 1994 a trav\u00e9s do selo independente K Records.\nCaracter\u00edsticas.\nAo igual que o seu predecesor, \"Stereopathetic Soulmanure\", o \u00e1lbum nunca entrou na listas, por\u00e9n \"One Foot in the Grave\" reforzou a reputaci\u00f3n de Beck, permitindo que o seu \u00e1lbum \"Odelay\", aparecido dous anos despois, chegase ao gran p\u00fablico. Neste disco pode verse unha forte influencia folk m\u00e1is pronunciada que nos outros \u00e1lbums dese tempo, m\u00e1is ecl\u00e9cticos. \"One Foot in the Grave\" gravouse antes da edici\u00f3n do \"Mellow Gold\", pero non se lanzou ata que este foi co\u00f1ecido e acadou un certo grao de \u00e9xito.\nO \u00e1lbum conta coa produci\u00f3n e coros ocasionais de Calvin Johnson, fundador de K Records, e foi gravado no Dub Narcotic Studio, que estaba situado no soto de Calvin.\nEn xullo do 2008 \"One Foot in the Grave\" levaba vendidas 168.000 copias nos Estados Unidos e o 14 de abril do 2009 foi relanzado polo propio selo de Beck, Iliad , con 13 temas non editados anteriormente.\nListaxe de canci\u00f3ns.\nTodos os temas compostos por Beck, ag\u00e1s onde se indique."}
{"id": "163279", "revid": "23204", "url": "https://gl.wikipedia.org/wiki?curid=163279", "title": "Santo Antonio do Monte", "text": "Santo Ant\u00f4nio do Monte \u00e9 un municipio do estado de Minas Xerais, no Brasil. A s\u00faa poboaci\u00f3n en 2007 era de 25.694 habitantes (estimaci\u00f3n do IBGE/2008). Est\u00e1 a 194\u00a0km de Belo Horizonte, capital do estado de Minas Xerais. A cidade \u00e9 m\u00e1is co\u00f1ecida como Samonte.\nHistoria.\nSanto Antonio do Monte \u00e9 un municipio de orixe portuguesa, en particular de a\u00e7orianos, que chegaron a estas terras a trav\u00e9s de Pitangui, no s\u00e9culo XVIII. Comezou a ser poboado a mediados do s\u00e9culo XVIII.\nEconom\u00eda.\nA maior fonte de renda do municipio de Santo Antonio do Monte \u00e9 a fabricaci\u00f3n de fogos de artificio, facendo esta cidade o maior polo produtor de artigos pirot\u00e9cnicos de Occidente.\nFestas.\nOs festivos municipais son os d\u00edas 13 de xu\u00f1o (data do patr\u00f3n, San Antonio de Padua) e 16 de novembro, data da elevaci\u00f3n \u00e1 categor\u00eda de cidade (o que ocorreu en 1875).\nAs principais festas da cidade son a Exposici\u00f3n Agropecuaria, que ocorre xeralmente en xu\u00f1o ou xullo, e a Festa do Foguete, que ocorre, en setembro."}
{"id": "163290", "revid": "23204", "url": "https://gl.wikipedia.org/wiki?curid=163290", "title": "Bea Arthur", "text": "Beatrice Arthur, m\u00e1is co\u00f1ecida como Bea Arthur, nada en Nova York o 13 de maio de 1922 e finada nos \u00c1nxeles o 25 de abril de 2009, foi unha actriz, humorista e cantante estadounidense.\nTraxectoria.\nArthur f\u00edxose co\u00f1ecida pola polo personaxe de Maude Findlay nas comedias de situaci\u00f3n da d\u00e9cada de 1970 \"All in the Family\" e \"Maude\", e como Dorothy Zbornak na serie da d\u00e9cada de 1980 \"The Golden Girls\", ga\u00f1ando Emmys por estes dous papeis. Actuou como actriz de teatro antes e despois dos seus \u00e9xitos televisivos, ga\u00f1ando un premio Tony pola s\u00faa interpretaci\u00f3n de Vera Charles no musical \"Mame\" (1966)."}
{"id": "163294", "revid": "1888", "url": "https://gl.wikipedia.org/wiki?curid=163294", "title": "Gran Casino", "text": "Gran Casino foi un concurso que se emitiu na Televisi\u00f3n de Galicia na tempada 1988-1989.\nDesenvolvemento.\nO concurso desenvolv\u00edase nun casino de ficci\u00f3n e os diferentes concursantes ti\u00f1an que responder unha serie de preguntas para ga\u00f1ar premios. O primeiro presentador foi El\u00edas Rodr\u00edguez, en 1989 pasouno a presentar Manuel Manqui\u00f1a."}
{"id": "163300", "revid": "21293", "url": "https://gl.wikipedia.org/wiki?curid=163300", "title": "Cans de Fu", "text": ""}
{"id": "163309", "revid": "54334", "url": "https://gl.wikipedia.org/wiki?curid=163309", "title": "Cilene (l\u00faa)", "text": "Cilene (ou en grego \"\u039a\u03c5\u03bb\u03bb\u03ae\u03bd\u03b7\"), tam\u00e9n co\u00f1ecida coma ', \u00e9 unha l\u00faa irregular retr\u00f3grada de X\u00fapiter. Foi descuberta por un grupo de astr\u00f3nomos da Universidade de Hawaii encabezado por Scott S. Sheppard no ano 2003, e recibiu a designaci\u00f3n temporal '.\nCilene ten uns 2 quil\u00f3metros de di\u00e1metro, e orbita X\u00fapiter a unha distancia media de 23,396 mill\u00f3ns de kms, tarda 731,099 d\u00edas en completar unha \u00f3rbita, ten unha inclinaci\u00f3n de 140\u00b0 con respecto \u00e1 ecl\u00edptica (140\u00b0 respecto do ecuador de X\u00fapiter), e pos\u00fae unha excentricidade orbital de 0,4116. Esta l\u00faa pertence \u00f3 grupo de sat\u00e9lites Pas\u00edfae, un grupo de l\u00faas retr\u00f3gradas irregulares que orbitan \u00f3 redor de X\u00fapiter a unha distancia media de entre 22,8 a 24,1 mill\u00f3ns de kms, con inclinaci\u00f3ns de entre 144,5\u00b0 e 158,3\u00b0.\nRecibiu oficialmente o seu nome en marzo do ano 2005, Cilene na mitolox\u00eda grega era unha Na\u00edade (ninfa da auga) ou unha Or\u00e9ade (ninfa das monta\u00f1as) que estaba asociada \u00f3 Monte Cilene, Grecia. Era tam\u00e9n filla de Zeus."}
{"id": "163310", "revid": "17877", "url": "https://gl.wikipedia.org/wiki?curid=163310", "title": "As\u00eds Cabrero", "text": ""}
{"id": "163311", "revid": "89787", "url": "https://gl.wikipedia.org/wiki?curid=163311", "title": "Rafael Aburto", "text": "Rafael Aburto Renobales, nado en Getxo en 1913 \u00e9 un arquitecto vasco.\nTraxectoria.\nNo ano 1930 trasladouse a Madrid para preparar o ingreso na Escola T\u00e9cnica Superior de Arquitectura de Madrid, que logrou en 1935. Durante a s\u00faa estad\u00eda nas aulas, prolongada ata 1943, entaboou amizade cos que logo ser\u00edan, coma el, os protagonistas da transformaci\u00f3n da arquitectura espa\u00f1ola: As\u00eds Cabrero, Miguel Fisac e Coderch. Antes de rematar os seus estudos, iniciou a s\u00faa colaboraci\u00f3n coa \"Obra Sindical del Hogar\" (OSH), que durar\u00eda tres d\u00e9cadas.\nAntes do \u00e9xito en 1949 da Casa Sindical de Madrid, galard\u00f3n compartido con As\u00eds Cabrero, obtivera un segundo premio no concurso para o novo estadio de Chamart\u00edn, en 1944, e outro no concurso do \"Palacio de Deportes de Invierno de Barcelona\", en 1947; ademais, conseguiu o primeiro premio ex-aequo no concurso do \"Monumento a los Ca\u00eddos de Madrid\" (1949), e o segundo premio no concurso para a Bas\u00edlica de Aranzazu en 1950.\nNos anos cincuenta Aburto alcanza unha gran madurez profesional. Desa \u00e9poca son as vivendas experimentais de Villaverde ou o grupo de \"Marcelo Usera\". Destaca a s\u00faa activa presenza nas xornadas sobre arquitectura celebradas en Granada que conclu\u00edron no \"Manifiesto de la Alhambra\". Na segunda metade dos sesenta, Aburto foi profesor de Proxectos na Escuela de Arquitectura de Madrid durante sete anos."}
{"id": "163312", "revid": "85894", "url": "https://gl.wikipedia.org/wiki?curid=163312", "title": "Barbeito, Adina, Sanxenxo", "text": "Barbeito \u00e9 un lugar da parroquia da Adina do concello de Sanxenxo (Pontevedra). Segundo o IGE, ti\u00f1a 377 habitantes en 2016 (181 mulleres e 191 homes), o que representa un lixeiro aumento respecto \u00f3s anos 2009, cando ti\u00f1a 363 habitantes, e 2008, cando eran 368."}
{"id": "163313", "revid": "55340", "url": "https://gl.wikipedia.org/wiki?curid=163313", "title": "Megaclite (l\u00faa)", "text": "Megaclite (en lat\u00edn \"Megacl\u012bt\u0113\", en grego \"\u039c\u03b5\u03b3\u03b1\u03ba\u03bb\u03b5\u03b9\u03c4\u03b7\"), tam\u00e9n co\u00f1ecida coma ', \u00e9 unha l\u00faa irregular retr\u00f3grada de X\u00fapiter. Foi descuberta por un grupo de astr\u00f3nomos da Universidade de Hawaii encabezado por Scott S. Sheppard no ano 2000, e recibiu a designaci\u00f3n temporal '.\nMegaclite ten uns 5,4 quil\u00f3metros de di\u00e1metro, e orbita X\u00fapiter a unha distancia media de 24,687 mill\u00f3ns de kms, tarda 792,437 d\u00edas en completar unha \u00f3rbita, ten unha inclinaci\u00f3n de 150\u00b0 con respecto \u00e1 ecl\u00edptica (148\u00b0 respecto do ecuador de X\u00fapiter), e pos\u00fae unha excentricidade orbital de 0,308. Esta l\u00faa pertence \u00f3 grupo de sat\u00e9lites Pasifae, un grupo de l\u00faas retr\u00f3gradas irregulares que orbitan \u00f3 redor de X\u00fapiter a unha distancia media de entre 22,8 a 24,1 mill\u00f3ns de kms, con inclinaci\u00f3ns de entre 144,5\u00b0 e 158,3\u00b0.\nRecibiu oficialmente o seu nome en outubro do ano 2002, Megaclite na mitolox\u00eda grega era (xunto con Zeus) nai de Tebe e Locro (a\u00ednda que alg\u00fans autores as\u00edgnanlles outra nai)."}
{"id": "163314", "revid": "85894", "url": "https://gl.wikipedia.org/wiki?curid=163314", "title": "O Catadoiro, Adina, Sanxenxo", "text": "O Catadoiro \u00e9 un lugar da parroquia da Adina do concello de Sanxenxo (Pontevedra). Segundo o IGE, ti\u00f1a 141 habitantes en 2016 (75 mulleres e 66 homes), o que representa un aumento continuado respecto \u00f3s anos 2009, cando ti\u00f1a 132 habitantes, e 2008, cando eran 124."}
{"id": "163315", "revid": "85894", "url": "https://gl.wikipedia.org/wiki?curid=163315", "title": "Padr\u00eds, Sardi\u00f1eiro, Fisterra", "text": "Padr\u00eds \u00e9 un lugar da parroquia de Sardi\u00f1eiro, no concello coru\u00f1\u00e9s de Fisterra. Segundo o IGE do 2009 ti\u00f1a 40 habitantes (22 homes e 18 mulleres)."}
{"id": "163317", "revid": "1822", "url": "https://gl.wikipedia.org/wiki?curid=163317", "title": "Fabal, Adina, Sanxenxo", "text": "Fabal \u00e9 un lugar da parroquia da Adina do concello de Sanxenxo (Pontevedra). Segundo o IGE, ti\u00f1a 76 habitantes en 2016 (38 mulleres e 38 homes), o que representa un descenso respecto \u00f3s anos 2009, cando ti\u00f1a 88 habitantes, e 2008, cando eran 89 veci\u00f1os."}
{"id": "163320", "revid": "1131", "url": "https://gl.wikipedia.org/wiki?curid=163320", "title": "Fabal", "text": "O top\u00f3nimo galego Fabal pode referirse a:"}
{"id": "163321", "revid": "85894", "url": "https://gl.wikipedia.org/wiki?curid=163321", "title": "Forx\u00e1n, Adina, Sanxenxo", "text": "Forx\u00e1n \u00e9 un lugar da parroquia da Adina do concello de Sanxenxo (Pontevedra). Segundo o IGE, ti\u00f1a 219 habitantes en 2016 (114 mulleres e 105 homes), o que representa un aumento respecto \u00f3s anos 2009, cando ti\u00f1a 175 habitantes, e 2008, cando eran 174."}
{"id": "163322", "revid": "1131", "url": "https://gl.wikipedia.org/wiki?curid=163322", "title": "Forx\u00e1n", "text": "O top\u00f3nimo galego Forx\u00e1n pode referirse a:\nAmais, como apelido pode referirse a:"}
{"id": "163324", "revid": "85894", "url": "https://gl.wikipedia.org/wiki?curid=163324", "title": "A Igrexa, Adina, Sanxenxo", "text": "A Igrexa \u00e9 un lugar da parroquia da Adina, Sanxenxo do concello de Sanxenxo (Pontevedra). Segundo o IGE, ti\u00f1a 99 habitantes en 2016 (45 mulleres e 54 homes), practicamente a mesma poboaci\u00f3n que ti\u00f1a en 2009 (97 habitantes) e 2008 (95).\nToponimia.\nA orixe do top\u00f3nimo \u00e9 o lat\u00edn , o lugar da igrexa."}
{"id": "163325", "revid": "85894", "url": "https://gl.wikipedia.org/wiki?curid=163325", "title": "O Outeiro, Adina, Sanxenxo", "text": "O Outeiro \u00e9 un lugar da parroquia da Adina, Sanxenxo do concello de Sanxenxo (Pontevedra). Segundo o IGE, ti\u00f1a 128 habitantes en 2016 (65 mulleres e 63 homes), o que representa un progresivo aumento respecto \u00f3 ano 2009, cando ti\u00f1a 114 habitantes, e 2008, cando eran 110.\nToponimia.\nA orixe do top\u00f3nimo \u00e9 o lat\u00edn , que \u00e9 unha parte alta ou elevaci\u00f3n do terreo."}
{"id": "163326", "revid": "1822", "url": "https://gl.wikipedia.org/wiki?curid=163326", "title": "Akto Vandaliko", "text": "Akto Vandaliko foi un grupo musical formado na Comunidade Valenciana, de m\u00fasica punk rock, que deixou de existir no ano 2007, dando o seu derradeiro concerto o 14 de xullo en Alacant. Sacaron dous discos."}
{"id": "163328", "revid": "85894", "url": "https://gl.wikipedia.org/wiki?curid=163328", "title": "Paxari\u00f1as, Adina, Sanxenxo", "text": "Paxari\u00f1as \u00e9 un lugar da parroquia da Adina, Sanxenxo do concello de Sanxenxo (Pontevedra). Segundo o IGE, ti\u00f1a 61 habitantes en 2016 (30 mulleres e 31 homes), o que representa un notable aumento respecto \u00f3s anos 2009, cando ti\u00f1a 43 habitantes, ou 2008, cando eran 42.\nA praia de Paxari\u00f1as disp\u00f3n de Bandeira Azul desde o 2007."}
{"id": "163333", "revid": "89787", "url": "https://gl.wikipedia.org/wiki?curid=163333", "title": "Autonoe (l\u00faa)", "text": "Autonoe (ou en grego \"\u0391\u03c5\u03c4\u03bf\u03bd\u03cc\u03b7\"), tam\u00e9n co\u00f1ecida coma ', \u00e9 unha l\u00faa irregular retr\u00f3grada de X\u00fapiter. Foi descuberta por un grupo de astr\u00f3nomos da Universidade de Hawaii encabezado por Scott S. Sheppard no ano 2001, e recibiu a designaci\u00f3n temporal '.\nAutonoe ten uns 4 quil\u00f3metros de di\u00e1metro, e orbita X\u00fapiter a unha distancia media de 24,264 mill\u00f3ns de kms, tarda 772,168 d\u00edas en completar unha \u00f3rbita, ten unha inclinaci\u00f3n de 151\u00b0 con respecto \u00e1 ecl\u00edptica (150\u00b0 respecto do ecuador de X\u00fapiter), e pos\u00fae unha excentricidade orbital de 0,369. Esta l\u00faa pertence \u00f3 grupo de sat\u00e9lites Pasifae, un grupo de l\u00faas retr\u00f3gradas irregulares que orbitan \u00f3 redor de X\u00fapiter a unha distancia media de entre 22,8 a 24,1 mill\u00f3ns de kms, con inclinaci\u00f3ns de entre 144,5\u00b0 e 158,3\u00b0.\nRecibiu oficialmente o seu nome en agosto do ano 2003, Autonoe na mitolox\u00eda grega era unha das 'conquistas' de Zeus (X\u00fapiter), nai das C\u00e1rites ou Gracias segundo alg\u00fans autores."}
{"id": "163336", "revid": "54334", "url": "https://gl.wikipedia.org/wiki?curid=163336", "title": "Aoede (l\u00faa)", "text": "Aoede (ou en grego \"\u0391\u03bf\u03b9\u03b4\u03ae\"), co\u00f1ecida tam\u00e9n coma ', \u00e9 unha l\u00faa irregular retr\u00f3grada de X\u00fapiter. Foi descuberta por un grupo de astr\u00f3nomos da Universidade de Hawaii encabezado por Scott S. Sheppard no ano 2003, e recibiu a designaci\u00f3n temporal '.\nAoede ten uns 4 quil\u00f3metros de di\u00e1metro, e orbita X\u00fapiter a unha distancia media de 23,044 mill\u00f3ns de kms, tarda 714,657 d\u00edas en completar unha \u00f3rbita, ten unha inclinaci\u00f3n de 160\u00b0 con respecto \u00e1 ecl\u00edptica (162\u00b0 respecto do ecuador de X\u00fapiter), e pos\u00fae unha excentricidade orbital de 0,4311. Esta l\u00faa pertence \u00f3 grupo de sat\u00e9lites Pasifae, un grupo de l\u00faas retr\u00f3gradas irregulares que orbitan \u00f3 redor de X\u00fapiter a unha distancia media de entre 22,8 a 24,1 mill\u00f3ns de kms, con inclinaci\u00f3ns de entre 144,5\u00b0 e 158,3\u00b0.\nRecibiu oficialmente o seu nome en marzo do ano 2005, Aoede na mitolox\u00eda grega era unha das tres Musas orixinais. Aoede era a musa das canci\u00f3ns e era filla de Zeus (X\u00fapiter) e Mnemosine."}
{"id": "163337", "revid": "1888", "url": "https://gl.wikipedia.org/wiki?curid=163337", "title": "Xermeade", "text": "O top\u00f3nimo Xermeade pode referirse a:"}
{"id": "163338", "revid": "85894", "url": "https://gl.wikipedia.org/wiki?curid=163338", "title": "A Torre, Adina, Sanxenxo", "text": "A Torre \u00e9 un lugar da parroquia da Adina do concello de Sanxenxo (Pontevedra). Segundo o IGE, ti\u00f1a 114 habitantes en 2016 (58 mulleres e 56 homes), o que representa un aumento respecto \u00f3s anos 2009, cando ti\u00f1a 100 veci\u00f1os, e 2008, cando eran 99."}
{"id": "163339", "revid": "85894", "url": "https://gl.wikipedia.org/wiki?curid=163339", "title": "O Vinqui\u00f1o, Adina, Sanxenxo", "text": "O Vinqui\u00f1o \u00e9 un lugar da parroquia da Adina do concello de Sanxenxo (Pontevedra). Segundo o IGE, ti\u00f1a 103 habitantes en 2016 (51 mulleres e 52 homes), o que representa un aumento respecto \u00f3 ano 2009, cando ti\u00f1a 90 veci\u00f1os, e 2008, cando eran 92.\nNo Vinqui\u00f1o remata a autov\u00eda AG-41 (que v\u00e9n de Curro, Barro) e nace o corredor VG-4.1 (que vai ata o istmo da Lanzada). \u00d3 redor da rotonda que conecta a sa\u00edda da autov\u00eda coas estradas locais instal\u00e1ronse d\u00faas grandes superficies."}
{"id": "163340", "revid": "1822", "url": "https://gl.wikipedia.org/wiki?curid=163340", "title": "O Vinqui\u00f1o", "text": "O Vinqui\u00f1o pode referirse a dous lugares de Sanxenxo:"}
{"id": "163341", "revid": "54334", "url": "https://gl.wikipedia.org/wiki?curid=163341", "title": "Core (l\u00faa)", "text": "Core (ou en grego \"\u039a\u03cc\u03c1\u03b7\"), tam\u00e9n co\u00f1ecida coma ', \u00e9 unha l\u00faa irregular retr\u00f3grada de X\u00fapiter. Foi descuberta por un grupo de astr\u00f3nomos da Universidade de Hawaii encabezado por Scott S. Sheppard no ano 2003, e recibiu a designaci\u00f3n temporal '.\nCore ten uns 2 quil\u00f3metros de di\u00e1metro, e orbita X\u00fapiter a unha distancia media de 23,239 mill\u00f3ns de kms, tarda 723,720 d\u00edas en completar unha \u00f3rbita, ten unha inclinaci\u00f3n de 141\u00b0 con respecto \u00e1 ecl\u00edptica (139\u00b0 respecto do ecuador de X\u00fapiter), e pos\u00fae unha excentricidade orbital de 0,2462. Esta l\u00faa pertence \u00f3 grupo de sat\u00e9lites Pasifae, un grupo de l\u00faas retr\u00f3gradas irregulares que orbitan \u00f3 redor de X\u00fapiter a unha distancia media de entre 22,8 a 24,1 mill\u00f3ns de kms, con inclinaci\u00f3ns de entre 144,5\u00b0 e 158,3\u00b0.\nRecibiu oficialmente o seu nome en abril do ano 2007, Core \u00e9 outro dos nomes polo cal era co\u00f1ecida Pers\u00e9fone, filla de Dem\u00e9ter e Zeus."}
{"id": "163342", "revid": "85894", "url": "https://gl.wikipedia.org/wiki?curid=163342", "title": "Vista Alegre, Adina, Sanxenxo", "text": "Vista Alegre \u00e9 un lugar da parroquia da Adina do concello de Sanxenxo (Pontevedra). Segundo o IGE, ti\u00f1a 331 habitantes en 2016 (169 mulleres e 162 homes), practicamente a mesma poboaci\u00f3n que ti\u00f1a no ano 2009, cando ti\u00f1a 334 veci\u00f1os."}
{"id": "163343", "revid": "54334", "url": "https://gl.wikipedia.org/wiki?curid=163343", "title": "S/2003 J 4", "text": " \u00e9 unha l\u00faa irregular retr\u00f3grada de X\u00fapiter. Foi descuberta por un grupo de astr\u00f3nomos da Universidade de Hawaii encabezado por Scott S. Sheppard no ano 2003.\n ten uns 2 quil\u00f3metros de di\u00e1metro, e orbita X\u00fapiter a unha distancia media de 23,571 mill\u00f3ns de kms, tarda 739,294 d\u00edas en completar unha \u00f3rbita, ten unha inclinaci\u00f3n de 147\u00b0 con respecto \u00e1 ecl\u00edptica (149\u00b0 respecto do ecuador de X\u00fapiter), e pos\u00fae unha excentricidade orbital de 0,3003. Esta l\u00faa pertence \u00f3 grupo de sat\u00e9lites Pasifae, un grupo de l\u00faas retr\u00f3gradas irregulares que orbitan \u00f3 redor de X\u00fapiter a unha distancia media de entre 22,8 a 24,1 mill\u00f3ns de kms, con inclinaci\u00f3ns de entre 144,5\u00b0 e 158,3\u00b0."}
{"id": "163344", "revid": "85894", "url": "https://gl.wikipedia.org/wiki?curid=163344", "title": "A Xesteiri\u00f1a, Adina, Sanxenxo", "text": "A Xesteiri\u00f1a \u00e9 un lugar da parroquia da Adina do concello de Sanxenxo (Pontevedra). Segundo o IGE, ti\u00f1a 120 habitantes en 2016 (59 mulleres e 61 homes), practicamente a mesma poboaci\u00f3n que ti\u00f1a en 2009, cando ti\u00f1a 117 veci\u00f1os, e en 2008, cando eran 116."}
{"id": "163356", "revid": "865", "url": "https://gl.wikipedia.org/wiki?curid=163356", "title": "Infinity Land", "text": "Infinity Land \u00e9 o terceiro \u00e1lbum da banda escocesa de rock alternativo Biffy Clyro, editado o 4 de outubro do 2004 a trav\u00e9s do selo Beggars Banquet.\nListaxe de canci\u00f3ns.\nTodos os temas compostos por Simon Neil, James Johnston e Ben Johnston. "}
{"id": "163358", "revid": "111586", "url": "https://gl.wikipedia.org/wiki?curid=163358", "title": "Hail to the Thief", "text": "Hail to the Thief \u00e9 o sexto \u00e1lbum de estudio da banda inglesa de rock alternativo Radiohead, editado o 9 de xu\u00f1o do 2003 polo selo Parlophone. Estreouse no n\u00famero 1 no Reino Unido e no 3 nos Estados Unidos, onde vendeu m\u00e1is copias na s\u00faa primeira semana que os anteriores \u00e1lbums de Radiohead. Os seus sinxelos foron \"There There\", \"Go to Sleep\" e \"2 + 2 = 5\".\nDespois de dous \u00e1lbums de Radiohead con voces fortemente procesadas, menos guitarra e moita influencia da m\u00fasica electr\u00f3nica e o jazz, \"Hail to the Thief\" \u00e9 un pequeno regreso \u00e1s vellas influencias de rock alternativo da banda. Con preto dunha hora de duraci\u00f3n, \"Hail to the Thief\" \u00e9 o \u00e1lbum m\u00e1is longo da banda, a\u00ednda que moitos dos seus temas te\u00f1en unha lonxitude de sobre tres minutos, m\u00e1is curta que a media da banda.\n\"Hail to the Thief\" foi elixido o cuarto mellor disco do ano pola publicaci\u00f3n de internet Pitchfork Media, na s\u00faa lista dos 50 mellores \u00e1lbums do 2003.\nT\u00edtulo.\nOs Radiohead consideraron titular o \u00e1lbum \"The Gloaming\" (que significa \"crep\u00fasculo\" ou \"solpor\"), pero isto foi rexeitado por ser demasiado \"po\u00e9tico\" entre outros motivos e as\u00ed converteuse no subt\u00edtulo do \u00e1lbum. Outros t\u00edtulos considerados foron \"Little Man Being Erased\", \"The Boney King of Nowhere\" e \"Snakes and Ladders\", que se converteron nos t\u00edtulos alternativos de \"Go To Sleep\", \"There There\" e \"Sit Down. Stand Up\". \nO uso de t\u00edtulos alternativos inspirouse nos \"playbills\" vitorianos que mostraban canci\u00f3ns moralistas interpretadas nos music halls. A frase \"Hail to the Thief,\" \"Salve ao ladr\u00f3n\" foi utilizada polos manifestantes anti-Bush como unha parodia do \"Hail to the Chief\", o himno presidencial estadounidense. \nRadiohead escolleu o t\u00edtulo en parte en referencia a Bush, pero tam\u00e9n en resposta ao auxe da intolerancia xeral e da loucura. O t\u00edtulo tam\u00e9n fai referencia \u00e1 filtraci\u00f3n dunha versi\u00f3n inacabada do \u00e1lbum antes do seu lanzamento.\nListaxe de canci\u00f3ns.\nTodos os temas compostos por Radiohead. "}
{"id": "163359", "revid": "89787", "url": "https://gl.wikipedia.org/wiki?curid=163359", "title": "Odelay", "text": "Odelay \u00e9 o quinto \u00e1lbum de estudio do m\u00fasico estadounidense de rock alternativo Beck, editado o 18 de xu\u00f1o de 1996 polo selo Geffen Records. Despois do \u00e9xito de \"Loser\", \"Odelay\" conseguiu varios sinxelos soados, inclu\u00edndo \"Where It's At\", \"Devils Haircut\" e \"The New Pollution\". O \u00e1lbum acadou no n\u00famero 16 na lista \"Billboard 200\" e co tempo vendeu ao redor dos 2 mill\u00f3ns de copias nos Estados Unidos. Tam\u00e9n foi o primeiro \u00e1lbum exitoso no Reino Unido, sendo n\u00famero 17 nas listas e conseguindo o disco de platino.\nO 29 de xaneiro do 2008 \"Odelay\" foi relanzado nunha edici\u00f3n con dous discos cun bo feixe de canci\u00f3ns extra. De cara ao mes de xullo dese ano o \u00e1lbum levaba vendidas 2,3 mill\u00f3ns de unidades nos Estados Unidos. No ano 2003 foi colocado no n\u00famero 306 da lista da \"Rolling Stone\" dos \"500 mellores \u00e1lbums de todos os tempos\".\nListaxe de canci\u00f3ns.\nEdici\u00f3n orixinal.\nTodos os temas compostos por Beck, John King e Michael Simpson, ag\u00e1s onde se indique. Todos os temas producidos por Beck Hansen e The Dust Brothers, ag\u00e1s onde se indique."}
{"id": "163360", "revid": "35560", "url": "https://gl.wikipedia.org/wiki?curid=163360", "title": "Telescopio Europeo Extremadamente Grande", "text": "O Telescopio Europeo Extremadamente Grande, co\u00f1ecido tam\u00e9n co acr\u00f3nimo E-ELT polo seu nome en ingl\u00e9s (\"European Extremely Large Telescope\") \u00e9 o proxecto dun telescopio terrestre de grandes dimensi\u00f3ns, cun di\u00e1metro de 42 metros.\nCaracter\u00edsticas.\n\u00c9 a proposta do Observatorio Europeo do Sur para a nova xeraci\u00f3n de telescopios \u00f3pticos. O Observatorio Europeo do Sur (ESO) centrouse neste novo dese\u00f1o, m\u00e1is pequeno do previsto, despois de que un estudo de viabilidade do anterior proxecto, un telescopio de 100 metros de di\u00e1metro co\u00f1ecido como \"Overwhelmingly Large Telescope\", conclu\u00edse que custar\u00eda ao redor de 1500 mill\u00f3ns de euros e ser\u00eda demasiado complexo. O 26 de abril de 2010, o Consello do Observatorio Europeo Austral (ESO) seleccionou Cerro Armazones (Chile)como localizaci\u00f3n de referencia do E-ELT.\nAs obras comezaron aplanando o cerro que resultodu diminu\u00eddo en 18 m de altura, para colocar o espello de 39 m de di\u00e1metro, tipo panel con 798 espellos ensamblados, moito maior que o seu antecesor VLT (Very Large telescope, telescopio moi grande)"}
{"id": "163361", "revid": "81969", "url": "https://gl.wikipedia.org/wiki?curid=163361", "title": "F.C. K\u00f8benhavn", "text": "O F.C. K\u00f8benhavn (FCK) \u00e9 un club de f\u00fatbol da capital de Dinamarca, Copenhaguen. Actualmente disputa a Superliga danesa.\nHistoria.\nO club fundouse o 1 de xullo de 1992 a partir da fusi\u00f3n dos dous clubs hist\u00f3ricos da capital danesa: o \"Kj\u00f8benhavns Boldklub\" (club m\u00e1is antigo do pa\u00eds) e \"Boldklubben 1903\" (campi\u00f3n de liga en sete ocasi\u00f3ns). O novo club retivo a licenza do Kj\u00f8benhavns para disputar a SAS Ligaen, xogando os seus partidos no flamante e moderno Parken Stadium.\nOs primeiros anos tras a creaci\u00f3n do club foron bos, conseguindo ga\u00f1ar o campionato de liga de Dinamarca na s\u00faa primeira participaci\u00f3n, en 1993, e logrando o subcampionato e a Copa de Dinamarca en 1994. Con todo, o resto da d\u00e9cada de 1990 viuse superado polos seus dous grandes rivais, o Odense BK e o Br\u00f8ndby IF.\nTivo que agardar at\u00e9 2001 para conseguir unha nova liga, que lograr\u00eda ata tres veces m\u00e1is, en 2003, 2004 e 2006, sumando as\u00ed un total de cinco ligas no seu curto per\u00edodo de existencia, \u00e1s que hai que engadir tres Copas, unha Copa da Liga e tres Supercopas.\nTras o t\u00edtulo de liga de 2006, conseguiu clasificarse por primeira vez na s\u00faa historia para a fase final da Liga de Campi\u00f3ns da UEFA 2006-07, tras derrotar ao Ajax \u00c1msterdan na \u00faltima rolda de clasificaci\u00f3n.\nNo ano 2010 logra clasificarse para a UEFA Champions League novamente."}
{"id": "163362", "revid": "2248", "url": "https://gl.wikipedia.org/wiki?curid=163362", "title": "FC K\u00f8benhavn", "text": ""}
{"id": "163371", "revid": "98629", "url": "https://gl.wikipedia.org/wiki?curid=163371", "title": "Miguel Fisac", "text": "Miguel Fisac Serna, nado en Daimiel (Cidade Real) o 29 de setembro de 1913 e finado en Madrid o 12 de maio de 2006 foi un arquitecto, urbanista e pintor espa\u00f1ol.\nTraxectoria.\nFillo dun farmac\u00e9utico, a Guerra Civil Espa\u00f1ola interrompeu os seus estudos de arquitectura en Madrid. Obtivo o t\u00edtulo de arquitecto pola Escola T\u00e9cnica Superior de Arquitectura de Madrid en 1942 coa obtenci\u00f3n do \"Premio Superior\". Descontento coa arquitectura que se estaba a facer, logrou un estilo persoal, no que os seus edificios incorporaban orixinais soluci\u00f3ns estruturais de formig\u00f3n pretensado e as s\u00faas caracter\u00edsticas vigas-\u00f3so.\nNos seus comezos, pouco a pouco vaise apartando do racionalismo dos seus mestres, influenciado pola obra do arquitecto norteamericano Frank Lloyd Wright, o neoempirismo do arquitecto Erik Gunnar Asplund e o organicismo n\u00f3rdico, experimentado na s\u00faa viaxe en 1949 a Suecia. Interesoulle tam\u00e9n a arquitectura popular."}
{"id": "163372", "revid": "88215", "url": "https://gl.wikipedia.org/wiki?curid=163372", "title": "Prva HNL", "text": "A Prva Hrvatska Nogometna Liga (en croata: \"Primeira Liga Croata de F\u00fatbol\"), m\u00e1is co\u00f1ecida como Prva HNL ou \"MAXtv Prva Liga\" por motivos de patrocinio, \u00e9 a Primeira Divisi\u00f3n da liga de f\u00fatbol de Croacia. Creouse en 1991, tras a independencia de Croacia de Iugoslavia. A primeira tempada empezou a desputarse en febreiro de 1992.\nSistema de competici\u00f3n.\nA Prva HNL est\u00e1 organizada pola Federaci\u00f3n Croata de F\u00fatbol e ao longo da s\u00faa historia cambiou o seu modelo de organizaci\u00f3n en varias ocasi\u00f3ns. \nA tempada empeza en xullo e remata en maio, cun descanso entre os meses de decembro e febreiro. Na tempada 2006/07 introduc\u00eduse un novo formato, no que participan 12 equipos, que nunha primeira fase enfr\u00f3ntanse entre eles a dobre partido. Tras estas 22 xornadas, x\u00f3ganse 11 xornadas m\u00e1is, todos contra todos, pero nun partido \u00fanico, que se disputaba no campo do equipo mellor clasificado na primeira fase.\nNa tempada 2009/10 ampliouse o n\u00famero de clubs participantes, pasando de 12 a 16.\nNa tempada 2012/13 o n\u00famero de conxuntos participantes regresou a 12.\nNa 2013/14 o n\u00famero de clubs volveuse baixar, desta vez a 10. Dende aquela, o equipo campi\u00f3n obt\u00e9n praza para a segunda rolda clasificatoria da Liga de Campi\u00f3ns da UEFA; o segundo clasificado obt\u00e9n unha praza para a segunda rolda da UEFA Europa League e o terceiro clasificado para a primeira rolda da mesma competici\u00f3n. O \u00faltimo clasificado descende directamente \u00e1 Druga HNL."}
{"id": "163374", "revid": "895", "url": "https://gl.wikipedia.org/wiki?curid=163374", "title": "HNK Cibalia", "text": "O HNK Cibalia \u00e9 un club de f\u00fatbol croata da cidade de Vinkovci. Foi fundado en 1919 coma HG\u017dK Cibalia. Actualmente compite na Segunda Liga de Croacia. Durante os anos 1945 a 1990 o club denominouse NK Dinamo Vinkovci.\nEstadio.\nO HNK Cibalia xoga de local no Stadion HNK Cibalia, inaugurado en 1966 e con capacidade para 10\u00a0000 espectadores."}
{"id": "163376", "revid": "81969", "url": "https://gl.wikipedia.org/wiki?curid=163376", "title": "GNK Dinamo Zagreb", "text": "O NK Dinamo Zagreb (en croata: \"Gra\u0111anski Nogometni Klub Dinamo Zagreb\") \u00e9 un club de f\u00fatbol da cidade de Zagreb, Croacia. Fundouse en 1945 e mant\u00e9n unha gran rivalidade co Hajduk Split, co cal disputa o \"Derbi Eterno de Croacia\".\nTr\u00e1tase do actual campi\u00f3n da Prva HNL, Primeira Divisi\u00f3n de Croacia.\nHistoria.\nDespois da segunda guerra mundial, os tres equipos de f\u00fatbol de Zagreb (\"HA\u0160K, Gra\u0111anski\" e \"Concordia\") foron desmantelados e creouse un novo equipo a partir deses clubs, que chamouse \"Dinamo\", o 9 de xu\u00f1o de 1945. O novo equipo nutriuse principalmente de xogadores do \"Gra\u0111anski\" (dirixidos polo seu anterior adestrador, Marton Bukovie) e comezou a xogar no antigo estadio do \"HA\u0160K\". Posteriormente o equipo tomou as cores do Gra\u0111anski e, desde 1969, un escudo similar ao dese antigo club.\nDurante a \u00e9poca na que o equipo permaneceu na Rep\u00fablica Federal Socialista de Iugoslavia, o Dinamo Zagreb logrou catro Ligas de Iugoslavia (1948, 1952, 1958 e 1982), sete Copas de Iugoslavia (1951, 1960, 1963, 1965, 1969, 1980 e 1983), a Copa de Feiras 1966-67 e a Copa dos Balc\u00e1ns de 1977.\nTras a independencia de Croacia en 1991, o equipo cambiou a s\u00faa denominaci\u00f3n e pasou a chamarse \"HA\u0160K-Gra\u0111anski\", para en 1993 cambiar de novo o seu nome ao de \"Croacia Zagreb\". O cambio de nome trataba de renegar de Iugoslavia, pero non contou co apoio dos seus seareiros, que continuaban chamando ao equipo \"Dinamo\" e v\u00edan o cambio como unha traiz\u00f3n \u00e1 historia do club. Finalmente, no ano 2000 o club recuperou o nome \"NK Dinamo Zagreb\".\nCo nacemento da Prva HNL mant\u00e9n unha rivalidade co Hajduk Split polo dominio dos campionatos nacionais. O club logrou 10 campionatos de Liga, 9 copas e 8 supercopas desde ent\u00f3n.\nEstadio.\nO NK Dinamo Zagreb xoga de local no estadio Maksimir, inaugurado en 1912 e con capacidade para 40.000 espectadores."}
{"id": "163377", "revid": "81969", "url": "https://gl.wikipedia.org/wiki?curid=163377", "title": "HNK Hajduk Split", "text": "O HNK Hajduk Split (en croata: \"Hrvatski Nogometni klub Hajduk Split\"), \u00e9 un club de f\u00fatbol da cidade de Split, Croacia. Fundouse en 1911 e mant\u00e9n unha gran rivalidade co NK Dinamo Zagreb, co cal disputa o \"Derbi Eterno de Croacia\".\nHistoria.\nO Hajduk Split nace da man dun grupo de estudantes de Split que se atopaban en Praga. Fabijan Kaliterna, Lucijan Stella, Ivan \u0160aki\u0107 e Vjekoslav Ivani\u0161evi\u0107, quedaron impresionados tras presenciar o duelo local entre o Slavia e o Sparta de Praga e tras o encuentro, reunidos na popular cervexar\u00eda U Flek\u016f, decidiron fundar un equipo de f\u00fatbol na s\u00faa cidade natal. O NHK Hajduk Split era oficialmente rexistrado o 13 de febreiro de 1911.\nOs seus mellores anos chegaron na d\u00e9cada dos setenta, ga\u00f1ando tres campionatos da Primeira Liga de Iugoslavia e cinco Copas de Iugoslavia consecutivas. Ademais, en 1973 alcanzou as semifinais da Recopa de Europa, o seu maior \u00e9xito deportivo internacional. Na Copa de Europa chegou \u00e1 rolda de cuartos de final en 1976 e 1980.\nTras a declaraci\u00f3n de independencia de Croacia en 1991 o Hajduk Split pasa a formar parte da Federaci\u00f3n de F\u00fatbol de Croacia (\"Hrvatski nogometni savez\"), disputando a nova copa (\"Hrvatski nogometni kup\") e liga (\"Prva HNL\") croatas.\nEstadio.\nO HNK Hajduk Split xoga de local no estadio Poljud, inaugurado en 1979 e con capacidade para 34.000 espectadores."}
{"id": "163379", "revid": "895", "url": "https://gl.wikipedia.org/wiki?curid=163379", "title": "Hajduk Split", "text": ""}
{"id": "163380", "revid": "12452", "url": "https://gl.wikipedia.org/wiki?curid=163380", "title": "Dinamo Zagreb", "text": ""}
{"id": "163381", "revid": "56817", "url": "https://gl.wikipedia.org/wiki?curid=163381", "title": "NK Inter Zapre\u0161i\u0107", "text": "O NK Inter Zapre\u0161i\u0107 \u00e9 un club de f\u00fatbol da cidade de Zapre\u0161i\u0107, Croacia. Fundouse en 1929 e actualmente compite na Prva HNL. Anteriormente denominouse NK Sava, NK Jela\u010di\u0107, NK Zapre\u0161i\u0107 e Jugokeramika.\nEstadio.\nO NK Inter Zapre\u0161i\u0107 xoga de local no Stadion \u0160RC Zapre\u0161i\u0107, con capacidade para 4.528 espectadores."}
{"id": "163382", "revid": "89787", "url": "https://gl.wikipedia.org/wiki?curid=163382", "title": "Druga HNL", "text": "A Druga Hrvatska Nogometna Liga (en croata: \"Segunda Liga Croata de F\u00fatbol\") m\u00e1is co\u00f1ecida como Druga HNL ou 2. HNL, \u00e9 a Segunda Divisi\u00f3n da Liga de f\u00fatbol de Croacia. Creouse en 1991, tras a independencia de Croacia de Iugoslavia e est\u00e1 organizada pola Federaci\u00f3n Croata de F\u00fatbol."}
{"id": "163383", "revid": "56817", "url": "https://gl.wikipedia.org/wiki?curid=163383", "title": "Trompeta dos mortos", "text": "A trompeta dos mortos ou cantarela moura (Craterellus cornucopioides, anteriormente \"Cantharellus cornucopioides\", (do grego \"cornucopia\": corno da abundancia), \u00e9 un cogomelo comestible apreciado pero moi desco\u00f1ecido para moitos recolectores. O seu aspecto gris-negruzco fai que sexa rexeitado por moita xente, cando \u00e9 un cogomelo tanto ou mellor comestible que o seu parente a trompeta amarela.\nDescrici\u00f3n.\nDe cor gris escuro ou moreno negruzco, en forma de corno ou de funil profundo (deiqu\u00ed o seu nome) que chega case at\u00e9 a base do p\u00e9, de marxe estendida, carne tenaz e arom\u00e1tica, coa superficie himenial simplemente engurrada. A s\u00faa carne delgada e fibrosa dificilmente podrece.\nH\u00e1bitat.\nAt\u00f3pase en bosques caducifolios con chans sil\u00edcicos h\u00famidos.\nGastronom\u00eda.\nTen moitas aplicaci\u00f3ns culinarias e pode conservarse seco en feixes ou ben en po como condimento. Desprende un cheiro que lembra \u00e1 ameixa e o seu gusto \u00e9 parecido \u00f3 da trufa.\nPerigo de confusi\u00f3n.\n\u00c9 moi parecida, pero m\u00e1is escura, \u00e1 trompeta gris (\"Cantharellus Cinereus\"), tam\u00e9n comestible. Non se pode confundir con ningunha especie velenosa."}
{"id": "163386", "revid": "56817", "url": "https://gl.wikipedia.org/wiki?curid=163386", "title": "Basidiomicetos", "text": "Os basidiomicetos (\"Basidiomycota\") son unha divisi\u00f3n do reino Fungi que incl\u00fae os fungos que producen basidios con basidiosporas. Cont\u00e9n os cl\u00e1sicos cogomelos e fungos con chapeu.\nCaracter\u00edsticas.\nEste filo \u00e9 o m\u00e1is evolucionado e o m\u00e1is co\u00f1ecido pois comprende numerosos e variados tipos de fungos. Cando son de car\u00e1cter heterot\u00e1lico, o micelio primario sofre dicariotizaci\u00f3n (somatogamia ou espermatizaci\u00f3n) producindo hifas dicari\u00f3ticas que corresponden \u00f3 micelio secundario. Nos fungos de car\u00e1cter homot\u00e1lico unha basidiospora produce o micelio dicari\u00f3tico. Hai presenza de quitina nas paredes celulares, e aparecen unhas estruturas chamadas f\u00edbulas, moi parecidas \u00f3s unc\u00ednulos dos ascomicetos.\nClasificaci\u00f3n.\nOs basidiomicetos clasif\u00edcanse en tres subfilos con diferentes clases:"}
{"id": "163391", "revid": "85894", "url": "https://gl.wikipedia.org/wiki?curid=163391", "title": "Moares, Ermedelo, Rois", "text": "Moares \u00e9 un lugar da parroquia de Ermedelo no concello coru\u00f1\u00e9s de Rois, na comarca do Sar. Segundo o padr\u00f3n municipal (INE 2013) ten 31 habitantes (14 homes e 17 mulleres), o que sup\u00f3n unha diminuci\u00f3n respecto de 1999 cando ti\u00f1a 39 habitantes.\nEst\u00e1 situado en plena pendente do monte Moares e ao car\u00f3n do r\u00edo Moares."}
{"id": "163392", "revid": "85894", "url": "https://gl.wikipedia.org/wiki?curid=163392", "title": "O Barreiro, Ermedelo, Rois", "text": "O Barreiro \u00e9 un lugar da parroquia de Ermedelo no concello coru\u00f1\u00e9s de Rois, na comarca do Sar. Segundo o padr\u00f3n municipal (INE 2013) ten 22 habitantes (13 homes e 9 mulleres), o que sup\u00f3n unha diminuci\u00f3n respecto de 1999 cando ti\u00f1a 33 habitantes.\nEst\u00e1 situado preto de Moares. No Barreiro hai unha casa de turismo rural."}
{"id": "163393", "revid": "85894", "url": "https://gl.wikipedia.org/wiki?curid=163393", "title": "Penavide, Ermedelo, Rois", "text": "Penavide \u00e9 un lugar da parroquia de Ermedelo no concello coru\u00f1\u00e9s de Rois, na comarca do Sar. Segundo o padr\u00f3n municipal (IGE 2013) ten 26 habitantes (13 homes e 13 mulleres), o que sup\u00f3n un aumento respecto de 1999 cando ti\u00f1a 25 habitantes.\nSituado preto de Asneiros, nunha costa pronunciada."}
{"id": "163394", "revid": "85894", "url": "https://gl.wikipedia.org/wiki?curid=163394", "title": "Asneiros, Ermedelo, Rois", "text": "Asneiros \u00e9 un lugar da parroquia de Ermedelo no concello coru\u00f1\u00e9s de Rois, na comarca do Sar. Segundo o padr\u00f3n municipal (INE 2013) ten 8 habitantes (3 homes e 5 mulleres), o que sup\u00f3n unha diminuci\u00f3n respecto de 1999 cando ti\u00f1a 10 habitantes.\nSituado preto da Casa do Vento e Penavide, \u00e9 un cruzamento de estradas de concentraci\u00f3n parcelaria."}
{"id": "163401", "revid": "1131", "url": "https://gl.wikipedia.org/wiki?curid=163401", "title": "Galer\u00eda de imaxes de Ribasar, Rois", "text": "Santa Mari\u00f1a de Ribasar \u00e9 unha parroquia que se localiza no concello de Rois."}
{"id": "163417", "revid": "72012", "url": "https://gl.wikipedia.org/wiki?curid=163417", "title": "Emanuel Bouzon", "text": "Manuel Bouz\u00f3n, co\u00f1ecido como Emanuel Bouzon, nado o 8 de xaneiro de 1933 en Manaus e finado en 2006, foi un sacerdote cat\u00f3lico, asiri\u00f3logo e especialista no Antigo Testamento brasileiro.\nTraxectoria.\nFillo de inmigrantes galegos, graduouse en 1954 en Filosof\u00eda pola Pontificia Universidade Cat\u00f3lica do R\u00edo de Xaneiro, PUC-RJ, graduouse tam\u00e9n en Teolox\u00eda pola Pontificia Universidade Gregoriana (Italia) en 1958. Especializouse en 1964 en Asiriolox\u00eda e Historia Antiga pola Westf\u00e4lische Wilhelms Universit\u00e4t M\u00fcnster, Alema\u00f1a.\nNo ano 1960 remata o mestrado en Historia Antiga Oriental, no Pontificio Instituto B\u00edblico, Italia, coa disertaci\u00f3n \"As Corpora\u00e7\u00f5es Prof\u00e9ticas no Antigo Israel\", baixo a direcci\u00f3n de Ernst Vogt. Na mesma instituci\u00f3n doutorouse, en 1969, coa tese: \"Die Prophetenkorporationen in Israel und im Alten Orient\", tam\u00e9n baixo direcci\u00f3n de Ernst Vogt.\nObra.\nEntre os numerosos traballos e traduci\u00f3ns destaca a traduci\u00f3n do C\u00f3digo de Hammurabi para a lingua portuguesa. Ao falecer Bouzon finalizaba a traduci\u00f3n da epopea de Gilgamesh.\nEra profesor do Departamento de Teolox\u00eda da PUC-R\u00edo e tam\u00e9n daba clases no Departamento de Historia da mesma Universidade."}
{"id": "163419", "revid": "85894", "url": "https://gl.wikipedia.org/wiki?curid=163419", "title": "Hank Azaria", "text": "Henry Albert \"Hank\" Azaria, nado o 25 de abril de 1964 en Nova York, \u00e9 un actor estadounidense.\nTraxectoria.\nReco\u00f1ecido por ser un dos principais actores de voz da serie de televisi\u00f3n \"The Simpsons\", onde lle pon voz aos personaxes de Moe Szyslak, ao Xefe de polic\u00eda Clancy Wiggum, Apu Nahasapeemapetilon e outros moitos. Tam\u00e9n apareceu en numerosos filmes como \"Unha gaiola de grilos\", \"Godzilla\" ou \"Along Came Polly\", na serie \"Huff\", onde interpreta o protagonista principal, tam\u00e9n apareceu na obra de teatro musical \"Spamalot\". Orixinalmente actor c\u00f3mico, nos \u00faltimos anos optou por papeis m\u00e1is dram\u00e1ticos como nos filmes \"Tuesdays With Morrie\" e \"Uprising\". Ga\u00f1ou catro Emmys e un Screen Actors Guild."}
{"id": "163420", "revid": "89787", "url": "https://gl.wikipedia.org/wiki?curid=163420", "title": "Cal\u00edrroe (l\u00faa)", "text": "Cal\u00edrroe (ou en grego \"\u039a\u03b1\u03bb\u03bb\u03b9\u03c1\u03c1\u03cc\u03b7\"), tam\u00e9n co\u00f1ecida coma ', \u00e9 unha l\u00faa irregular retr\u00f3grada de X\u00fapiter. Foi descuberta a trav\u00e9s do proxecto Spacewatch residente no Observatorio Kitt Peak, entre os d\u00edas 6 de outubro \u00f3 4 de novembro do ano 1999, e orixinariamente fora designada coma un asteroide, o asteroide 1999 UX18. Tim Spahr descubriu que en realidade orbitaba X\u00fapiter o 18 de xullo do ano 2000 e a l\u00faa recibiu a designaci\u00f3n provisional de '. O cal confirmaba a esta l\u00faa coma a d\u00e9cimo s\u00e9tima l\u00faa de X\u00fapiter.\nCal\u00edrroe ten uns 8,6 quil\u00f3metros de di\u00e1metro, e orbita X\u00fapiter a unha distancia media de 24,1 mill\u00f3ns de kms, tarda 758 d\u00edas en completar unha \u00f3rbita, ten unha inclinaci\u00f3n de 141\u00b0 con respecto \u00e1 ecl\u00edptica (140\u00b0 respecto do ecuador de X\u00fapiter), e pos\u00fae unha excentricidade orbital de 0,28. Cal\u00edrroe ten unha magnitude aparente de 20.7, o que a fai un pouco menos brillante c\u00f3 planeta anano Eris que ten unha magnitude 18,7. X\u00fapiter \u00e9 2,5 mill\u00f3ns de veces m\u00e1is brillante c\u00e1 Cal\u00edrroe. Esta l\u00faa pertence \u00f3 grupo de sat\u00e9lites Pas\u00edfae, un grupo de l\u00faas retr\u00f3gradas irregulares que orbitan \u00f3 redor de X\u00fapiter a unha distancia media de entre 22,8 a 24,1 mill\u00f3ns de kms, con inclinaci\u00f3ns de entre 144,5\u00b0 e 158,3\u00b0.\nRecibiu oficialmente o seu nome en outubro do ano 2002, Cal\u00edrroe na mitolox\u00eda grega era filla do deus Aqueloo, deidade do r\u00edo do mesmo nome, Cal\u00edrroe tam\u00e9n foi unha das moitas conquistas de Zeus (X\u00fapiter).\nComa exercicio de navegaci\u00f3n, a sonda New Horizons tomou imaxes da l\u00faa o 10 de xaneiro do 2007."}
{"id": "163422", "revid": "27155", "url": "https://gl.wikipedia.org/wiki?curid=163422", "title": "Armeria merinoi", "text": "A Armeria merinoi, (Bernis) Nieto Fel. &amp; Silva Pando, \u00e9 unha planta cam\u00e9fita da familia das plumbaxin\u00e1ceas end\u00e9mica do centro de Galiza, con poboaci\u00f3ns entre a serra do Care\u00f3n e o r\u00edo Ulla. A s\u00faa distribuci\u00f3n est\u00e1 fragmentada en seis n\u00facleos que aparecen sobre 14 quil\u00f3metros de afloramento ultrab\u00e1sico, nos medios serpentin\u00edcolas dos arredores de Melide, sobre medios moi h\u00famidos (asolagados temporalmente).\nCaracter\u00edsticas.\n\u00c9 unha planta herb\u00e1cea de cepa ramificada. As p\u00f3las son curtas e as follas basais lineares ou sublineares de 2 a 7\u00a0cm de longas e de 1 a 4\u00a0mm de largas, sen pubescencia ou con alg\u00fans cilios nas beiras. Escapos de 15 a 18\u00a0cm, va\u00ed\u00f1a involucral de 1,2 a 2,5\u00a0cm, e inv\u00f3lucro de 1,1 a 1,8\u00a0cm de di\u00e1metro mucronado e glabro. A flor \u00e9 hermafrodita, o c\u00e1liz vai de 4 a 6\u00a0mm e a corola \u00e9 de cor ros\u00e1cea-lila. A s\u00faa polinizaci\u00f3n prod\u00facese mediante os insectos (polinizaci\u00f3n entom\u00f3fila), e a dispersi\u00f3n \u00e9 anem\u00f3cora (por acci\u00f3n do vento)\nFlorece entre maio e xu\u00f1o e frutifica entre xu\u00f1o e xullo. Ten unha alta taxa de xerminaci\u00f3n en condici\u00f3ns de pouca luz (76,5-79,5%) que descende at\u00e9 o 45% \u00f3 aumenta-la luz. As especies acompa\u00f1antes son \"Sedum marieanum\", \"Sagina merinoi\", \"Hypericum humifusum\", \"Juncus bufonius\", \"Exaculum pusillum\", \"Cicendia filiformis\", \"Plantago serpentina\" e \"Ranunculus paludosus\". Nos n\u00facleos de Toques e Baraz\u00f3n a hidromorf\u00eda \u00e9 menor e a vexetaci\u00f3n acompa\u00f1ante \u00e9, entre outras, \"Erica cinerea\" e toxo arnal (\"Ulex europaeus\").\nConsiderada en perigo cr\u00edtico de extinci\u00f3n polo \"Cat\u00e1logo galego de especies ameazadas\", e en perigo cr\u00edtico polo \"Libro Rojo de la Flora Vascular Amenazada de Espa\u00f1a\". A probabilidade de extinci\u00f3n en Melide en 10 anos \u00e9 do 22%, e en 20 anos \u00e9 do 97%, mentres que en Toques en 10 anos \u00e9 do 3%, e en 20 anos \u00e9 do 61%. En Basadre, Agolada hab\u00eda unha cita da especie, mais non foi localizada nos \u00faltimos anos. As principais ameazas para a especie son o avance de matogueiras ou pastos gandeiros, a construci\u00f3n de v\u00edas, as\u00ed como a posible expansi\u00f3n dun pol\u00edgono industrial na \u00e1rea de Melide que afectar\u00eda \u00f3 n\u00facleo da Madanela."}
{"id": "163423", "revid": "23204", "url": "https://gl.wikipedia.org/wiki?curid=163423", "title": "Ignacio Bosque", "text": "Ignacio Bosque Mu\u00f1oz, nado en Isso, Hell\u00edn, Albacete o 6 de agosto de 1951, \u00e9 un ling\u00fcista espa\u00f1ol. \u00c9 catedr\u00e1tico de Filolox\u00eda Hisp\u00e1nica da Universidade Complutense de Madrid. \u00c9 membro electo da Real Academia Espa\u00f1ola desde o 4 de maio de 1995. Tomou posesi\u00f3n da s\u00faa cadeira o 1 de xu\u00f1o de 1997.\nTraxectoria.\nEstudou nos maristas de Alacant. Xa na Universidade Aut\u00f3noma de Madrid, foi disc\u00edpulo de Fernando L\u00e1zaro Carreter, quen lle aproximou \u00e1 gram\u00e1tica xenerativa e m\u00e1is tarde propo\u00f1er\u00edalle como acad\u00e9mico. Estudou tam\u00e9n en Berkeley durante os anos 1974-1975, onde ampliou os seus estudos sobre sem\u00e1ntica e pragm\u00e1tica.\nAutor de numerosos artigos e libros sobre gram\u00e1tica espa\u00f1ola, \u00e9 un profundo co\u00f1ecedor tanto da gram\u00e1tica xenerativa como da tradicional. prestou unha atenci\u00f3n espacial \u00e1 relaci\u00f3n entre o l\u00e9xico e a sintaxe. \u00c9 responsable da colecci\u00f3n \u00abGram\u00e1tica Espa\u00f1ola\u00bb da editorial Taurus. O ling\u00fcista mexicano Jos\u00e9 G. Moreno de Alba dixo del que \u00ab\u00e9 o mellor gram\u00e1tico da lingua espa\u00f1ola\u00bb.\nEn 1999 publicou xunto con Violeta Demonte a Gram\u00e1tica descriptiva de la lengua espa\u00f1ola, obra en 3 volumes. \u00c9 a obra de consulta m\u00e1is detallada publicada ata a data sobre a sintaxe e a morfolox\u00eda do idioma espa\u00f1ol.\nIgnacio Bosque foi o coordinador da \"Nueva gram\u00e1tica de la lengua espa\u00f1ola\" publicada en 2009. \u00c9 a primeira gram\u00e1tica acad\u00e9mica desde 1931 e ofrece o resultado de once anos de traballo das vinte e d\u00faas Academias da Lingua Espa\u00f1ola.\nD. Ignacio Bosque \u00e9 Catedr\u00e1tico de Filolox\u00eda Espa\u00f1ola na Universidade Complutense de Madrid desde 1982, Acad\u00e9mico de N\u00famero da Real Academia Espa\u00f1ola desde 1997 e Po\u00f1ente da s\u00faa Comisi\u00f3n de Gram\u00e1tica.\n\u00c9 autor de numerosos libros e artigos sobre diferentes aspectos da gram\u00e1tica espa\u00f1ola (en particular, sobre o tempo, o modo e o aspecto verbal, a negaci\u00f3n, a subordinaci\u00f3n, a determinaci\u00f3n, a interrogaci\u00f3n, a coordinaci\u00f3n e a an\u00e1fora) e compilador dalg\u00fans volumes sobre esas mesmas cuesti\u00f3ns (\"Indicativo y subjuntivo\", 1990; \"Tiempo y aspecto en espa\u00f1ol\", 1990; \"El sustantivo sin determinaci\u00f3n\", 1996). Editou as\u00ed mesmo parte dos materiais gramaticais de Salvador Fern\u00e1ndez Ram\u00edrez sobre \"La derivaci\u00f3n nominal\" (1986) e \"El verbo y la oraci\u00f3n\" (1986). \u00c9 tam\u00e9n autor de \"Sobre la negaci\u00f3n\" (1980), \"Problemas de morfosintaxis\" (1980), \"Diccionario inverso de la lengua espa\u00f1ola\" (1987, en colaboraci\u00f3n con M. P\u00e9rez Fern\u00e1ndez), \"Las categor\u00edas gramaticales\" (1989) e \"Repaso de sintaxis tradicional\" (1994). Recentemente dirixiu, xunto coa profesora V. Demonte, a \"Gram\u00e1tica descriptiva de la lengua espa\u00f1ola\" (Espasa Calpe, 1999), que foi considerada a obra gramatical m\u00e1is completa no seu x\u00e9nero."}
{"id": "163424", "revid": "6939", "url": "https://gl.wikipedia.org/wiki?curid=163424", "title": "Gianni Vattimo", "text": "Gianni Vattimo nado en Tur\u00edn o 4 de xaneiro de 1936 e finado na mesma cidade o 19 de setembro de 2023, foi un fil\u00f3sofo italiano e activista pol\u00edtico, identificado coa hermen\u00e9utica, a posmodernidade e outros sincretismos. \u00c9 unha figura significativa do denominado \"pensamento feble\".\nTraxectoria.\nEstudou na Universidade de Tur\u00edn e na de Heiderberg. Exerceu a docencia en Tur\u00edn, Os \u00c1nxeles e Nova York. Foi Catedr\u00e1tico de Filosof\u00eda Teor\u00e9tica.\nParticipou en pol\u00edtica a trav\u00e9s do Partido Radical e logo na converxencia de forzas pol\u00edticas denominada a \"Oliveira\". Foi deputado no Parlamento Europeo en Dem\u00f3cratas de Esquerda. Foi membro da direcci\u00f3n nacional de \"Coordinamento Omosessuale\".\nPensamento.\nVattimo entend\u00eda que os grandes relatos omnicomprensivos est\u00e1n en crise. O seu lugar oc\u00fapano os medios de comunicaci\u00f3n, coa s\u00faa informaci\u00f3n superficial e m\u00faltiple e a complexidade das linguaxes t\u00e9cnicas. A \u00fanica filosof\u00eda da historia posible arestora \u00e9 a que narra a s\u00faa fin. Xa non existen nin f\u00edos condutores nin posibilidade dunha visi\u00f3n totalizadora. A \u00fanica visi\u00f3n posible \u00e9 a que asuma o esnaquizamento da vida, que xa non reside no todo sen\u00f3n na fragmentaci\u00f3n. Isto \u00e9 a consecuencia do que Nietzsche denominou \"a morte de Deus\", que implica tam\u00e9n o final da metaf\u00edsica. Lonxe do catastrofismo de Lyotard, entende que a sociedade est\u00e1 a entrar na fase do posthist\u00f3rico, onde se poden abrir novas oportunidades e posibilidades. As\u00ed, se se nega unha racionalidade central tam\u00e9n desaparecen as coartadas para silenciar ou esmagar os discursos das minor\u00edas, sexan estas \u00e9tnicas, relixiosas ou sexuais."}
{"id": "163425", "revid": "1888", "url": "https://gl.wikipedia.org/wiki?curid=163425", "title": "Lyotard", "text": ""}
{"id": "163427", "revid": "92340", "url": "https://gl.wikipedia.org/wiki?curid=163427", "title": "Xo\u00e1n Damasceno", "text": "Xo\u00e1n Damasceno, nado en Damasco en 676 e finado en Xerusal\u00e9n en 749, \u00e9 un dos autores que m\u00e1is influ\u00edu na filosof\u00eda bizantina e na teolox\u00eda ortodoxa grega. Loitou contra a iconoclastia.\nTraxectoria.\nSucedeu ao seu pai como oficial administrativo do califa de Damasco. No 730, desafiou ao emperador bizantino Le\u00f3n III na s\u00faa defensa das iconas, seguindo a espiritualidade dos monxes ortodoxos e en contra dos te\u00f3logos imperiais.\nTras repartir todos os seus bens entre os necesitados, retirouse a un mosteiro en Mar Sabas, preto de Xerusal\u00e9n, onde pasou o resto da s\u00faa vida estudando,escribindo e predicando (foi co\u00f1ecido como o \"Chrisorrhoas\" o manancial de ouro). Al\u00ed foi ordenado presb\u00edtero no ano 735, e al\u00ed permanece enterrado.\nPensamento.\nNo seu \"Discurso sobre as sagradas imaxes\" defende que Deus \u00e9 o creador da materia, e lonxe de ser esta algo negativo, \u00e9 o medio a trav\u00e9s do cal o home \u00e9 salvado da morte e da escravitude do pecado, mediante o misterio da encarnaci\u00f3n e a resurrecci\u00f3n da carne. Deus mesmo se fixo materia en Xes\u00fas de Nazaret. As iconas non se adoran sen\u00f3n que se veneran. O que as palabras ensinan ao o o\u00eddo, as imaxes ens\u00ednano aos ollos. \"As imaxes son o catecismo dos que non len\".\nNa s\u00faa \"Fonte do Co\u00f1ecemento\" fai unha interpretaci\u00f3n cristi\u00e1 de Porfirio e da metaf\u00edsica e a l\u00f3xica de Arist\u00f3teles. As\u00ed mesmo, vai expo\u00f1endo as diversas herex\u00edas e refut\u00e1ndoas consonte o establecido pola fe ortodoxa. Recolle e ordena sistematicamente as ideas de Basilio o Grande, Gregorio de Nisa e Gregorio Nacianceno, os denominados Pais da Capadocia, e o fai cunha reformulaci\u00f3n aristot\u00e9lica que en Occidente se recoller\u00e1 e ser\u00e1 decisiva para o nacemento da escol\u00e1stica.\nPara Xo\u00e1n Damasceno todo o que hai no mundo \u00e9 mudable, polo que non ten fundamento en si mesmo, de maneira que tivo que ser creado. \u00c9 preciso un ser increado que dea fundamento, continuidade e meta a todo o existente, este \u00e9 Deus. Vese aqu\u00ed un anticipo das famosas v\u00edas de Tom\u00e9 de Aquino. A Beleza, a Harmon\u00eda e o Cosmos son incompatibles coa casualidade e o caos, do que se deriva a existencia dun primeiro principio ordenador. A\u00ednda que deste xeito se pode chegar a conclu\u00edr a existencia de Deus, a s\u00faa esencia \u00e9 incognoscible. Por iso o cami\u00f1o m\u00e1is acertado para falar de Deus \u00e9 o negativo, pois cada atributo positivo \u00e9 m\u00e1is desigual ca igual a Deus.\nEn canto ao home, entende, como Plat\u00f3n e Plotino, que ten unha alma inmortal dotada de libre albedr\u00edo, pero a completude do ser humano sup\u00f3n corporeidade de a\u00ed a necesidade da resurrecci\u00f3n dos mortos como culminaci\u00f3n das arelas do home.\nNos \"Paralelos sagrados\", fai unha serie de exhortaci\u00f3ns morais nas que salientan a necesidade da humildade para abrirse \u00e1 acci\u00f3n de Deus (Graza) e acadar a fonte e o cumio de todas as virtudes: o \"agape\" (o amor).\nNo \"Octoechos\", recompila e revisa himnos e poemas.\nNunha obra menor \"Sobre os drag\u00f3ns e as pantasmas\", combate as superstici\u00f3ns, para el \u00e9 a raz\u00f3n a que debe explicar os fen\u00f3menos naturais. A superstici\u00f3n \u00e9 froito da ignorancia.\nInfluencia.\nA Igrexa Ortodoxa consid\u00e9rao unha das s\u00faas grandes autoridades doutrinais. Os seus escritos tiveron unha influencia determinante na aceptaci\u00f3n da veneraci\u00f3n \u00e1s iconas no Segundo Concilio de Nicea. No s\u00e9culo XII, Burgundio de Pisa traduciu parte da s\u00faa obra ao lat\u00edn, o que favoreceu a s\u00faa expansi\u00f3n por Occidente. A Igrexa Cat\u00f3lica teno oficialmente como un dos seus doutores dende 1883. A s\u00faa festa cel\u00e9brase o 4 de decembro."}
{"id": "163435", "revid": "98629", "url": "https://gl.wikipedia.org/wiki?curid=163435", "title": "Sinope (l\u00faa)", "text": "Sinope (ou en grego \"\u03a3\u03b9\u03bd\u03ce\u03c0\u03b7\"), \u00e9 unha l\u00faa de movemento retrogrado do planeta X\u00fapiter. Foi descuberta por Seth Barnes Nicholson dende o Observatorio Lick no ano 1914, e recibiu m\u00e1is tarde o nome de Sinope, procedente da mitolox\u00eda grega. Sinope non recibir\u00eda o seu nome oficial ata o ano 1975, antes dese ano era simplemente co\u00f1ecida coma . Foi chamada \u00e1s veces \"Hades\" entre os anos 1955 a 1975.\nSinope era a l\u00faa m\u00e1is afastada de X\u00fapiter, antes de que se descubrir\u00e1 a Megaclite no ano 2000. Actualmente a l\u00faa m\u00e1is afastada de X\u00fapiter \u00e9 a l\u00faa designada temporalmente coma .\n\u00d3rbita.\nSinope orbita X\u00fapiter nunha \u00f3rbita retrograda cunha grande excentricidade e tam\u00e9n cunha grande inclinaci\u00f3n. Os seus elementos orbitais foron tomados en xaneiro do ano 2000. Pero estes par\u00e1metros est\u00e1n en continuo cambio debido as perturbaci\u00f3ns solares e do propio planeta X\u00fapiter sobre a \u00f3rbita de Sinope. Normalmente \u00e9 asignada \u00f3 grupo de sat\u00e9lites Pas\u00edfae, pero dada a inclinaci\u00f3n que ten e que a s\u00faa cor difire da cor da meirande parte dos membros do grupo, Sinope poder\u00eda ser un obxecto independente, capturado por separado, e sen ter relaci\u00f3n coa colisi\u00f3n e esnaquizamento do obxecto proxenitor do grupo Pas\u00edfae. O diagrama ilustra os elementos orbitais de Sinope en relaci\u00f3n cos outros sat\u00e9lites do grupo.\nSinope tam\u00e9n \u00e9 co\u00f1ecida por estar nunha resonancia orbital con X\u00fapiter, de xeito semellante a Pas\u00edfae. Pero Sinope pode escapar desta resonancia, tendo per\u00edodos de resonancia e non resoantes que abarcan escalas de tempo de 107 anos.\nCaracter\u00edsticas f\u00edsicas.\nEstimouse que o di\u00e1metro de Sinope \u00e9 duns 38\u00a0km (asumindo un albedo de 0,04) A l\u00faa \u00e9 de cor vermella (\u00edndices de cor B-V=0,84 V-R=0,46), caso contrario \u00f3 de Pas\u00edfae que \u00e9 de cor gris. O seu espectro infravermello \u00e9 semellante \u00f3 dos asteroides tipo D, que difire tam\u00e9n do espectro de Pas\u00edfae, que \u00e9 semellante \u00f3 dos asteroides tipo C. Estas diferenzas nos par\u00e1metros f\u00edsicos suxiren unha orixe diferente respecto dos membros do n\u00facleo do grupo de sat\u00e9lites Pas\u00edfae."}
{"id": "163444", "revid": "5749", "url": "https://gl.wikipedia.org/wiki?curid=163444", "title": "Pazo dos Gil", "text": ""}
{"id": "163447", "revid": "72012", "url": "https://gl.wikipedia.org/wiki?curid=163447", "title": "F\u00e9lix Candela", "text": "F\u00e9lix Candela Outeri\u00f1o, nado en Madrid o 27 de xaneiro de 1910 e finado en Durham o 7 de decembro de 1997, foi un arquitecto espa\u00f1ol, famoso pola creaci\u00f3n de estruturas baseadas no uso do paraboloide hiperb\u00f3lico.\nTraxectoria.\nEn 1927 ingresou na Escola T\u00e9cnica Superior de Arquitectura de Madrid, rematando a carreira 1935. Na s\u00faa \u00e9poca de estudante \u00e9 un destacado deportista, ga\u00f1ando o campionato de esqu\u00ed en 1932 e de rugby en 1934.\nContinuou os seus estudos na Real Academia de Belas Artes de San Fernando xunto a Eduardo Robles Piquer e Fernando Ram\u00edrez de Dampierre. Daquela co\u00f1eceu a Eduardo Torroja e as s\u00faas t\u00e9cnicas no uso de cubertas de formig\u00f3n. Grazas a s\u00faa tese doutoral recibiu unha bolsa de estudos da Academia en 1936 para ampliar os estudos en Alema\u00f1a, pero non chega a ir polo inicio da Guerra Civil espa\u00f1ola. Formou parte do Ex\u00e9rcito Popular Republicano. Tras pasar polo campo de Perpi\u00f1\u00e1n, decidiu exiliarse en M\u00e9xico.\nEn 1941 adquiriu a cidadan\u00eda mexicana. En Acapulco comezou a s\u00faa carreira como arquitecto co dese\u00f1o dalgunhas casas e hoteis. En 1950 fundou cos tam\u00e9n arquitectos Fernando Fern\u00e1ndez Rangel e Ra\u00fal Fern\u00e1ndez Rangel a empresa construtora \"Cubiertas Ala\". En 1953 recibiu unha c\u00e1tedra na Facultade de Arquitectura da Universidade Nacional Aut\u00f3noma de M\u00e9xico (UNAM). Preside entre os anos 1961 e 1962 a \"Charles Eliot Norton Lectures\" na Universidade Harvard. En 1971 trasl\u00e1dase \u00f3s Estados Unidos, ocupando unha c\u00e1tedra na Universidade de Illinois en Chicago, ata 1978, ano no que consegue a cidadan\u00eda americana.\nNotas.\n=V\u00e9xase tam\u00e9n=="}
{"id": "163449", "revid": "624", "url": "https://gl.wikipedia.org/wiki?curid=163449", "title": "Batalla de Ponte Milvio", "text": ""}
{"id": "163451", "revid": "98629", "url": "https://gl.wikipedia.org/wiki?curid=163451", "title": "S/2003 J 2", "text": " \u00e9 unha l\u00faa irregular retr\u00f3grada de X\u00fapiter. Foi descuberta por un grupo de astr\u00f3nomos da Universidade de Hawaii encabezado por Scott S. Sheppard e David C. Jewitt, o anuncio do seu descubrimento foi o 4 de marzo do 2003. A ano 2006, est\u00e1 l\u00faa era e \u00e9 a l\u00faa m\u00e1is afastada de X\u00fapiter.\n ten uns 2 quil\u00f3metros de di\u00e1metro, e orbita X\u00fapiter a unha distancia media de 29,54 mill\u00f3ns de kms, tarda 981,55 d\u00edas en completar unha \u00f3rbita, ten unha inclinaci\u00f3n de 154\u00b0 con respecto \u00e1 ecl\u00edptica (152\u00b0 respecto do ecuador de X\u00fapiter), e pos\u00fae unha excentricidade orbital de 0,2255. Esta l\u00faa semella pertencer a un grupo propio, onde de momento, ela \u00e9 a \u00fanica integrante, cun eixo semi-maior de ~30 Gm e unha inclinaci\u00f3n que rolda os ~160\u00b0.\nOs l\u00edmites da influencia gravitacional de X\u00fapiter ve\u00f1en definidos pola esfera de Hill, e o seu raio (no caso de X\u00fapiter) e duns 52 Gm. P\u00e9nsase que as l\u00faas retr\u00f3gradas con eixos m\u00e1is grandes co 67% do raio de Hill son estables, polo cal \u00e9 posible que a\u00ednda queden por descubrir m\u00e1is de X\u00fapiter que estean a\u00ednda m\u00e1is afastadas do planeta c\u00e1 propia ."}
{"id": "163453", "revid": "1722180", "url": "https://gl.wikipedia.org/wiki?curid=163453", "title": "Graham Bell", "text": ""}
{"id": "163454", "revid": "1722182", "url": "https://gl.wikipedia.org/wiki?curid=163454", "title": "Heinrich Hertz", "text": ""}
{"id": "163455", "revid": "387", "url": "https://gl.wikipedia.org/wiki?curid=163455", "title": "Nature (revista)", "text": ""}
{"id": "163465", "revid": "2074", "url": "https://gl.wikipedia.org/wiki?curid=163465", "title": "Metanal", "text": ""}
{"id": "163471", "revid": "5863", "url": "https://gl.wikipedia.org/wiki?curid=163471", "title": "Silvio Fern\u00e1ndez Melgarejo", "text": "Silvio Fern\u00e1ndez Melgarejo, co\u00f1ecido artisticamente como Silvio, nado en La Roda de Andaluc\u00eda (provincia de Sevilla) o 8 de agosto de 1945 e finado o 1 de outubro de 2001, foi un dos expo\u00f1entes m\u00e1is importantes do chamado rock sevillano."}
{"id": "163472", "revid": "23204", "url": "https://gl.wikipedia.org/wiki?curid=163472", "title": "Ciro Alegr\u00eda", "text": "Ciro Alegr\u00eda Baz\u00e1n, m\u00e1is co\u00f1ecido como Ciro Alegr\u00eda, nado en Sartimbamba o 4 de novembro de 1909 e finado en Chaclacayo o 17 de febreiro de 1967, foi un escritor, pol\u00edtico e xornalista peruano. \u00c9 un dos m\u00e1ximos representantes da narrativa indixenista, marcada pola crecente conciencia sobre o problema da opresi\u00f3n ind\u00edxena e polo af\u00e1n de dar a co\u00f1ecer esta situaci\u00f3n, cuxas obras representativas son as chamadas \"novelas da terra\"."}
{"id": "163473", "revid": "1131", "url": "https://gl.wikipedia.org/wiki?curid=163473", "title": "Deere &amp; Company", "text": "Deere &amp; Company, m\u00e1is co\u00f1ecida pola s\u00faa marca comercial John Deere, \u00e9 un fabricante de maquinaria agr\u00edcola estabelecido no leste de Moline (Illinois), nos EUA.\nHistoria e caracter\u00edsticas.\nFoi fundada en 1837 por John Deere, ferreiro pioneiro do Oeste americano. Moitos dos principios fundamentais das s\u00faas actividades a\u00ednda conservan a s\u00faa validez, como a s\u00faa insistencia na necesidade de altos niveis de calidade.\nOs produtos agr\u00edcolas de Deere and Company incl\u00faen tractores, cosechadoras, empacadoras, sembradoras, quads e equipo forestal. A compa\u00f1\u00eda \u00e9 tam\u00e9n un provedor l\u00edder de equipos de construci\u00f3n, as\u00ed como os equipos utilizados para o mantemento de c\u00e9spede, como cortadoras de c\u00e9spede e recortabordes, motoserras, quitaneves e, durante un curto per\u00edodo, motoneves.\nOs produtos de John Deere son co\u00f1ecidos polas s\u00faas cores distintivas verde e amarela. O lema da empresa \u00e9 \"Nada funciona como un Deere\" e ten a imaxe dun cervo (\"deer\" en ingl\u00e9s) como logotipo.\nAdemais, John Deere fabrica motores utilizados nos equipos pesados e prov\u00e9 servizos financeiros e outras actividades conexas de apoio para o grupo empresarial."}
{"id": "163474", "revid": "5863", "url": "https://gl.wikipedia.org/wiki?curid=163474", "title": "John Deere", "text": "John Deere, nado en Rutland (Vermont) o 7 de febreiro de 1804 e finado o 17 de maio de 1886, foi un fabricante estadounidense que fundou Deere &amp; Company, unha das marcas de equipos de construci\u00f3n e agr\u00edcolas m\u00e1is importantes do mundo."}
{"id": "163475", "revid": "1888", "url": "https://gl.wikipedia.org/wiki?curid=163475", "title": "Manuel F. Vieites", "text": ""}
{"id": "163489", "revid": "23204", "url": "https://gl.wikipedia.org/wiki?curid=163489", "title": "Viktor Chernomyrdin", "text": "V\u00edktor Stepan\u00e1ovich Chernomyrdin (en ), nado en Chernyi Otrog (\u00f3blast de Orenburg) o 9 de abril de 1938 e finado en Moscova o 3 de novembro de 2010, foi un pol\u00edtico ruso, o segundo Primeiro Ministro de Rusia de 1992 a 1998. Desde 2001 at\u00e9 o d\u00eda da s\u00faa morte foi embaixador de Rusia para Ucra\u00edna."}
{"id": "163491", "revid": "1131", "url": "https://gl.wikipedia.org/wiki?curid=163491", "title": "Escola T\u00e9cnica Superior de Arquitectura de Madrid", "text": "A Escola T\u00e9cnica Superior de Arquitectura de Madrid (ETSAM), \u00e9 a escola de arquitectura da Universidade Polit\u00e9cnica de Madrid (Espa\u00f1a). Prepara e expide o t\u00edtulo de Arquitecto, as\u00ed como doutorados e diversos masters de posgrao. Esta escola creouse en 1844 co nome de \"Escuela Especial de Arquitectura de Madrid\" e \u00e9 a escola de arquitectura m\u00e1is antiga de Espa\u00f1a. O actual edificio inaugurouse en 1936.\nHistoria.\nFilipe V, o primeiro monarca Borb\u00f3n espa\u00f1ol, seguindo o exemplo das Academias francesas, fundou en 1744 a \"Real Academia de las Tres Nobles Artes\" (pintura, escultura e arquitectura), na que se organizaron os estudos de arquitectura en 1752. Fernando VI aprobou os seus estatutos en 1757 e dende ent\u00f3n expediu o t\u00edtulo oficial de Arquitecto, que substitu\u00edu o que ata ese momento daban os gremios.\nA Real Academia de Belas Artes de San Fernando impartiu na s\u00faa sala de arquitectura as ensinanzas do t\u00edtulo oficial na \"Casa de la Panader\u00eda\" da Praza Maior de Madrid entre 1757 e 1774, e no antigo Palacio Goyeneche da r\u00faa Alcal\u00e1 ata 1847.\nEn 1844 reform\u00e1ronse as ensinanzas de belas artes, separ\u00e1ndose as de arquitectura, escultura, e pintura e gravado, dando lugar a un Estudo Especial de Arquitectura dentro da nova Escola de Nobres Artes. En 1847, a escola instalouse en parte no edificio dos \"Reales Estudios de San Isidro\" (na actualidade Instituto de San Isidro).\nEn 1936 a Escola inaugurou a s\u00faa nova sede na avenida de Juan de Herrera da Cidade Universitaria de Madrid que quedou arrasada na Guerra Civil. O edificio, reconstru\u00eddo, reinaugurouse en 1942."}
{"id": "163492", "revid": "17877", "url": "https://gl.wikipedia.org/wiki?curid=163492", "title": "ETSAM", "text": ""}
{"id": "163494", "revid": "23204", "url": "https://gl.wikipedia.org/wiki?curid=163494", "title": "Mercenary", "text": "Mercenary \u00e9 unha banda de m\u00fasica de Dinamarca que combina os estilos do thrash metal, power metal e death metal mel\u00f3dico. Con todo, a sona v\u00e9nlles principalmente como unha banda de Melodic Death Metal. A banda formouse en 1991."}
{"id": "163496", "revid": "89787", "url": "https://gl.wikipedia.org/wiki?curid=163496", "title": "Regeneraci\u00f3n", "text": "Regeneraci\u00f3n foi un xornal fundado na Cidade de M\u00e9xico polos irm\u00e1ns Flores Mag\u00f3n o 7 de agosto de 1900, dende o cal se posicionaban contra a ditadura do xeneral Porfirio D\u00edaz, o que provocou a persecuci\u00f3n e o encarceramento dos seus editores en m\u00faltiples ocasi\u00f3ns tanto en M\u00e9xico coma nos Estados Unidos."}
{"id": "163497", "revid": "1131", "url": "https://gl.wikipedia.org/wiki?curid=163497", "title": "Porfirio D\u00edaz", "text": "Jos\u00e9 de la Cruz Porfirio D\u00edaz Mori, co\u00f1ecido como Porfirio D\u00edaz, nado en Oaxaca de Ju\u00e1rez (estado de Oaxaca) o 15 de setembro de 1830 e finado en Par\u00eds o 2 de xullo de 1915, foi un militar e pol\u00edtico mexicano.\nTraxectoria.\nOcupou o cargo de Presidente de M\u00e9xico, en d\u00faas ocasi\u00f3ns, pa\u00eds que gobernou a golpe de ditadura; a primeira do 5 de maio de 1877 ao 1 de decembro de 1880, sendo sucedido por Manuel Gonz\u00e1lez Flores. Asumiu por segunda ocasi\u00f3n o cargo do 1 de decembro de 1884 ao 25 de maio de 1911, data en que asinou a s\u00faa renuncia."}
{"id": "163507", "revid": "56817", "url": "https://gl.wikipedia.org/wiki?curid=163507", "title": "R\u00e1dio UNESP", "text": "A R\u00e1dio UNESP \u00e9 unha emisora de radio brasileira do municipio de Bauru, no centro-oeste do Estado de S\u00e3o Paulo, ligada ao Centro de R\u00e1dio e Televis\u00e3o Cultural e Educativa da Universidade Estatal Paulista. Foi creada o 13 de marzo de 1991.\n\u00c9 unha radio musical diversificada, con atenci\u00f3n \u00e1 m\u00fasica popular brasileira. A emisora emite nun raio de 100\u00a0km, atendendo a cidade de Bauru e a rexi\u00f3n. Tam\u00e9n emite noticias de interese xeral."}
{"id": "163508", "revid": "89787", "url": "https://gl.wikipedia.org/wiki?curid=163508", "title": "Sardana", "text": "A sardana \u00e9 unha danza bailada en grupo e en c\u00edrculo, co\u00f1ecida por ser o x\u00e9nero de danza nacional catal\u00e1n.\nCaracter\u00edsticas.\nOs participantes c\u00f3llense das mans por parellas, entendendo como parella un home que colle coa man dereita a unha muller, que resulta por tanto nun patr\u00f3n alterno de home-muller-home-muller. Polo que se refire \u00e1 lonxitude dunha sardana, hai sardanas de 7 e de 10 \"tirades\", que te\u00f1en unhas estruturas definidas de pasos \"curts\" (curtos) e \"llargs\" (longos).\nUnha variedade menos usual \u00e9 a \"sardana revessa\", unha sardana onde \u00e9 moi dif\u00edcil atopar a tiraxe (n\u00famero de compases que ten a m\u00fasica) polo que un membro do grupo se encarga de calculalo a partir de distintos motivos musicais e as s\u00faas diferenzas. Parte do \u00e9xito da sardana como danza social radica no seu car\u00e1cter de danza aberta que admite un n\u00famero altamente vari\u00e1bel de parellas e que, polo menos a nivel p\u00fablico, non require especiais condici\u00f3ns f\u00edsicas para a s\u00faa pr\u00e1ctica, a\u00ednda que non \u00e9 as\u00ed cando se trata do \"B\u00e0sic d'Honra\", a competici\u00f3n de sardanas nacional de Catalu\u00f1a."}
{"id": "163509", "revid": "92340", "url": "https://gl.wikipedia.org/wiki?curid=163509", "title": "Claudio Moyano", "text": "Claudio Moyano y Samaniego, nado en Fuentelape\u00f1a o B\u00f3veda de Toro (provincia de Zamora) en 1809 e finado en Madrid en 1890, foi un pol\u00edtico espa\u00f1ol de ideolox\u00eda liberal que evolucionou de posici\u00f3ns lixeiramente progresistas at\u00e9 aproximarse ao Partido Moderado.\n\u00c9 co\u00f1ecido por ser promotor da \"Lei de instruci\u00f3n p\u00fablica de 1857\", tam\u00e9n co\u00f1ecida como \"Lei Moyano\"."}
{"id": "163510", "revid": "22570", "url": "https://gl.wikipedia.org/wiki?curid=163510", "title": "Vivir aqu\u00ed", "text": "Vivir aqu\u00ed foi un programa dos servizos informativos da Televisi\u00f3n de Galicia que se emitiu entre 1988 e 1990 dirixido e presentado por Ant\u00f3n Galocha.\nDesenvolvemento.\nO programa era unha revista informativa da actualidade galega, inclu\u00edndo noticias culturais, entrevistas en plat\u00f3, as festas locais, informaci\u00f3n meteorol\u00f3xica, reportaxes de car\u00e1cter social, receitas gastron\u00f3micas e rutas tur\u00edsticas. \nA direcci\u00f3n art\u00edstica e a escenograf\u00eda correron a cargo do interiorista Pedro Rom\u00e1n Company e Marta Villa Sanjurjo, que a partir de agora seguiron achegando as s\u00faas creaci\u00f3ns ao audiovisual galego."}
{"id": "163511", "revid": "23204", "url": "https://gl.wikipedia.org/wiki?curid=163511", "title": "Ottaviano Targioni Tozzetti", "text": "Ottaviano Targioni Tozzetti, nado en Florencia o 10 de febreiro de 1755 e finado en Pisa o 6 de maio de 1826, foi un m\u00e9dico e bot\u00e1nico italiano. Hoxe, a abreviatura \"O.Targ.Tozz.\" empr\u00e9gase para indicar a Ottaviano Targioni Tozzetti como autoridade na descrici\u00f3n e clasificaci\u00f3n cient\u00edfica dos vexetais."}
{"id": "163512", "revid": "25871", "url": "https://gl.wikipedia.org/wiki?curid=163512", "title": "Jean-Louis Etienne", "text": "Jean-Louis \u00c9tienne, nado o 9 de decembro de 1946 en Vielmur-sur-Agout, \u00e9 un m\u00e9dico e explorador franc\u00e9s co\u00f1ecido polas s\u00faas expedici\u00f3ns \u00e1rticas e ant\u00e1rticas, como a famosa expedici\u00f3n \"Transant\u00e1rtica\" realizada entre 1989 e 1990."}
{"id": "163513", "revid": "88215", "url": "https://gl.wikipedia.org/wiki?curid=163513", "title": "Firmin Lambot", "text": "Firmin Lambot, nado en Florennes o 14 de marzo de 1886 e finado o 19 de xaneiro de 1964, foi un ciclista profesional belga activo a principios do s\u00e9culo XX, que conseguiu ga\u00f1ar o Tour de Francia en d\u00faas ocasi\u00f3ns (1919 e 1922)."}
{"id": "163514", "revid": "20975", "url": "https://gl.wikipedia.org/wiki?curid=163514", "title": "RAC1", "text": "RAC1 (R\u00e0dio Associaci\u00f3 de Catalunya 1) \u00e9 unha emisora de radio privada de Catalu\u00f1a.\nHistoria e caracter\u00edsticas.\nComezou as emisi\u00f3ns o 1 de maio de 2000, sendo a primeira cadea de radio privada despois da desaparecida Cadena 13 en emitir 24 horas ao d\u00eda integramente en catal\u00e1n e, desde os inicios, o seu n\u00fameros de o\u00edntes aumentaron sempre, at\u00e9 situarse como a emisora l\u00edder en Catalu\u00f1a.\nOs seus estudios est\u00e1n situados na Torre Barcelona, no n\u00fam. 477 da Avenida Diagonal de Barcelona. A emisora est\u00e1 xestionada pola empresa R\u00e0dioCat XXI, propiedade do Grupo God\u00f3 e pola cooperativa R\u00e0dio Associaci\u00f3 de Catalunya, herdeira da primeira emisora que emitiu en catal\u00e1n durante os anos 30, R\u00e0dio Associaci\u00f3 de Catalunya EAJ-15. O actual director de R\u00e0dioCat XXI, e por extensi\u00f3n de RAC1, \u00e9 Ramon Rovira."}
{"id": "163515", "revid": "1131", "url": "https://gl.wikipedia.org/wiki?curid=163515", "title": "Universidade de Utrecht", "text": "A Universidade de Utrecht ou, en neerland\u00e9s, Universiteit Utrecht (UU) \u00e9 unha universidade neerlandesa situada en Utrecht, nos Pa\u00edses Baixos. \u00c9 unha das universidades m\u00e1is antigas e m\u00e1is grandes dos Pa\u00edses Baixos e unha das m\u00e1is prestixiosas de Europa. Foi fundada o 26 de marzo de 1636, e agora acolle 29.082 estudantes e emprega a 8.614 persoas, entre elas 570 profesores a tempo completo. En 2004, 358 doutoramentos foron entregados e 7.010 artigos foron publicados. O orzamento en 2008 ascendeu a 715 mill\u00f3ns de euros."}
{"id": "163517", "revid": "54334", "url": "https://gl.wikipedia.org/wiki?curid=163517", "title": "Paul Kelly", "text": "Paul Maurice Kelly, nado en Adelaida o 13 de xaneiro de 1955, \u00e9 un m\u00fasico australiano.\nTraxectoria.\nA s\u00faa variada produci\u00f3n musical abrangue desde o bluegrass at\u00e9 o reggae, mais principalmente as s\u00faas influencias son rock, folk e country."}
{"id": "163518", "revid": "1723159", "url": "https://gl.wikipedia.org/wiki?curid=163518", "title": "Sistema ceguesimal", "text": ""}
{"id": "163522", "revid": "21293", "url": "https://gl.wikipedia.org/wiki?curid=163522", "title": "Sistema cent\u00edmetro gramo segundo", "text": ""}
{"id": "163529", "revid": "92340", "url": "https://gl.wikipedia.org/wiki?curid=163529", "title": "Shangay Lily", "text": "Enrique Hinojosa V\u00e1zquez, co\u00f1ecido artisticamente como Shangay Lily, nado en M\u00e1laga o 1 de marzo de 1963 e finado o 11 de abril de 2016, foi un drag queen, escritor e actor de orixe andaluza."}
{"id": "163535", "revid": "5863", "url": "https://gl.wikipedia.org/wiki?curid=163535", "title": "Louis Althusser", "text": "Louis Althusser, nado en Birmandreis (Alxeria) o 19 de outubro de 1918 e finado o 22 de outubro de 1990, foi un fil\u00f3sofo marxista da li\u00f1a estruturalista.\nTraxectoria.\nTrala morte do seu pai, mudouse coa familia a Marsella. En 1937 uniuse ao movemento das xuventudes cat\u00f3licas. Como estudante destacado foi aceptado na prestixiosa \u00c9cole Normale Sup\u00e9rieure en Par\u00eds.\nRecrutado na segunda guerra mundial, acabou nun campo de prisioneiros. Pasada a guerra afiliouse ao Partido Comunista Franc\u00e9s e acadou a condici\u00f3n de profesor na mencionada \u00c9cole. Cando Nikita Khrushchev se afastou do stalinismo, Garaudy e outros l\u00edderes comunistas entenderon que hab\u00eda que reformular o marxismo. Moitos tentaron recuperar as ra\u00edces humanistas de Marx. Althusser fixo unha dura cr\u00edtica a esa deriva do Partido. A s\u00faa posici\u00f3n no Maio do 68 foi ambigua e m\u00e1is ben distante.\nAqueixado de desequilibrios psiqui\u00e1tricos, matou a s\u00faa muller o que supuxo o seu internamento no Hospital Sainte-Anne. Seguiu escribindo, a\u00ednda que as s\u00faas publicaci\u00f3ns foron poucas a partir de ent\u00f3n. Un ataque ao coraz\u00f3n acabou coa s\u00faa vida.\nPensamento.\nTras a superaci\u00f3n do stalinismo no XX congreso do PCUS, Althusser am\u00f3sase contrario a edulcorar o marxismo apelando ao primeiro Marx, o denominado xove Marx dos \"Manuscritos econ\u00f3mico-filos\u00f3ficos\". Para Althusser, Marx \u00e9 un creador de Ciencia igual que Galileo, o descubridor dun novo continente te\u00f3rico: a historia. O materialismo hist\u00f3rico estuda a estrutura dos procesos de produci\u00f3n explica o cambio duns modelos a outros e constit\u00fae unha aut\u00e9ntica filosof\u00eda da ciencia que vai al\u00e9n da mera cr\u00edtica a un sistema, neste caso o capitalismo.\nCaracter\u00edstica do sistema capitalista \u00e9 a s\u00faa opacidade, onde os suxeitos non son conscientes dos mecanismos que subxacen ao sistema, mecanismo que por mor da ideolox\u00eda se reviste cunha aparencia de inevitabilidade. Por iso \u00e9 necesario un traballo te\u00f3rico que desenmascare o proceso. As\u00ed grazas \u00e1 teor\u00eda podemos co\u00f1ecer, mediante o concepto de plusval\u00eda, o empresario queda con parte da riqueza do traballador.\nAlthusser prop\u00f3n un marxismo puro, cient\u00edfico, sen antropolox\u00eda, e polo tanto sen concesi\u00f3n para os humanismos de diverso signo que quixeron enriquecer o contido ideol\u00f3xico da esquerda revolucionaria. A historia non ten suxeito e est\u00e1 animada polas forzas produtivas e a loita de clases que desencadean."}
{"id": "163536", "revid": "5132", "url": "https://gl.wikipedia.org/wiki?curid=163536", "title": "Consello de Seguridade de Naci\u00f3ns Unidas", "text": ""}
{"id": "163542", "revid": "23204", "url": "https://gl.wikipedia.org/wiki?curid=163542", "title": "Machete", "text": "Un machete \u00e9 un coitelo longo, a\u00ednda que m\u00e1is curto que unha espada. Comunmente mide menos de 60 cm e ten s\u00f3 un lado afiado. \nEmpr\u00e9gase para segar a herba, cortar a cana de azucre, podar plantas, abrirse paso na selva...\nXeralmente, o gume \u00e9 moi fino na parte m\u00e1is pr\u00f3xima \u00e1 punta, que sobresea lixeiramente do machete, sendo a fronte do machete curva.\nTam\u00e9n existe outro tipo de machete cuxa fronte \u00e9 puntiaguda, tendo o terzo final da coitela f\u00edo por ambas beiras. \u00dasase para cortar maleza e segar herba."}
{"id": "163543", "revid": "43327", "url": "https://gl.wikipedia.org/wiki?curid=163543", "title": "Machete (hom\u00f3nimos)", "text": "Machete pode referirse a:"}
{"id": "163544", "revid": "89787", "url": "https://gl.wikipedia.org/wiki?curid=163544", "title": "(82075) 2000 YW134", "text": "(82075) 2000 YW134, \u00e9 un planeta menor, que conta cunha l\u00faa, recibiu a designaci\u00f3n temporal de 2000 YW95. Este obxecto est\u00e1 categorizado coma obxecto do disco disperso, e coma posible obxecto distante.\nCaracter\u00edsticas f\u00edsicas.\n\"Asumindo\" o albedo xen\u00e9rico para os TNOs (obxectos trans-neptunianos) que \u00e9 de 0,09, o primario e de arredor de 431\u00a0kms de di\u00e1metro e o secundario (a s\u00faa l\u00faa) ten uns 237\u00a0kmd de di\u00e1metro. No 2010, 2000 YW134 foi observado polo Telescopio Espacial Herschel no infravermello profundo. Non se detectou radiaci\u00f3n termal, o cal permitiu \u00f3s astr\u00f3nomos por un l\u00edmite m\u00e1ximo \u00f3 tama\u00f1o do obxecto (asumindo que \u00e9 un ob. singular) que deber\u00eda ser dun m\u00e1ximo de 500 kms.\nNo espectro visible, superficie de 2000 YW134 aparece moderadamente vermella.\nClasificaci\u00f3ns.\nPlaneta anano?\nCun di\u00e1metro estimado nuns 431\u00a0kms, 2000 YW134 est\u00e1 no l\u00edmite do tama\u00f1o m\u00ednimo dun candidato a planeta anano. Pero coma candidato a a planeta anano, a s\u00faa gran l\u00faa poder\u00eda darlle a este \"sistema binario\" unha aparencia de planeta dobre, visto dende a distancia.\nObxecto distante?\n2000 YW134 ten actualmente un perihelio (q) de 41 UA. Lykawka no 2006, viuno coma un obxecto distante (cun perihelio (q) &gt; 40 UA), mentres co programa Deep Ecliptic Survey (a \u00faltima observaci\u00f3n foi o 10-11-2007) am\u00f3sao coma un obxecto en resonancia 8:3 cun perihelio (qmin) m\u00ednimo de 38,1 UA. Emel\u2019yanenko e Kiseleva chegaron no 2007 a conclusi\u00f3n de que exist\u00eda un 84% de posibilidades de que este obxecto estivese nunha resonancia 8:3.\nSat\u00e9lite.\nA l\u00faa de 2000 YW134 \u00e9 relativamente grande se a comparamos c\u00f3 seu primario, xa que a l\u00faa s\u00f3 \u00e9 1,3 magnitudes m\u00e1is feble c\u00f3 seu primario."}
{"id": "163549", "revid": "98629", "url": "https://gl.wikipedia.org/wiki?curid=163549", "title": "Passive", "text": "\"Passive\" \u00e9 un sinxelo da banda estadounidense de rock alternativo A Perfect Circle, editado no ano 2005 como parte do seu \u00e1lbum \"eMOTIVe\". Tr\u00e1tase dun \"remake\" da canci\u00f3n \"Vacant\" do grupo Tapeworm. \n\"Vacant\" foi inicialmente interpretada por A Perfect Circle sen o consentimento de Trent Reznor.\nO tema foi usado na pel\u00edcula \"Constantine\" e o seu v\u00eddeo musical usa imaxes da mesma. James Iha e Jeordie White non apareceron no videoclip (\u00e1mbolos dous deixaron a banda antes da aparici\u00f3n do sinxelo), e nel saen Paz Lenchantin e Danny Lohner que se uniron a Maynard James Keenan, Billy Howerdel e Josh Freese para a s\u00faa rodaxe."}
{"id": "163550", "revid": "117321", "url": "https://gl.wikipedia.org/wiki?curid=163550", "title": "Die, All Right!", "text": "\"Die, All Right!\" \u00e9 un sinxelo da banda sueca The Hives, editado o 22 de outubro do 2001 como parte do seu segundo \u00e1lbum \"Veni Vidi Vicious\". O tema aparece tam\u00e9n no recompilatorio \"Your New Favourite Band\". \u00c9 unha canci\u00f3n xogable no videoxogo musical \"Rock Band\", dispo\u00f1ible como contido descargable."}
{"id": "163554", "revid": "89787", "url": "https://gl.wikipedia.org/wiki?curid=163554", "title": "NK Istra 1961", "text": "O NK Istra 1961 \u00e9 un club de f\u00fatbol da cidade de Pula, Croacia. Fundouse en 1948 e compite na Prva HNL.\nEstadio.\nO NK Istra 1961 xoga de local no Stadion Veruda, con capacidade para 3.000 espectadores."}
{"id": "163555", "revid": "89787", "url": "https://gl.wikipedia.org/wiki?curid=163555", "title": "NK Karlovac", "text": "O NK Karlovac \u00e9 un club de f\u00fatbol da cidade de Karlovac, Croacia. Fundouse en 1919 e compite na Prva HNL."}
{"id": "163556", "revid": "1131", "url": "https://gl.wikipedia.org/wiki?curid=163556", "title": "Escola T\u00e9cnica Superior de Arquitectura de Barcelona", "text": "A Escola T\u00e9cnica Superior de Arquitectura de Barcelona (ETSAB) \u00e9 unha das d\u00faas escolas, xunto coa Escola T\u00e9cnica Superior de Arquitectura do Vall\u00e8s, de arquitectura da Universidade Polit\u00e9cnica de Catalu\u00f1a. Prepara e expide o t\u00edtulo de Arquitecto, as\u00ed como doutorados e diversos masters de posgrao. Esta escola creouse en 1875 co nome de \"Escuela Provincial de Arquitectura de Barcelona\", sendo a m\u00e1is antiga de Catalu\u00f1a e a segunda de Espa\u00f1a trala de Madrid. O actual edificio p\u00faxose en funcionamento en 1961 e est\u00e1 situado na \"Avenida Diagonal\", 649, dentro da zona universitaria de Barcelona."}
{"id": "163557", "revid": "17877", "url": "https://gl.wikipedia.org/wiki?curid=163557", "title": "ETSAB", "text": ""}
{"id": "163558", "revid": "109216", "url": "https://gl.wikipedia.org/wiki?curid=163558", "title": "Fracasados de Antemano", "text": "Fracasados de Antemano \u00e9 un grupo galego de m\u00fasica, formado na Coru\u00f1a en 2005. O seu estilo \u00e9 variado, tocando tem\u00e1ticas rock, funk, ska ou reggae.\nHistoria.\nFormado na Coru\u00f1a en 2005 inicialmente como un grupo de versi\u00f3n de rock and roll, volve tras un par\u00f3n a finais de 2008. En maio de 2010 sacaron o seu primeiro \u00e1lbum \"Fracasados de Antemano\"."}
{"id": "163559", "revid": "127505", "url": "https://gl.wikipedia.org/wiki?curid=163559", "title": "Os Papaqueixos", "text": "Os Papaqueixos foi un grupo galego de m\u00fasica rock formado na Coru\u00f1a en 1993. Actualmente est\u00e1 disolto."}
{"id": "163560", "revid": "55340", "url": "https://gl.wikipedia.org/wiki?curid=163560", "title": "Gigliola Cinquetti", "text": "Gigliola Cinquetti, nada en Verona o 20 de decembro de 1947, \u00e9 unha cantante e presentadora de televisi\u00f3n italiana. Debutou ao dezaseis anos no Festival de San Remo de 1964, xunto con Patricia Carli, ga\u00f1ando o concurso coa canci\u00f3n \"Non ho l'et\u00e0 (per amarti)\". Dous meses despois venceu en Copenhaguen, coa mesma canci\u00f3n, no Festival da Canci\u00f3n de Eurovisi\u00f3n."}
{"id": "163573", "revid": "23204", "url": "https://gl.wikipedia.org/wiki?curid=163573", "title": "Campionato do Mundo &quot;B&quot; de h\u00f3ckey a pat\u00edns", "text": "O Campionato do Mundo \"B\" de h\u00f3ckey a pat\u00edns \u00e9 unha competici\u00f3n internacional de selecci\u00f3ns nacionais de h\u00f3ckey a pat\u00edns, sendo a segunda divisi\u00f3n do Campionato do Mundo deste deporte. Est\u00e1 organizado pola FIRS e desp\u00fatase cada dous anos en alternancia co Campionato do Mundo A. A competici\u00f3n est\u00e1 formada por 12 equipos que tratan de chegar \u00e1 elite mundial, o Campionato do Mundo \"A\". Os tres primeiros clasificados deste mundial pasan a xogar ao ano seguinte no Campionato do Mundo A, ocupando as prazas dos tres \u00faltimos clasificados do mesmo (que descenden \u00e1 segunda divisi\u00f3n), coa \u00fanica excepci\u00f3n da edici\u00f3n do ano 2004, no que a selecci\u00f3n de Catalu\u00f1a ga\u00f1ou o campionato e non disputou o Campionato do Mundo A debido \u00e1 s\u00faa non admisi\u00f3n como membro da FIRS pola oposici\u00f3n espa\u00f1ola."}
{"id": "163574", "revid": "839", "url": "https://gl.wikipedia.org/wiki?curid=163574", "title": "Hornitos", "text": "Hornitos \u00e9 un balneario tur\u00edstico situado na segunda rexi\u00f3n de Chile, a 90\u00a0km ao norte da cidade de Antofagasta e a 36\u00a0km de Mejillones.\nCaracter\u00edsticas.\nCaracter\u00edzase polas s\u00faas finas areas, agrad\u00e1bel clima e bela paisaxe. De augas temperadas, Hornitos at\u00f3pase situado no medio de cant\u00eds rochosos costeiros. Pos\u00fae un clima des\u00e9rtico con temperaturas homox\u00e9neas na costa. A temperatura m\u00e1xima media \u00e9 de 24,5\u00a0\u00b0C e a m\u00ednima de 17,1\u00a0\u00b0C. As precipitaci\u00f3ns son case nulas pero con abundante nebulosidade costeira. A m\u00e1xima media \u00e9 de 3\u00a0mm."}
{"id": "163578", "revid": "10599", "url": "https://gl.wikipedia.org/wiki?curid=163578", "title": "Real Sociedad B", "text": ""}
{"id": "163579", "revid": "10599", "url": "https://gl.wikipedia.org/wiki?curid=163579", "title": "UDA Gramenet", "text": ""}
{"id": "163580", "revid": "10599", "url": "https://gl.wikipedia.org/wiki?curid=163580", "title": "Sporting de Gij\u00f3n B", "text": ""}
{"id": "163582", "revid": "98629", "url": "https://gl.wikipedia.org/wiki?curid=163582", "title": "Estados Unidos de Centroam\u00e9rica", "text": "Os Estados Unidos de Centroam\u00e9rica, foi o nome que adoptou o 1 de novembro de 1898 a at\u00e9 daquela Rep\u00fablica de Am\u00e9rica Central, formada polo Salvador, Nicaragua e Honduras. Durou apenas un mes.\nHistoria.\nNos seus inicios estiveron rexidos por un Consello Executivo reunido en Amapala (Honduras), e tiveron unha vida curta e azarosa. O 13 de novembro houbo un golpe militar no Estado do Salvador, encabezado polo xeneral Tom\u00e1s Regalado, quen anunciou axi\u00f1a que O Salvador abandonaba a federaci\u00f3n. O Consello Executivo de Amapala quixo tomar medidas para reprimir o golpe de Regalado, pero non atopou ning\u00fan apoio, e o 30 de novembro de 1898 declarou que os Estados Unidos de Centroam\u00e9rica quedaran disoltos de feito. O 1\u00b0 de decembro Nicaragua reasumiu a plenitude da s\u00faa soberan\u00eda, e o 10 de decembro Honduras fixo o mesmo."}
{"id": "163583", "revid": "15490", "url": "https://gl.wikipedia.org/wiki?curid=163583", "title": "La Protesta (Buenos Aires)", "text": "La Protesta \u00e9 un xornal divulgador do pensamento anarquista cl\u00e1sico na Arxentina, que no seu tempo foi o m\u00e1is importante \u00f3rgano xornal\u00edstico do anarquismo latinoamericano. Apareceu en 1897 e representou durante un tempo unha voz oficiosa da \"Federaci\u00f3n Obreira Rexional Arxentina\" (FORA) cuxo \u00f3rgano aparec\u00eda con menos regularidade e logo pasou a mans de diferentes correntes do movemento anarquista da Arxentina."}
{"id": "163591", "revid": "92340", "url": "https://gl.wikipedia.org/wiki?curid=163591", "title": "Francisco D\u00edaz Rojo", "text": "Francisco D\u00edaz Rojo, nado en Ferrol en 1931 e finado en Barcelona en 2012, foi un debuxante de c\u00f3mic de orixe galega.\nTraxectoria.\nA obra de D\u00edaz Rojo, de formaci\u00f3n autodidacta, est\u00e1 caracterizada pola s\u00faa versatilidade, pois o artista dominaba diversos x\u00e9neros, tal que os debuxos do oeste americano aventuras ou o de corte rom\u00e1ntico.\nLogo duns anos colaborando coa editorial Bruguera, D\u00edaz Rojo desempe\u00f1ou a s\u00faa carreira profesional, ao igual que outro colegas como Bernat Serrat ou Andreu Balcells, en editoriais estranxeiras. Concretamente, para o caso de Rojo foi coa editorial \"Bastei Verlag\", alem\u00e1."}
{"id": "163594", "revid": "23204", "url": "https://gl.wikipedia.org/wiki?curid=163594", "title": "Narbona", "text": "Narbona (en franc\u00e9s: \"Narbonne\", en occitano: \"Narbona\") \u00e9 unha cidade situada na costa mediterr\u00e1nea francesa, no departamento de Aude, na rexi\u00f3n de Occitania (ata 2014 en Languedoc-Rosell\u00f3n), ao sur do pa\u00eds.\nHistoria.\nOs romanos fund\u00e1rona no ano 118 a.C., baixo o nome de \"Colonia Narbo Martius\". Estaba situada na \"v\u00eda Domitia\", o primeiro cami\u00f1o romano na Galia, que permit\u00eda enlazar Italia e Espa\u00f1a. Narbona era a capital da Narbonense, provincia romana creada na mesma \u00e9poca. Foi ata o fin do Imperio romano unha das cidades m\u00e1is importantes da Galia cunha superficie de m\u00e1is de 2 km\u00b2. No ano 462, Narbona foi integrada ao reino visigodo de Tolosa ata o 718, que foi ocupada polos musulm\u00e1ns que vi\u00f1an de Espa\u00f1a ata o 759. Logo desta data, Narbona quedou definitivamente dentro do reino dos francos.\nAdministraci\u00f3n.\nNarbona \u00e9 a capital de tres cant\u00f3ns:"}
{"id": "163605", "revid": "98629", "url": "https://gl.wikipedia.org/wiki?curid=163605", "title": "Scophony", "text": "Scophony foi un sistema de televisi\u00f3n mec\u00e1nica desenvolvido no Reino Unido, usaba espellos montados en tambores rotantes de alta velocidade para proxectar unha imaxe sobre unha pantalla.\nDesenvolvemento.\nO sistema desenvolveuno a compa\u00f1\u00eda Scophony Limited fundada por Solomon Sagall a comezos da d\u00e9cada de 1930 para explotar as patentes do inventor George William Walton. En 1938 a compa\u00f1\u00eda fixo unha demostraci\u00f3n con \u00e9xito de tres tipos de televisi\u00f3n mec\u00e1nica de 405 li\u00f1as na exhibici\u00f3n Radiolympia de Londres, un televisor dom\u00e9stico, cunha \u00e1rea de imaxe de aproximadamente 24\" x 22\" e dous sistemas de proxecci\u00f3n para salas de exhibici\u00f3n, unha cunha imaxe de 72\" x 60\" e outra de 108\" x 144 \". Varios dos sistemas para as salas de exhibici\u00f3n estiveron en operaci\u00f3n pero os televisores para o fogar non chegaron a se comercializar polo comezo da segunda guerra mundial.\nA scophony utilizaba un sistema \u00f3ptico co\u00f1ecido como \"Split Focus\", desenvolvido por un dos fundadores da compa\u00f1\u00eda G W Walton, que permit\u00eda que os planos da imaxe foran diferentes na direcci\u00f3n horizontal e na vertical xa que o feixe de luz divid\u00edase por medio de lentes cruzados en dous planos separados, reducindo o tama\u00f1o e os custos. O modulador de luz desenvolvido por J.H. Jeffree en 1934, que utilizaba ondas de son ultras\u00f3nico que corr\u00edan perpendiculares \u00e1 luz."}
{"id": "163608", "revid": "45576", "url": "https://gl.wikipedia.org/wiki?curid=163608", "title": "Reims", "text": "Reims (, ) \u00e9 a cidade m\u00e1is poboada da rexi\u00f3n de Gran Leste, a\u00ednda que non \u00e9 capital do seu departamento, Marne. A cidade at\u00f3pase ao nord\u00e9s de Par\u00eds no r\u00edo Vesle, un afluente do Aisne.\nEst\u00e1 situada nunha chaira na ribeira dereita do Vesla, afluente do Aisne, e sobre a canle que conduce o Aisne ao Marne. Ao sur e ao oeste el\u00e9vase a Monta\u00f1a de Reims, e nesa mesma direcci\u00f3n at\u00f3panse os vi\u00f1edos de Champa\u00f1a. Os principais lugares de Reims son a \"Place Drouet d'Erlon\", a \"Place Royale\", no centro, onde se atopa unha estatua de Lu\u00eds XV, e a \"place du Parvis\", onde hai unha estatua de Xoana de Arco. A \"Rue de Vesle\", a arteria m\u00e1is importante, atravesa a cidade de suroeste a nord\u00e9s.\nFundada polos galos, Reims converteuse nunha cidade importante do Imperio Romano. Reims desempe\u00f1ou m\u00e1is tarde un papel cerimonial destacado na historia mon\u00e1rquica francesa como lugar tradicional da coroaci\u00f3n do reis de Francia. A unci\u00f3n real realizouse na Catedral de Reims, que albergaba a Santa Ampola do crisma supostamente tra\u00edda por unha pomba branca no bautismo do rei franco Clodoveo I no 496. Por esta raz\u00f3n, Reims ref\u00edrese a mi\u00fado en franc\u00e9s como (\"a Cidade da Coroaci\u00f3n\").\nReims \u00e9 reco\u00f1ecida pola diversidade do seu patrimonio, que vai dende o Rom\u00e1nico ata o Art-d\u00e9co. A Catedral de Reims, o adxacente Palacio de Tau e a Abad\u00eda de Saint-Remi foron catalogados xuntos como Patrimonio da Humanidade da UNESCO en 1991 debido \u00e1 s\u00faa destacada arquitectura rom\u00e1nica e g\u00f3tica e a s\u00faa importancia hist\u00f3rica para a monarqu\u00eda francesa. Reims tam\u00e9n se atopa no extremo norte da rexi\u00f3n vitivin\u00edcola de Champa\u00f1a e est\u00e1 vinculada \u00e1 s\u00faa produci\u00f3n e exportaci\u00f3n.\nA superficie da cidade \u00e9 de 47,02\u00a0km\u00b2 e a s\u00faa poboaci\u00f3n en 2019 era de 181.194 habitantes."}
{"id": "163609", "revid": "1131", "url": "https://gl.wikipedia.org/wiki?curid=163609", "title": "Set\u00fabal", "text": "Set\u00fabal \u00e9 unha cidade de Portugal, capital do distrito de Set\u00fabal, na rexi\u00f3n de Lisboa. Pos\u00fae unha superficie de 172,0\u00a0km\u00b2 e a poboaci\u00f3n alcanza un total de 123.496 habitantes (2021).\nA\u00ednda que se atoparon restos paleol\u00edticos e neol\u00edticos, a cidade foi fundada polos fenicios cara ao ano 1000 aC. A ca\u00edda do Imperio Romano e a subseguinte crise do comercio mar\u00edtimo levou \u00e1 extinci\u00f3n da poboaci\u00f3n, que non rexurdiu ata o s\u00e9culo XIII. Conquistada polo duque de Alba (1580), a oposici\u00f3n antiespa\u00f1ola foi sempre potente (tumultos de 1588, 1594, 1603, 1628 e 1630) e en 1640 proclamou como rei de Portugal a Xo\u00e1n IV.\nDestaca o seu centro hist\u00f3rico, comprendido entre d\u00faas murallas: unha medieval e outra do s\u00e9culo XVI. Neste espazo agr\u00fapanse a maior parte dos monumentos e edificios de interese hist\u00f3rico e art\u00edstico, como o Acueduto dos Arcos ou a Catedral de Set\u00fabal."}
{"id": "163611", "revid": "43749", "url": "https://gl.wikipedia.org/wiki?curid=163611", "title": "Setubal", "text": ""}
{"id": "163612", "revid": "54334", "url": "https://gl.wikipedia.org/wiki?curid=163612", "title": "Batalla de Villalar", "text": "A Batalla de Villalar foi o suceso decisivo da Guerra das Comunidades, na que se enfrontaron as tropas do emperador Carlos I e os comuneiros rebelados, liderados por Juan de Padilla, Juan Bravo e Francisco Maldonado. Tivo lugar o d\u00eda 23 de abril do ano 1521 na localidade de Villalar (hoxe chamada Villalar de los Comuneros, na provincia de Valladolid, en Espa\u00f1a.\nA batalla ga\u00f1\u00e1rona as tropas de Carlos I, e supuxo a fin da Guerra das Comunidades no norte de Castela. Os tres caudillos comuneiros foron axustizados.\nEn recordo desta batalla, o 23 de abril foi elixido para festexar o D\u00eda de Castela e Le\u00f3n.\nHistoria.\nNos d\u00edas previos \u00e1 batalla, o ex\u00e9rcito comuneiro atop\u00e1base acuartelado en Torrelobat\u00f3n, que fora tomada no mes de febreiro de 1521. Juan de Padilla manti\u00f1a aos seus homes no interior do castelo, esperando poder partir cara Valladolid ou Toro. Namentres, o ex\u00e9rcito de Carlos V instalouse en Pe\u00f1aflor de Hornija, \u00e1 espera de movementos por parte dos comuneiros.\nNa madrugada do 23 de abril de 1521, o ex\u00e9rcito comuneiro sa\u00edu cara Toro, cidade levantada en comunidade. O d\u00eda era chuvioso, pouco propicio para realizar un desprazamento militar. Os soldados comuneiros presionaran horas antes a Padilla para que realizase alg\u00fan movemento na zona, e este decidiu trasladarse ata Toro en busca de reforzos e aprovisionamento. De cami\u00f1o, \u00e1 altura de Vega de Valdetronco, a batalla era xa inevitable, e Padilla viuse obrigado a buscar un lugar propicio no que presentar batalla. Despois de Vega de Valdetronco, estaba Villalar, lugar no que se producir\u00eda o enfrontamento.\nOs comuneiros estaban en clara inferioridade respecto \u00e1s tropas de Carlos V, polo que tentaron que a batalla se producise no interior do pobo. Para tal fin instalaron can\u00f3ns e outras pezas de artiller\u00eda nas r\u00faas. Moitos combatentes aproveitaron a confusi\u00f3n inicial e fuxiron.\nOs soldados imperiais masacraron \u00f3s comuneiros, e Padilla, Bravo e Maldonado foron capturados e, un d\u00eda despois, executados. A batalla saldouse coa morte de entre 500 a 1000 soldados comuneiros e a captura doutros 6000. Alg\u00fans dos que lograron fuxir marcharon a Portugal pola fronteira de Fermoselle ou un\u00edronse con Acu\u00f1a en Toledo."}
{"id": "163614", "revid": "85894", "url": "https://gl.wikipedia.org/wiki?curid=163614", "title": "Scott Bakula", "text": "Scott Stewart Bakula, nado o 9 de outubro de 1954 en St. Louis , \u00e9 un actor estadounidense.\nTraxectoria.\nBakula comezou a s\u00faa carreira profesional no teatro na obra \"Shenandoah\", realizando representaci\u00f3ns nocturnas en Carolina do Norte, protagonizou o musical de Broadway \"Romance/Romance\" en 1988, pero f\u00edxose co\u00f1ecido pola s\u00faa interpretaci\u00f3n de Sam Beckett na serie de televisi\u00f3n \"Quantum Leap\" (1989-1993), pola que ga\u00f1ou un Premio Globo de Ouro en 1991 e foi candidato a catro Emmy. Tam\u00e9n \u00e9 salientable o seu papel do capit\u00e1n Jonathan Archer en \"\". Protagonizou en 1996 a serie de curta duraci\u00f3n Mr. &amp; Mrs. Smith e tivo papeis recorrentes en series como \"Murphy Brown\", \"Designing Women\", \"The New Adventures of The Old Christine\" ou \"Roseanne\" e apareceu en filmes como American Beauty ou Mercy Mission entre outros. Desde 2009 aparece na serie \"Men of a Certain Age\" da TNT, e ocasionalmente na da NBC \"Chuck\" como Stephen Bartowski."}
{"id": "163615", "revid": "3795", "url": "https://gl.wikipedia.org/wiki?curid=163615", "title": "Makemake (planeta anano)", "text": "Makemake ou (136472)\u00a0Makemake (que \u00e9 designaci\u00f3n do centro de planetas menores; s\u00edmbolo: ), \u00e9 o terceiro planeta anano en tama\u00f1o do Sistema Solar e o segundo obxecto m\u00e1is grande entre os obxectos cl\u00e1sicos do cinto de Kuiper (KBOs). O seu di\u00e1metro e case tres cuartas partes do de Plut\u00f3n. Makemake non ten (que se saiba) sat\u00e9lites, o cal fai del un obxecto \u00fanico entre os grandes KBOs. Ten unha extremadamente baixa temperatura media, \u00f3 redor dos 30 K, e a s\u00faa superficie est\u00e1 cuberta xeos de metano, etano, e posiblemente nitr\u00f3xeno.\nInicialmente foi designado coma 2005 FY9 e m\u00e1is tarde recibir\u00eda o n\u00famero 136472 asignado polo centro de planetas menores, foi descuberto o 31 de marzo do 2005, por un equipo de astr\u00f3nomos encabezado por Michael Brown, e foi anunciado o seu descubrimento o 29 de xullo do 2005. O seu nome procede da mitolox\u00eda Rapanui, onde Makemake era o deus de creaci\u00f3n da humanidade e da fertilidade. O 11 de xu\u00f1o do ano 2008, a Uni\u00f3n Astron\u00f3mica Internacional (UAI) inclu\u00edu a Makemake na s\u00faa lista de potenciais candidatos a plutoides, un termo para os planetas ananos que est\u00e1n m\u00e1is al\u00f3 da \u00f3rbita de Neptuno, o cal colocaba a Makemake \u00f3 mesmo nivel que Plut\u00f3n, Haumea e Eris. Makemake foi formalmente clasificado coma plutoide en xullo do 2008.\nDescubrimento.\nMakemake foi descuberto o 31 de marzo do 2005, por un equipo de astr\u00f3nomos que traballaban dende o Observatorio Palomar, este equipo estaba encabezado por Michael Brown, e o descubrimento foi anunciado publicamente o 29 de xullo do 2005. O descubrimento de Eris tam\u00e9n foi feito p\u00fablico ese mesmo d\u00eda, e o de Haumea ser\u00eda feito dous d\u00edas antes.\nA pesar de que o seu brillo relativo (que \u00e9 unha quinta parte do de Plut\u00f3n), Makemake non foi descuberto moito antes c\u00e1 outros obxectos do cinto de Kuiper moito menos brillantes. A meirande parte das procuras de planetas menores \u00edan dirixidas a zonas moi pr\u00f3ximas \u00e1 ecl\u00edptica (a rexi\u00f3n do ceo onde parecen 'descansa-lo' Sol, a l\u00faa e os planetas, vistos dende a Terra), debido a maior posibilidade de atopar obxectos nesta zona. Probablemente non foi detectado durante procuras anteriores debido a s\u00faa gran inclinaci\u00f3n orbital, de feito foi descuberto cando estaba a s\u00faa m\u00e1xima distancia respecto da ecl\u00edptica, na parte norte da constelaci\u00f3n de Coma Berenices.\nM\u00e1is al\u00f3 de Plut\u00f3n, Makemake \u00e9 o \u00fanico planeta anano que ter\u00eda brillo de abondo para ter sido detectado por Clyde Tombaugh na s\u00faa procura de planetas m\u00e1is al\u00f3 da \u00f3rbita de Neptuno, que levou a cabo a redor do ano 1930. Nos tempos da procura de Clyde Tombaugh, Makemake estaba a s\u00f3 uns poucos graos da ecl\u00edptica, preto da fronteira entre as constelaci\u00f3ns de Taurus e Auriga, cunha magnitude aparente de 16,0. Pero esta posici\u00f3n est\u00e1 tam\u00e9n moi preto da V\u00eda L\u00e1ctea, o cal ter\u00eda feito que fose imposible ter detectado a Makemake sobre o denso fondo de estrelas da V\u00eda L\u00e1ctea. Tombaugh continuou coa s\u00faa procura alg\u00fans anos m\u00e1is despois do descubrimento de Plut\u00f3n, pero non puido atopar Makemake nin ning\u00fan outro obxecto trans-neptuniano.\nNome.\nMentres que Makemake non recibiu oficialmente o seu nome actual, ti\u00f1a a designaci\u00f3n provisional 2005 FY9, e antes de recibi-la designaci\u00f3n provisional, o equipo descubridor ti\u00f1a para el o alcume de \"Coello de Pascua\", por que fora descuberto moi pouco despois da Pascua.\nEn xullo do 2008, conforme as regras da UAI para os nomes que se lle outorgan \u00f3s obxectos cl\u00e1sicos de cinto de Kuiper, 2005 FY9 recibir\u00eda o nome dunha deidade \"creadora\". O nome de Makemake, creador da humanidade e deus da fertilidade dentro dos mitos dos Rapanui, os nativos da illa de Pascua, este nome foi escollido para preservar en parte a conexi\u00f3n do obxecto coa Pascua.\n\u00d3rbita e clasificaci\u00f3n.\nNo 2009, Makemake estaba a unha distancia de 52 UA do Sol, case a m\u00e1xima distancia respecto do Sol que chega a acada-lo planeta anano na s\u00faa \u00f3rbita. Makemake ten unha \u00f3rbita semellante a de Haumea: unha gran inclinaci\u00f3n orbital de 29\u00b0 e unha moderada excentricidade orbital de 0,16. A\u00ednda que a \u00f3rbita de Makemake est\u00e1 lixeiramente m\u00e1is afastada do Sol tanto en termos do seu eixo semi-maior coma do seu perihelio. O seu per\u00edodo orbital \u00e9 de case 310 anos, m\u00e1is grande cos 248 anos do de Plut\u00f3n e os 283 do de Haumea. Tanto Makemake coma Haumea est\u00e1n actualmente afastados da ecl\u00edptica -a distancia angular \u00e9 de case 29\u00b0. Makemake chegar\u00e1 \u00f3 seu afelio no ano 2033, mentres que Haumea pasou polo seu afelio a principios do ano 1992.\nMakemake est\u00e1 clasificado coma cubewano, o cal significa que est\u00e1 o suficientemente afastado de Neptuno coma para permanecer estable \u00f3 longo da historia do Sistema Solar. De xeito contrario \u00f3s plutinos que poden cruza-la \u00f3rbita de Neptuno xa que normalmente est\u00e1n nunha resonancia orbital de 2:3 co planeta, os obxectos cl\u00e1sicos (cubewanos) te\u00f1en un perihelio afastado do Sol, libres de calquera perturbaci\u00f3n de Neptuno nas s\u00faas \u00f3rbitas. Este tipo de obxectos te\u00f1en excentricidades relativamente pequenas (\"e\" por debaixo de 0,2) e unha \u00f3rbita \u00f3 redor do Sol semellante a dos planetas. Makemake, pola contra, e un membro dunha clase \"dinamicamente quente\" de obectos cl\u00e1sicos do cinto de Kuiper (KBOs), o que significa que ten unha grande inclinaci\u00f3n en comparaci\u00f3n con outros obxectos 'pr\u00f3ximos'. Makemake est\u00e1, a\u00ednda que seguramente sexa unha pura coincidencia, preto dunha resonancia orbital de 11:6 con Neptuno.\nCaracter\u00edsticas f\u00edsicas.\nBrillo, tama\u00f1o e rotaci\u00f3n.\nActualmente Makemake \u00e9 visualmente o segundo obxecto m\u00e1is brillante do cinto de Kuiper, s\u00f3 por detr\u00e1s de Plut\u00f3n, tendo unha magnitude aparente en oposici\u00f3n de 16,7 dentro da constelaci\u00f3n de Coma Berenices. Este brillo \u00e9 suficiente para que sexa visible a trav\u00e9s dun bo telescopio de afeccionado. O gran albedo de Makemake, do redor do 80% suxire que a temperatura media da superficie \u00e9 duns 30\u00a0K. O tama\u00f1o de Makemake non \u00e9 co\u00f1ecido con precisi\u00f3n, pero as observaci\u00f3ns no infravermello do Telescopio Espacial Spitzer e do Telescopio Espacial Herschel, combinados coas semellanzas de espectro con Plut\u00f3n, permiten estima-lo di\u00e1metro de Makemake entre uns 1.360 a 1.480 kms. Estas dimensi\u00f3ns son lixeiramente maiores c\u00e1s de Haumea, facendo posiblemente de Makemake o terceiro TNO en tama\u00f1o, despois e Eris e Plut\u00f3n. Makemake \u00e9 actualmente designado coma o cuarto planeta anano do Sistema Solar por que pos\u00fae un brillo en magnitude absoluta na banda V de \u22120.44. Isto na pr\u00e1ctica gar\u00e1ntelle ser grande de abondo coma para estar en equilibrio hidrost\u00e1tico e ter forma de esfera achatada.\nEspectro e superficie.\nNunha carta escrita \u00e1 revista \"Astronomy and Astrophysics\" no 2006, Licandro \"e o seu equipo.\" informaban das medici\u00f3ns tomadas no espectro visible e no espectro pr\u00f3ximo \u00f3 infravermello de Makemake. Usaron o Telescopio William Herschel e o Telescopio Nazionale Galileo e amosaban c\u00e1 superficie de Makemake era semellante a de Plut\u00f3n. Igual que Plut\u00f3n, Makemake aparece vermello no espectro visible, pero significativamente menos vermello c\u00e1 superficie de Eris. O espectro pr\u00f3ximo \u00f3 infravermello amosa a presenza dunha amplas bandas de absorci\u00f3n de metano (CH4). Tam\u00e9n se observou metano en Eris e Plut\u00f3n, pero a s\u00faa marca espectral \u00e9 moito m\u00e1is feble.\nA an\u00e1lise espectral da superficie de Makemake revela que o metano debe estar presente en forma de longos grans de polo menos un cent\u00edmetro de tama\u00f1o. Ademais, seguramente deber\u00edan de estar presente grandes cantidades de etano e tolinas, o m\u00e1is probable creadas a trav\u00e9s da fot\u00f3lise do metano a causa de radiaci\u00f3n solar. Estas tolinas posiblemente sexan as responsables da cor vermella no espectro visible. A\u00ednda que existen evidencias da presenza de xeos de nitr\u00f3xeno na s\u00faa superficie, e a\u00ednda poida que estea mesturado con outros xeos, non hai comparaci\u00f3n posible cos niveis de nitr\u00f3xeno que ten Plut\u00f3n ou Trit\u00f3n, xa que nestes dous astros o nivel de nitr\u00f3xeno na superficie acada ata 98%. A relativa ausencia de xeo de nitr\u00f3xeno suxire que a fonte de nitr\u00f3xeno se esgotou nalg\u00fan momento \u00f3 longo da evoluci\u00f3n do Sistema Solar.\nNo infravermello profundo (24\u201370\u00a0\u03bcm) e a fotometr\u00eda submilim\u00e9trica (70\u2013500\u00a0\u03bcm) levada a cabo polos telescopios Spitzer e Herschel revelaron que a superficie de Makemake non \u00e9 homox\u00e9nea. A meirande parte da superficie est\u00e1 cuberta de xeos nitr\u00f3xeno e metano, lugares onde o albedo acada porcentaxes de entre o 78 \u00f3 90%, despois existen pequenos parches de terreo escuro onde o seu albedo \u00e9 s\u00f3 de entre o 2 \u00f3 12%, este pequenos parches s\u00f3 son o 3\u20137% da superficie de Makemake.\nAtmosfera.\nA presenza de metano e posiblemente nitr\u00f3xeno suxire que Makemake poder\u00eda ter unha atmosfera 'temporal' ou 'transitoria' semellante \u00e1 que pos\u00fae Plut\u00f3n \u00f3 achegarse \u00f3 seu perihelio. Se o nitr\u00f3xeno est\u00e1 presente, poder\u00eda se-lo composto dominante nesta atmosfera. A existencia dunha atmosfera tam\u00e9n achegar\u00eda unha explicaci\u00f3n m\u00e1is que l\u00f3xica para a esgotamento do nitr\u00f3xeno: coma a gravidade de Makemake \u00e9 m\u00e1is feble c\u00e1 de Plut\u00f3n, Eris e Trit\u00f3n, unha gran cantidade de nitr\u00f3xeno perdeuse v\u00eda escape atmosf\u00e9rico; o metano \u00e9 m\u00e1is lixeiro c\u00f3 nitr\u00f3xeno, pero a significativa baixa presi\u00f3n que prevalece coas baixas temperaturas que se dan na superficie de Makemake (30\u201335\u00a0K), dificultan que este gas escape; o resultado deste proceso \u00e9 unha relativa abundancia de metano.\nSat\u00e9lite.\nMakemake s\u00f3 ten un sat\u00e9lite co\u00f1ecido, o S/2015 (136472) 1, tam\u00e9n chamado MK2. Foi observado a 21\u00a0000\u00a0km de distancia deste planeta anano, e o seu di\u00e1metro estimouse en 175 km (cun alvedo do 4%).\nA presenza de sat\u00e9lites \u00e9 bastante com\u00fan nos outros grandes obxectos trans-neptunianos, por exemplo Eris pos\u00fae a l\u00faa Disnomia, Haumea ten d\u00faas e Plut\u00f3n ten tres. Agardase que entre o 10% \u00f3 20% de t\u00f3dolos obxectos trans-neptunianos pos\u00faan polo menos un sat\u00e9lite."}
{"id": "163616", "revid": "1505", "url": "https://gl.wikipedia.org/wiki?curid=163616", "title": "Franxa oriental de Arag\u00f3n", "text": ""}
{"id": "163619", "revid": "85894", "url": "https://gl.wikipedia.org/wiki?curid=163619", "title": "Cham\u00edn de Abaixo, Cham\u00edn, Arteixo", "text": "Cham\u00edn de Abaixo \u00e9 un lugar da parroquia de Cham\u00edn no concello coru\u00f1\u00e9s de Arteixo na comarca da Coru\u00f1a. Ti\u00f1a 189 habitantes no ano 2018 segundo datos do Instituto Nacional de Estad\u00edstica dos cales eran 96 homes e 93 mulleres."}
{"id": "163620", "revid": "85894", "url": "https://gl.wikipedia.org/wiki?curid=163620", "title": "Cham\u00edn de Arriba, Cham\u00edn, Arteixo", "text": "Cham\u00edn de Arriba \u00e9 un lugar da parroquia de Cham\u00edn no concello coru\u00f1\u00e9s de Arteixo na comarca da Coru\u00f1a. Ti\u00f1a 124 habitantes no ano 2018 segundo datos do Instituto Nacional de Estad\u00edstica dos cales eran 56 homes e 68 mulleres."}
{"id": "163621", "revid": "85894", "url": "https://gl.wikipedia.org/wiki?curid=163621", "title": "Cham\u00edn do Medio, Cham\u00edn, Arteixo", "text": "Cham\u00edn do Medio \u00e9 un lugar da parroquia de Cham\u00edn no concello coru\u00f1\u00e9s de Arteixo na comarca da Coru\u00f1a. Ti\u00f1a 42 habitantes no ano 2018 segundo datos do Instituto Nacional de Estad\u00edstica dos cales eran 21 homes e 21 mulleres."}
{"id": "163622", "revid": "85894", "url": "https://gl.wikipedia.org/wiki?curid=163622", "title": "Castelo, La\u00f1as, Arteixo", "text": "Castelo \u00e9 un lugar da parroquia de La\u00f1as no concello coru\u00f1\u00e9s de Arteixo (Comarca da Coru\u00f1a). Ti\u00f1a 63 habitantes no ano 2009 segundo datos do Instituto Nacional de Estad\u00edstica dos cales eran 30 homes e 33 mulleres."}
{"id": "163630", "revid": "98629", "url": "https://gl.wikipedia.org/wiki?curid=163630", "title": "Francisco de Cubas", "text": "Francisco de Cubas y Gonz\u00e1lez-Montes, nado en Madrid o 24 de marzo de 1826 e finado na mesma cidade o 2 de xaneiro de 1899, foi un arquitecto e pol\u00edtico espa\u00f1ol do s\u00e9culo XIX. Co\u00f1ecido tam\u00e9n como o Marqu\u00e9s de Cubas polo seu t\u00edtulo nobiliario, o Marquesado de Cubas.\nTraxectoria.\nFormouse na Escola T\u00e9cnica Superior de Arquitectura de Madrid e obtivo pensionados para completar os seus estudos en Italia e Grecia. Cando regresou a Espa\u00f1a en 1858 obtivo a primeira medalla da Exposici\u00f3n Nacional dese ano.\nMembro da Academia de San Fernando dende 1870, compaxinou os seus traballos de arquitectura coa carreira pol\u00edtica que o levou a ser deputado en 1893, senador por \u00c1vila entre 1896 e 1898 e alcalde de Madrid durante un mes, do 6 de novembro de 1892 \u00f3 1 de decembro do mesmo ano. Estivo casado desde 1860 con Matilde de Erice y Urquijo, e ambos descansan nunha capela da Catedral da Almudena o seu gran proxecto como arquitecto.\n\u00c9 un dos m\u00e1is notables representantes da arquitectura decimon\u00f3nica madrile\u00f1a. Distinguiuse pola mestr\u00eda no uso do ladrillo e polas s\u00faas obras de estilo neog\u00f3tico."}
{"id": "163632", "revid": "17877", "url": "https://gl.wikipedia.org/wiki?curid=163632", "title": "Marqu\u00e9s de Cubas", "text": ""}
{"id": "163633", "revid": "98629", "url": "https://gl.wikipedia.org/wiki?curid=163633", "title": "Cartafol", "text": "Cartafol foi un programa cultural da TVG que se emitiu na tempada entre 1989 e 1990.\nEstaba dirixido e presentado por Xos\u00e9 Antonio Perozo, coa colaboraci\u00f3n, entre outros de, Lu\u00eds Rei N\u00fa\u00f1ez, Miguel Outeiri\u00f1o, Miguel Anxo Seixas e Ana Robles, a partir de 1990 encargouse da s\u00faa direcci\u00f3n Manuel Anxo Seixas. O programa consist\u00eda en entrevistas e reportaxes arredor da cultura galega"}
{"id": "163634", "revid": "1987", "url": "https://gl.wikipedia.org/wiki?curid=163634", "title": "Ex\u00e9rcito", "text": "O ex\u00e9rcito \u00e9 un conxunto de tropas armadas que te\u00f1en como finalidade combater, ben organizadas como as Forzas armadas dun Estado o que constit\u00fae un ex\u00e9rcito regular ou ben como milicias ao servizo dunha causa ou persoa o que conforma un ex\u00e9rcito irregular."}
{"id": "163635", "revid": "22570", "url": "https://gl.wikipedia.org/wiki?curid=163635", "title": "Devotos (grupo musical)", "text": "Devotos, antes do ano 2000, Devotos do \u00d3dio, \u00e9 unha banda de hardcore brasileira, composta por Cannibal (baixo e voz), Celo (bater\u00eda) e Neilton (guitarra).\nA banda naceu en 1988, orixinaria do barrio Alto Jos\u00e9 do Pinho, en Recife, inicialmente co nome de \"Devotos do \u00d3dio\", t\u00edtulo dun libro de Jos\u00e9 Louzeiro, suxerido por Lael, baixista da banda SS 20. En 1993, ga\u00f1aron o concurso do Festival Recife Rock Show, o que posibilitou a o seu primeiro contrato cunha gravadora e posteriormente o lanzamento do primeiro CD."}
{"id": "163637", "revid": "1576", "url": "https://gl.wikipedia.org/wiki?curid=163637", "title": "Chihuahua (hom\u00f3nimos)", "text": "Chihuahua pode referirse a:"}
{"id": "163645", "revid": "1131", "url": "https://gl.wikipedia.org/wiki?curid=163645", "title": "Aeroporto Internacional de Rarotonga", "text": "O Aeroporto Internacional de Rarotonga (IATA:RAR OACI:NCRG) \u00e9 o aeroporto principal das Illas Cook, localizado a tres quil\u00f3metros ao oeste da capital Avarua, no norte da costa da illa de Rarotonga."}
{"id": "163653", "revid": "22570", "url": "https://gl.wikipedia.org/wiki?curid=163653", "title": "Eug\u00e8ne Viollet-le-Duc", "text": "Eug\u00e8ne-Emmanuel Viollet-le-Duc nado en Par\u00eds o 27 de xaneiro de 1814 e finado en Lausana o 17 de setembro de 1879, foi un arquitecto, arque\u00f3logo e escritor franc\u00e9s. Defendeu o uso dunha metodolox\u00eda racional no estudo dos estilos do pasado, contraposta \u00f3 historicismo rom\u00e1ntico. As s\u00faas teor\u00edas exerceron unha grande influencia en artistas posteriores, como Guimard, Gaud\u00ed, Horta ou Vilaseca.\nTraxectoria.\nNacido no seo dunha familia da alta burgues\u00eda, dende moi novo interesouse pola Arquitectura da Idade Media e a\u00ednda que foi disc\u00edpulo de Achille Lecl\u00e8re, rexeitou ingresar na escola de Belas Artes para converterse en autodidacta percorrendo Francia e Italia.\nTeor\u00eda da restauraci\u00f3n.\nNa s\u00faa teor\u00eda defende que o restaurador debe po\u00f1erse no lugar do arquitecto-creador primitivo, entendendo o esp\u00edrito da obra e aplicalo \u00e1 reconstruci\u00f3n da mesma. Trata de volver \u00f3 edificio a s\u00faa forma orixinal (\"forma pr\u00edstina\"), ou como el entende que debeu ser, posto que afirma que a partir das partes que a\u00ednda existen \u00e9 posible reconstru\u00edr o total, por pura coherencia do estilo.\nAs s\u00faas intervenci\u00f3ns sobre diversos monumentos franceses caracteriz\u00e1ronse sempre pola primac\u00eda do estilo g\u00f3tico, considerado por Viollet superior dende o punto de vista t\u00e9cnico e est\u00e9tico.\nA chamada \"unidade de estilo\" buscaba resaltar os aspectos medievais do edificio tratado, isto obrigaba a eliminar ou alterar os elementos \"inferiores\" ou secundarios engadidos con posterioridade nos momentos renacentista, barroco ou neocl\u00e1sico. En certas ocasi\u00f3ns as intervenci\u00f3ns de Viollet provocaron a desaparici\u00f3n de interesantes engadidos de gran calidade e valor hist\u00f3rico art\u00edstico, causando a ruptura do proceso vital da obra art\u00edstica.\nViollet-le-Duc \u00e9 unha figura oposta, no tocante as ideas, a John Ruskin que defende a conservaci\u00f3n fronte \u00e1 restauraci\u00f3n."}
{"id": "163654", "revid": "85894", "url": "https://gl.wikipedia.org/wiki?curid=163654", "title": "Alec Baldwin", "text": "Alexander Rae \"Alec\" Baldwin III, nado en Amityville (Nova York) o 3 de abril de 1958, \u00e9 un actor estadounidense.\nTraxectoria.\nBaldwin conseguiu o reco\u00f1ecemento na televisi\u00f3n polo seu traballo na serie \"Knots Landing\", que se emitiu na CBS entre 1984 e 1986, interpretou papeis principais e secundarios en filmes como \"Beetlejuice\" (1988), \"The Hunt for Red October\" (1990), \"The Aviator\" (2004) e \"The Departed\" (2006) entre outros. A s\u00faa actuaci\u00f3n no filme de 2003 \"The Cooler\" serviulle para obter unha candidatura aos Oscar. A partir de 2010 protagoniza xunto con Jack Donaghy a comedia de situaci\u00f3n da NBC \"30 Rock\". Ga\u00f1ou dous premios Emmy, tres Globos de Ouro e catro Premios Screen Actors Guild. \u00c9 irm\u00e1n dos tam\u00e9n actores Daniel Baldwin, William Baldwin e Stephen Baldwin"}
{"id": "163658", "revid": "1131", "url": "https://gl.wikipedia.org/wiki?curid=163658", "title": "Durango, Biscaia", "text": "Durango \u00e9 un concello do Pa\u00eds Vasco, na provincia de Biscaia, na comarca do Duranguesado. Ten unha \u00e1rea 10,79 km\u00b2 e unha poboaci\u00f3n no 2005 de 28.229 habitantes (2009).\nXeograf\u00eda.\nO concello est\u00e1 situado \u00e1 beira esquerda do r\u00edo Ibaiz\u00e1bal. Cara ao sueste comeza unha zona monta\u00f1osa de tipo calizo con numerosas formaci\u00f3ns de tipo k\u00e1rstico, na que destacan a Pe\u00f1a de Mugarra (960 m) e o monte Neberondo (453 m). O r\u00edo Ibaizabal recibe as augas do Ma\u00f1aria, que atravesa o municipio de norte a sur, e do rego de Larrinagatxu.\nDemograf\u00eda.\nDesde 1940 a poboaci\u00f3n aumentou considerablemente por mor da industrializaci\u00f3n da zona, especialmente como consecuencia da chegada de inmigrantes das zonas rurais das comarcas m\u00e1is achegadas. Con todo, na d\u00e9cada de 1980 esta tendencia sufriu un estancamento por mor da crise econ\u00f3mica. No ano 2009 ti\u00f1a 28.229 habitantes (13.878 homes e 14.351 mulleres).\nHistoria.\nA vila non conta con Carta Puebla, como outras vilas vascas. Durango foi o nome da merindade, e Tabira o do n\u00facleo primitivo, nome conservado no escudo actual. Cara ao s\u00e9culo XVI era co\u00f1ecida como Villanueva de Durango.\nO n\u00facleo urbano de Tabira tivo a s\u00faa orixe entre as igrexas de Santa Mar\u00eda de Uribarri e Santa Ana, que conserva a s\u00faa estrutura. Na Cr\u00f3nica de Ibarg\u00fcen e de Cachop\u00edn, do s\u00e9culo XVI, dise que Sancho VI de Navarra, que reinou na segunda metade do s\u00e9culo XII, deu foros \u00e1 vila de Durango, pertencente naquel momento \u00e1 coroa de Navarra. No 1200 foi incorporada ao reino de Castela, e cedida ao se\u00f1or de Biscaia Diego L\u00f3pez II de Haro 12 anos despois como compensaci\u00f3n polos servizos prestados na Batalla das Navas de Tolosa.\nA vila non formaba parte do Meiri\u00f1ado de Durango, ao estar esta composta polos elizates, veci\u00f1anzas acollidas ao foro da Terra Ch\u00e1 de Biscaia. A vila ti\u00f1a representaci\u00f3n nas Xuntas de Gernika.\nAs guerras de bandos da Idade Media tiveron presenza na vila. As diferentes casas nobres da merindade decant\u00e1ronse unhas polo bando gambo\u00edno e outras polo o\u00f1acino.\nEntre 1442 e 1444 tivo lugar a Herex\u00eda de Durango, instigada polo frade franciscano Alonso de Mella, que chegou a promulgar a comunidade de bens e mulleres. M\u00e1is de cen dos seus seguidores foron condenados a morte e queimados na r\u00faa Kurutziaga. Como monumento expiatorio da herex\u00eda, ergueuse unha cruz con ese nome.\nO desenvolvemento econ\u00f3mico da vila estaba baseado no comercio (por ser punto importante nun dos traxectos entre Castela e os portos da costa) e a industria (produci\u00f3n das ferreir\u00edas e panos).\nDurante a Primeira Guerra Carlista foi corte de Carlos Mar\u00eda Isidro. O decreto de Durango ordenaba fusilar os combatentes estranxeiros apresados polas tropas carlistas, en contra do Convenio Lord Eliot. Tam\u00e9n foi ocupada polos carlistas durante a segunda carlistada.\nGuerra civil en Durango.\nDespois das elecci\u00f3ns de febreiro de 1936, os requet\u00e9s de Durango fixeron pr\u00e1cticas de guerrilla en Urkiola, prepar\u00e1ndose para o golpe de estado do 18 de xullo. O grupo de tradicionalistas durangueses, vendo que as forzas da Garda Civil non se sumaban ao alzamento armado, decidiron pasar a territorio controlado polos insurrectos, sendo detenidos o 25 de xullo. A defensa da Rep\u00fablica foi organizada polos partidos e sindicatos de esquerdas que forman o Comit\u00e9 de Defensa en Durango. O PNV mant\u00edvose indeciso at\u00e9 o d\u00eda 26. Os partidarios dos alzados foron detidos e ocupouse o colexio de Xesu\u00edtas e os conventos de Santa Susana e Santo Ant\u00f3n para establecer servizos de guerra.\nO 25 de setembro de 1936 a vila foi bombardeada, produc\u00edndose 12 mortes, e desencade\u00e1ndose a represalia do fusilamento de 22 detidos af\u00edns aos atacantes. A fronte quedou estabilizada nas proximidades da comarca durante o outono e inverno de 1936\u20131937. O 31 de marzo de 1937 Mola ordenou o ataque xeral co obxectivo de eliminar a fronte norte, bombarde\u00e1ndose a vila ese mesmo d\u00eda.\nO bombardeo de Durango foi levado a cabo polos avi\u00f3ns da 214 escuadrilla do grupo 24 de bombardeo pesado Savoia 21 e cazas de tipo CR-32. \u00c1s 8:30 da ma\u00f1\u00e1 5 bombardeiros e 9 cazas descargaron 80 bombas de 50\u00a0kg, mentres se celebraban actos relixiosos na igrexa de Santa Mar\u00eda e na do colexio dos Xesu\u00edtas, e mercado no p\u00f3rtico de Santa Mar\u00eda. As bombas destru\u00edron os dous templos e o convento de santa Susana, provocando numerosas mortes. \u00c1s 17:45 8 bombardeiros e 15 cazas realizaron unha nova acci\u00f3n, descargando 22 bombas de 100\u00a0kg e 54 de 50\u00a0kg. O segundo ataque cebouse na diagonal que une o camposanto coa Zeharkalea, zona moi transitada pola xente que acud\u00eda a identificar as v\u00edtimas do bombardeo matinal. Os ametrallamentos dos cazas causaron moitas baixas entre a poboaci\u00f3n civil, ao carecer a vila de defensa antia\u00e9rea.\nO 2 de abril a poboaci\u00f3n foi bombardeada de novo, a\u00ednda que nela se encontraba unha comisi\u00f3n internacional de Francia e Gran Breta\u00f1a estudando os danos sufridos polo ataque anterior. O d\u00eda 4 volveu ser bombardeada. En total calc\u00falase que sobre a vila foron botadas unhas 281 bombas, cun total de 14.840 quilos de explosivos. Houbo 336 v\u00edtimas mortais, e foron destru\u00eddos 71 edificios e outros 234 foron afectados, entre eles varias igrexas e conventos.\nO 27 de abril houbo combates \u00e1s portas do lado leste da vila, formados por batall\u00f3ns de requet\u00e9s. A batalla desprazouse cara ao norte, coa intenci\u00f3n de illar a poboaci\u00f3n. As tropas de defensa retir\u00e1ronse cara a Bilbao, intentando po\u00f1er unha li\u00f1a de fogo no barrio de Berna, xa no alfoz de Iurreta. En Durango quedaron alg\u00fans milicianos emboscados nos edificios enfront\u00e1ndose aos tradicionalistas do Terzo de Montejurra, que tomaron a vila o 28 de abril.\nO 29 de xullo de 1937 constitu\u00eduse a nova corporaci\u00f3n municipal, sendo nomeado alcalde Adolfo Uribasterra en substituci\u00f3n de Ram\u00f3n Oralde.\nPosguerra e actualidade.\nRematado o conflito e a posguerra, a comarca foise industralizando, en base \u00e1 tradici\u00f3n f\u00e9rrea e t\u00e9xtil e axudada pola emigraci\u00f3n dalgunhas industrias procedentes de \u00c9ibar. Destacan os sectores da maquinaria de ferramentas e do autom\u00f3bil, con empresas avanzadas en I+D.\nPol\u00edtica e administraci\u00f3n.\nCorporaci\u00f3n municipal (2 de marzo de 2010)\n\u2022Aitziber Irigoras\n\u2022M\u00aa Jose Balier\n\u2022Ander Gorrotxategi\n\u2022Natxo Martinez\n\u2022Goiztidi D\u00edaz \n\u2022Iker Oceja\n\u2022Pedro Luis Urain\n\u2022Oier Perez\n\u2022Zorione Arana\n\u2022Ricardo Alberdi\n\u2022Ohiana Estibez\n\u2022Pilar R\u00edos\n\u2022Fernando Castillo\n\u2022Juan Carlos Justo\n\u2022Idoia Agorria\n\u2022Juan Jos\u00e9 Gasta\u00f1azatorre\n\u2022Cristina Goiri\n\u2022Vicente de la Quintana\n\u2022Daniel Maeztu\n\u2022Iker Urkiza\nSen presenza trala dimisi\u00f3n de Sabin Bilbao\nEconom\u00eda.\nA econom\u00eda de Durango est\u00e1 baseada no sector secundario, sendo en gran medida industrial. A\u00ednda mant\u00e9n certo grao de actividade no sector primario ao ter pequenas explotaci\u00f3ns familiares. O sector servizos experimenta un grande avance desde finais do s\u00e9culo XX.\nO sector primario est\u00e1 centrado nos barrios rurais, escasos polo reducido tama\u00f1o do concello e o avance da \u00e1rea urbana. Neles mantense unha actividade familiar, con produci\u00f3n de produtos destinados ao consumo propio ou \u00e1 venda. Con todo, esta adoita ser unha actividade secundaria, sendo a principal o traballo na industria.\nO sector secundario ocupa a maior\u00eda da poboaci\u00f3n activa e constit\u00fae a principal fonte de riqueza da vila. A tradici\u00f3n do traballo metal\u00farxico rem\u00f3ntase \u00e1 \u00e9poca das ferreir\u00edas, centradas na actualidade nos transformados met\u00e1licos e en especial na fundici\u00f3n. Con todo, as industrias est\u00e1n abandonando os escasos terreos urbanos para ubicarse nos numerosos e novos pol\u00edgonos industriais da comarca. Destacan empresas como Ona Electroerosi\u00f3n, Ferretera Vizca\u00edna, Fundiguel e o Centro de Investigaci\u00f3n Metal\u00farxica Azterlan.\nNo sector servizos Durango centraliza os servizos administrativos, sanitarios e de ensinanza como cabeza de comarca. Entre as escolas de Formaci\u00f3n Profesional ten especial relevancia a Maristak, fundada polos irm\u00e1ns Maristas en 1904.\nO comercio est\u00e1 desenvolvido, pero fortemente influenciada pola capital Bilbao, situada a 30\u00a0km.\nLingua.\nEn Durango f\u00e1lase a variante bisca\u00edna (\"bizkaiera\") do \u00e9uscaro, coa caracter\u00edstica propia da comarca. En 1869, L. L. Bonaparte, clasificou esta localidade no subdialecto occidental e variedade de Gernika."}
{"id": "163660", "revid": "23204", "url": "https://gl.wikipedia.org/wiki?curid=163660", "title": "Victoria de Durango", "text": "Durango, oficialmente chamada Victoria de Durango e tam\u00e9n co\u00f1ecida como Cidade de Durango, \u00e9 unha cidade de M\u00e9xico, capital do estado de Durango. At\u00f3pase no norte da Rep\u00fablica Mexicana, no Val do Guadiana, situado no centro do estado. No ano 2020, ti\u00f1a 616.068 habitantes.\nDurango \u00e9 a cidade m\u00e1is poboada do estado hom\u00f3nimo. Foi fundada o 8 de xullo de 1563 por Francisco de Ibarra co nome de Villa de Durango, pola localidade vasca de Durango.\nForma parte do conxunto de cidades e poboaci\u00f3ns do \"Cami\u00f1o Real de Tierra Adentro\", declarado patrimonio cultural da humanidade pola UNESCO no 2010."}
{"id": "163661", "revid": "98629", "url": "https://gl.wikipedia.org/wiki?curid=163661", "title": "Jos\u00e9 Dionisio Valladares G\u00f3mez", "text": "Jos\u00e9 Dionisio Valladares G\u00f3mez del R\u00edo y Rozas, nado en Graba (Silleda) o 23 de xu\u00f1o de 1787 e finado o 23 de marzo de 1864, foi un pol\u00edtico galego.\nBiograf\u00eda.\nEstudou no seminario da cidade de Lugo, onde cursos Latinidade, L\u00f3xica, Metaf\u00edsica e Filosof\u00eda Moral. Tras finalizar os estudos en Lugo, trasladouse \u00e1 Universidade de Santiago de Compostela, onde far\u00eda a carreira de Leis co grao de Bacharel nemine discrepante.\nCo estoupido da Guerra xorde na Universidade compostel\u00e1 un movemento patri\u00f3tico, que deu como resultado a creaci\u00f3n dunha compa\u00f1\u00eda formada por estudantes contra a invasi\u00f3n das tropas francesas, denominado Batall\u00f3n Literario, composto por ao redor 1.200 homes, entre cadetes e oficiais, encadrados en seis compa\u00f1\u00edas e baixo as ordes do brigadier Don Juan Ignacio Armada Caama\u00f1o Ib\u00e1\u00f1ez de Mondrag\u00f3n e Salgado de Sotomayor, marqu\u00e9s de Santa Cruz de Rivadulla. O 18 de xullo o batall\u00f3n incorp\u00f3rase no ex\u00e9rcito mandado polo xeneral Joaqu\u00edn Blake, onde formaron a vangarda xunto aos voluntarios navarros.\nValladares foi abandeirado no batall\u00f3n as\u00ed como un dos primeiros que se alistou.\nEn outubro de 1817 casou con Mar\u00eda de la Concepci\u00f3n N\u00fa\u00f1ez Morciego na capela de don Pedro Mar\u00eda de Cisneros, Conde de Ximonde. Ela era filla de Jos\u00e9 N\u00fa\u00f1ez, avogado de Santiago de Compostela e Vilancosta, e de Teresa Morciego y Poblaci\u00f3n (nada en Rioseco, Valladolid). Xuntos tiveron 10 fillos: Jacoba, Petra, Marcial, Prima, Segunda, Isabel, Avelina, Sergio, Engracia e Lu\u00edsa."}
{"id": "163673", "revid": "23204", "url": "https://gl.wikipedia.org/wiki?curid=163673", "title": "Nena", "text": "Gabriele Susanne Kerner, nada en Hagen (Renania do Norte-Westfalia) o 24 de marzo de 1960, \u00e9 unha cantante alem\u00e1, m\u00e1is co\u00f1ecida como Nena.\nAcadou sona grazas \u00e1 canci\u00f3n \"99 Luftballons\". Co relanzamento dos seus propios \u00e9xitos, a carreira de Nena experimentou unha segunda vaga de \u00e9xitos no ano 2002."}
{"id": "163674", "revid": "98629", "url": "https://gl.wikipedia.org/wiki?curid=163674", "title": "Rubisco", "text": "A ribulosa-bisfosfato carboxilase osixenase, rubisco ou RuBisCO \u00e9 o enzima m\u00e1is abundante nas plantas e, en consecuencia, a prote\u00edna m\u00e1is abundante no planeta.\nEste enzima capta o di\u00f3xido de carbono procedente do aire e un azucre existente na c\u00e9lula chamado RuDP (ribulosa 1,5-difosfato ou RuBP - ribulosa bis-fosfato). A reacci\u00f3n entre estes dous reactivos d\u00e1 orixe a d\u00faas mol\u00e9culas do azucre PGA (3-fosfoglicerato). A RuBisCO \u00e9 as\u00ed respons\u00e1bel do primeiro paso do ciclo de Calvin da fase escura da fotos\u00edntese, en concreto da fixaci\u00f3n do di\u00f3xido de carbono na s\u00faa forma org\u00e1nica.\n\u00c9 importante dicir que a reacci\u00f3n pode acontecer tanto con di\u00f3xido de carbono coma con os\u00edxeno molecular (O2). Cando o os\u00edxeno \u00e9 absorbido, o proceso \u00e9 parte da respiraci\u00f3n celular, sen absorci\u00f3n de carbono. Algunhas plantas (arredor do 5% das plantas existentes na Terra), utilizan un proceso intermedio e m\u00e1is selectivo para a absorci\u00f3n do di\u00f3xido de carbono, evitando o contacto directo co os\u00edxeno do ar t\u00edpico do \"proceso rubisco\" (\u00e1s veces chamado C3), co proceso chamado C4 ou o CAM (\"Crasulacean acid metabolism\"). O C4 usa estruturas dentro da c\u00e9lula e un sistema bioqu\u00edmico de transporte que envolve mol\u00e9culas con 4 \u00e1tomos de carbono (as\u00ed o nome de C4). O CAM \u00e9 usado por plantas en ambientes moi \u00e1ridos, nos que os estomas s\u00f3 abren \u00e1 noite, co fin de economizar auga, que se perder\u00eda por evaporaci\u00f3n se estes ficasen abertos durante o d\u00eda. As\u00ed, \u00e1 noite, absorben o di\u00f3xido de carbono en mol\u00e9culas de 4 carbonos que fican almacenadas en vac\u00faolos para seren utilizadas durante o d\u00eda.\nOs procesos C3, C4 e CAM te\u00f1en vantaxes e desvantaxes. O C3 \u00e9 m\u00e1is directo, empregando cerca de 18 ATP para fixar cada mol\u00e9cula de di\u00f3xido de carbono, mais necesita concentraci\u00f3ns m\u00e1is altas de di\u00f3xido de carbono e auga. O C4 require m\u00e1is estruturas e m\u00e1is enerx\u00eda (30 ATP), por\u00e9n traballa con concentraci\u00f3ns de di\u00f3xido de carbono m\u00e1is baixas na atmosfera e \u00e9 m\u00e1is axeitado para ambientes secos. O CAM \u00e9 usado en ambientes predominantemente \u00e1ridos, mais fixa pouco di\u00f3xido de carbono, levando a taxas baixas do crecemento das plantas.\nExiste a\u00ednda un cuarto proceso, chamado pirenoide, que \u00e9 usado polas algas e plantas acu\u00e1ticas \"Ceratophyllaceae\"."}
{"id": "163675", "revid": "89787", "url": "https://gl.wikipedia.org/wiki?curid=163675", "title": "Herminio Barreiro", "text": "Herminio Barreiro Rodr\u00edguez, nado en Dorr\u00f3n (Sanxenxo) o 1 de outubro de 1937 e finado en Santiago de Compostela o 6 de novembro de 2010, foi un docente e pedagogo galego.\nTraxectoria.\nFillo de Herminio Barreiro Calvete, mestre socialista encarcerado durante a Guerra Civil espa\u00f1ola, pasou a s\u00faa infancia en Cerdedo, onde a s\u00faa nai fora destinada como mestra. Estudou bacharelato en Pontevedra e a partir de 1958 Filosof\u00eda e Letras en Madrid. Al\u00ed, xunto a outros galegos que estaban estudando na universidade, fundou o grupo Brais Pinto.\nEn 1965 marchou a Francia a dar clase de espa\u00f1ol, e nese pa\u00eds afiliouse ao Partido Comunista de Espa\u00f1a.\nDe volta en Galicia, traballou como profesor da Facultade de Ciencias da Educaci\u00f3n da USC e publicou diversos traballos relacionados principalmente con temas hist\u00f3ricos e educativos. Tam\u00e9n dirixiu o anuario de historia da educaci\u00f3n \"Sarmiento\". Foi colaborador de prensa diaria e participou en diversas empresas culturais. Politicamente estivo durante boa parte da s\u00faa vida vencellado ao Partido Comunista e a Esquerda Unida, pola que se presentou como candidato a distintas elecci\u00f3ns municipais en Santiago."}
{"id": "163676", "revid": "56817", "url": "https://gl.wikipedia.org/wiki?curid=163676", "title": "Lithium", "text": "\"Lithium\" \u00e9 unha canci\u00f3n da banda estadounidense de grunge Nirvana, editada como terceiro sinxelo do seu \u00e1lbum \"Nevermind\" o 21 de xullo de 1992. Foi composta polo seu l\u00edder Kurt Cobain e acadou o n\u00famero 64 nos Estados Unidos.\nListaxe de canci\u00f3ns.\nTodos os temas compostos por Kurt Cobain, ag\u00e1s onde se indique."}
{"id": "163678", "revid": "56817", "url": "https://gl.wikipedia.org/wiki?curid=163678", "title": "Interstate Love Song", "text": "\"Interstate Love Song\" \u00e9 un sinxelo da banda estadounidense de rock alternativo Stone Temple Pilots, editado en setembro de 1994 como parte do seu \u00e1lbum \"Purple\". O tema acadou o n\u00famero 1 na lista \"Mainstream Rock Tracks\" o 17 de setembro de 1994, substitu\u00edndo a \"Vasoline\", tam\u00e9n de Stone Temple Pilots. \"Interstate Love Song\" estivo nese posto durante 15 semanas, un r\u00e9cord no seu tempo. No ano 2003 a canci\u00f3n foi inclu\u00edda no recompilatorio de grandes \u00e9xitos \"Thank You\", e a principios de 2008 estivo dispo\u00f1ible como contido descargable para o videoxogo \"Rock Band\", e como canci\u00f3n xogable en \"Guitar Hero: Warriors of Rock\". No 2009 foi nomeada a 58 mellor canci\u00f3n de hard rock de todos os temos pola cadea VH1."}
{"id": "163679", "revid": "17877", "url": "https://gl.wikipedia.org/wiki?curid=163679", "title": "Viollet le Duc", "text": ""}
{"id": "163680", "revid": "72012", "url": "https://gl.wikipedia.org/wiki?curid=163680", "title": "Bruno Zevi", "text": "Bruno Zevi, nado en Roma o 22 de xaneiro de 1918 e finado na mesma cidade o 9 de xaneiro de 2000, foi un arquitecto e cr\u00edtico de arte italiano.\nTraxectoria.\nEn 1938 marcha de Italia, viaxando a Londres e despois \u00f3s Estados Unidos.\nDoutorouse en arquitectura en Harvard con Walter Gropius e estudou a obra de Frank Lloyd Wright que contribu\u00edu a divulgar en Italia.\nEn 1944 funda a \"Associazione per l'Architettura Organica\" (APAO) e o ano seguinte a revista \"Metron-architettura\"."}
{"id": "163683", "revid": "32797", "url": "https://gl.wikipedia.org/wiki?curid=163683", "title": "Xeograf\u00eda matem\u00e1tica", "text": "A xeograf\u00eda matem\u00e1tica, ten o seu foco na superficie da Terra, estudando a s\u00faa representaci\u00f3n matem\u00e1tica e a s\u00faa relaci\u00f3n coa l\u00faa e o sol. Esta vocaci\u00f3n dual non \u00e9 contraditoria, porque a trav\u00e9s do estudo dos fen\u00f3menos da superficie que ocorren produto da interacci\u00f3n co sol e a l\u00faa pode ser mapeado en Ecuador, os tr\u00f3picos, as li\u00f1as polares, coordenadas xeogr\u00e1ficas e ata medir o tama\u00f1o da Terra.\nIncl\u00fae ramas como topograf\u00eda, cartograf\u00eda, Xeoestat\u00edstica, Xeom\u00e1tica, fotogrametr\u00eda, sensoriamento remoto, Procesado Dixital de Imaxes, an\u00e1lise espacial, Base de Datos Espaciais, Catastro T\u00e9cnico, sistemas de informaci\u00f3n xeogr\u00e1ficos (SIG), cartograf\u00eda dixital e os sistemas de posicionamento por sat\u00e9lite, como o GPS.\nA Xeograf\u00eda matem\u00e1tica \u00e9 o berce da tradici\u00f3n espacial da xeograf\u00eda, debido \u00e1 s\u00faa preocupaci\u00f3n pola situaci\u00f3n e representaci\u00f3n espacial da superficie da Terra. A Xeograf\u00eda matem\u00e1tica ofrece un marco seguro para a localizaci\u00f3n, distribuci\u00f3n e representaci\u00f3n do espazo xeogr\u00e1fico en que est\u00e1n baseados resto das disciplinas xeogr\u00e1ficas. Os xe\u00f3grafos tradici\u00f3n espacial usar o termo \"espacializar\" como sin\u00f3nimo de \"mapear\" ou \"cartografar\".\nA Xeograf\u00eda matem\u00e1tica \u00e9 unha rama da Xeograf\u00eda que nace coa mesma Xeograf\u00eda. O pai da Xeograf\u00eda, Erat\u00f3stenes de Cirene, tam\u00e9n \u00e9 o pai da Xeograf\u00eda matem\u00e1tica, este \u00faltimo no seu libro \"Geographia\" dedica a primeira secci\u00f3n do seu libro para o estudo dos fen\u00f3menos resultantes da interacci\u00f3n entre a superficie da terra e do sol e a l\u00faa, xunto con estudos da s\u00faa forma, tam\u00e9n se preocupa coa representaci\u00f3n fiel da superficie da Terra. Na segunda parte do libro exp\u00f3n as s\u00faas medici\u00f3ns do tama\u00f1o da Terra.\nNormalmente o contido da Xeograf\u00eda matem\u00e1tica son os primeiros tratados, nun estudo introdutorio da xeograf\u00eda, para cubrir a localizaci\u00f3n da Terra no universo e do sistema solar, movementos da terra, a influencia do sol e da l\u00faa sobre a superficie (punto inevitable e esencial en ramas como a climatolox\u00eda, hidrolox\u00eda) e \u00e1 definici\u00f3n e comprensi\u00f3n dos sistemas de localizaci\u00f3n como a base para todo o estudo xeogr\u00e1fico.\nNos \u00faltimos tempos, a xeograf\u00eda matem\u00e1tica tornouse m\u00e1is relevante para o desenvolvemento da sistemas da informaci\u00f3n xeogr\u00e1fica (SIG). Modelaxe matem\u00e1tica de diversos fen\u00f3menos na superficie da Terra a trav\u00e9s do SIX, abriu un importante campo da materia, o que permitiu unha maior interacci\u00f3n con outros ramos da xeograf\u00eda como a hidrolox\u00eda, climatolox\u00eda, xeomorfolox\u00eda e xeograf\u00eda econ\u00f3mica."}
{"id": "163684", "revid": "56817", "url": "https://gl.wikipedia.org/wiki?curid=163684", "title": "Xeograf\u00eda astron\u00f3mica", "text": "A xeograf\u00eda astron\u00f3mica ou areograf\u00eda \u00e9 o estudo da superficie de planetas s\u00f3lidos como Venus, Marte e Mercurio. Tam\u00e9n \u00e9 o estudo dos sat\u00e9lites que certos planetas te\u00f1en, como \u00e9 o caso da L\u00faa da nosa Terra. A\u00ednda son estudos incipientes debido a falta, ou poucos datos que se ten sobre os planetas e sat\u00e9lites do Sistema Solar. A xeograf\u00eda de Marte, con todo, \u00e9 relativamente co\u00f1ecida. Estes estudos xeogr\u00e1ficos son realizados por equipos multidisciplinares."}
{"id": "163686", "revid": "56817", "url": "https://gl.wikipedia.org/wiki?curid=163686", "title": "Xeograf\u00eda litoral", "text": "A xeograf\u00eda litoral \u00e9 unha rama da xeograf\u00eda que estuda a relaci\u00f3n entre a terra e a auga e o clima na zona costeira (ademais doutros factores xeogr\u00e1ficos).\nZonas costeiras.\nAs zonas costeiras son un tipo de espazo con caracter\u00edsticas especiais, porque resultan da intersecci\u00f3n de tres factores xeogr\u00e1ficos, principalmente, como son o relevo, o clima e o mar, polo que a din\u00e1mica destes tipos de paisaxe resulta m\u00e1is complexa. Esta interacci\u00f3n de factores, que incl\u00faen a presenza ocasional doutros factores (como a presenza de esteiros, urbanizaci\u00f3ns, vertidos, actividade humana, xeo, etc), poden facer o estudo a\u00ednda m\u00e1is complexo.\nA xeograf\u00eda litoral estuda as paisaxes costeiras no seu conxunto e, en particular, a s\u00faa din\u00e1mica.\nCosta.\nA costa, sendo o punto de encontro entre a terra e a auga, \u00e9 un ambiente en que ocorren constantemente a erosi\u00f3n (eliminaci\u00f3n de material, debida \u00e1s ondas e mareas, correntes mari\u00f1as e vento) e sedimentaci\u00f3n (dep\u00f3sito de material procedente de r\u00edos pr\u00f3ximos ou de franxas de litoral). A suma destes procesos \u00e9 o balance de sedimentos na costa. O impacto deste balance de sedimentos sobre a forma da costa pode ser:\nPraia.\nA parte da costa afectada pola acci\u00f3n das ondas \u00e9 a praia, comprendida desde a base da praia (que tam\u00e9n \u00e9 o l\u00edmite inferior da costa) ata o m\u00e1is alto nivel alcanzado polas ondas nas tempestades m\u00e1is violentas.\nA praia pode dividirse en tres zonas:\nA diferenza nas condici\u00f3ns de ondas que poden xurdir dunha praia significa que poden ter caracter\u00edsticas f\u00edsico-xeogr\u00e1ficas moi diferentes. Dependendo da forma dunha li\u00f1a costeira p\u00f3dese falar de: pen\u00ednsula, istmo, cabo e golfo. A estrutura do litoral \u00e9 moi variada e depende da terra, das augas que corren sobre el e da s\u00faa exposici\u00f3n a condici\u00f3ns meteorol\u00f3xicas diversas."}
{"id": "163687", "revid": "89787", "url": "https://gl.wikipedia.org/wiki?curid=163687", "title": "Javier Carvajal Ferrer", "text": "Francisco Javier Carvajal Ferrer, nado en Barcelona o 3 de xaneiro de 1926 e finado en Madrid o 14 de xu\u00f1o de 2013, foi un arquitecto espa\u00f1ol.\nTraxectoria.\nObtivo o t\u00edtulo de arquitecto pola Escola T\u00e9cnica Superior de Arquitectura de Madrid no ano 1953. Foi catedr\u00e1tido de Proxectos da ETSAM entre os anos 1965 e 1991. Foi director das escolas de arquitectura de Barcelona e As Palmas.\nPremios.\n2002 Premio Antonio Camu\u00f1as de Arquitectura."}
{"id": "163688", "revid": "89787", "url": "https://gl.wikipedia.org/wiki?curid=163688", "title": "Escola T\u00e9cnica Superior de Enxe\u00f1ar\u00eda - ICAI", "text": "A Escola T\u00e9cnica Superior de Enxe\u00f1er\u00eda - ICAI \u00e9 un centro docente da Universidade Pontificia Comillas situado en Madrid. \u00c9 co\u00f1ecido polo acr\u00f3nimo ICAI (Instuto Cat\u00f3lico de Artes e Industrias), que era a s\u00faa denominaci\u00f3n previa a incorporaci\u00f3n a Universidade de Comillas, e que se mant\u00e9n dentro do nome da escola.\nConta cuns 3.000 alumnos e case 400 profesores (100 dos cales son de dedicaci\u00f3n exclusiva), deixando \u00e1 parte os estudos de posgrao e doutoramento.\nTrala finalizaci\u00f3n dos seus estudos, os estudantes de enxe\u00f1er\u00eda deben pasar un exame de rev\u00e1lida para que o seu t\u00edtulo lles outorgue as atribuci\u00f3ns correspondentes a un enxe\u00f1eiro industrial equivalente dunha universidade p\u00fablica espa\u00f1ola.\nO seu director \u00e9 Mariano Ventosa Rodr\u00edguez.\nOrientaci\u00f3n relixiosa.\nICAI, como pertence \u00e1 Universidade Pontificia de Comillas, ten unha orientaci\u00f3n relixiosa e incl\u00fae como eixo transversal o humanismo cristi\u00e1n e a conciencia social inclu\u00edndo formaci\u00f3n relixiosa en todas as s\u00faas titulaci\u00f3ns\nHistoria.\nO Instituto Cat\u00f3lico de Artes e Industrias (ICAI) fundouse en 1908 como \"Escuela de Mec\u00e1nica e Electricidade\" para formar cristi\u00e1 e tecnicamente ao persoal que traballaba nas f\u00e1bricas destas especialidades. Posteriormente comez\u00e1ronse a ofrecer titulaci\u00f3ns superiores para axudar na promoci\u00f3n profesional e humana aos estudantes m\u00e1is dotados. Outorg\u00f3uselle validez aos estudos cursados en ICAI por Decreto de 10 de agosto de 1950 e posterior Lei de 20 de xullo de 1957. En 1960 \u00fanese a ICADE para formar ICADE-ICAI. En 1978 ICADE-ICAI integrouse na Universidade Pontificia Comillas e a marca ICAI engadiuse ao nome da nova Escola T\u00e9cnica Superior de Enxe\u00f1er\u00eda da universidade.\nO edificio de ICAI foi incendiado nos disturbios anticlericais do 11 de maio de 1931 en Madrid e, pouco despois, a supresi\u00f3n da Compa\u00f1\u00eda de Xes\u00fas en Espa\u00f1a fixo que os xesu\u00edtas relacionados con esta instituci\u00f3n se trasladaran a Liexa (B\u00e9lxica), onde continuaron as ensinanzas de enxe\u00f1er\u00eda ata 1937. Ao termo da Guerra Civil Espa\u00f1ola, en 1939, enxe\u00f1eiros de ICAI reocuparon o edificio de Madrid.\nTitulaci\u00f3ns.\nTitulaci\u00f3ns pre-Bolo\u00f1a.\nA partir do curso acad\u00e9mico 2010-11, s\u00f3 poderanse matricular alumnos que xa estean cursando estes estudos."}
{"id": "163689", "revid": "1888", "url": "https://gl.wikipedia.org/wiki?curid=163689", "title": "Alexandre Cribeiro", "text": ""}
{"id": "163690", "revid": "89787", "url": "https://gl.wikipedia.org/wiki?curid=163690", "title": "Guerra Grande", "text": "Guerra Grande \u00e9 o nome polo que hoxe \u00e9 co\u00f1ecido o conflito que se produciu na \u00e1rea do R\u00edo de la Plata entre o 10 de marzo de 1839 e o 8 de outubro de 1851. Os belixerantes foron os brancos do Uruguai, encabezados por Manuel Oribe, aliados dos federais arxentinos, liderados ent\u00f3n por Juan Manuel de Rosas, enfrontados aos colorados, aliados dos unitarios arxentinos. O conflito transcendeu amplamente a colectividade propia das rep\u00fablicas platenses e contou coa intervenci\u00f3n, diplom\u00e1tica e militar, do Imperio do Brasil, Francia e Gran Breta\u00f1a, amais da participaci\u00f3n de forzas estranxeiras (italianos de Giuseppe Garibaldi, espa\u00f1ois, franceses) algunhas das cales actuaron en condici\u00f3n de mercenarias."}
{"id": "163691", "revid": "25871", "url": "https://gl.wikipedia.org/wiki?curid=163691", "title": "Manuel Oribe", "text": "Manuel Ceferino Oribe e Viana, co\u00f1ecido como Manuel Oribe, nado en Montevideo o 26 de agosto de 1792 e finado o 12 de novembro de 1857, foi un militar e pol\u00edtico uruguaio, presidente constitucional do Uruguai entre 1835 e 1838 e fundador do Partido Nacional de Uruguay."}
{"id": "163692", "revid": "56817", "url": "https://gl.wikipedia.org/wiki?curid=163692", "title": "Georg Wittig", "text": "Georg Wittig, nado o 16 de xu\u00f1o de 1897 en Berl\u00edn (Alema\u00f1a) e finado o 26 de agosto de 1987 en Heidelberg (Alema\u00f1a), foi un qu\u00edmico e profesor universitario alem\u00e1n galardoado co Premio Nobel de Qu\u00edmica do ano 1979.\nBiograf\u00eda.\nGeorg estudou qu\u00edmica na Universidade de Tubinga, onde se licenciou en 1924, e posteriormente realizou o doutoramento na Universidade de Marburg en 1926. A partir de 1932 dedicouse \u00e1 docencia da qu\u00edmica na Universidade T\u00e9cnica de Brunswick e posteriormente pasou polas de Friburgo e Heidelberg, onde foi nomeado catedr\u00e1tico de qu\u00edmica org\u00e1nica en 1956, cargo que ocupou ata a s\u00faa xubilaci\u00f3n.\nInvestigaci\u00f3ns cient\u00edficas.\nEspecialista en qu\u00edmica org\u00e1nica, ideou un m\u00e9todo para a s\u00edntese de alcenos desde aldehidos e cetonas usando uns compostos chamados iluros de f\u00f3sforo, o que se co\u00f1ece como reacci\u00f3n de Wittig. Esta reacci\u00f3n supuxo unha nova v\u00eda para a s\u00edntese de substancias activas con dobres enlaces mediante o uso de compostos de f\u00f3sforo en s\u00edntese org\u00e1nica.\nEn 1979 foi galardoado co Premio Nobel de Qu\u00edmica, compartido con Herbert C. Brown, \"polo seu desenvolvemento do uso de compostos de boro e f\u00f3sforo en reacci\u00f3ns importantes no campo da s\u00edntese org\u00e1nica\"."}
{"id": "163693", "revid": "17467", "url": "https://gl.wikipedia.org/wiki?curid=163693", "title": "ICAI", "text": ""}
{"id": "163694", "revid": "15490", "url": "https://gl.wikipedia.org/wiki?curid=163694", "title": "Roseanne Barr", "text": "Roseanne Cherie Barr, nada o 3 de novembro de 1952 en Salt Lake City, Utah, \u00e9 unha actriz, humorista e presentadora de televisi\u00f3n estadounidense.\nTraxectoria.\nBarr \u00e9 co\u00f1ecida por protagonizar a serie \"Roseanne\" (1988-1997)pola que ga\u00f1ou un Emmy e un Globo de Ouro, ademais de seis premios People's Choice, tres premios American Comedy, un premio Kids Choice, un GLAAD Media e o premio TV Land. Presentou o seu propio talk show \"The Roseanne Show\" (1998-2000)."}
{"id": "163695", "revid": "23204", "url": "https://gl.wikipedia.org/wiki?curid=163695", "title": "Mischa Barton", "text": "Mischa Anne Marsden Barton, nada o 24 de xaneiro de 1986 en Londres, \u00e9 unha modelo e actriz irlando-brit\u00e1nico-estadounidense.\nTraxectoria.\nComezou a actuar aos oito anos no teatro, a s\u00faa primeira aparici\u00f3n nun filme foi en \"Lawn Dogs\" (1997) pero Barton \u00e9 co\u00f1ecida sobre todo polo papel de Marissa Cooper na serie de televisi\u00f3n norteamericana \"The O.C.\" (2003-2007)."}
{"id": "163700", "revid": "17467", "url": "https://gl.wikipedia.org/wiki?curid=163700", "title": "Instituto Cat\u00f3lico de Artes e Industrias", "text": ""}
{"id": "163702", "revid": "1131", "url": "https://gl.wikipedia.org/wiki?curid=163702", "title": "Campo Longo", "text": "O top\u00f3nimo galego Campo Longo pode referirse a:"}
{"id": "163708", "revid": "89787", "url": "https://gl.wikipedia.org/wiki?curid=163708", "title": "Poes\u00eda homoer\u00f3tica hispano-\u00e1rabe", "text": "Existe unha recorrente presenza de poemas de car\u00e1cter homoer\u00f3tico na poes\u00eda hispano\u00e1rabe. A literatura er\u00f3tica, a mi\u00fado da m\u00e1is alta calidade, floreceu na cultura isl\u00e1mica nunha \u00e9poca na que a homosexualidade, introducida como un refinamento cultural na cultura omeia, xogaba un papel importante nela.\nHistoria e caracter\u00edsticas.\nEntre os reis andalus\u00edes a pr\u00e1ctica da homosexualidade con mozos era bastante corrente; entre eles, o abad\u00ed Al-Mu'tamid de Sevilla e Yusuf III do reino nazar\u00ed de Granada escribiron poes\u00eda homoer\u00f3tica. A preferencia polos cristi\u00e1ns escravos no canto de mulleres ou efebos da s\u00faa propia cultura contribu\u00edu a provocar a hostilidade dos reinos cristi\u00e1ns. Tam\u00e9n entre a comunidade xud\u00eda de al-\u00c1ndalus a homosexualidade foi incluso normal entre a aristocracia.\nA contradici\u00f3n entre a condenatoria legalidade relixiosa e a permisiva realidade popular foi superada mediante o recurso a unha sublimaci\u00f3n neoplat\u00f3nica, o \u00abamor udr\u00ed\u00bb, dunha ambigua castidade. O obxecto de desexo, xeralmente un criado, escravo ou prisioneiro, invert\u00eda o rol social na poes\u00eda, convert\u00e9ndose en dono do amante, do mesmo modo que sucedeu co amor cort\u00e9s da Europa medieval cristi\u00e1.\nO homoerotismo presente na poes\u00eda andalus\u00ed establece un tipo de relaci\u00f3n similar \u00f3 descrito na antiga Grecia: o poeta adulto asume un papel activo fronte a un efebo, que asume o pasivo, o que chegou a producir un t\u00f3pico literario, o da aparici\u00f3n do bozo que permite, dada a ambig\u00fcidade descritiva dos poemas, tanto nas imaxes como nos usos gramaticais, identificar o sexo do amante descrito. Gran parte da poes\u00eda er\u00f3tico-amorosa da \u00e9poca ded\u00edcase \u00f3 copeiro ou escanciador de vi\u00f1o, combinando os x\u00e9neros b\u00e1quico (\u062e\u0645\u0631\u064a\u0627\u062a \"jamriyyat\") e homoer\u00f3tico (\u0645\u0630\u0643\u0631\u0627\u062a \"mudhakkarat\").\nComezou a florecer na primeira metade do s\u00e9culo IX, durante o reinado de Abderram\u00e1n II, emir de C\u00f3rdoba. A ca\u00edda do Califato de C\u00f3rdoba no s\u00e9culo XI e o subseguinte dominio dos almor\u00e1bides e a divisi\u00f3n nos reinos de taifas, descentralizaron a cultura por todo al-\u00c1ndalus, producindo unha \u00e9poca de esplendor na poes\u00eda. A invasi\u00f3n almohade trouxo o xurdimento de novas cortes literarias nos s\u00e9culos XII e XIII. A maior autonom\u00eda feminina nesta etnia norteafricana fixo aparecer un maior n\u00famero de poetisas, algunhas das cales escribiron tam\u00e9n poemas que cantaban a beleza feminina.\nContexto.\nA civilizaci\u00f3n desenvolvida no Califato Omeia dende C\u00f3rdoba compet\u00eda coa da Europa cristi\u00e1 e incluso chegou a superala. Tras a morte de Carlomagno no ano 814 e o posterior declive do seu Imperio, a \u00fanica cidade que rivalizaba con C\u00f3rdoba en Europa era Constantinopla, capital do Imperio bizantino e situada \u00f3 outro extremo do continente. Os califas de C\u00f3rdoba superaban \u00f3s seus contempor\u00e1neos bizantinos en cultura. A literatura, en especial a poes\u00eda, foi cultivada con entusiasmo, como suced\u00eda en todos os pa\u00edses \u00e1rabes; durante a \u00e9poca, o \u00e1rabe chegou a superar \u00f3 lat\u00edn como lingua nas obras sobre medicina, astronom\u00eda e matem\u00e1ticas; os cristi\u00e1ns da pen\u00ednsula aprend\u00edan \u00e1rabe para perfeccionar un expresivo e elegante estilo, e eruditos de toda a Europa cristi\u00e1 viaxaban a Toledo ou a C\u00f3rdoba para realizaren os seus estudos. \u00c9 probable que mantivesen un est\u00e1ndar de administraci\u00f3n p\u00fablica superior: moitos dos s\u00fabditos cristi\u00e1ns e xudeus prefer\u00edan o goberno dos \"infieis\", cuxa lexislaci\u00f3n non era m\u00e1is intolerante que as leis cristi\u00e1s.\nTras a conquista \u00e1rabe no ano 711 produciuse un florecemento \u00fanico na Pen\u00ednsula Ib\u00e9rica da poes\u00eda homoer\u00f3tica, que repet\u00eda un fen\u00f3meno do mundo isl\u00e1mico en xeral, con paralelismos na l\u00edrica er\u00f3tica de Iraq, Persia, Afganist\u00e1n, a India, Turqu\u00eda e pa\u00edses do norte de \u00c1frica como Exipto, Tunisia e Marrocos. As antolox\u00edas de poes\u00eda medieval isl\u00e1mica das grandes capitais \u00e1rabes mostran, \u00f3 longo de case un milenio, a mesma corrente de homoerotismo apaixonado que se atopa nos poemas de C\u00f3rdoba, Sevilla ou Granada.\nA homosexualidade, consentida baixo a base dunha tolerancia cor\u00e1nica xeral aos pecados da carne, introduciuse como un refinamento cultural entre os Omeyas, pese \u00e1s protestas dalgunhas escolas xur\u00eddicas. As\u00ed, Ibn Hazm de C\u00f3rdoba foi tolerante co homoerotismo, mostrando s\u00f3 a s\u00faa reprobaci\u00f3n cando se mesturaba con alg\u00fan tipo de inmoralidade p\u00fablica, actitude que, polo que parece, compart\u00edan os seus contempor\u00e1neos.\nTanto no filos\u00f3fico como no literario o clasicismo grego foi co\u00f1ecido e respectado polos autores andalus\u00eds, cuxa labor de traduci\u00f3n e compilaci\u00f3n foi esencial na supervivencia de moitos textos cl\u00e1sicos. Moitos dos temas da poes\u00eda andalus\u00ed, como o eloxio da beleza ef\u00e9bica, beben directamente da poes\u00eda homoer\u00f3tica grega, que co\u00f1eceron a trav\u00e9s de traduci\u00f3ns dende a \u00e9poca da gran biblioteca da C\u00f3rdoba do califa omeia Hisham II.\nA lei isl\u00e1mica e a homosexualidade.\nA severidade e a intolerancia que caracterizaban o xuda\u00edsmo e o cristianismo tradicionais en materia sexual reapareceron nas leis da terceira relixi\u00f3n abrah\u00e1mica. Respecto \u00e1 homosexualidade, algunhas importantes escolas, como a do te\u00f3logo Malik de Medina ou a do literalista Ibn Hanbal, contemplaban a pena de morte, xeralmente por lapidaci\u00f3n. Outras escolas de leis m\u00e1is liberais reduciron o castigo \u00e1 flaxelaci\u00f3n, xeralmente cen lategazos.\nPor\u00e9n, outros aspectos da cultura isl\u00e1mica mostran certa contradici\u00f3n coa severidade, herdada do Vello Testamento, que dominaba a legalidade do islam a este respecto. A actitude popular era moito menos hostil co homoerotismo e os visitantes europeos sorprend\u00edanse da relaxada tolerancia con este tema entre os \u00e1rabes, que non parec\u00edan encontrar nada contranatural nas relaci\u00f3ns entre homes e rapaces. Nos tratados \u00e1rabes medievais sobre o amor, esta chamada \"intoxicaci\u00f3n emocional\" \u00e9 provocada non s\u00f3 polo amor das mulleres, sen\u00f3n tam\u00e9n polo de rapaces e outros homes. Mentres no resto de Europa era penada coa fogueira, en al-\u00c1ndalus a homosexualidade era com\u00fan e intelectualmente prestixiosa; a obra de autores como Ibn Sahl de Sevilla, expl\u00edcita neste sentido, levouse a todos os conf\u00edns do mundo isl\u00e1mico como exemplo de poes\u00eda amorosa.\nA \u00fanica menci\u00f3n de Ibn Hazm \u00f3 lesbianismo en \"O colar da pomba\" \u00e9, en aplicaci\u00f3n do islam, condenatoria. Pero as referencias \u00e1rabes \u00f3 lesbianismo non son tan aparentemente condenatorias: menci\u00f3nanse polo menos unha ducia de romances entre mulleres en \"The Book of Hind\", ela mesma unha lesbiana arquet\u00edpica; perdeuse un \"Tratado sobre o lesbianismo\" (\"Kitab al-Sahhakat\") do s\u00e9culo IX, e traballos posteriores sobre erotismo \u00e1rabe conti\u00f1an cap\u00edtulos sobre este tema. Algunhas mulleres en al-\u00c1ndalus tiveron acceso \u00e1 educaci\u00f3n e puideron escribir libremente. Nos seus poemas, o amor por outra muller est\u00e1 tratado do mesmo xeito que o dos poetas homes por outros homes.\nEn parte esta tolerancia \u00f3 homoerotismo \u00e9 debida a que o islamismo non reco\u00f1ece unha separaci\u00f3n tan marcada entre a carne e o esp\u00edrito como o cristianismo e ten aprecio polo pracer sexual. Outras raz\u00f3ns poder\u00edan ser est\u00e9ticas: no Cor\u00e1n \u00e9 un home, Y\u016bsuf (o patriarca cristi\u00e1n Xos\u00e9), quen na azora XII \u00e9 presentado como o m\u00e1ximo representante da beleza. En tal texto cor\u00e1nico m\u00f3strase tam\u00e9n o concepto plat\u00f3nico de que o amor nace da beleza, de modo terrible, arrebatador. Garc\u00eda G\u00f3mez sinala na s\u00faa introduci\u00f3n a \"O colar da pomba\" que os musulm\u00e1ns chaman \"al-iftit\u0101n\u00a0bi-l-suwar\" \u00f3 \"trastorno ou conmoci\u00f3n que sofren as almas \u00f3 contemplaren a beleza concretada en formas harmoniosas\", ilustr\u00e1ndoo coa historia das nobres exipcias que se cortan os dedos mentres pelan laranxas, arrebatadas pola beleza de Y\u016bsuf.\nEntre os reis andalus\u00edes a pr\u00e1ctica da homosexualidade con mozos era bastante corrente; Abderram\u00e1n III, Alhak\u00e9n II (quen tivo descendencia por primeira vez \u00e1 idade de 46 anos, cunha escrava vasca cristi\u00e1 que se travest\u00eda \u00e1 moda de Bagdad, coma se fose un efebo), Abd Allah da Taifa de Granada, o nazar\u00ed Muhammed VI; entre eles, o abad\u00ed Al-Mu'tamid da Taifa de Sevilla e Yusuf III do Reino nazar\u00ed de Granada escribiron poes\u00eda homoer\u00f3tica; Abderram\u00e1n III, Alhak\u00e9n II, Hisham II e Al-Mu'tamid mantiveron abertamente har\u00e9ns masculinos. Consta que os hispano\u00e1rabes prefer\u00edan como compa\u00f1eiros sexuais \u00f3s cristi\u00e1ns e cristi\u00e1s escravos antes que \u00e1s mulleres ou \u00f3s efebos da s\u00faa propia cultura, o que provocaba a inimizade e as continuas hostilidades dos reinos cristi\u00e1ns. \u00c9 co\u00f1ecido o martirio do neno cristi\u00e1n Paio por resistirse \u00f3s desexos de Abderram\u00e1n III, primeiro califa omeia de C\u00f3rdoba, feito polo que foi posteriormente canonizado.\nTam\u00e9n entre a comunidade xud\u00eda de al-\u00c1ndalus a homosexualidade foi incluso normal entre a aristocracia. Citando o tomo colectivo \"Aspects of Jewish Culture in the Middle Ages\" (1979), en Espa\u00f1a hab\u00eda \"unha cultura cortes\u00e1 e aristocr\u00e1tica caracterizada por un individualismo rom\u00e1ntico [no cal hab\u00eda] unha intensa exploraci\u00f3n de todas as formas da sexualidade liberadora: heterosexualidade, bisexualidade, homosexualidade\". O pracer homosexual non s\u00f3 era frecuente, sen\u00f3n que se ti\u00f1a por m\u00e1is refinado entre os acomodados e os cultos; polo que parece, existen datos que indican que os prostitutos sevillanos a principios do s\u00e9culo XII cobraban m\u00e1is que as s\u00faas compa\u00f1eiras femininas e ti\u00f1an unha clientela de clase m\u00e1is elevada. As prostitutas quedaban relegadas \u00e1 plebe urbana e, sobre todo, \u00f3s campesi\u00f1os que visitaban as cidades.\nHomoerotismo na literatura andalus\u00ed.\nPara superar a contradici\u00f3n entre a legalidade relixiosa e a realidade popular, a literatura \u00e1rabe recorreu a un curioso \"hadiz\" atribu\u00eddo \u00f3 mesmo Mahoma: \"Aquel que ama e se mant\u00e9n casto e oculta o seu secreto e morre, morre como un m\u00e1rtir\". O poeta, aprehensor de beleza, v\u00edase impelido a cantar a beleza masculina. A sublimaci\u00f3n do amor cort\u00e9s a trav\u00e9s do neoplatonismo, de cantar a beleza corporal transcendida en Beleza ideal, permit\u00eda \u00f3 poeta expresar os seus sentimentos homoer\u00f3ticos sen perigo de censura moral.\nO amor homosexual (\u0645\u0630\u0643\u0631\u0627\u062a \"mudhakkarat\") como tema literario deuse no \u00e1mbito da poes\u00eda en todo o mundo \u00e1rabe; o xurista e literato persa Muhammad ibn Dawud (868-909) escribiu \u00f3s dezaseis anos o \"Libro da flor\", unha antolox\u00eda dos estereotipos da l\u00edrica amorosa que dedica amplo espazo \u00f3s versos homoer\u00f3ticos; Emilio Garc\u00eda G\u00f3mez salienta que a angustia de Ibn Dawud, debida \u00e1 paix\u00f3n homoer\u00f3tica que sentiu toda a s\u00faa vida por un dos seus compa\u00f1eiros de escola (a quen lle dedicou o libro), foi un resorte que lle conduciu a concretar un platonismo que Garc\u00eda G\u00f3mez identifica como un \"anhelo colectivo\" na cultura \u00e1rabe de reconducir un \"nobre caudal espiritual\" que non atopaba sa\u00edda. Ibn Dawud revestiuno co mito \u00e1rabe do \"amor udr\u00ed\", cuxo nome prov\u00e9n da tribo dos \"Banu Udra\", que ven significar \"Fillos da Virxindade\": un idealismo refinado creado polos ret\u00f3ricos orientais, unha \"ambigua castidade\", segundo Garc\u00eda G\u00f3mez, que era \"unha m\u00f3rbida perpetuaci\u00f3n do desexo\".\nTanto a tradici\u00f3n punitiva como a sentimental figuran na literatura andalus\u00ed, e destacadamente nos escritos do seu m\u00e1is co\u00f1ecido te\u00f3rico do amor, Abu Muhammad 'Ali ibn Ahmad ibn Sa'id ibn Hazm (994-1064), m\u00e1is co\u00f1ecido como Ibn Hazm, que di do amor n\"'O colar da pomba\":\nPara Ibn Hazm, o amor escapa \u00f3 control do home, \"\u00e9 unha especie de natureza, e o home s\u00f3 ten poder sobre os movementos libres dos seus \u00f3rganos\". N\"'O colar da pomba\", nunha mestura de xeneralizaci\u00f3ns te\u00f3ricas e exemplificaci\u00f3ns ou an\u00e9cdotas persoais (a\u00ednda que a gran maior\u00eda se refiren \u00f3 amor heterosexual, especialmente por hermosas esclavas), interc\u00e1lanse repetidamente as historias de homes que se namoran doutros homes. En ocasiones a atribuci\u00f3n \u00e9 escura, dado que o texto, refer\u00edndose neutralmente \u00f3 \"ser amado\", pode estar dedicado tanto a un home como a unha muller:\nDa influencia bagdad\u00ed de Ibn Dawud os andalus\u00eds aprenderon as regras do xogo do amor cort\u00e9s: a inasequibilidade do ser amado porque pertence a outro (non por adulterio, sen\u00f3n porque xeralmente se trataba dun escravo doutro dono); o esp\u00eda, o amigo favorable, o calumniador... forman parte dunha serie de figuras preestablecidas que acompa\u00f1aban \u00f3s amantes na s\u00faa historia.\nOutro dos poetas que cantaron os placeres il\u00edcitos do vino e os efebos foi Ab\u016b Nuw\u0101s al-Hasan Ibn H\u0101ni' al-Hakam\u012b, m\u00e1is co\u00f1ecido como Abu Nuwas (Ahvaz, Ir\u00e1n, 747 - Bagdad, 815). O amor homoer\u00f3tico que celebraba \u00e9 similar \u00f3 descrito na antiga Grecia: o poeta adulto asume un rol activo fronte a un adolescente que se lle somete. O interese polos efebos era completamente compatible co interese polas mulleres; ambos compart\u00edan un papel socialmente subordinado, feito que na poes\u00eda se enfatizaba mostr\u00e1ndoos como membros dunha clase inferior, ou escravos ou cristi\u00e1ns cativos.\nCabe salientar que, as\u00ed como o rol activo non era socialmente condenado, o adulto que tomaba un papel pasivo na relaci\u00f3n homosexual era obxecto de escarnio. Por iso a diferenza de idade entre amante e amado era crucial nunha relaci\u00f3n homosexual; de a\u00ed que a aparici\u00f3n do velo facial no efebo fose un topos extremadamente popular na poes\u00eda homoer\u00f3tica \u00e1rabe, porque marcaba a transici\u00f3n a unha situaci\u00f3n insostible, a\u00ednda que enseguida xerou unha resposta na defensa da beleza que se manti\u00f1a nun mozo plenamente barbado.\nEstrofas e x\u00e9neros da poes\u00eda \u00e1rabe cl\u00e1sica.\nA poes\u00eda \u00e1rabe cl\u00e1sica usaba tres tipos b\u00e1sicos de versos ou formas estr\u00f3ficas: a casida, unha oda longa e monorrima; a \"qita\" ou \"quita\", fragmento ou poema breve e monorrimo sobre un s\u00f3 tema ou imaxe; e a \"muwassah\" ou moaxaja, unha forma estr\u00f3fica que apareceu m\u00e1is tarde. Estes dous \u00faltimos dedic\u00e1banse usualmente a cuesti\u00f3ns relacionadas cos placeres da vida, descrici\u00f3ns do vi\u00f1o e do seu consumo, o amor ou expresi\u00f3ns de pesar polo ef\u00e9mero de tales praceres.\nA casida era a forma habitual para os grandes x\u00e9neros: o panex\u00edrico ou \"madih\", en honra ou louvanza dun grande home; o elex\u00edaco, \"ritza\" ou \"martiyya\", conmemorando a morte dun grande home; e o x\u00e9nero sat\u00edrico, \"hiya\" ou \"hich\u00e1\", no que se ridiculiza \u00f3 inimigo. A casida de x\u00e9nero er\u00f3tico era co\u00f1ecida como \"nasib\" e estaba estreitamente unida co \"ogniya\", os versos adaptados \u00f3 canto e o acompa\u00f1amento musical, cultivado por numerosas poetisas. Todos estes x\u00e9neros poden considerarse, ata certo punto, variantes impregnadas do \"assifat\" o x\u00e9nero descritivo, polo luxo exuberante de imaxes e matices das que fac\u00eda gala a poes\u00eda andalus\u00ed.\nDous x\u00e9neros ou tem\u00e1ticas nos que pode atoparse poes\u00eda homoer\u00f3tica son a \"jamriyyat\" ou \"khamriyyat\" (poes\u00eda b\u00e1quica) e o x\u00e9nero er\u00f3tico-amoroso, o \"ghazal\" ou \"gazal\", que segundo o sexo do obxecto de desexo pode co\u00f1ecerse como \"mu'annathat\", se \u00e9 dedicado a unha muller, ou \"mudhakkarat\" se \u00e9 dirixido a homes novos. Unha inmensa maior\u00eda deste tipo de poes\u00eda ref\u00edrese \u00f3 copeiro, combinando o tema b\u00e1quico e o er\u00f3tico.\nS\u00e9culos IX e X. \u00c9poca omeia.\nA poes\u00eda er\u00f3tica comezou a florecer en al-\u00c1ndalus baixo o mandato de Abderram\u00e1n II (792-852) no daquela Emirato de C\u00f3rdoba. O seu neto Abd Allah I (844-912) xa escribiu versos amorosos para unha \u00abgacela de ollos escuros\u00bb, segundo recolleu Ibn Hazm. A ambig\u00fcidade nos usos gramaticais estend\u00edase \u00e1s imaxes utilizadas para describir a beleza tanto dos efebos como das doncelas, dificultando saber o sexo do amante descrito. Exist\u00edan, por\u00e9n, alg\u00fans indicios que en ocasi\u00f3ns quedan enmascarados nas traduci\u00f3ns: alg\u00fans termos femininos, como \"gacela\" e \"lua\", en \u00e1rabe son masculinos. Outro indicativo era a alusi\u00f3n do velo facial, o bozo que aparece no rostro do efebo tanto diminu\u00edndo a s\u00faa beleza como aumentando o seu atractivo \u00f3 evidenciar a s\u00faa masculinidade.\nIbn Abd Rabbihi (C\u00f3rdoba, 860-940), poeta das cortes de Abd Allah I e Abderram\u00e1n III e un dos m\u00e1is temper\u00e1ns representantes das belas letras andalus\u00edes, escribiu sobre un mozo no t\u00edpico \u00e1nimo de sometemento \u00f3 amado.\nOutro dos temas da poes\u00eda \u00e1rabe era a poes\u00eda b\u00e1quica (\u062e\u0645\u0631\u064a\u0627\u062a \"jamriyyat\"), celebrando, pese \u00e1s prohibici\u00f3ns relixiosas, o vi\u00f1o e a embriaguez; en ocasi\u00f3ns mestur\u00e1base co homoerotismo na figura do copeiro ou escanciador. As\u00ed, alg\u00fans poetas foron m\u00e1is expl\u00edcitos e menos castos na expresi\u00f3n da s\u00faa paix\u00f3n, como Ali ibn Abi l-Husayn (m. 1038):\nEra relativamente frecuente na poes\u00eda amorosa \u00e1rabe que o obxecto de desexo fose un escravo ou cativo. Non era estra\u00f1o que se tratase de xente blonda; o mesmo Ibn Hazm sinalaba que varios califas se inclinaban pola cor loura, incluso que moitos deles, por herdanza materna e dada esta preferencia familiar, eran louros e de ollos azuis. Yusuf ibn Harun ar-Ramadi (926-1013) escribiu sobre un escravo louro:\nNoutro poema, Ar-Ramadi deu proba da s\u00faa bisexualidade narrando unha noite de paix\u00f3n cun efebo e unha escrava: \"Estend\u00eda a mi\u00f1a man \u00f3 pavo real unhas veces / e outras retir\u00e1bame cara a rula\". Ar-Ramadi, panexirista de Almanzor e un dos m\u00e1is destacados poetas cordobeses do s\u00e9culo X, chegou a namorarse tanto dun mozo cristi\u00e1n que fac\u00eda o sinal da cruz cando beb\u00eda vi\u00f1o. Cando a s\u00faa turbulenta carreira pol\u00edtica o levou a prisi\u00f3n, namorouse dun escravo negro: \"Mirei nos seus ollos e embriag\u00e1ronme... Eu son o seu escravo e el \u00e9 o meu se\u00f1or\". Esta submisi\u00f3n e inversi\u00f3n dos roles sociais na poes\u00eda \u00e1rabe asem\u00e9llase \u00f3 romanticismo de cabaler\u00edas da Europa medieval cristiana.\nCabe mencionar tam\u00e9n a Ibn Hani ibn Sa'dun (c. Sevilla, 927-972) que destacou no Califato de C\u00f3rdoba polo atrevemento da s\u00faa l\u00edrica. Nas s\u00faas poes\u00edas, que conxugaban as correntes cl\u00e1sicas de tradici\u00f3n bedu\u00edna coas renovaci\u00f3ns modernistas, practicou o x\u00e9nero do autoeloxio ou a xactancia (\"fajr\"), facendo gala tanto da s\u00faa homosexualidade como da s\u00faa adscrici\u00f3n \u00f3 xi\u00edsmo, facci\u00f3n do islam perseguida no seu tempo polos Omeias.\nS\u00e9culo XI, o esplendor da poes\u00eda \u00e1rabe cl\u00e1sica.\nA ca\u00edda do Califato Omeia e a fragmentaci\u00f3n subseguinte nos reinos de taifas produciron un \u00e9xodo dos poetas \u00e1s distintas cortes que se formaron, descentralizando a cultura a todo al-\u00c1ndalus. \u00d3 crecer o n\u00famero de cortes creceu o de poetas, e a posibilidade de que xurdiran bos creadores.\nC\u00f3rdoba.\nEn C\u00f3rdoba destacou a figura do extraordinario poeta e fil\u00f3logo Ibn Suhayd (992-1035), fillo dun ministro de Almanzor. Ibn Suhayd present\u00e1base como un personaxe c\u00ednico e libertino, imaxe que el mesmo se encargou de difundir e que pode lembrar a Lord Byron. Cultivou os x\u00e9neros modernistas, que cantaban os praceres da vida: o amor, o vi\u00f1o, a caza, o sentimento grato da natureza, porque reflect\u00edan a s\u00faa forma de vivir, a s\u00faa evidente actividade b\u00e1quica e bisexual, a s\u00faa actitude en contra do establecido. Nun dos seus poemas, tras describir unha festa con mulleres novas en flor, aparece un paxe real, un efebo adolescente e efeminado:\nO m\u00e1is aclamado l\u00edrico desta \u00e9poca \u00e9 o cordob\u00e9s Ibn Quzman (c. 1080-1160), considerado un dos grandes poetas medievais. Alto, louro e de ollos azuis, Ibn Quzman foi un bohemio irreverente que levaba e fac\u00eda gala dunha vida licenciosa. A s\u00faa figura lembra a do bagdad\u00ed Abu Nuwas na corte de Harun al-Rashid, tam\u00e9n completamente liberal no canto \u00f3 seu homoerotismo.\nLonxe das casidas e dos c\u00e1nones do verso cl\u00e1sico \u00e1rabe, Ibn Quzman levou \u00f3 seu m\u00e1is alto nivel o z\u00e9jel, un tipo de moaxaja ou poes\u00eda en estrofas que se escrib\u00eda en \u00e1rabe dialectal hisp\u00e1nico. Nun estilo deliberadamente popular e profuso en situaci\u00f3ns er\u00f3ticas, os seus z\u00e9jeles celebraban o vi\u00f1o, a festa e o amor por mulleres e mozos. Ibn Quzman gustaba dos praceres da vida e de ir sempre ben vestido, pero odiaba traballar:\nCando algu\u00e9n lle recordou que quen \u00e9 serio nesta vida ser\u00e1 recompensado co Para\u00edso, o irreverente Ibn Quzman respondeulle estar no Para\u00edso nesta vida, vindicando o seu libertino estilo de vida:\nGolpeado pola pobreza \u00f3 final dos seus d\u00edas, e encarcerado repetidas veces acusado de herex\u00eda pola s\u00faa actitude de desaf\u00edo \u00e1s autoridades relixiosas, Ibn Quzman acabou os seus d\u00edas dedicado \u00f3 ensino nunha mesquita.\nSevilla.\nSevilla converteuse nun reino independente, unha taifa, baixo a soberan\u00eda dos Banu 'Abbad, unha rica e aristocr\u00e1tica familia de provincias que gobernou con intelixencia, falta de escr\u00fapulos, ambici\u00f3n, valor, orgullo e unha elevada sensibilidade est\u00e9tica, e que conduciu a Sevilla a ser a capital po\u00e9tica da Al-\u00c1ndalus dos reinos de taifas. A poes\u00eda sevillana adquiriu un novo grado de exquisitez e beleza formal no reinado de Al-Mutadid (Sevilla, ? - 1069), rei da taifa de Sevilla (1042-1069). Un dos mellores poetas da s\u00faa corte, na que os ministros eran poetas e os poetas ministros, foi o seu propio fillo Al-Mu'tamid (1040-1095). Dende ben novo uniulle unha \u00abamizade equ\u00edvoca e apaixonada\u00bb con outro dos grandes poetas da \u00e9poca, Ibn Ammar (1031-1086), tam\u00e9n co\u00f1ecido como Ibn Ammar ou Abenamar, do que foi disc\u00edpulo en Silves. Desterrado por Al-Mutadid a Zaragoza para evitar a perniciosa influencia sobre o seu fillo, Ibn Ammar escribiu unha casida \u00f3 rei pedindo perd\u00f3n, pero talvez a menci\u00f3n das s\u00faas diversi\u00f3ns e das s\u00faas noites de mocidade con Al-Mutamid en Silves provocou que a casida non tivese efecto:\nPese a queixarse do seu destino en Zaragoza, Ibn Ammar puido dedicar aos seus gazais, x\u00e9nero que dominou con mestr\u00eda, \u00f3s belos efebos da corte de Ibn Hud. \u00c1 morte de Al-Mutadid, o novo rei Al-Mutamid mandou traer de novo \u00f3 seu antigo amigo e amante, e xuntos gobernaron Sevilla, como rei e ministro. \u00d3 final das s\u00faas vidas a s\u00faa relaci\u00f3n torceuse por un enfrontamento de Ibn Ammar, daquela gobernador de Murcia, co rei de Valencia; Al-Mutamid escribiu unha casida sat\u00edrica, na que ridiculizaba as orixes humildes de Ibn Ammar. Na casida coa que lle respondeu o poeta burl\u00e1base dos abad\u00edes, da esposa e fillos de Al-Mutamid, e acus\u00e1balle de sodom\u00eda, lembrando os d\u00edas de Silves:\nCando m\u00e1is adiante Al-Mutamid puido apresar a Ibn Ammar perdoouno, pero \u00f3 decatarse de que este se vanagloriaba do seu indulto entrou en c\u00f3lera e matouno coas s\u00faas propias mans. Tras o cal, por\u00e9n, chorouno e ofreceulle un suntuoso funeral.\nLevante.\nOs antigos funcionarios do califato apoder\u00e1ronse das provincias do Levante da Pen\u00ednsula Ib\u00e9rica, o Sarq al-\u00c1ndalus, que coa chegada das elites cordobesas tivo un gran desenvolvemento urban\u00edstico e cultural. Ibn Jafaya de Alcira (1058-1139) pode considerarse un dos mellores poetas modernistas de al-\u00c1ndalus. Destacou especialmente polo desenvolvemento do tema modernista do xard\u00edn (\"rawdyy\u0101t\"), ata o punto que a l\u00edrica sobre a natureza foi denominada en al-\u00c1ndalus, en referencia \u00f3 seu apelido, de estilo \"jafayyi\". Na s\u00faa poes\u00eda realizaba encadeamentos sutiles de imaxes, cargadas de connotaci\u00f3ns a outros temas, entre eles o homoerotismo; nun \"rawdiyyat\", a descrici\u00f3n dun xard\u00edn introduce un sorriso, un ex\u00e9rcito, o vi\u00f1o na s\u00faa copa que \u00e9 un cabalo e finaliza nun belo mozo. \u00c9 indicativo o uso do termo \u00ablua\u00bb (de x\u00e9nero masculino en \u00e1rabe) para referirse \u00f3 rapaz:\nS\u00e9culos XII e XIII. \u00c9poca almohade.\nA invasi\u00f3n de Al-\u00e1ndalus polos almohades (\"al-Muwahhid\u016bn\", \u00abos que reco\u00f1ecen a unidade de Deus\u00bb), provenientes de Marrocos, provocou o xurdimento de novas cortes literarias nos s\u00e9culos XII e XIII. Xunto \u00e1 aparici\u00f3n de poetisas, debido \u00e1 maior autonom\u00eda feminina (se cadra por unha antiga tradici\u00f3n matriarcal) nesta etnia norteafricana, houbo un florecemento da poes\u00eda m\u00edstica, na cal as palabras do amor terreal cambiaron de \u00e1mbito para expresaren o tr\u00e1nsito da alma cara \u00f3 amor de Deus.\nIso non significou o abandono da poes\u00eda amorosa, na que o homoerotismo seguiu estando presente nunha nova forma preciosista. Emilio Garc\u00eda G\u00f3mez sinala que as met\u00e1foras, gastadas polo uso se lexicalizaron para, posteriormente, xerar novas met\u00e1foras que poder\u00edan chamarse de \u00absegunda potencia\u00bb. Describindo un efebo, nuns versos que combinan a comparaci\u00f3n lexicalizada da auga rizada como unha cota de malla e a cor roiba das laranxas, Safwan ibn Idris de Murcia (1165-1202) escribiu:\nTam\u00e9n cabe destacar o afamado Muhammad Ibn Galib, co\u00f1ecido como al-Rusafi (m. 1177), nacido en al-Rusafa (actual Ruzafa, en Valencia) pero residente en M\u00e1laga. Dentro do mesmo fen\u00f3meno preciosista, al-Rusafi, traspo\u00f1endo o tema da belleza dos efebos \u00e1 descrici\u00f3n dos artes\u00e1ns, e invertendo a met\u00e1fora lexicalizada da esvelteza da cintura como unha p\u00f3la, dixo nun poema:\nNa corte de Sa\u2018\u012bd ibn Hakam de Menorca formouse tam\u00e9n unha pequena corte literaria de exiliados andalus\u00edes da pen\u00ednsula, onde os poetas continuaron con este preciosismo. Un dos seus h\u00f3spedes foi Ibn Sahl de Sevilla (1212-1251). Nacido xudeu, Ibn Sahl f\u00edxose musulm\u00e1n, experiencia que describiu mediante poemas homoer\u00f3ticos; as\u00ed, amando a un efebo chamado Musa (Mois\u00e9s), aband\u00f3nao por outro chamado Muhammad (Mahoma). Un dos poemas dedicados \u00f3 seu primeiro amante \u00e9 unha mostra do preciosismo da \u00e9poca e das imaxes de \u00absegunda potencia\u00bb, onde as patillas se asemellan \u00e1s patas dos escorpi\u00f3ns e os ollos a frechas ou espadas:\nA poes\u00eda homoer\u00f3tica feminina.\nA\u00ednda que a situaci\u00f3n da muller andalus\u00ed era a da reclusi\u00f3n tras o veo e o har\u00e9n, houbo entre as clases superiores algunhas que, sendo fillas \u00fanicas ou sen irm\u00e1ns homes, se liberaban \u00f3 permaneceren solteiras. A chegada dos almohades no s\u00e9cuo XII importou tam\u00e9n unha tradici\u00f3n de li\u00f1a matriarcal que outorgaba certa liberdade \u00e1 muller, favorecendo un pouco m\u00e1is o seu acceso \u00e1 educaci\u00f3n e \u00e1 produci\u00f3n literaria.\nOutro sector que pod\u00eda acceder \u00e1s tertulias nas que se creaba a poes\u00eda eran as escravas non concubinas. Tam\u00e9n no amor eran m\u00e1is libres: debido a que os \u00e1rabes consideraban necesario que o amado tivese a liberdade de outorgar o seu amor, os escravos de ambos sexos asum\u00edan, tanto na literatura como no mundo real, o papel de se\u00f1ores dos seus amantes, un dos t\u00f3picos do amor cort\u00e9s \u00e1rabe. As que m\u00e1is se relacionaban co ambiente literario eran as cantoras (\"qiyan\"), que recib\u00edan unha esmerada educaci\u00f3n para satisfaceren tanto f\u00edsica como esteticamente \u00f3 home. Sendo o talento m\u00e1is prezado o musical, as cantoras aprend\u00edan centenares de versos e eran capaces de improvisar composici\u00f3ns propias.\nO amor descrito polas poetisas \u00e9 o t\u00f3pico do amor cort\u00e9s \u00e1rabe; en contraste coa poes\u00eda homoer\u00f3tica, o amado non \u00e9 descrito fisicamente, salvo nalgunhas excepci\u00f3ns. En moitos casos a s\u00faa obra chega como un eco da voz e do punto de vista masculinos, e chegan a cantar a belleza feminina allea, simulando un amor s\u00e1fico que alg\u00fans autores dubidan que tivese un paralelo na vida real, como \u00e9 o caso das irm\u00e1s Banat Ziyad de Guadix, Hamda e Zaynab, \u00e1s que os autores atrib\u00faen indistintamente a autor\u00eda dos poemas conservados baixo o seu apelido. Nun dos seus poemas expr\u00e9sase a paix\u00f3n dunha das irm\u00e1s por unha moza, deixando a d\u00fabida de se \u00e9 realmente homoerotismo ou un mero t\u00f3pico literario:\nCabe salientar a figura da princesa Wallada bint al-Mustakfi (994-1077 ou 1091), \u00e1 que se chamou \u00aba Safo andaluza\u00bb. Filla do Califa de C\u00f3rdoba Muhammad III, a morte do seu pai en 1025 deixoulle unha fortuna en herdanza que lle permitiu converter o seu fogar nun lugar de paso para escritores. Tivo unha relaci\u00f3n escandalosa co tam\u00e9n poeta Ibn Zaidun, en cuxas antolox\u00edas adoitan recollerse os poucos poemas seus que nos chegaron. Segundo as cr\u00f3nicas, a princesa Wallada prendouse de Muhya bint al-Tayyani, filla dun vendedor de figos cordob\u00e9s, e coidou da s\u00faa educaci\u00f3n ata convertela en poetisa. Suponse unha relaci\u00f3n l\u00e9sbica entre elas, pero non hai evidencias.\nTraduci\u00f3ns e antolox\u00edas.\nA\u00ednda que os poemas de amor dedicados a mozos son numerosos na literatura andalus\u00ed, o homoerotismo andalus\u00ed ten sido un tema apenas estudado, e a perda de materiais (en especial da \u00e9poca nazar\u00ed) foi enorme, debido \u00e1 cega destruci\u00f3n a mans dos cristi\u00e1ns conquistadores, como a gran queima de manuscritos ordenada polo Cardeal Cisneros. Os cristi\u00e1ns esaxeraron a extensi\u00f3n da libertinaxe andalus\u00ed, especialmente as pr\u00e1cticas homosexuais; consider\u00e1rona unha doenza, moi atraente superficialmente, pero non s\u00f3 contaxiosa, sen\u00f3n incurable. A\u00ednda que no s\u00e9culo XIV o reino nazar\u00ed de Granada non representaba ameaza ningunha para Castela, houbo un medo esaxerado \u00e1s invasi\u00f3ns do sur. Esta actitude perdurou ata a idade contempor\u00e1nea; segundo Claudio S\u00e1nchez-Albornoz, \u00absen a Reconquista, ter\u00eda triunfado a homosexualidade, tan practicada na Espa\u00f1a moura\u00bb.\nDaniel Eisenberg menciona a presenza dunha pequena antolox\u00eda \u00abno cap\u00edtulo \"Perversi\u00f3n\" do libro homof\u00f3bico de Claudio S\u00e1nchez-Albornoz, \"De la Andaluc\u00eda isl\u00e1mica a la de hoy\" (1983)\u00bb; tam\u00e9n destaca os \"Poemas ar\u00e1bigoandaluces\" de Emilio Garc\u00eda G\u00f3mez, publicado nun momento de liberalizaci\u00f3n a final da d\u00e9cada de 1920, como a primeira colecci\u00f3n en alcanzar unha atenci\u00f3n xeral; as\u00ed como a traduci\u00f3n que fixo este da obra completa de Ibn Quzman, \"Todo Ben Quzman\" (Gredos, 1972); e unha terceira colecci\u00f3n traducida por Garc\u00eda G\u00f3mez, \"El libro de las banderas de los campeones\".\nNa Real Biblioteca de San Lorenzo de El Escorial at\u00f3panse tam\u00e9n textos homoer\u00f3ticos en \u00e1rabe: \"El abandono del pudor y el primer bozo de la mejilla\"; \"Excusas sobre el amor del primer bozo en la mejilla\"; e \"El jard\u00edn del letrado y las delicias del hombre inteligente\"."}
{"id": "163724", "revid": "23204", "url": "https://gl.wikipedia.org/wiki?curid=163724", "title": "Daniela Cicarelli", "text": "Daniella Cicarelli Lemos, nada en Belo Horizonte o 6 de novembro de 1978, \u00e9 unha modelo, actriz e presentadora de televisi\u00f3n brasileira. Traballou para MTV Brasil e fixo tam\u00e9n unha participaci\u00f3n na telenovela \"As Fillas da Nai\", onde tivo o papel de Larissa. Estivo casada co xogador de f\u00fatbol Ronaldo."}
{"id": "163726", "revid": "22570", "url": "https://gl.wikipedia.org/wiki?curid=163726", "title": "Premio G\u00f6del", "text": "O premio G\u00f6del \u00e9 un premio que se entrega a autores de artigos relacionados con teor\u00eda da computaci\u00f3n.\nHistoria e caracter\u00edsticas.\nO nome do premio d\u00e9bese ao matem\u00e1tico Kurt G\u00f6del, e \u00e9 outorgado pola \"European Association for Theoretical Computer Science\" (EATCS) e mais polo \"Special Interest Group on Algorithms and Computation Theory da Association for Computing Machinery\" (ACM).\nEntr\u00e9gase anualmente desde 1993, xa sexa no STOC (\"Symposium on Theory of Computing\"), unha das principais conferencias de Norteam\u00e9rica na \u00e1rea de inform\u00e1tica te\u00f3rica, ou ben no ICALP (\"International Colloquium on Automata, Languages, and Programming\"), unha das principais conferencias europeas na mesma \u00e1rea. \u00c1 parte da distinci\u00f3n, incl\u00fae un bono de 5.000 d\u00f3lares. Como requisito para recibir o premio, o artigo ga\u00f1ador debe ser publicado nunha revista cient\u00edfica hai todo o m\u00e1is 14 anos atr\u00e1s (anteriormente eran s\u00f3 7 anos)."}
{"id": "163731", "revid": "88215", "url": "https://gl.wikipedia.org/wiki?curid=163731", "title": "Enzo Bearzot", "text": "Enzo Bearzot, nado o 26 de setembro de 1927 en Aiello do Friuli, Udine e finado o 21 de decembro de 2010, foi un futbolista e director t\u00e9cnico de equipos de f\u00fatbol italiano.\nTraxectoria.\nFoi un destacado centrocampista de diferentes equipos do seu pa\u00eds, e logo do seu retiro tivo unha ampla carreira como adestrador, desembocando no seu maior logro futbol\u00edstico cando en 1982 foi o art\u00edfice do terceiro campionato mundial de f\u00fatbol da Selecci\u00f3n Italiana. A\u00ednda que, non ga\u00f1ou t\u00edtulos de clubs como xogador ou adestrador, o s\u00f3 feito de obter o t\u00edtulo do mundo fixo que ingresase de cheo no sal\u00f3n da fama da FIFA, como un dos adestradores campi\u00f3ns do mundo."}
{"id": "163760", "revid": "98629", "url": "https://gl.wikipedia.org/wiki?curid=163760", "title": "Historias con data", "text": "Historias con data foi un programa cultural da TVG que se emitiu entre 1989 e 1994.\nDesenvolvemento.\nEstaba dirixido e presentado por Xos\u00e9 Antonio Dur\u00e1n, cada programa trataba sobre un personaxe da cultura ou da historia galega"}
{"id": "163761", "revid": "23204", "url": "https://gl.wikipedia.org/wiki?curid=163761", "title": "Literatura er\u00f3tica", "text": "A literatura er\u00f3tica \u00e9 un x\u00e9nero literario no cal os textos se relacionan, directa ou indirectamente, co erotismo e o sexo. En ocasi\u00f3ns p\u00f3dese referir tam\u00e9n \u00e1 literatura pornogr\u00e1fica se as escenas sexuais son realmente moi expl\u00edcitas, a\u00ednda que normalmente segue consider\u00e1ndose dentro do erotismo.\nDentro deste x\u00e9nero poden atoparse habitualmente novelas de ficci\u00f3n de contido er\u00f3tico, historias curtas ou contos, poes\u00eda, obras de teatro, memorias e manuais de sexo.\nHistoria.\nO erotismo e o sexo estiveron asociados \u00e1 sociedade e a cultura do home desde os inicios dos tempos, e o caso da literatura non \u00e9 unha excepci\u00f3n, a\u00ednda que a mi\u00fado se viu sometida \u00e1 censura por considerarse un tema reprob\u00e1bel ou pecaminoso. As\u00ed mesmo, tam\u00e9n \u00e9 frecuente a alusi\u00f3n ao sexo ou pasaxes er\u00f3ticas englobadas dentro de obras maiores, non como tema principal da obra, sen\u00f3n como cap\u00edtulos illados que contrib\u00faen ao devir da narraci\u00f3n ou ao desenvolvemento de personaxes. As\u00ed, por exemplo, \u00e9 pos\u00edbel atopar fragmentos claramente er\u00f3ticos en obras como Don Quixote da Mancha de Cervantes ou o Ulises de James Joyce, sen que por iso se considere a estas obras dentro do x\u00e9nero.\nErotismo literario na antig\u00fcidade.\nXa no Antigo Exipto, redact\u00e1ronse tratados acerca do sexo, en ocasi\u00f3ns meras recompilaci\u00f3ns de posturas sexuais, por exemplo no papiro de Tur\u00edn, onde se detallan as variantes do acto amatorio. A\u00ednda que pouco se conserva da \u00e9poca, si se salvaron alg\u00fans fragmentos, por exemplo no papiro de Leide, onde se prop\u00f3n a \"confecci\u00f3n dunha imaxe do amor\".\nA literatura antiga relativa ao erotismo caracter\u00edzase principalmente pola uni\u00f3n entre o divino e o terreal. Son frecuentes as alusi\u00f3ns aos deuses e os cultos \u00e1 fecundidade e ao falo. As obras enc\u00e1dranse habitualmente en manuais de posturas sexuais, poes\u00eda e obras de teatro. \u00c1 parte de tratar a heterosexualidade, son frecuentes tam\u00e9n as referencias ao sexo oral e ao lesbianismo. As hetairas, mulleres que elevan a pr\u00e1ctica do amor \u00e1 categor\u00eda de arte, foron autoras propias de tratados sobre ditas pr\u00e1cticas, pod\u00e9ndose enunciar os tratados de Astyanassa, vella servidora de Helena, de Filenis de Samos e os de Elefantis. Non en poucas ocasi\u00f3ns, o erotismo literario vai asociado \u00e1 comedia ou se asocia coa s\u00e1tira e a cr\u00edtica social.\nOs primeiros escritos de literatura er\u00f3tica rem\u00f3ntanse \u00e1 Antiga Grecia, en torno ao ano 400 a.C., cando o dramaturgo Arist\u00f3fanes escribiu a obra de teatro \"Lis\u00edstrata\". De ao redor do ano 300 a.C. datan os obscenos poemas sat\u00edricos de Sotades, que chegaron a carrexarlle a prisi\u00f3n polas cr\u00edticas cara \u00e1 uni\u00f3n de Tolomeo coa s\u00faa irm\u00e1 Arsinoe. Durante un tempo identificouse ata como literatura sot\u00e1dica \u00e1 propia literatura er\u00f3tica. Cara ao s\u00e9culo II a.C. atrib\u00faese a Luciano a escritura do libro pornogr\u00e1fico m\u00e1is antigo, \"Di\u00e1logo das cortesanas\". \u00c9 Luciano, precisamente, quen emprega por primeira vez o termo do lesbianismo para definir a homosexualidade feminina.\nA Roma Antiga tam\u00e9n \u00e9 rica neste x\u00e9nero literario, cultivado entre o s\u00e9culo II a. C e principios do s\u00e9culo I. A esta \u00e9poca pertencen os Priapeios ou Priapeia, unha serie de poemas acerca do deus Pr\u00edapo. \u00c1 parte dos achegamentos ao x\u00e9nero de autores como Marcial, Juvenal, Plauto, Catulo e Horacio, caben destacar \"Ars amatoria\" (Arte de amar ), de Ovidio, \"Satiric\u00f3n\", de Petronio e \"O asno de ouro\" (Asinus aureus), de Apuleio, como obras m\u00e1is relevantes da \u00e9poca.\nNa Antiga China, durante o per\u00edodo Han (ao redor do ano 200 a.C.) circularon diversos manuais did\u00e1cticos sobre a pr\u00e1ctica sexual, seguindo a f\u00f3rmula literaria do di\u00e1logo entre un Emperador e os seus preceptos ou profesores sexuais.\nNo s\u00e9culo IV, apareceu na India o \"K\u00e1masutra\", o m\u00e1is famoso e universal dos manuais de sexualidade. Escrito por Mal-la Naga Vatsiaiana como un texto relixioso dirixido ao pobo, a obra \u00e9 un compendio de t\u00e9cnicas e consellos nas artes amatorias, que van desde o erotismo e a sensualidade m\u00e1is sut\u00eds ata unha descrici\u00f3n detallada e gr\u00e1fica de posturas sexuais para o acto da c\u00f3pula.\nProcedente do Oriente medio musulm\u00e1n \u00e9 a obra medieval \"As mil e unha noites\", do s\u00e9culo IX, na cal tr\u00e1tase o tema da infidelidade. Tam\u00e9n de orixe musulm\u00e1n \u00e9 \"O xard\u00edn perfumado\", de Cheik Nefzaoui, un manual ao estilo do \"Kama sutra\". Un segundo manual xurdiu na India aproximadamente cara ao s\u00e9culo XV ou XVI, o \"Ananga Ranga\", de Kalyana Malla, cunha serie de consellos para evitar a monoton\u00eda no matrimonio e impedir a separaci\u00f3n entre home e muller.\nA Idade Media e o Renacemento.\nA Idade Media foi unha \u00e9poca dif\u00edcil para o erotismo e a sexualidade en xeral, e a literatura viuse tam\u00e9n influenciada por ese feito. No s\u00e9culo XII xorde o ideal do amor cort\u00e9s, baseado nun amor servizal e desinteresado que idealiza \u00e1 muller amada. Algunhas obras englobadas dentro deste estilo son \"Lancelot\" de Chr\u00e9tien de Troyes, \"Trist\u00e1n e Isolda\" de Gottfried von Stra\u00dfburg, o \"Roman de la Rose\" de Guillaume de Lorris e Jean de Meung e \"Vita nuova\" e a \"Divina Comedia\" de Dante Alighieri.\nA literatura er\u00f3tica cobrou certa importancia en Italia coa chegada do Renacemento. Giovanni Boccaccio foi o autor do \"Decamer\u00f3n\" (1353), obra que narraba as faza\u00f1as dos monxes seducindo monxas nos conventos. O libro foi prohibido en moitos pa\u00edses. A\u00ednda cinco s\u00e9culos despois, diversas copias do texto foron destru\u00eddas en pa\u00edses como Estados Unidos ou Inglaterra; entre os anos 1954 e 1958, maxistrados ingleses deron oito ordes de destruci\u00f3n do libro. Outra obra italiana importante do s\u00e9culo XV foi \"Facetiae\" o \"Facecias\" de Gian Francesco Poggio Bracciolini, unha colecci\u00f3n de historias breves onde os argumentos contorna \u00e1 luxuria son grandes protagonistas. Girolamo Morloni retratou os costumes sexuais de N\u00e1poles en \"Novellae\" (1520) e Pietro Aretino cativou aos lectores con comedias e sonetos luxurioso e a obra \"Ragionamenti\", na que ten en conta das perversi\u00f3ns da \u00e9poca. A\u00ednda en Italia, destacan tam\u00e9n a figura de Antonio Beccadelli, cuxa obra de maior fama, \"Hermaphroditus\" (1425) evocaba ao erotismo da obra de Catulo e Marcial, as\u00ed como dos priapeos. Esta obra non escapou tampouco \u00e1 censura cristi\u00e1 debido \u00e1 s\u00faa obscenidade. Outros exemplos da \u00e9poca dentro do mesmo x\u00e9nero son os poemas er\u00f3ticos de Eustache Deschamps, o libro \"De amore\" de Andreas Capellanus e \"Os contos de Canterbury\" de Geoffrey Chaucer.\nEn Francia comeza tam\u00e9n a notarse a influencia da literatura er\u00f3tica na figura de Antoine de la Sale, ao cal pertencen as obras \"Le Petit Jehan de Saintr\u00e9\" (1456), na cal unha muller vi\u00fava adoutrina a un mozo cabaleiro en todas as artes da relixi\u00f3n, a cortes\u00eda e a cabaler\u00eda, sen deixar de lado a seduci\u00f3n e o amor, e \"Les Quinze Joyes de mariage\" (Os quince chistes do matrimonio), onde cunha linguaxe v\u00edvida e natural describe as miserias do matrimonio.\nUn intento de imprimir material er\u00f3tico provocou un esc\u00e1ndalo cando os italianos Pietro Aretino e Marcantonio Raimondi produciron \"I Modi\" en 1524, un libro ilustrado con 16 posturas sexuais. Raimondi xa chegara a publicalo unha vez antes, e foi posteriormente encarcerado polo papa Clemente VII, destru\u00edndose todas as copias das ilustraci\u00f3ns. Raimondi baseou os gravados nunha serie de pinturas er\u00f3ticas que Giulio Romano estaba facendo por encargo para o Palazzo Te en Mantua. A\u00ednda que as d\u00faas representaci\u00f3ns eran moi similares, s\u00f3 Raimondi foi procesado porque os seus gravados pod\u00edan ser vistos polo p\u00fablico. Romano non soubo destes gravados ata que Aretino foi a ver as pinturas orixinais mentres Romano estaba traballando nelas. Aretino compuxo ent\u00f3n dezaseis sonetos expl\u00edcitos (\u00abtanto no teu coello como no teu traseiro, a mi\u00f1a polla farame feliz, e a ti feliz e contenta\u00bb) para acompa\u00f1ar as pinturas e asegurar a excarceraci\u00f3n de Raimondi. \"I Modi\" foi ent\u00f3n publicado por segunda vez, cos poemas e as ilustraci\u00f3ns, sendo a primeira vez que se combinaban textos e imaxes er\u00f3ticos, a\u00ednda que o papa requisou de novo toda as copias que puido atopar. Raimondi eludiu esta vez a prisi\u00f3n, pero a censura foi tan eficaz que ningunha copia orixinal foi achada nunca. O texto conservado \u00e9 s\u00f3 unha copia dunha copia que foi descuberta 400 anos despois. Entre os disc\u00edpulos de Aretino p\u00f3dese atopar a Lorenzo Veniero, autor de \"La puttana errante\", e a Nicollo Franco, autor de \"La priapea\", onde se burla dos usos sexuais do mestre.\nNa Pen\u00ednsula Ib\u00e9rica p\u00f3dense destacar as \"cantigas de escarnho e maldizer\", en galego portugu\u00e9s e o \"Libro de buen amor\" do Arcipreste de Hita, onde o autor narra os feitos da s\u00faa vida amorosa durante a Baixa Idade Media. Un pouco m\u00e1is adiante, inmersos no S\u00e9culo de Ouro espa\u00f1ol, p\u00f3dense citar as obras de \"La Celestina\", onde se contan os acontecementos dunha alcaiota e \"La Lozana andaluza\" de Francisco Delicado, onde se describen o mundo da prostituci\u00f3n na Roma renacentista. Por\u00e9n, multitude de escritores dedicaron alg\u00fan verso ao erotismo e a sexualidade a pesar do puritanismo reinante da \u00e9poca, como Quevedo ou G\u00f3ngora, a\u00ednda que xeralmente son m\u00e1is achegas illadas que tramas centrais.\nS\u00e9culo XVI e XVII, a liberaci\u00f3n er\u00f3tica.\nDurante o s\u00e9culo XVI, a herdanza medieval farase notar nunha das literaturas m\u00e1is ricas de Europa, a francesa, co\u00f1ecendo obras mestras do x\u00e9nero como \"Pantagruel\" (1532) e \"La Vie tr\u00e8s Horrificque du Grand Gargantua\" (1534), de Rabelais, escritos que parodian os excesos do amor sensual e o libertinaxe. Neste mesmo contexto, o grupo de poetas co\u00f1ecido como A Pl\u00e9iade tam\u00e9n aborda a poes\u00eda amorosa de car\u00e1cter libidinoso. Destaca a obra \"Sonnets pour H\u00e9l\u00e8ne\", de 1578, onde Pierre de Ronsard trata o tema do amor prohibido dun home de avanzada idade por unha nova doncela.\nInspirada no \"Decamer\u00f3n\" de Boccaccio, Margarida de Navarra escribiu o \"Heptam\u00e9ron\" (1558), unha colecci\u00f3n de 72 historias curtas que versan sobre os temas do amor, a luxuria, a infidelidade e outras materias rom\u00e1nticas e sexuais.\nNo s\u00e9culo XVII comezaron a circular numerosos exemplos de literatura pornogr\u00e1fica ou er\u00f3tica, impresos principalmente en \u00c1msterdan e pasados de contrabando aos demais pa\u00edses europeos. Entre estes c\u00f3ntanse \"L'Ecole des Filles\", unha obra francesa impresa en 1655 que est\u00e1 considerada entre os comezos da pornograf\u00eda de Francia. Consiste nun di\u00e1logo ilustrado entre d\u00faas mulleres, unha moza de 16 anos e a s\u00faa curm\u00e1, e as s\u00faas discusi\u00f3ns expl\u00edcitas sobre sexo. O autor permanece an\u00f3nimo ata a data, a\u00ednda que alg\u00fans sospeitosos sufriron penas de prisi\u00f3n pola suposta autor\u00eda da obra.\nDo mesmo s\u00e9culo data a idea do Don Juan, personaxe masculino sedutor e ousado que nunca atopa satisfacci\u00f3n plena nas s\u00faas conquistas, raz\u00f3n pola cal emb\u00e1rcase unha e outra vez na tarefa da seduci\u00f3n, renunciando ao amor.\nGiovanni Benedicti Sinibaldi realizou unha das primeiras incursi\u00f3ns nas ra\u00edces da sexolox\u00eda, coa s\u00faa obra \"Geneanthropeia\" (1669), con m\u00e1is intenci\u00f3ns que rigorosidade.\nEn Francia, destaca a figura de Pierre de Brant\u00f4me, o cal presentaba uns personaxes inmersos na inmoralidade m\u00e1is absoluta segundo os canons da sociedade. Nos seus manuscritos non faltan descrici\u00f3ns expl\u00edcitas e amplas das partes \u00edntimas, as\u00ed como alusi\u00f3ns \u00e1 promiscuidade, o lesbianismo, o cunnilingus e ata o sadomasoquismo. Entre as s\u00faas obras, probablemente a m\u00e1is obscena sexa a \"Vida das mulleres galantes\".\nEn Inglaterra, o dramaturgo John Ford realizou unha controvertida incursi\u00f3n no incesto coa s\u00faa obra \"'Tis Pity She's a Whore\", tanto pola trama principal como pola forma en que o protagonista \u00e9 tratado, non conden\u00e1ndose en ning\u00fan momento os seus actos. Doutra banda at\u00f3pase a obra \"Sodom, ou a quintaesencia do libertinaxe\", atribu\u00edda a John Wilmot Rochester, a\u00ednda que non se sabe con exactitude quen \u00e9 o autor. A trama vira ao redor da preferencia sexual dun rei pola sodom\u00eda, que poder\u00eda interpretarse dentro do contexto da \u00e9poca como unha s\u00e1tira contra a permisividade do rei Carlos II de Inglaterra co catolicismo durante o seu reinado.\nA Ilustraci\u00f3n, reafirmaci\u00f3n da pornograf\u00eda literaria.\nDurante a Ilustraci\u00f3n, moitos dos librepensadores franceses empezaron a explotar a pornograf\u00eda como medio de cr\u00edtica e s\u00e1tira social. A pornograf\u00eda libertina era un comentario social subversivo dirixido a mi\u00fado contra a Igrexa Cat\u00f3lica e as actitudes xerais de represi\u00f3n sexual. O mercado destes panfletos baratos producidos en masa pronto pasou a ser a burgues\u00eda, facendo que as clases altas se preocupasen, como en Inglaterra, porque a moral das clases inferiores e os d\u00e9biles mentais corromper\u00edanse, dado que as mulleres, escravos e analfabetos eran vistos como especialmente vulnerables durante esa \u00e9poca.\nAs historias e ilustraci\u00f3ns (vendidas nas galer\u00edas do Palais Royal, xunto cos servizos de prostitutas) eran a mi\u00fado anticlericales, cheas de sacerdotes, monxes e monxas indecorosos, unha tradici\u00f3n que en Francia se prolongou ata o s\u00e9culo XX. No per\u00edodo que foi ata a Revoluci\u00f3n francesa, a pornograf\u00eda usouse tam\u00e9n como comentario pol\u00edtico: Mar\u00eda Antonieta era a mi\u00fado obxecto de fantas\u00edas que inclu\u00edan orx\u00edas, actividades l\u00e9sbicas e a paternidade dos seus fillos, e circularon rumores sobre a suposta insuficiencia sexual de Lu\u00eds XVI.\nA resposta inglesa a isto foron as \"Memoirs of a Woman of Pleasure\" (m\u00e1is tarde abreviadas e retituladas \"Fanny Hill\") escritas en 1748 por John Cleland. A\u00ednda que o texto satirizaba as convenci\u00f3ns literarias e os costumes de moda na Inglaterra do s\u00e9culo XVIII, foi m\u00e1is escandaloso por retratar a unha muller, a narradora, gozando e ata deleit\u00e1ndose con actos sexuais sen consecuencias f\u00edsicas ou morais graves. O texto \u00e9 apenas expl\u00edcito, pois Cleland escribiu o libro enteiro usando eufemismos para os actos sexuais e as partes do corpo, usando ata 50 diferentes s\u00f3 para aludir ao pene. Dous pequenos terremotos foron atribu\u00eddos ao libro polo bispo de Londres e Cleland foi arrestado e brevemente encarcerado, pero Fanny Hill seguiu public\u00e1ndose e \u00e9 un dos libros m\u00e1is reimpresos en idioma ingl\u00e9s. Con todo, non foi legal posu\u00edr unha copia nos Estados Unidos ata 1964 e no Reino Unido ata 1970.\nDo mesmo xeito que sucede coas cr\u00edticas e as s\u00e1tiras ao goberno, en ocasi\u00f3ns o erotismo tam\u00e9n se funde coa filosof\u00eda, como demostra a obra \"Theresa, fil\u00f3sofa\", atribu\u00edda ao Marqu\u00e9s d'Argens, onde se intercalan pasaxes cargadas de erotismo e provocaci\u00f3n con lecci\u00f3ns acerca de filosof\u00eda. Enmarcada dentro do que poder\u00eda denominarse novela pornogr\u00e1fica, foi unha das obras m\u00e1is difundidas na s\u00faa \u00e9poca en Francia.\nUn tema recorrente coa chegada do libertinaje ilustrado \u00e9 o das orx\u00edas. Andr\u00e9a de Nerciat destacou neste aspecto coas obras relacionadas \"Le Diable au corps\" e \"Les Aphrodites\". Un feito importante acerca da obra de De Nerciat \u00e9 a carencia de pretensi\u00f3ns ideol\u00f3xicas e pol\u00edticas, trat\u00e1ndose de relatos de puro entretemento e paix\u00f3n. Esta tendencia m\u00e1is adiante ser\u00e1 a seguida nos vindieros anos. A \u00e9poca tam\u00e9n foi berce de numerosos fetiches ou desviaci\u00f3ns sexuais. Nicol\u00e1s Edme Restif de La Bretonne, por exemplo, entre as s\u00faas obras aparece o fetichismo acerca dos p\u00e9s ou os zapatos, e o Conde de Mirabeau volveu facer incursi\u00f3n no tema da iniciaci\u00f3n sexual de xovenci\u00f1as en \"The Lifted Curtain or Laura's Education\".\nDurante e tras a Revoluci\u00f3n francesa imprim\u00edronse as famosas obras do Marqu\u00e9s de Sade, que a mi\u00fado foron acompa\u00f1adas por ilustraci\u00f3ns e serviron de comentario pol\u00edtico ou filos\u00f3fico para o seu autor. Por\u00e9n, o Marqu\u00e9s marcou un fito na historia da literatura er\u00f3tica e \u00e9 principalmente co\u00f1ecido polas s\u00faas obras no x\u00e9nero. Abertamente libertino, a s\u00faa oposici\u00f3n a toda lei e a s\u00faa particular visi\u00f3n do mundo val\u00e9ronlle alg\u00fans anos en prisi\u00f3n. Precisamente durante a s\u00faa estancia en A Bastilla, comezou a escribir a que \u00e9 unha das s\u00faas obras m\u00e1is importantes, \"Les 120 journ\u00e9es de Sodome\" (Os 120 d\u00edas de Sodoma ) onde narra como catro adi\u00f1eirados encerrados nun castelo deciden p\u00f3r en pr\u00e1ctica, abusando da s\u00faa situaci\u00f3n, as historias m\u00e1is depravadas o\u00eddas, frecuentemente unidas a unha violencia exacerbada. Non en balde, o sadismo herda o seu nome do apelido do Marqu\u00e9s. Outra brillante obra do Marqu\u00e9s \u00e9 \"Justine\", onde narra a vida de d\u00faas irm\u00e1s orfas que escollen dous cami\u00f1os moi diferentes, unha acollida ao culto relixioso e a outra entregada ao vicio e a perversi\u00f3n. As obras de Sade tam\u00e9n contribu\u00edron en certo xeito \u00e1 transformaci\u00f3n do x\u00e9nero, pasando da cr\u00edtica cara \u00e1 clase pol\u00edtica cara \u00e1 cr\u00edtica da sociedade en xeral.\nS\u00e9culo XIX, puritanismo ingl\u00e9s e apoxeo do erotismo en Centroeuropa.\nCara ao s\u00e9culo XIX xorde unha nova corrente, o Romanticismo, que idealiza a dor e o sufrimento ps\u00edquico, as\u00ed como o amor pasional. Esta nova corrente lidaba a mi\u00fado coas fronteiras entre o permisible e o prohibido, a\u00ednda sen chegar \u00e1 obscenidade de \u00e9pocas anteriores. Gustave Flaubert, por \"Madame Bovary\", e Charles Baudelaire, por \"Les Fleurs du mal\" (As flores do mal ), chegaron a ser axuizados. Menos controvertidas foron outras obras cl\u00e1sicas do per\u00edodo, como \"Cumes Torboentos\", \"Jane Eyre\" ou \"Anna Karenina\". Este subg\u00e9nero concreto terminar\u00e1 derivando no que se co\u00f1ecer\u00e1 como novela rosa.\nNa \u00e9poca vitoriana en Inglaterra, ao mesmo tempo, cobraron forza os textos er\u00f3ticos cunha caracter\u00edstica relaci\u00f3n entre mestre e servente. Na s\u00faa literatura refl\u00edctese en obras como \"Exhibition of Female Flagellants\", de George Cannon ou \"The Meny Order of St. Bridget\", de James Berttram. Con todo, as obras eran m\u00e1is comunmente an\u00f3nimas e de data incerta, con casos como \"The Lustful Turk\" (1828), \"The Way of a Man with a Maid\", \"A Weekend Visit\", \"The Romance of Lust\" (1873),\" The Autobiography of a Flea\" (1887), \"Beatrice\", \"Venus in India\" (1889), \"Raped on the Railway: A True Story of a Lady who was first ravished and then flagellated on the Scotch Express\" (1894), \"Flossie, A Venus of Fifteen: By one who knew this Charming Goddess and worshipped at her shrine\" (1897) e \"My Lustful Adventures\".\nPero a literatura er\u00f3tica m\u00e1is salvaxe tam\u00e9n continuou no s\u00e9culo XIX. O autor austr\u00edaco Leopold von Sacher-Masoch f\u00edxose un oco na historia a partes iguais polo esc\u00e1ndalo e o \u00e9xito xerados en Francia da s\u00faa obra \"Venus im Pelz\" (1870) (A venus das peles ), na cal senta as bases do que m\u00e1is adiante se terminar\u00e1 co\u00f1ecendo como masoquismo, en honra ao seu propio apelido, consistente en ser azoutado, facerse atar e ser humillado pola parella. Autores que seguiron o seu ronsel son Richard Brohmek e Fedor Ess\u00e9e, sempre coa muller vista desde un punto de dista dominante e cruel, coa figura do home dominado e submiso.\nA finais de s\u00e9culo, xorde o nome do dramaturgo Arthur Schnitzler, que proclama durante varias das s\u00faas obras a supremac\u00eda do instinto sexual sobre as convenci\u00f3ns sociais. A s\u00faa obra m\u00e1is pol\u00e9mica foi \"La ronde\", un ciclo de dez pezas dram\u00e1ticas dun s\u00f3 acto, cada unha formada por unha parella de amantes, de tal forma que un dos integrantes da parella repite en d\u00faas escenas consecutivas, nunha especie de danza de emparellamentos sexuais. A primeiros do s\u00e9culo XX, chegaron a venderse m\u00e1is de 40.000 exemplares en Alema\u00f1a, antes de que se prohibise a obra. Os intentos de representaci\u00f3n da mesma tam\u00e9n foron obxectivo de censura e prohibici\u00f3ns. Outra novela er\u00f3tica de grande importancia en Alema\u00f1a foi \"Josephine Mutzenbacher\", considerada como un cl\u00e1sico pornogr\u00e1fico. Publicada anonimamente, atrib\u00faese a s\u00faa creaci\u00f3n a Felix Salten. A historia \u00e9 narrada baixo o punto de vista dunha prostituta vienesa de 50 anos, que rememora as s\u00faas escapadas sexuais entre as idades de 5 e 12 anos. O libro toca case todos os posibles tab\u00fas relativos ao sexo, como a prostituci\u00f3n infantil, o incesto, a homosexualidade, a violaci\u00f3n ou as orx\u00edas. Anecd\u00f3ticamente, Felix Salten \u00e9 o autor do cl\u00e1sico infantil Bambi.\nS\u00e9culo XX e actualidade.\nO ingl\u00e9s D. H. Lawrence \u00e9 o autor dun dos libros m\u00e1is pol\u00e9micos da primeira metade do s\u00e9culo XX, \"Lady Chatterley's Lover\" (O amante de Lady Chatterley) (1928), que narra o descenso ao adulterio dunha muller cun servente durante a ausencia do seu marido, destinado na primeira guerra mundial. Na obra descr\u00edbense detalladamente as relaci\u00f3ns sexuais dos amantes, as cales simbolizan e glorifican a forza do amor, que non entende de barreiras sociais clasistas. As\u00ed mesmo, a obra foi tam\u00e9n estudada como un texto anti-feminista, como un eloxio ao triunfo do falo.\nEn Espa\u00f1a, un soado e exitoso escritor de novelas er\u00f3ticas foi \"El Caballero Audaz\". Apareceu vinculado a unha corrente de novela er\u00f3tica de principios de s\u00e9culo e logrou en vida tiradas millonarias, ao momento que, case cen anos despois, non hai problema para atopar exemplares no mercado do libro usado.\nOutro autor controvertido de inicios de s\u00e9culo \u00e9 Henry Miller, coas s\u00faas obras \"Tropic of Cancer\" (Tr\u00f3pico de C\u00e1ncer ) (1934) e \"Tropic of Capricorn\" (Tr\u00f3pico de Capricornio ) (1938), prohibidas en m\u00faltiples pa\u00edses. Miller encumbra a pornograf\u00eda (entendida desde o seu significado grego orixinal, como a relaci\u00f3n coas prostitutas), describ\u00edndoa como unha nova relixi\u00f3n. Emmanuelle Arsan, autor de \"Emmanuelle\", e Dominique Aury, autora de \"Histoire d'O\" (Historia de O), tam\u00e9n inciden na mesma ensalzaci\u00f3n do mundo da prostituci\u00f3n.\nGeorges Bataille, co libro titulado \"Histoire de l'\u0153il\" (A historia do ollo ) (1928), publicada baixo pseud\u00f3nimo, explorou as sensaci\u00f3ns e as relaci\u00f3ns sexuais entre dous adolescentes de tendencia exhibicionista. Durante a obra afr\u00f3ntanse aspectos como a morte ou a tolemia, sempre relacionados cos devenires sexuais da parella protagonista. O sexo en grupo, o erotismo dos flu\u00eddos ou a uni\u00f3n entre relixi\u00f3n e sexo son outros temas tratados na obra. Unha importante caracter\u00edstica do libro \u00e9 que inclu\u00eda diversas ilustraci\u00f3ns expl\u00edcitas.\nAna\u00efs Nin foi unha das primeiras representantes da literatura er\u00f3tica feminina. Co\u00f1ecida polos seus diarios, que contan a s\u00faa vida detallada desde os 12 anos, Nin tocou multitude de temas er\u00f3ticos nas s\u00faas obras, como o incesto, o voyeurismo e o lesbianismo.\nVladimir Nabokov \u00e9 principalmente co\u00f1ecido por ser o autor de \"Lolita\" (1955), unha obra que tratou o espi\u00f1ento tema da relaci\u00f3n entre unha moza menor de idade e un home maduro, obsesionado polas ninfetas (nenas sexualmente desexables de entre 9 e 14 anos). A obra, calificouse de pornogr\u00e1fica cando se publicou en Francia, foi adaptada ao cine por Stanley Kubrick en 1962 e m\u00e1is tarde por Adrian Lyne en 1997. Con todo, o impacto da novela na sociedade foi enorme, transcendendo o t\u00edtulo do libro, consider\u00e1ndose como un termo ligado \u00e1 pedofilia.\nOutros autores significativos do s\u00e9culo XX son Guillaume Apollinaire, Louis Aragon, Jean Genet, co\u00f1ecido polos seus escritos sobre homosexualidade, Pierre Lou\u00ffs, autor da parodia \"Manuel de civilit\u00e9 pour les petites filles \u00e0 l'usage des maisons d'\u00e9ducation\" (Manual de urbanidade para nenas), a poeta surrealista Joyce Mansour, Mario Vargas Llosa, con \"Travesuras de la ni\u00f1aa mala\", de sinopse similar \u00e1 Cincenta, ou J.G. Ballard, autor de \"Crash\" (1973), unha novela na que se aborda a relaci\u00f3n entre o desexo sexual e os coches, adaptada ao cine en 1996 por David Cronenberg.\nUnha das obras clave da literatura er\u00f3tica da segunda metade do s\u00e9culo XX \u00e9, sen d\u00fabida, Histoire d'O. Publicada baixo o pseud\u00f3nimo de Pauline R\u00e9age, a obra foi concibida como unha serie de cartas de amor ao seu amante Jean Paulhan, admirador do traballo do Marqu\u00e9s de Sade. Tr\u00e1tase dunha historia de absoluta submisi\u00f3n, onde a protagonista, \u00e9 iniciada nas artes sexuais a modo de escrava, sempre dispo\u00f1ible para as relaci\u00f3ns sexuais de todo tipo. Ambientada no mundo BDSM, varios termos do mesmo prove\u00f1en do libro, como Samois.\nA finais do s\u00e9culo XX e principios do XXI, os libros er\u00f3ticos narrados a modo de autobiograf\u00eda feminina cobran certa fama. \"Las edades de Lul\u00fa\", de Almudena Grandes, a controvertida \"100 colpi di spazzola prima di andare a dormire\", de Melissa Panarello, que trata a sexualidade extrema durante a adolescencia, ou \"Diario de una ninf\u00f3mana\" (2003), de Val\u00e9rie Tasso, son alg\u00fans exemplos diso.\nLiteratura er\u00f3tica e Internet.\nA chegada das novas tecnolox\u00edas tam\u00e9n supuxo un incremento da actividade da literatura er\u00f3tica, do mesmo xeito que noutras manifestaci\u00f3nes erotizadas como a fotograf\u00eda ou o cine. En Internet \u00e9 f\u00e1cil atopar sitios web onde se recompilan relatos er\u00f3ticos escritos polos usuarios, de calidade e duraci\u00f3n variable. O anonimato facilita a escritura e difusi\u00f3n de textos que poder\u00edan estar inspirados na realidade ou que simplemente satisf\u00e1n a imaxinaci\u00f3n e creatividade do narrador. Polo xeral, tr\u00e1tase de escritos de curta duraci\u00f3n e forte contido sexual, moi expl\u00edcito, a\u00ednda que non existe unha norma ou tendencia prefixada. Abunda a tem\u00e1tica prohibida ou desaprobada socialmente, con textos relativos a diferentes filias e argumentos inmersos en actividades como o sexo con menores, o incesto ou a submisi\u00f3n.\nA literatura er\u00f3tica tam\u00e9n \u00e9 moi atopada en fanfiction onde popularmente se lle co\u00f1ece como lemon."}
{"id": "163762", "revid": "56817", "url": "https://gl.wikipedia.org/wiki?curid=163762", "title": "Proxenetismo", "text": "O proxenetismo, que chega ao galego do grego antigo, co significado \"servir de intermediario\", \u00e9 o acto que consiste en obter beneficios econ\u00f3micos da prostituci\u00f3n doutra persoa.\nCaracter\u00edsticas.\nO proxenetismo pode ocorrer mediante a coacci\u00f3n, tanto f\u00edsica canto moral, como tam\u00e9n espontaneamente, como unha forma de protecci\u00f3n \u00e1 persoa que practica a prostituci\u00f3n diante dos seus clientes. O proxenetismo constit\u00fae, na inmensa maior\u00eda dos pa\u00edses, un delito para o cal son prescritas penas de prisi\u00f3n."}
{"id": "163763", "revid": "89787", "url": "https://gl.wikipedia.org/wiki?curid=163763", "title": "Amor cort\u00e9s", "text": "Amor cort\u00e9s foi un concepto europeo medieval de actitudes, mitos e en definitiva unha etiqueta para enaltecer o amor, e que xerou varios x\u00e9neros de literatura medieval, inclu\u00edndo a novela.\nHistoria e caracter\u00edsticas.\nXurdiu nas cortes ducais e principescas das rexi\u00f3ns de cultura occitana, onde se denominaba \"fin\u2019amor\", a finais do s\u00e9culo XI. En esencia, o amor cort\u00e9s era unha experiencia contraditoria entre o desexo er\u00f3tico e a realizaci\u00f3n espiritual, \"\"un amor ao mesmo tempo il\u00edcito e moralmente elevado, paixonal e auto-disciplinado, humillante e exaltante, humano e transcendente\".\nA expresi\u00f3n \"amor cort\u00e9s\"\" foi popularizada por Gaston Paris en 1883, e desde ent\u00f3n ten ca\u00eddo so unha ampla variedade de definici\u00f3ns e usos, sendo mesmo considerado como unha ficci\u00f3n rom\u00e1ntica do s\u00e9culo XIX. A s\u00faa interpretaci\u00f3n, orixes e influencia contin\u00faan a ser asunto de discusi\u00f3n."}
{"id": "163764", "revid": "25871", "url": "https://gl.wikipedia.org/wiki?curid=163764", "title": "Efebo", "text": "Efebo (do lat\u00edn \"ephebus\", \u00e1 s\u00faa vez do grego antigo, \"adolescente\") \u00e9 un termo usado na Grecia Cl\u00e1sica para referirse ao seu uso aos homes atenienses de 18 a 20 anos, que eran instru\u00eddos na \"efebeia\", unha especie de servizo militar, pois era unha instituci\u00f3n que se dedicaba a formar aos futuros cidad\u00e1ns, adestrando aos efebos nas artes da guerra, \u00e1s veces mesmo no campo de batalla. Os novos recrutas constitu\u00edan unha boa parte das tropas atenienses e dedic\u00e1banse fundamentalmente a tarefas de construci\u00f3n de pontes, trincheiras e fortificaci\u00f3ns."}
{"id": "163769", "revid": "89787", "url": "https://gl.wikipedia.org/wiki?curid=163769", "title": "Ghazal", "text": "O ghazal ou ghazel \u00e9 un x\u00e9nero literario l\u00edrico propio das literaturas \u00e1rabe, persa, turca e urd\u00fa. Na literatura \u00e1rabe tr\u00e1tase dun poema cuxa etimolox\u00eda est\u00e1 emparentada coas ideas de gabanza, afago etc. Da mesma ra\u00edz deriva a forma tagazzul, \"compor poes\u00edas amorosas\". Conceptualmente o ghazal ten estreita relaci\u00f3n co \"nasib\" (ou tasbib), pr\u00f3logo amoroso que serve de introduci\u00f3n xunto co rahil (descrici\u00f3n dunha viaxe polo deserto), ao tema panex\u00edrico que caracteriza a composici\u00f3n po\u00e9tica chamada \"qasida\"."}
{"id": "163770", "revid": "25871", "url": "https://gl.wikipedia.org/wiki?curid=163770", "title": "Estereoscopia", "text": "A estereoscopia \u00e9 calquera t\u00e9cnica capaz de recoller informaci\u00f3n visual tridimensional ou crear a ilusi\u00f3n de profundidade nunha imaxe. Esa ilusi\u00f3n de profundidade nunha fotograf\u00eda, filme ou outra imaxe bidimensional cr\u00e9ase presentando unha imaxe lixeiramente diferente para cada ollo, e \u00e9 o cerebro quen se encarga de fundir esas imaxes, como acontece na forma habitual na que os humanos recollen a realidade. Moitas pantallas 3D utilizan este m\u00e9todo para transmitiren imaxes, a s\u00faa invenci\u00f3n d\u00e9bese a Charles Wheatstone en 1838."}
{"id": "163771", "revid": "1505", "url": "https://gl.wikipedia.org/wiki?curid=163771", "title": "Premio Richard Dawkins", "text": "O premio Richard Dawkins \u00e9 un galard\u00f3n outorgado anualmente dende o 2003 a unha ou varias persoas pola Alianza Atea Internacional durante a s\u00faa conferencia anual, en reco\u00f1ecemento a un labor destacado en favor do activismo ateo. O premio foi bautizado en honra do cient\u00edfico e militante ateo Richard Dawkins."}
{"id": "163772", "revid": "5863", "url": "https://gl.wikipedia.org/wiki?curid=163772", "title": "Matriarcado", "text": "Matriarcado \u00e9 un termo que se aplica, \u00e1s veces laxamente, a sociedades nas que existe unha preponderancia da autoridade feminina en aspectos importantes da vida p\u00fablica ou privada. En antropolox\u00eda ent\u00e9ndese como tal o sistema onde as mulleres te\u00f1en o dominio sobre os homes e organizan co seu poder as esferas da vida social. A palabra matriarcado derive da palabra latina \"mater\", \u00abnai\u00bb, as\u00ed como da palabra grega \"archein\", \u00abgobernar\u00bb.\nO mito do matriarcado en Galiza.\nNo encontro \"Mulleres e antropolox\u00eda en Galicia\" no Consello da Cultura Galega en 2019 consideraron que houbo un imaxinario en Galicia de que houbera un matriarcado en Galiza que a\u00ednda estaba presente na opini\u00f3n p\u00fablica a esa altura."}
{"id": "163773", "revid": "25871", "url": "https://gl.wikipedia.org/wiki?curid=163773", "title": "Two-Timing Touch and Broken Bones", "text": "\"Two-Timing Touch and Broken Bones\" \u00e9 o segundo sinxelo da \u00e1lbum da banda sueca The Hives \"Tyrannosaurus Hives\", editado o 18 de outubro do 2004. A canci\u00f3n aparece no videoxogo \"Madden 2005\"."}
{"id": "163774", "revid": "56817", "url": "https://gl.wikipedia.org/wiki?curid=163774", "title": "Blue", "text": "\"Blue\" \u00e9 un sinxelo da banda estadounidense de rock alternativo A Perfect Circle, editado o 27 de xullo do 2004 como parte do seu \u00e1lbum \"Thirteenth Step\". A canci\u00f3n foi posteriormente remesturada co t\u00edtulo \"Blue (Bird Shake Mix)\" por James Iha e Geoff Sanoff para o CD/DVD de 2004 \"aMOTION\"."}
{"id": "163775", "revid": "23204", "url": "https://gl.wikipedia.org/wiki?curid=163775", "title": "Juan Navarro Baldeweg", "text": "Juan Navarro Baldeweg , nado en Santander (Cantabria) en 1939, \u00e9 un arquitecto, pintor e escultor espa\u00f1ol.\nTraxectoria.\nGraduouse en 1965 pola Escola T\u00e9cnica Superior de Arquitectura de Madrid (ETSAM) da Universidade Polit\u00e9cnica de Madrid, onde tam\u00e9n se doutorou en 1969. Entre 1959 e 1960 estudou gravado na Escola de Belas Artes de San Fernando. Compaxina a s\u00faa carreira como arquitecto co estudo e a pr\u00e1ctica da pintura e a escultura.\nNos seus comezos profesionais traballou no estudio do arquitecto Alejandro de la Sota.\nEn 1974 obtivo unha bolsa da Fundaci\u00f3n Juan March para realizar estudos de posgrao no \"Center For Advanced Visual Studies\" do Instituto de Tecnolox\u00eda de Massachusetts en Cambridge (Massachusetts), onde foi alumno de Gyorgy Kepes.\nO seu traballo arquitect\u00f3nico relaci\u00f3nase co dos seus contempor\u00e1neos \u00c1lvaro Siza Vieira e Rafael Moneo.\n\u00c9 membro da Real Academia de Belas Artes de San Fernando e da Academia Europea de Ciencias e Artes."}
{"id": "163776", "revid": "56817", "url": "https://gl.wikipedia.org/wiki?curid=163776", "title": "Big Bang Baby", "text": "\"Big Bang Baby\" \u00e9 un sinxelo da banda estadounidense de rock alternativo Stone Tempe Pilotes, editado en marzo de 1996 como parte do seu \u00e1lbum \"Tiny Music... Songs from the Vatican Gift Shop\". Acadou o posto 28 na lista \"Billboard Hot 100 Airplay\", o n\u00famero 1 na \"Billboard Mainstream Rock Tracks\" e o 2 na \"Modern Rock Tracks\". \"Big Bang Baby\" tam\u00e9n apareceu no recompilatorio de garndes \u00e9xitos da banda \"Thank You\"."}
{"id": "163782", "revid": "83328", "url": "https://gl.wikipedia.org/wiki?curid=163782", "title": "Guerrilla Girls", "text": "Guerrilla Girls foi un colectivo de artistas feministas radicais orixinado en Nova York en 1984 e denominado as\u00ed por usar t\u00e1cticas de guerrilla para promocionar a presenza da muller na arte.\nTraxectoria.\nO seu primeiro traballo foi despregar p\u00f3sters nas r\u00faas de Nova York para denunciar o desequilibrio de x\u00e9nero e racial dos artistas representados en galer\u00edas e museos. Ao longo dos anos, expandiron o seu activismo a Hollywood e a industria do cinema, a cultura popular, os estereotipos de x\u00e9nero e a corrupci\u00f3n no mundo da arte.\nOs membros do grupo orixinario sempre levaban m\u00e1scara de gorila e, ocasionalmente, minisaias e medias de rede. Comentaban que ningu\u00e9n na s\u00faa contorna (nin familias, nin compa\u00f1eiros, nin maridos) co\u00f1ec\u00eda a s\u00faa identidade, a excepci\u00f3n feita, dic\u00edan ironicamente, dos seus respectivos peiteadores. E a verdade \u00e9 que, ademais da s\u00faa misteriosa identidade, desco\u00f1\u00e9cese cantas persoas formaban o seu grupo. Con todo, as Guerrilla Girls americanas tiveron as s\u00faas imitaci\u00f3ns e compa\u00f1eiras en Francia e tam\u00e9n en Inglaterra."}
{"id": "163783", "revid": "2235", "url": "https://gl.wikipedia.org/wiki?curid=163783", "title": "MySpace", "text": ""}
{"id": "163784", "revid": "19415", "url": "https://gl.wikipedia.org/wiki?curid=163784", "title": "Feminismo radical", "text": "O feminismo radical \u00e9 unha corrente feminista que sost\u00e9n que a ra\u00edz da desigualdade social e econ\u00f3mica en todas as sociedades ata agora existentes \u00e9 o patriarcado, a dominaci\u00f3n do var\u00f3n sobre a muller. Esta perspectiva c\u00e9ntrase nas relaci\u00f3ns de poder que se organizan na sociedade, constru\u00edndo a supremac\u00eda masculina, entre outras cuesti\u00f3ns debido ao papel reprodutivo da muller e o var\u00f3n. Denom\u00ednase feminismo radical porque se prop\u00f3n buscar a ra\u00edz da dominaci\u00f3n.\nEsta corrente procura unha reorganizaci\u00f3n da sociedade na cal a supremac\u00eda masculina sexa eliminada en todos os contextos sociais e econ\u00f3micos. As feministas radicais buscan abolir o patriarcado desafiando as normas e instituci\u00f3ns sociais existentes, m\u00e1is que a trav\u00e9s dun proceso puramente pol\u00edtico. Isto incl\u00fae a eliminaci\u00f3n da noci\u00f3n tradicional dos roles de x\u00e9nero, a oposici\u00f3n da cousificaci\u00f3n sexual das mulleres e a sensibilizaci\u00f3n da poboaci\u00f3n sobre cuesti\u00f3ns como a violaci\u00f3n e a violencia contra a muller.\nO feminismo radical temper\u00e1n, cuxas orixes p\u00f3dense situar na segunda onda feminista dos 60, consideraba o patriarcado como un \u00abfen\u00f3meno transhist\u00f3rico\u00bb anterior e m\u00e1is profundo ca outras fontes de opresi\u00f3n, \u00abnon s\u00f3 o xeito m\u00e1is antigo e m\u00e1is universal de dominaci\u00f3n, sen\u00f3n a forma primaria\u00bb e o modelo para todos os demais. M\u00e1is tarde, a pol\u00edtica derivada do feminismo radical variou dende o feminismo cultural ata a pol\u00edtica m\u00e1is sincr\u00e9tica que relacionou as cuesti\u00f3ns de clase, econom\u00eda etc. co patriarcado, todas elas fontes de opresi\u00f3n.\nAs feministas radicais localizan a ra\u00edz da causa da opresi\u00f3n das mulleres nas relaci\u00f3ns patriarcais de x\u00e9nero, en oposici\u00f3n aos sistemas legais (como o feminismo liberal) ou \u00e1 loita de clases (como no feminismo anarquista, o feminismo socialista e o feminismo marxista).\nMovemento.\nRa\u00edces.\nA ideolox\u00eda do feminismo radical nos Estados Unidos desenvolveuse como unha compo\u00f1ente do movemento de liberaci\u00f3n das mulleres. Este medrou en gran parte debido \u00e1 influencia do movemento dos dereitos civ\u00eds que ga\u00f1ou pulo na d\u00e9cada de 1960 e moitas das mulleres que tomaran a causa do feminismo radical ti\u00f1an experiencia previa en prostestas contra o racismo. Cronoloxicamente, o movemento pode ser visto no contexto da segunda onda do feminismo que comezou a principios da d\u00e9cada de 1960. As principais figuras e as pioneiras desta segunda onda do feminismo incl\u00faen Shulamith Firestone, Kathie Sarachild, Ti-Grace Atkinson, Carol Hanisch e\u00a0Judith Brown. Moitos grupos de mulleres locais no final dos anos sesenta, como Women's Liberation Front (WLF) da UCLA, ofreceron declaraci\u00f3ns diplom\u00e1ticas de ideolox\u00edas do feminismo radical. A cofundadora do WLF da UCLA , Devra Weber, lembra: \u00ab... as feministas radicais opux\u00e9ronse ao patriarcado, mais non necesariamente ao capitalismo. No noso grupo, polo menos, elas opux\u00e9ronse \u00e1s chamadas loitas de liberaci\u00f3n nacional dominadas por var\u00f3ns\u00bb. \u00abO feminismo radical tivo unha grande influencia no movemento das mulleres e xogou un papel important\u00edsimo na formaci\u00f3n da pol\u00edtica feminista\u00bb.\nEstas mulleres axudaron a asegura a ponte que traduciu a protesta radical pola igualdade racial \u00e1 loita polos dereitos das mulleres. Ao presenciaren a discriminaci\u00f3n e a opresi\u00f3n \u00e1 cal estaba sometida a poboaci\u00f3n negra, puideron ga\u00f1ar forza e motivaci\u00f3n para facer o mesmo polas s\u00faas compa\u00f1eiras. Avogaron pola causa e intercederon por unha variedade dos problemas que ti\u00f1an as mulleres, inclu\u00edndo o aborto, a Emenda de igualdade de dereitos, o acceso ao creto e ao soldo igualitario."}
{"id": "163792", "revid": "25871", "url": "https://gl.wikipedia.org/wiki?curid=163792", "title": "Carlos Ferrater", "text": "Carlos Ferrater i Lambarri, nado en Barcelona o 22 de novembro de 1944, \u00e9 un arquitecto espa\u00f1ol. Dende 1971 traballa no seu estudio profesional en Barcelona. No ano 2006 forma a sociedade Office of Architecture in Barcelona S.L. (OAB) con Xavier Mart\u00ed, Luc\u00eda Ferrater e Borja Ferrater.\nTraxectoria.\nObtivo o t\u00edtulo de arquitecto pola Escola T\u00e9cnica Superior de Arquitectura de Barcelona en 1971 e o doutoramento en 1987 coa tese \"Obra singular: proceso continuo\". \u00c9 membro da Real Academia de Belas Artes de Sant Jordi. Foi director da IV Bienal de Arquitectura Espa\u00f1ola."}
{"id": "163794", "revid": "89787", "url": "https://gl.wikipedia.org/wiki?curid=163794", "title": "Juan de Araujo", "text": "Juan de Araujo, nado en Villafranca en 1646 e finado en Sucre en 1712, foi un m\u00fasico e compositor do Barroco americano, per\u00edodo tam\u00e9n co\u00f1ecido como m\u00fasica virreinal americana. Contra o 1670 foi nomeado mestre de capela na Catedral de Lima. Posteriormente viaxou a Panam\u00e1 e probabelmente tam\u00e9n a Guatemala. De volta no Per\u00fa, foi contratado como mestre de capela da Catedral de Cuzco, e en 1680 da Catedral de Sucre, onde permanece at\u00e9 a s\u00faa morte."}
{"id": "163796", "revid": "85894", "url": "https://gl.wikipedia.org/wiki?curid=163796", "title": "Sardi\u00f1eiro de Abaixo, Sardi\u00f1eiro, Fisterra", "text": "Sardi\u00f1eiro de Abaixo \u00e9 un lugar da parroquia de Sardi\u00f1eiro, no concello coru\u00f1\u00e9s de Fisterra. Segundo o IGE do 2009 ti\u00f1a 521 habitantes (251 homes e 270 mulleres)."}
{"id": "163798", "revid": "85894", "url": "https://gl.wikipedia.org/wiki?curid=163798", "title": "Sardi\u00f1eiro de Arriba, Sardi\u00f1eiro, Fisterra", "text": "Sardi\u00f1eiro de Arriba \u00e9 un lugar da parroquia de Sardi\u00f1eiro, no concello coru\u00f1\u00e9s de Fisterra. Segundo o IGE do 2009 ti\u00f1a 59 habitantes (28 homes e 31 mulleres)."}
{"id": "163799", "revid": "85894", "url": "https://gl.wikipedia.org/wiki?curid=163799", "title": "O Sisto, Sardi\u00f1eiro, Fisterra", "text": "O Sisto \u00e9 un lugar da parroquia de Sardi\u00f1eiro, no concello coru\u00f1\u00e9s de Fisterra. Segundo o IGE en 2009 ti\u00f1a 29 habitantes (12 homes e 17 mulleres)."}
{"id": "163800", "revid": "85894", "url": "https://gl.wikipedia.org/wiki?curid=163800", "title": "Rial, Sardi\u00f1eiro, Fisterra", "text": "Rial \u00e9 un lugar da parroquia de Sardi\u00f1eiro, no concello coru\u00f1\u00e9s de Fisterra. Segundo o IGE en 2009 ti\u00f1a 29 habitantes (17 homes e 12 mulleres)."}
{"id": "163801", "revid": "85894", "url": "https://gl.wikipedia.org/wiki?curid=163801", "title": "Suarriba, Sardi\u00f1eiro, Fisterra", "text": "Suarriba \u00e9 un lugar da parroquia de Sardi\u00f1eiro, no concello coru\u00f1\u00e9s de Fisterra na comarca de Fisterra. Segundo o IGE en 2009 ti\u00f1a 44 habitantes (22 homes e 22 mulleres)."}
{"id": "163802", "revid": "85894", "url": "https://gl.wikipedia.org/wiki?curid=163802", "title": "Castromi\u00f1\u00e1n, Sardi\u00f1eiro, Fisterra", "text": "Castromi\u00f1\u00e1n \u00e9 un lugar da parroquia de Sardi\u00f1eiro, no concello coru\u00f1\u00e9s de Fisterra. Segundo o INE do 2018 ti\u00f1a 26 habitantes (15 homes e 11 mulleres). \nMoi preto da aldea, na costa, at\u00f3pase o castro costeiro de Castromi\u00f1\u00e1n.\nPor este lugar pasa a 8\u00aa etapa da ruta de sendeirismo do Cami\u00f1o dos Faros."}
{"id": "163803", "revid": "85894", "url": "https://gl.wikipedia.org/wiki?curid=163803", "title": "Castrexe, Sardi\u00f1eiro, Fisterra", "text": "Castrexe \u00e9 un lugar da parroquia de Sardi\u00f1eiro, no concello coru\u00f1\u00e9s de Fisterra. Segundo o IGE do 2018 ti\u00f1a 20 habitantes (7 homes e 13 mulleres).\nPor este lugar pasa a 8\u00aa etapa da ruta de sendeirismo do Cami\u00f1o dos Faros."}
{"id": "163804", "revid": "85894", "url": "https://gl.wikipedia.org/wiki?curid=163804", "title": "Bux\u00e1n, Sardi\u00f1eiro, Fisterra", "text": "Bux\u00e1n \u00e9 un lugar da parroquia de Sardi\u00f1eiro, no concello coru\u00f1\u00e9s de Fisterra. Segundo o IGE en 2009 ti\u00f1a 55 habitantes (27 homes e 28 mulleres).\nPor este lugar pasa a 8\u00aa etapa da ruta de sendeirismo do Cami\u00f1o dos Faros."}
{"id": "163805", "revid": "17467", "url": "https://gl.wikipedia.org/wiki?curid=163805", "title": "Ibn Jaldun", "text": ""}
{"id": "163806", "revid": "56817", "url": "https://gl.wikipedia.org/wiki?curid=163806", "title": "Te Atua mou e", "text": "Te Atua mou e, \"Deus \u00e9 a verdade\" en galego, \u00e9 o himno nacional das Illas Cook, adoptado oficialmente como a 16\u00aa emenda \u00e1 Constituci\u00f3n das Illas Cook fixada pola Lei 9 de 1980-1981 en substituci\u00f3n de \"God Defend New Zealand\".\nO texto escribiuno Pa Tepaeru Terito Ariki e a m\u00fasica \u00e9 de Tom Davis."}
{"id": "163808", "revid": "98629", "url": "https://gl.wikipedia.org/wiki?curid=163808", "title": "Jack Benny", "text": "Jack Benny, nado como Benjamin Kubelsky o 14 de febreiro de 1894 en Chicago e finado o 26 de decembro de 1974 en Beverly Hills, foi un humorista e actor estadounidense.\nTraxectoria.\nBenny foi unha das personalidades estadounidenses do entretemento m\u00e1is reco\u00f1ecidas do s\u00e9culo XX, permanecendo activo 39 anos tanto na radio, na televisi\u00f3n e no cine, os seus programas de radio e m\u00e1is tarde de televisi\u00f3n foron inmensamente populares desde a d\u00e9cada de 1930 ata a de 1960 e foron unha das influencias fundacionais da comedia de situaci\u00f3n. Comezou a estudar o viol\u00edn aos seis anos, e ese instrumento converteuse nun dos seus trazos caracter\u00edsticos, a partir de 1911 toc\u00e1bao en vodeviles da s\u00faa cidade natal e ao ano seguinte formou un d\u00fao coa pianista Cora Salisbury. Participou na primeira guerra mundial onde adoitaba entreter \u00e1s tropas co seu viol\u00edn, logo da guerra seguiu a actuar en vodeviles e en 1929 interveu no seu primeiro filme \"The Hollywood Revue of 1929\", un dos primeiros filmes sonoros. Foi co programa \"Jack Benny Program\" cando se converteu nunha figura co\u00f1ecida en todo o pa\u00eds, emitiuse na radio desde 1932 ata 1955 e na televisi\u00f3n de 1950 ata 1965."}
{"id": "163812", "revid": "56817", "url": "https://gl.wikipedia.org/wiki?curid=163812", "title": "Suarriba", "text": "O top\u00f3nimo Suarriba pode referirse a varios lugares de Galicia:"}
{"id": "163813", "revid": "98629", "url": "https://gl.wikipedia.org/wiki?curid=163813", "title": "Patrick Hutchinson", "text": "Patrick Hutchinson, m\u00e1is co\u00f1ecido coma Hutch, e un enxe\u00f1eiro de son e membro da banda Queens of the Stone Age nos seus concertos. Joshua Homme, o l\u00edder da banda, consid\u00e9rao o seu \"road brother\" (irm\u00e1n da estrada) dende que os dous colaboraron na banda de desert rock Kyuss.\nBiograf\u00eda.\nHutch naceu e medrou en Halifax, Nova Scotia e traballou con varias bandas de punk rock durante os anos 80, antes de ser contratado para sonorizar a Kyuss. Despois da desaparici\u00f3n da banda, o guitarrista Josh Homme levouno para o seu novo proxecto, Queens of the Stone Age. Hutch foi o responsable de recrutar ao seu amigo Dave Catching para a banda como guitarrista de xira en 1998, e comezando as\u00ed a relaci\u00f3n profesional con Homme que culminar\u00eda posteriormente con \"The Desert Sessions\" e contin\u00faa con Eagles of Death Metal.\nA banda debe gran parte do seu son en directo a Hutch, que tam\u00e9n contrib\u00fae co piano e coas voces ao seu repertorio. \u00c1 vez que traballa con Queens of the Stone Age, tam\u00e9n \u00e9 t\u00e9cnico de son doutros grupos, coma Eagles of Death Metal, The Raconteurs e Them Crooked Vultures."}
{"id": "163814", "revid": "56817", "url": "https://gl.wikipedia.org/wiki?curid=163814", "title": "Rachel Bilson", "text": "Rachel Sarah Bilson, nada nos \u00c1nxeles (California) o 25 de agosto de 1981, \u00e9 unha actriz estadounidense.\nTraxectoria.\nBilson \u00e9 filla do guionista de televisi\u00f3n Danny Bilson e por influxo seu comezou a aparecer en anuncios para a televisi\u00f3n, a partir de 2003 comezou a aparecer en episodios de \"Buffy the Vampire Slayer\" e \"8 Simple Rules for Dating My Teenage Daughter\", fac\u00e9ndose co\u00f1ecida pola s\u00faa interpretaci\u00f3n de Summer Roberts na serie \"The O.C.\" (2003-2007). Bilson fixo a s\u00faa primeira aparici\u00f3n no cinema en 2006 con \"The Last Kiss\", actuando tam\u00e9n no filme de 2008 \"Jumper\"."}
{"id": "163815", "revid": "54334", "url": "https://gl.wikipedia.org/wiki?curid=163815", "title": "Alex Carapetis", "text": "Alex Carapetis, nado en 1982 en Adelaide, Australia, \u00e9 un bater\u00eda co\u00f1ecido por ter tocado coa banda de rock industrial estadounidense Nine Inch Nails.\nTraxectoria.\nCarapetis comezou a tocar a bater\u00eda aos nove anos. Despois de estudar jazz no Adelaide Conservatorium durante un ano no 2000 trasladouse a Sydney para continuar a s\u00faa carreira musical. Entre os anos 2004 e 2005 xirou con Jimmy Barnes por Australia e Nova Zelandia e en xullo do 2005 tocou con Delta Goodrem na \"Delta's Visualise Tour\". Tam\u00e9n traballou con Ian Moss, Diesel, Nathan Cavaleri e Teenager.\nNo mes de outubro do 2005 Trent Reznor contratou a Carapetis para xirar con Nine Inch Nails debido aos problemas de s\u00fade de Jerome Dillon. A s\u00faa elecci\u00f3n foi unha sorpresa para moitos seareiros xa que non era moi co\u00f1ecido nesas datas e nunca antes traballara coa banda. En decembro do 2005 foi substitu\u00eddo polo antigo bater\u00eda Josh Freese.\nAlex foi o bater\u00eda de xira de Julian Casablancas, vocalista de The Strokes, na s\u00faa xira de promoci\u00f3n do seu \u00e1lbum en solitario \"Phrazes for the Young\".\nCarapetis \u00e9 tam\u00e9n un dos dous bater\u00edas, o outro \u00e9 Dominic Howard de Muse, no grupo Vicky Cryer, que editou o seu primeiro \u00e1lbum, \"The Synthetic Love of Emotional Engineering\", en abril de 2013.\nO seu \u00faltimo proxecto \u00e9 a banda Julian Casablancas + The Voidz. O seu traballo de estrea, \"Tyranny\", foi publicado o 23 de setembro de 2014."}
{"id": "163816", "revid": "865", "url": "https://gl.wikipedia.org/wiki?curid=163816", "title": "Lori Black", "text": "Lori Black, tam\u00e9n co\u00f1ecida como Lorax, nada o 9 de abril de 1954 en Santa Monica (California), \u00e9 unha baixista estadounidense co\u00f1ecida por tocar nas bandas Clown Alley e Melvins. Lori \u00e9 filla da actriz Shirley Temple e do empresario Charles Alden Black.\nCando os Melvins se separaron temporalmente a finais de 1987, o baixista Matt Lukin deixou a banda para formar Mudhoney. Os Melvins substitu\u00edrono por Lori Black. Nesa \u00e9poca Black sa\u00eda con Buzz Osborne, l\u00edder do grupo. As s\u00faas primeiras gravaci\u00f3ns apareceron no \u00e1lbum de 1989 \"Ozma\". Black tam\u00e9n aparece acreditada na estrea de Melvins cun gran selo, \"Houdini\" (1993), a\u00ednda que Osborne ten dito que Black non toca nel."}
{"id": "163818", "revid": "23204", "url": "https://gl.wikipedia.org/wiki?curid=163818", "title": "Stef Kamil Carlens", "text": "Stef Kamil Carlens (nado o 27 de setembro de 1970 en Schoten, B\u00e9lxica) \u00e9 o l\u00edder da banda belga Zita Swoon e foi co-fundador, xunto con Tom Barman, de dEUS, onde tocaba o baixo e fac\u00eda segundas voces. Deixou a banda en 1996 para concentrarse en Zita Swoon, que fundara en 1991 co bater\u00ed Aarich Jespers."}
{"id": "163820", "revid": "1131", "url": "https://gl.wikipedia.org/wiki?curid=163820", "title": "A Moimenta", "text": ""}
{"id": "163821", "revid": "1888", "url": "https://gl.wikipedia.org/wiki?curid=163821", "title": "O Peto", "text": "O top\u00f3nimo O Peto pode referirse a varios lugares de Galicia:"}
{"id": "163823", "revid": "109216", "url": "https://gl.wikipedia.org/wiki?curid=163823", "title": "Zabranjeno Pu\u0161enje", "text": "Zabranjeno Pu\u0161enje (\"Prohibido fumar\" en serbocroata) foi un grupo musical de Saraxevo, intimamente relacionado co movemento cultural do Novo Primitivismo que se deu polos Balc\u00e1ns e o programa sat\u00edrico de radio, e logo televisi\u00f3n, \"Top Lista Nadrealista\", do que alg\u00fans membros foron part\u00edcipes. Foron un dos grupos m\u00e1is populares de Iugoslavia no anos oitenta.\nA banda naceu en 1981 en Saraxevo, ao abeiro do punk rock e do new wave do momento, facendo un garage rock con influencias folk. Gravaron catro \u00e1lbums at\u00e9 a chegada da Guerra de Bosnia.\nLogo, a parte do grupo serbia seguiu tocando en Belgrado, inicialmente co mesmo nome, despois baixo o nome de No Smoking Orchestra, e a parte bosn\u00edaco-croata seguiu tocando co nome de Zabranjeno Pu\u0161enje no Zagreb."}
{"id": "163824", "revid": "23204", "url": "https://gl.wikipedia.org/wiki?curid=163824", "title": "Guerrero", "text": "Guerrero p\u00f3dese referir a:"}
{"id": "163826", "revid": "23204", "url": "https://gl.wikipedia.org/wiki?curid=163826", "title": "Acapulco", "text": "Acapulco de Ju\u00e1rez \u00e9 unha cidade do estado de Guerrero, M\u00e9xico, ten 638\u00a0000 habitantes, \u00e9 o principal porto da costa oeste mexicana, e un dos destinos tur\u00edsticos m\u00e1is importantes do mundo. A voz acapulco procede do n\u00e1huatl e quere dicir, o lugar das canas. En 1873 engadiuse de Ju\u00e1rez \u00f3 nome da cidade como homenaxe ao presidente Benito Ju\u00e1rez, a\u00ednda que non se emprega popularmente. Ademais \u00e9 un municipio no Estado de Guerrero, en M\u00e9xico. Limita coas municipalidades de Juan R. Escudero, Coyuca de Benitez, San Marcos e con Chilpancingo. A s\u00faa \u00e1rea \u00e9 de 1.724,64\u00a0km\u00b2, e a s\u00faa poboaci\u00f3n era de 673.479 habitantes en 2010. A cabeceira municipal \u00e9 Acapulco.\nHistoria.\n\u00c9poca prehisp\u00e1nica.\nNo s\u00e9culo XI houbo novas vagas de inmigraci\u00f3ns n\u00e1huatl, coixcas procedentes de Aztl\u00e1n no norte do pa\u00eds.\nO anfiteatro da ba\u00eda estivo habitado dende o 3000 a. C. e os primeiros asentamentos formais d\u00e9ronse no s\u00e9culo XIII da nosa era por diversas tribos olmecas que habitaron \"Tambuco\" (entre Playa Larga e Cerro de la Aguada) e Icacos (entre o cerro El Guitarr\u00f3n, Punta Bruja e o Farall\u00f3n del Obispo). Na praia Hornos, Pie de la Cuesta e Tambuco, encontr\u00e1ronse obxectos de cer\u00e1mica e pedra tallada de orixe maia que demostran os achados arqueol\u00f3xicos.\nDurante o reinado de Ahuizotl, tras unha campa\u00f1a militar de catro anos, Acapulco pasou a formar parte do Imperio Azteca, anexado \u00e1 provincia tributaria de Tepecuacuilco, a\u00ednda que s\u00f3 transitoriamente e como unha rexi\u00f3n de administraci\u00f3n militar non consolidada, pois estaba dentro do territorio dos Yopes, quen habitaron e defenderon a rexi\u00f3n ata a chegada dos espa\u00f1ois.\n\u00c9poca virreinal.\nEn 1521 consumada a conquista de M\u00e9xico-Tenochtitl\u00e1n, Hern\u00e1n Cort\u00e9s enviou diversas expedici\u00f3ns ao sur co obxecto de localizar vetas de ouro. O 25 de abril de 1528 por orde do rei Carlos I de Espa\u00f1a, Acapulco pasou ao poder directo da coroa tomando o nome de \u00abCidade dos Reis\u00bb .\nFoi fundada por Antonio de Mendoza e Pacheco, primeiro vicerrei da Nova Espa\u00f1a ao designar ao primeiro alcalde e Fernando de Santa Ana levou a 29 familias espa\u00f1olas que provi\u00f1an da Cidade de M\u00e9xico, para colonizala no ano de 1550. Con todo, non foi ata o 17 de novembro de 1599 cando o rei Carlos II de Espa\u00f1a ascendeu a Acapulco a rango de cidade.\nPouco despois, por encargo da Realeza Espa\u00f1ola, Frei Andr\u00e9s de Urdaneta cruzou o Oc\u00e9ano Pac\u00edfico desde o arquip\u00e9lago de Filipinas coa finalidade de atopar a mellor ruta, que por m\u00e1is de 250 anos comunicar\u00eda \u00e1s colonias asi\u00e1ticas espa\u00f1olas coa Pen\u00ednsula Ib\u00e9rica. De a\u00ed xorde a famosa e equivocamente nomeada \"Nao de China\", que en realidade era un barco tipo gale\u00f3n e que part\u00eda desde Acapulco e fac\u00eda o tornaviaxe desde Filipinas. Frei de Urdaneta describe a Acapulco como un porto \"Grande, seguro, moi saudable e dotado de boa auga\". De 1571 a 1815, Acapulco convert\u00edase unha vez ao ano e durante case dous meses, no punto de comercio m\u00e1is activo e din\u00e1mico da Nova Espa\u00f1a, superando mesmo ao porto de Veracruz. En 1697, a poboaci\u00f3n do porto triplic\u00e1base durante os d\u00edas que chegaban os gale\u00f3ns cargados de belas novidades de oriente, como: China, Xap\u00f3n, Ceil\u00e1n, Damasco.\nAo longo da historia do porto, fix\u00e9ronse propostas frecuentes para cambiar a terminal de Acapulco a outro porto. A raz\u00f3n era que se buscaba maior accesibilidade \u00e1 cidade de M\u00e9xico, mellores condici\u00f3ns de clima, e outras vantaxes. As propostas m\u00e1is serias deste tipo foron para transferir a terminal a San Blas ou a Ba\u00eda de Banderas na costa de Xalisco. Como as provincias do noroeste do vicerreinado volv\u00e9ronse m\u00e1is poboadas no s\u00e9culo XVIII, a idea de trasladar a terminal do Gale\u00f3n a un porto do norte tomou forza. Isto deuse particularmente desde o establecemento do Departamento de San Blas. Este porto incrementou a s\u00faa importancia debido \u00e1 s\u00faa posici\u00f3n como punto de partida para novas actividades ao longo da costa de California e partir de a\u00ed cara ao norte. Nas s\u00faas instruci\u00f3ns ao seu sucesor, o vicerrei Revillagigedo contendeu pola retenci\u00f3n da terminal de Acapulco, pero o Marqu\u00e9s de Branciforte favoreceu a San Blas. Con todo, por eses tempos o comercio filipino entrou notoriamente en decadencia, e foi permitido que Acapulco mantivese a posici\u00f3n que ocupara ao longo de dous s\u00e9culos por dereito de inercia oficial e polo seu incomparable porto. Durante o seu tempo como porto principal no Pac\u00edfico e polas riquezas que albergaba, Acapulco foi obxecto de ataques por piratas e corsarios, o que motivou a s\u00faa fortificaci\u00f3n. Isto levouse a cabo entre 1615 e 1617. Edificouse un forte e nomeouse San Diego en honra ao vicerrei Diego Fern\u00e1ndez de C\u00f3rdoba, I Marqu\u00e9s de Guadalc\u00e1zar.\nO 28 de novembro de 1799. Carlos IV outorgoulle C\u00e9dula Real d\u00e1ndolle o t\u00edtulo de cidade.\nM\u00e9xico independente.\nCo inicio da guerra de Independencia en 1810, iniciouse un proceso que por\u00eda fin \u00e1 comunicaci\u00f3n e comercio con Manila a trav\u00e9s do porto de Acapulco. A idea de tomar o porto de Acapulco por parte dos insurxentes data de 1810, cando en Indaparapeo reun\u00edronse Miguel Hidalgo y Costela e Jos\u00e9 Mar\u00eda Morelos. O obxectivo de tomar o porto consistiu en romper a rede de comunicaci\u00f3ns do vicerreinado, illar a costa do Pac\u00edfico e as Filipinas, interromper o sistema comercial, beneficiarse dos produtos do mercado asi\u00e1tico e establecer relaci\u00f3ns con pa\u00edses estranxeiros. En novembro dese mesmo ano, Morelos organizou un continxente cuxo fin era tomar Acapulco. Ao chegar rode\u00e1rono para cercalo, cortaron toda comunicaci\u00f3n por terra coa capital, inclu\u00eddo a subministraci\u00f3n de alimentos. Desta maneira, interrompeuse a comunicaci\u00f3n entre a Cidade de M\u00e9xico coa costa do Pac\u00edfico, e polo tanto, coas zonas que este porto conectaba, como Am\u00e9rica do Sur, Central e Filipinas.\nEntre 1810 e 1813 deuse un proceso de loita entre insurxentes e realistas que derivou na alteraci\u00f3n das rutas de navegaci\u00f3n do Pac\u00edfico. En ocasi\u00f3ns, o forte de San Diego foi tomado polos insurxentes, noutras polos realistas. As feiras que regularmente se levaban a cabo pola chegada do Gale\u00f3n interromp\u00e9ronse. Unha consecuencia deste illamento do forte foi que en 1812 enviouse a orde \u00e1 Nave de non chegar a Acapulco e dirixirse a San Blas, polo menos ata que non se pacificara a rexi\u00f3n. A feira levouse a cabo en Tepic, e s\u00f3 ata 1814 autorizouse que o Gale\u00f3n de Manila chegase a Acapulco. A situaci\u00f3n dexenerouse entre 1814 e 1820. O porto, que nestes anos estaba en poder dos insurxentes, foi esquecido por eles e non recibiu apoio nin subministraci\u00f3ns. A tal grao chegou este descoido que Morelos, en 1814, chegou a anunciar o desmantelamento do porto. A pesar desta orde, o porto volveu caer en mans realistas e as\u00ed se mantivo ata a culminaci\u00f3n da guerra de Independencia en 1821.\nAlg\u00fans cambios importantes neste per\u00edodo foron que o Gale\u00f3n de Manila xa non desembarcou en San Blas, sen\u00f3n que volveu a Acapulco, que unha vez ao ano e durante case dous meses, era o punto de comercio m\u00e1is activo e din\u00e1mico durante o vicerreinado, superando mesmo ao porto de Veracruz xa que a poboaci\u00f3n do porto triplic\u00e1base durante os d\u00edas que chegaban os gale\u00f3ns cargados de belas novidades da China, Xap\u00f3n, Ceil\u00e1n e Damasco. Posteriormente, xa non regresar\u00eda a Nave, \u00e9 dicir, o barco administrado polo goberno, sen\u00f3n embarcaci\u00f3ns particulares que ti\u00f1an permiso para realizar comercio no porto. Por tanto, o \u00faltimo Gale\u00f3n oficial foi o Magallanes en 1815.\nTrala consumaci\u00f3n da independencia de M\u00e9xico en 1821, Acapulco formou parte do estado de M\u00e9xico. O 27 de outubro de 1849, ao crearse o estado de Guerrero, o porto pasou a formar parte del, como cabeceira do distrito de Tabares.\nO porto sofre de carencias durante o per\u00edodo da Revoluci\u00f3n e a finais do ano 1919, o Partido Obreiro de Acapulco ga\u00f1a as elecci\u00f3ns por medio de Juan R. Escudero.\nS\u00e9culos XX e XXI.\nEn 1949, \u00e9 inaugurada a avenida Costera Miguel Alem\u00e1n, o paseo tur\u00edstico do porto e m\u00e1is tarde a principal arteria da cidade, o que marcar\u00eda o inicio do desenvolvemento da infraestrutura hoteleira de alto nivel no porto. Na mesma \u00e9poca, enc\u00e1rgaselle \u00e1 construtora Techo Eterno Eureka, do empresario Manuel Su\u00e1rez y Su\u00e1rez, a construci\u00f3n da estrada Esc\u00e9nica co fin de comunicar a avenida Costera Miguel Alem\u00e1n coa estrada Cayaco-Puerto Marqu\u00e9s e a ba\u00eda de Puerto Marqu\u00e9s; a v\u00eda servir\u00eda m\u00e1is tarde para conectar o centro de Acapulco co Aeroporto Internacional General Juan N. \u00c1lvarez, constru\u00eddo en 1954. Entre os anos 1950 e 70, Acapulco foi o lugar favorito das vacaci\u00f3ns dos chamados \"Jet set\". Entre as personalidades destacan John F. Kennedy e a s\u00faa esposa Jacqueline, quen pasaron a s\u00faa l\u00faa de mel en 1953, as\u00ed como a actriz estadounidense Elizabeth Taylor, quen contraeu matrimonio civil en 1957 co seu terceiro marido, Mike Todd. Neste contexto, o porto serve de escenario para algunhas pel\u00edculas con proxecci\u00f3n internacional como \"Lady from Shangai\" (1947), \"Tarzan and the Mermaids\" (1948) e \"Fun in Acapulco\" (1963), entre outras. A finais dos anos 1950, cre\u00e1ronse os fraccionamentos Las Brisas e Brisas Guitarr\u00f3n, albergando as casas m\u00e1is luxosas de empresarios e artistas tanto nacionais como internacionais.\nNa madrugada do 9 de outubro de 1997 a cidade foi case destru\u00edda polo furac\u00e1n Paulina o que provocou unha das maiores traxedias na rexi\u00f3n dos \u00faltimos 88 anos. Os informes oficiais deron conta de entre 200 e 500 mortos e preto de 10\u00a0000 damnificados. Paulina produciu unhas precipitaci\u00f3ns torrenciais r\u00e9cords en Acapulco de 411\u00a0mm acumulados en menos de 24 horas.\nEntre o 14 e 16 de setembro de 2013, as chuvias provocadas pola tormenta tropical Manuel afectaron parcialmente o porto e deixaron a cidade incomunicada polas v\u00edas terrestre e a\u00e9rea preto de cinco d\u00edas, debido a que afectou gravemente a Autoestrada del Sol, a Estrada Federal 95, a Estrada Federal 200 e o Aeroporto Internacional General Juan N. \u00c1lvarez de Acapulco. Ata o 16 de setembro, informouse da morte de 24 persoas no concello e danos por inundaci\u00f3ns en 17 colonias, a maior\u00eda delas localizadas en zona Diamante."}
{"id": "163848", "revid": "865", "url": "https://gl.wikipedia.org/wiki?curid=163848", "title": "Faith (\u00e1lbum de The Cure)", "text": "Faith \u00e9 o terceiro \u00e1lbum da banda inglesa The Cure, editado o d\u00eda 10 de abril de 1981. A s\u00faa tem\u00e1tica xira ao redor da falta de fe do l\u00edder do grupo, Robert Smith, e o seu empe\u00f1o por atoparse con ela.\n\"Faith\" foi relanzado o 25 de abril de 2005 como parte das series \"Deluxe\" da discogr\u00e1fica Universal. A nova edici\u00f3n, con dous CDs, incl\u00fae unha versi\u00f3n remasterizada do LP original, e a canci\u00f3n \"Carnage Visors\" no primeiro CD, e unha colecci\u00f3n de demos, canciones ao vivo e o sinxelo \"Charlotte Sometimes\", que non fou inclu\u00eddo en ning\u00fan dos \u00e1lbums da banda no segundo CD."}
{"id": "163849", "revid": "56817", "url": "https://gl.wikipedia.org/wiki?curid=163849", "title": "Never Seen the Light of Day", "text": "Never Seen the Light of Day \u00e9 o cuarto \u00e1lbum da banda sueca de garage rock Mando Diao, editado en Suecia o 22 de outubro do 2007 polo selo EMI. Foi gravado no ano 2007, mentres a banda se atopaba no medio dunha extensa xira por todo o mundo. Foi bautizado \"Never Seen The Light Of Day\" (nunca vista a luz do d\u00eda) porque a banda cr\u00eda que non ser\u00eda editado, e, polo tanto, que non ver\u00eda a luz do d\u00eda."}
{"id": "163850", "revid": "865", "url": "https://gl.wikipedia.org/wiki?curid=163850", "title": "White Blood Cells", "text": "White Blood Cells \u00e9 o terceiro \u00e1lbum da banda estadounidense de garage rock The White Stripes, editado o 3 de xullo do 2001 a trav\u00e9s do selo Sympathy for the Record Industry. O disco foi reeditado no ano 2002 despois de que a banda asinase un ontrato co selo V2 Records.\n\"White Blood Cells\" foi listada como unha das 50 gravaci\u00f3ns m\u00e1is importantes da d\u00e9cada polo programa \"All Songs Considered\" da emisora estadounidense National Public Radio. A p\u00e1xina web Rockfeedback situouno no posto 7 da s\u00faa lista dos mellores \u00e1lbums da d\u00e9cada."}
{"id": "163851", "revid": "56817", "url": "https://gl.wikipedia.org/wiki?curid=163851", "title": "Steady Diet of Nothing", "text": "Steady Diet of Nothing \u00e9 o segundo \u00e1lbum da banda estadounidense de post-hardcore Fugazi, editado en xullo de 1991 polo selo Dischord Records. O t\u00edtulo (que poder\u00eda traducirse coma \"dieta constante da nada\") esta collido dunha cita do c\u00f3mico estadounidense Bill Hicks.\nO \u00e1lbum en xeral \u00e9 m\u00e1is pol\u00edtico que calquera das demais edici\u00f3ns de Fugazi. Seis meses antes da edici\u00f3n do \u00e1lbu, Dischord Records i\u00f1a encargadas xa sobre 160.000 copias do \u00e1lbum."}
{"id": "163852", "revid": "22570", "url": "https://gl.wikipedia.org/wiki?curid=163852", "title": "Interpol (\u00e1lbum)", "text": "Interpol \u00e9 o cuarto \u00e1lbum da banda estadounidense de post-punk revival Interpol, editado o 7 de setembro do 2010 a trav\u00e9s do selo Matador Records. O tema \"Lights\" foi editado como descarga dixital de balde a trav\u00e9s da p\u00e1xina da banda en maio do 2010, e no mes de xu\u00f1o aparecer\u00eda o seu v\u00eddeo musical. O baixista Carlos Dengler deixou o grupo pouco tempo despois de que o \u00e1lbu estivese listo. O seu sinxelo principal, \"Barricade\", lanzouse en agosto do 2010.\nListaxe de canci\u00f3ns.\nTodos os temas compostos por Interpol."}
{"id": "163854", "revid": "1987", "url": "https://gl.wikipedia.org/wiki?curid=163854", "title": "Mutations", "text": "Mutations \u00e9 o sexto \u00e1lbum de estudio do m\u00fasico estadounidense de rock alternativo Beck, editado o 3 de novembro de 1998 polo selo Geffen Records. A pesar de ter menos \u00e9xitos nas listas que o seu predecesor \"Odelay\", \"Mutations\" estableceu a Beck como un artista ecl\u00e9ctico e innovador pola s\u00faa mestura de x\u00e9neros, inclu\u00edndo tropicalia, bossa nova, country e blues. O \u00e1lbum ga\u00f1ou o Grammy ao mellor \u00e1lbum de m\u00fasica alternativa.\nListaxe de canci\u00f3ns.\nTodos os temas por Beck Hansen."}
{"id": "163855", "revid": "865", "url": "https://gl.wikipedia.org/wiki?curid=163855", "title": "Beck Hansen", "text": ""}
{"id": "163856", "revid": "23204", "url": "https://gl.wikipedia.org/wiki?curid=163856", "title": "Puzzle (\u00e1lbum)", "text": "Puzzle \u00e9 o cuarto \u00e1lbum da banda escocesa de rock alternativo Biffy Clyro, editado o 4 de xu\u00f1o do 2007 no Reino Unido polo selo 14th Floor. Tr\u00e1tase do seu primeiro \u00e1lbum dende que deixaron Beggars Banquet (a\u00ednda que no seu libreto apareza o logo da discogr\u00e1fica).\nO \u00e1lbum acadou o posto 2 na lista brit\u00e1nica de \u00e1lbums e foi aclamado pola cr\u00edtica, sendo elixido o mellor \u00e1lbum do 2007 polas revistas \"Kerrang!\" e \"Rock Sound\". En Irlanda conseguiu o posto 17. No Reino Unido foi certificado ouro e vendeu sobre 220.000 copias, chegando \u00e1s 300.000 en todo o mundo.\nListaxe de canci\u00f3ns.\nCanci\u00f3ns e letras escritas por Simon Neil e m\u00fasica composta por Biffy Clyro."}
{"id": "163859", "revid": "1727160", "url": "https://gl.wikipedia.org/wiki?curid=163859", "title": "Yucat\u00e1n", "text": ""}
{"id": "163860", "revid": "12452", "url": "https://gl.wikipedia.org/wiki?curid=163860", "title": "Estado de Yucat\u00e1n", "text": ""}
{"id": "163861", "revid": "1248", "url": "https://gl.wikipedia.org/wiki?curid=163861", "title": "Cumorah", "text": ""}
{"id": "163864", "revid": "56817", "url": "https://gl.wikipedia.org/wiki?curid=163864", "title": "O Ribeiro", "text": "O top\u00f3nimo galego O Ribeiro pode referirse a:"}
{"id": "163865", "revid": "5863", "url": "https://gl.wikipedia.org/wiki?curid=163865", "title": "Xos\u00e9 Cobas", "text": "Xos\u00e9 Cobas G\u00f3mez, nado en Logrosa en 1953, \u00e9 un ilustrador galego.\nTraxectoria.\nExpuxo por vez primeira en 1977, na cidade da Coru\u00f1a. A partir de 1980 compaxinou a pintura co dese\u00f1o gr\u00e1fico e maila ilustraci\u00f3n, e dende 1988 centra a s\u00faa actividade de ilustrador na literatura infantil e xuvenil. Ten traballado canda autores de prestixio tal que os galegos Juan Farias, Xabier P. DoCampo ou Fina Casalderrey (todos tres contan co Premio Nacional de Literatura Infantil e Xuvenil que outorga o Estado espa\u00f1ol). As\u00ed mesmo, os seus traballos est\u00e1n espallados por diversas editoriais: Grupo Anaya, Galaxia, Edici\u00f3ns Xerais de Galicia, Edelvives etc.\nTen impulsado tam\u00e9n a revista de banda dese\u00f1ada \"Golfi\u00f1o\", canda o chairego Xabier P. DoCampo, e \u00e9 un claro defensor e promotor da lingua galega, do cal da boa proba a s\u00faa pertenza \u00e1 plataforma c\u00edvica \"ProLingua\". Ilustra periodicamente dende 1981 para o xornal \"La Voz de Galicia\".\nDende 1991 traballa como dese\u00f1ador gr\u00e1fico para a Deputaci\u00f3n da Coru\u00f1a.\nPremios e distinci\u00f3ns.\nFoi galardoado co \"premio Lecturas\" ao ilustrador m\u00e1is votado polos lectores das bibliotecas de Galicia entre toda a produci\u00f3n editorial do ano 2003. Pos\u00fae tam\u00e9n o \"premio FETEN\" ao mellor libro de teatro xuvenil ilustrado en Espa\u00f1a (ano 2002) e o \"premio Gourmand World Cookbook Awards\" (2004) ao mellor libro do mundo de literatura gastron\u00f3mica en castel\u00e1n.\n2022: Homenaxeado no Sal\u00f3n do Libro de Pontevedra."}
{"id": "163866", "revid": "6939", "url": "https://gl.wikipedia.org/wiki?curid=163866", "title": "Manuel Portas Fern\u00e1ndez", "text": ""}
{"id": "163869", "revid": "92340", "url": "https://gl.wikipedia.org/wiki?curid=163869", "title": "Santiago Sierra", "text": "Santiago Sierra, nado en Madrid en 1966 \u00e9 un artista pl\u00e1stico espa\u00f1ol. Licenciado en Belas Artes pola Universidade Complutense de Madrid, desde 1995 reside en M\u00e9xico, onde ampliou a s\u00faa formaci\u00f3n na Escola de San Carlos da Universidade Aut\u00f3noma de M\u00e9xico. Foi galardoado co Premio Nacional de Artes Pl\u00e1sticas de Espa\u00f1a en 2010, mais rexeitou o premio.\nTraxectoria.\nExpuxo en museos, centros de arte e galer\u00edas de todo o mundo, como no Museo Kiasma de Arte Contempor\u00e1nea ARS 01 (Helsinqui), no Kunstwerke (Berl\u00edn), na Kunsthaus Bregenz (Austria) ou no PS1 do MOMA (Nova York). A arte de Sierra, cargada de reivindicaci\u00f3ns sociais e pol\u00edticas desde os seus comezos, tenta evidenciar o absurdo das relaci\u00f3ns de poder establecidas e destacar os problemas que carrexa para a poboaci\u00f3n a econom\u00eda capitalista. A produci\u00f3n de Sierra bas\u00e9ase, non nunha soa t\u00e9cnica, sen\u00f3n que xoga cun amplo espectro delas: fotograf\u00eda, v\u00eddeo, m\u00fasica, ou elementos coti\u00e1ns cos que forma impresionantes instalaci\u00f3ns que logo convidan a unha profunda reflexi\u00f3n sobre o mundo que nos rodea.\nSobre a s\u00faa obra, Pablo Espa\u00f1a sinalou que \"presenta os mecanismos de dominaci\u00f3n de forma moi cr\u00faa, pero hai outras cousas a ter en conta como a frustraci\u00f3n e a decepci\u00f3n da promesa do pracer est\u00e9tico\". A s\u00faa obra sinala unha cr\u00edtica social, sen efectos paliativos. Controvertido, destacan a s\u00faa montaxe dunha sinagoga convertida en c\u00e1mara de gas (\"245 metros c\u00fabicos\", Alema\u00f1a, 2006), ou \"Li\u00f1a de 250 cm tatuada sobre 6 persoas remuneradas\" (Cuba, 1999, sobre exclu\u00eddos sociais).\nPol\u00e9mica sobre o Premio Nacional de Artes Pl\u00e1sticas de Espa\u00f1a.\nEn 2010 foi galardoado co Premio Nacional de Artes Pl\u00e1sticas de Espa\u00f1a que concede o Ministerio de Cultura \"pola s\u00faa obra cr\u00edtica, que reflexiona sobre a explotaci\u00f3n e a exclusi\u00f3n das persoas, e xera un debate sobre as estruturas de poder, tal e como se manifesta nos seus diversos proxectos desenvolvidos \u00f3 longo de d\u00faas d\u00e9cadas\". Sierra rexeitou \u00f3 d\u00eda seguinte o premio nunha carta \u00e1 ministra de Cultura aducindo que \"os premios se conceden a quen realizou un servizo, por exemplo a un empregado do mes\" e que o \"premio instrumentaliza en beneficio do estado o prestixio do premiado\", terminando con \"o Estado non somos todos: O Estado son vostedes e os seus amigos. Por tanto, non me conten entre eles, pois eu son un artista serio. Sa\u00fade e Liberdade!\" Na carta detalla ademais as s\u00faas principais cr\u00edticas \u00f3 Estado, \"Un estado que participa en guerras dementes ali\u00f1ado cun imperio criminal. Un estado que doa alegremente o di\u00f1eiro com\u00fan \u00e1 banca. Un estado empe\u00f1ado no desmonte do estado de benestar en beneficio dunha minor\u00eda internacional e local\" A directora xeral de Belas Artes, Anxos Albert, sinalou que lle sorprend\u00eda o rexeitamento, dado que cando se lle comunicou mostrouse \"contento e agradecido\", e traballou co Estado noutras ocasi\u00f3ns como en 2003, na Bienal de Venecia cando llo pediu o goberno de Jos\u00e9 Mar\u00eda Aznar. Amigos do artista contestaron dicindo que o seu traballo do 2003 foi un simple encargo laboral, non un premio."}
{"id": "163876", "revid": "98629", "url": "https://gl.wikipedia.org/wiki?curid=163876", "title": "Universidade Pontificia Comillas", "text": "A Universidade Pontificia Comillas \u00e9 unha universidade privada, da Igrexa Cat\u00f3lica, dirixida pola Compa\u00f1\u00eda de Xes\u00fas, con sede en Madrid.\nConta con 9.301 alumnos e 1.712 profesores.\nHistoria.\nFoi creada como Seminario de San Antonio de Padua de Comillas o 16 de decembro de 1890 en Comillas (Cantabria), erixido polo Papa Le\u00f3n XIII, mediante o Breve \"Sempiternam Dominici Gregis\". Nos seus inicios era un seminario cat\u00f3lico para a formaci\u00f3n de candidatos ao sacerdocio, promovido a instancias do pai xesu\u00edta Tom\u00e1s G\u00f3mez Carral (1837-1898) e constru\u00eddo polo seu patrocinador, Antonio L\u00f3pez y L\u00f3pez (1817-1883), primeiro marqu\u00e9s de Comillas, e o seu fillo Claudio L\u00f3pez Bru (1853-1925), segundo marqu\u00e9s de Comillas, que continuar\u00eda o labor do seu pai.\nA s\u00faa disciplina interna e calidade acad\u00e9mica fixeron del un lugar no que conflu\u00edron un importante n\u00famero de vocaci\u00f3ns sacerdotais procedentes de todas as dioceses espa\u00f1olas, hispanoamericanas e de Filipinas. O aumento da s\u00faa actividade fixo que paulatinamente foran agreg\u00e1ndose novos edificios aos xa existentes: Seminario Maior (1882), Seminario Menor (1912), Colexio M\u00e1ximo (1944) e o Colexio Hispanoamericano (1946).\nO 19 de marzo de 1904, o Papa San Pio X concede \u00f3 Seminario Pontificio de Comillas, por medio do Decreto \"Praeclaris honoris argumentas\", a facultade de conferir grados acad\u00e9micos en Filosof\u00eda, Teolox\u00eda e Dereito Can\u00f3nico, convert\u00e9ndoo en Universidad Pontificia.\nO 24 de xaneiro de 1969, o Papa Paulo VI autoriza e referenda mediante carta ao Gran Chanceler o traslado a Madrid da universidade e a s\u00faa apertura \u00e1 ensinanza de segrares.\nO d\u00eda 20 de xu\u00f1o de 1978 realizouse a erecci\u00f3n can\u00f3nica e a incorporaci\u00f3n da Escola T\u00e9cnica Superior de Enxe\u00f1eiros Industriais, da Facultade de Ciencias Econ\u00f3micas e Empresariais, da Facultade de Dereito e da Escola Universitaria de Enxe\u00f1er\u00eda T\u00e9cnica Industrial (centros universitarios de ICAI-ICADE) \u00e1 agora denominada Universidade Pontificia Comillas. O Estado Espa\u00f1ol reco\u00f1eceu plenos efectos civ\u00eds aos estudos cursados nas mencionadas Escolas e Facultades, por Real Decreto 1610/1979, de 4 de abril, de conformidade co establecido no Convenio entre a Santa S\u00e9 e o Goberno Espa\u00f1ol de 5 de abril de 1962.\nPosteriormente incorpor\u00e1ronse \u00e1 universidade novos centros de estudo e investigaci\u00f3n, ata chegar \u00e1s 4 facultades, 2 escolas e 7 institutos que a compo\u00f1en actualmente.\nAntigos alumnos.\nNa Universidade Pontificia Comillas form\u00e1ronse importantes profesionais para a vida econ\u00f3mica de Espa\u00f1a, especialmente na rama do dereito e a empresa. Podemos citar entre diversos empresarios de renome a Sebasti\u00e1n Escarrer (Conselleiro delegado de Sol Meli\u00e1), Juan Arena (presidente de Bankinter), Carlos Espinosa de los Monteros (presidente de Mercedes Benz Espa\u00f1a), Javier Benjumea (presidente de Abengoa), Amparo Moraleda (directora da \u00e1rea Internacional de Iberdrola), Ignacio S\u00e1nchez Gal\u00e1n (presidente de Iberdrola), Fernando Conte (expresidente de Iberia), Magda Salarich Fern\u00e1ndez de Valderrama (conselleira delegada de Citr\u00f6en) ou Rafael Miranda (conselleiro delegado de Endesa). Na pol\u00edtica, alg\u00fans alumnos acadaron postos de importancia, inclu\u00edndo a Diego L\u00f3pez Garrido (Secretario de Estado para a Uni\u00f3n Europea), Pilar Barreiro \u00c1lvarez (alcaldesa de Cartagena), Jos\u00e9 Bono (ministro), Rodrigo Rato, Enrique Bar\u00f3n (ministro) ou Gin\u00e9s L\u00f3pez (exalcalde de Arganda del Rey)."}
{"id": "163877", "revid": "23204", "url": "https://gl.wikipedia.org/wiki?curid=163877", "title": "John Noble", "text": "John Noble, nado en Port Pirie o 20 de agosto de 1948, \u00e9 un actor de cinema e televisi\u00f3n australiano, e director teatral de m\u00e1is de oitenta obras."}
{"id": "163878", "revid": "89787", "url": "https://gl.wikipedia.org/wiki?curid=163878", "title": "EPOXI", "text": "EPOXI \u00e9 unha misi\u00f3n espacial non tripulada da NASA, dirixida pola Universidade de Maryland, que usa a sonda espacial Deep Impact, tras a finalizaci\u00f3n da s\u00faa misi\u00f3n principal. Esta misi\u00f3n estudar\u00e1 planetas extrasolares e visitar\u00e1 un novo cometa. O cometa elixido en primeiro lugar foi o chamado cometa Boethin, pero ante a imposibilidade de localizalo por parte dos astr\u00f3nomos finalmente decidiuse dirixilo cara ao cometa Hartley 2."}
{"id": "163880", "revid": "1131", "url": "https://gl.wikipedia.org/wiki?curid=163880", "title": "Universidade de Maryland", "text": "A Universidade de Maryland \u00e9 a universidade m\u00e1is representativa do sistema p\u00fablico universitario de Maryland. Est\u00e1 situada na localidade de College Park, no condado de Prince George, preto de Washington DC, nos Estados Unidos. Fundada en 1856, a universidade \u00e9, segundo os autores das \"Greene's Guides\" (2001), unha das m\u00e1is destacadas do pa\u00eds. A s\u00faa situaci\u00f3n conv\u00e9rtea nun lugar privilexiado, xa que por acharse tan preto da capital federal, estabelec\u00e9ronse equipos conxuntos da universidade e o goberno federal."}
{"id": "163881", "revid": "88215", "url": "https://gl.wikipedia.org/wiki?curid=163881", "title": "\u00bfImos al\u00f3?", "text": "\u00bfImos al\u00f3? foi un programa da Televisi\u00f3n de Galicia concibido como un curso de lingua galega que se emitiu en 1989 e 1990.\nDesenvolvemento.\nPara a realizaci\u00f3n do programa a Televisi\u00f3n de Galicia, en colaboraci\u00f3n coa Direcci\u00f3n Xeral de Pol\u00edtica Ling\u00fc\u00edstica da Xunta de Galicia, convocou un concurso de proxectos para a emisi\u00f3n dun curso de galego no que sa\u00edu ga\u00f1ador o presentado por V\u00eddeo Voz TV dirixido e guionizado por Siro . Neste curso varios profesores achegan por medio de monicreques (Ant\u00eda, Xurxo, Leonardo e don Severo), dese\u00f1ados por Siro L\u00f3pez, lecci\u00f3ns para a aprendizaxe da lingua aos telespectadores. En 1990 realizouse unha segunda parte do concurso."}
{"id": "163882", "revid": "89787", "url": "https://gl.wikipedia.org/wiki?curid=163882", "title": "Iv\u00e1n Garc\u00eda Campos", "text": "Iv\u00e1n Garc\u00eda Campos, nado na Coru\u00f1a o 14 de xullo de 1974, \u00e9 un escritor galego.\nTraxectoria.\n\u00c9 licenciado en INEF e exerce como rehabilitador f\u00edsico. Iniciou estudos de Grao en Filosof\u00eda en 2015 que interrompeu en 2018.\nEn 2008 ga\u00f1ou o Premio Nacional de Narraci\u00f3ns Curtas Modesto Rodr\u00edguez Figueiredo, institu\u00eddo pola Fundaci\u00f3n do Pedr\u00f3n de Ouro coa obra \"Unha casa chea de xanelas\".\nA s\u00faa primeira novela, \"O imposible de desatar\", ga\u00f1ou a XXVIII edici\u00f3n do Premio Blanco Amor en 2010. O xurado, formado por Teresa Berm\u00fadez Montes, Chus Nogueira, Bieito Iglesias Arauxo, Xes\u00fas Constela Doce, Carlos Gonz\u00e1lez Figueiras e Silvia D\u00edaz Iglesias, salientou a \u201ccoherencia e o equilibrio entre a forma e o fondo, e o retrato da cara oculta da sociedade actual; dos conflitos persoais, da sociedade e a incomunicaci\u00f3n, a trav\u00e9s de personaxes cargadas de humanidade. A novela destaca polo seu car\u00e1cter innovador no tocante ao estilo e \u00e1s t\u00e9cnicas narrativas\u201d.\nCinco anos despois publica \"Cuesti\u00f3ns vitais secretas\", un libro formado por dez relatos que, cunha t\u00e9cnica sinxela e depurada, de frases breves, con preferencia polo estilo indirecto e pola selecci\u00f3n de puntos de vista pouco usuais, tratan de facer aparecer o que est\u00e1 oculto nas rutinas da vida corrente . A importancia dos pormenores \u00e9 crucial en todos os relatos, as\u00ed como a confianza na perspicacia do lector para poder intu\u00edr sen necesidade de comprender. A revista dixital \"Biosbardia\", especializada en literatura galega, sinalouno como o libro galego m\u00e1is recomendable do ano 2015.\nEn decembro de 2019 sae do prelo \"O viaxeiro perfecto\", onde Mario, un condutor de ambulancia, conecta coa dor das persoas que transporta, ata o punto de concederlles unha \u00faltima vontade viaxeira, unha antesala \u00e1 traves\u00eda que sup\u00f3n a morte. Tr\u00e1tase dunha \"road novel\" onde o eixo vertebrador da narraci\u00f3n \u00e9 o di\u00e1logo. Ao contrario dos seus libros anteriores \u00e9 esta unha novela formalmente moi sinxela onde en ning\u00fan momento sabemos o que pensan os personaxes, s\u00f3 o que fan.\nAlleo \u00e1s redes sociais, esporadicamente publica textos en revistas, xornais e plataformas dixitais.\nDesde o ano 2020 colabora como coordinador e editor da secci\u00f3n \"Dec\u00e1logos\" en Euseino? Editores, li\u00f1a de publicaci\u00f3ns da Fundaci\u00f3n Euseino?, organizaci\u00f3n non lucrativa independente declarada de interese cultural pola Xunta de Galicia, e creada para promover o pensamento tanto no \u00e1mbito literario coma no filos\u00f3fico.\n\u00c9 as\u00ed mesmo membro da Asociaci\u00f3n de Escritores en Lingua Galega [AELG]."}
{"id": "163883", "revid": "56817", "url": "https://gl.wikipedia.org/wiki?curid=163883", "title": "Stand by Your Man", "text": "\"Stand by Your Man\" \u00e9 unha canci\u00f3n escrita a catro mans entre Tammy Wynette e Billy Sherrill e gravada orixinalmente por Tammy Wynette coa compa\u00f1\u00eda discogr\u00e1fica Epic Records. Sa\u00edu coma un sinxelo en setembro de 1968 no mercado estadounidense. Converteuse no tema de maior \u00e9xitor da longa carreira de Wynette e nun dos m\u00e1is versionados na historia da m\u00fasica country. \u00c9 o tema n\u00famero un da listaxe de \u00e9xitos da CMT a prop\u00f3sito do \"Top 100 Country Music Songs\"."}
{"id": "163884", "revid": "56817", "url": "https://gl.wikipedia.org/wiki?curid=163884", "title": "Rolodex Propaganda", "text": "\"Rolodex Propaganda\" \u00e9 unha canci\u00f3n da banda estadounidense de post-hardcore At the Drive-In, editado o 4 de decembro do 2000 como segundo sinxelo do seu derradeiro \u00e1lbum, \"Relationship of Command\". O tema conta coa colaboraci\u00f3n de Iggy Pop facendo voces nos coros."}
{"id": "163886", "revid": "22570", "url": "https://gl.wikipedia.org/wiki?curid=163886", "title": "Invalid Litter Dept.", "text": "\"Invalid Litter Dept.\" \u00e9 unha canci\u00f3n da banda estadounidense de post-hardcore, At the Drive-In, editado o 12 de marzo do 2001 como terceiro sinxelo do seu \u00e1lbum \"Relationship of Command\". Foi lanzado en varios formatos internacionais.\nA letra do tema e o seu vido musical trata dos asasinatos e as violaci\u00f3ns de mulleres en Ciudad Ju\u00e1rez. A cidade at\u00f3pase ao outro lado da fronteira de El Paso, Texas, o fogar da banda. A canci\u00f3n critica explicitamente aos \"federales\" (como \u00e9 co\u00f1ecida a polic\u00eda mexicana), pola s\u00faa falta de resposta e estes casos."}
{"id": "163890", "revid": "1888", "url": "https://gl.wikipedia.org/wiki?curid=163890", "title": "Xes\u00fas Manuel Marcos L\u00f3pez", "text": ""}
{"id": "163892", "revid": "98629", "url": "https://gl.wikipedia.org/wiki?curid=163892", "title": "One Armed Scissor", "text": "\"One Armed Scissor\" \u00e9 un tema da banda estadounidense de post-hardcore At the Drive-In, editado como primeiro sinxelo do seu \u00e1lbum \"Relationship of Command\". Foi a primeira canci\u00f3n do grupo que apareceu regularmente nun bo n\u00famero de emisoras de radio. Esta \u00e9 unha das canci\u00f3ns m\u00e1is co\u00f1ecidas de At the Drive-In e foi o su \u00fanico sinxelo en entrar nas listas, acadando o posto 26 na \"Billboard Modern Rock Tracks\".\nO seu v\u00eddeo musical cont\u00e9n imaxes de directos e de xiras. Unha segunda versi\u00f3n foi tam\u00e9n editada para o recompilatorio \"This Station Is Non-Operational\", e cont\u00e9n m\u00e1is imaxes de concertos, as\u00ed como v\u00eddeos no estudio.\nSegundo unha entrevista concedida a Channel V, un \"one-armed scissor\" \u00e9 unha mestura de \"red bull e vodka\", e a canci\u00f3n trata sobre as s\u00faas xiras contadas por unha personaxe chamada one armed scissor.\nEsta canci\u00f3n, xunto coa cara-B \"Incetardis\", foi escollida para formar parte do recompilatorio \"This Station Is Non-Operational\", que foi titulado as\u00ed por unha frase da letra de \"One Armed Scissor\".\n\"One Armed Scissor\" aparece nos videoxogos \"Guitar Hero World Tour\" e \"Rock Band 3\" como canci\u00f3n xogable.\nO tema \u00e9 parcialmente versionado polo grupo Paramore nos finais da interpretaci\u00f3n da s\u00faa canci\u00f3n \"Here We Go Again\"\n\"One Armed Scissor\" foi colocada no posto 255 na lista de Pitchfork Media da 500 mellores canci\u00f3ns dos anos 2000. Tam\u00e9n foi n\u00famero 1 na lista de Alternative Press dos 100 mellores sinxelos da d\u00e9cada."}
{"id": "163896", "revid": "89787", "url": "https://gl.wikipedia.org/wiki?curid=163896", "title": "Televisi\u00f3n de varrido lento", "text": "A televisi\u00f3n de varrido lento, co\u00f1ecido tam\u00e9n polas siglas inglesas SSTV (\"Slow Scan Television\"), \u00e9 un m\u00e9todo de transmisi\u00f3n de imaxes utilizado principalmente por operadores de radio afeccionada para transmitir e recibir imaxes est\u00e1ticas, monocrom\u00e1ticas ou en cor, mediante a radio.\nUnha emisi\u00f3n de televisi\u00f3n normal require unha canle de 5.5 ou 6 MHz ao transmitir 25 ou 30 imaxes por segundo (nos sistemas NTSC, PAL ou SECAM ), pero a SSTV normalmente s\u00f3 leva un m\u00e1ximo de 3 kHz de largo de banda, as\u00ed e todo \u00e9 un m\u00e9todo lento de transmisi\u00f3n, entre 8 segundos e un par de minustos, dependendo do modo usado, para transmitir unha imaxe.\nA televisi\u00f3n de varrido lento opera en frecuencias de voz, que os afeccionados empregan este sistema nas bandas de onda curta, a\u00ednda que \u00e9 posible realizalo tam\u00e9n en VHF e UHF.\nHistoria.\nO concepto da SSTV d\u00e9bese a Copthorne Macdonald que entre 1957 e 1958 desenvolveu o primeiro sistema SSTV utilizando un monitor electrost\u00e1tico e un tubo vidic\u00f3n, empregando 120 li\u00f1as e 120 pixeles por li\u00f1a para transmitir unha imaxe en branco e negro nunha canle de 3 KHz. A Uni\u00f3n Sovi\u00e9tica tam\u00e9n desenvolveu o seu propio sistema que se usou para transmitir imaxes desde o espazo, comezando por aquelas do lado escuro da L\u00faa transmitidas desde o Luna 3 en outubro de 1959, tam\u00e9n a NASA utilizou un sistema SSTV para transmitir imaxes desde o espazo. Na actualidade util\u00edzanse programas de ordenador para a recepci\u00f3n das imaxes."}
{"id": "163898", "revid": "22570", "url": "https://gl.wikipedia.org/wiki?curid=163898", "title": "69 (sexo)", "text": "O 69 \u00e9 unha postura sexual que permite a pr\u00e1ctica do sexo oral mutuo de modo simult\u00e1neo.\nCaracter\u00edsticas.\nPara alcanzar esta postura, normalmente os dous individuos pr\u00f3stranse riba dunha superficie s\u00f3lida, un sobre o outro. Con todo, no canto de situ\u00e1rense cara a cara, cada un sit\u00faa a s\u00faa cabeza fronte aos xenitais do contrario, permitindo dese modo que poidan ser estimulados ao mesmo tempo.\nEsta posici\u00f3n \u00e9 precisamente unha variante na enciclopedia sexual chamada Kama Sutra. Hai variantes, unha delas de p\u00e9 na que o home asume o esforzo e carga sobre si \u00e1 muller, quen en posici\u00f3n invertida ao home s\u00f3 ser\u00e1 sostida polas s\u00faas pernas."}
{"id": "163902", "revid": "1131", "url": "https://gl.wikipedia.org/wiki?curid=163902", "title": "Arxina", "text": ""}
{"id": "163903", "revid": "98629", "url": "https://gl.wikipedia.org/wiki?curid=163903", "title": "Rogelio Arca Rivas", "text": "Rogelio Arca Rivas, nado en Cerdedo-Cotobade en 1913 e finado no mesmo concello o 6 de novembro de 2010, foi un canteiro e miliciano anarquista galego.\nTraxectoria.\nFoi fillo de Francisco Arca Vali\u00f1as, agricultor do lugar de De\u00e1n e militante da CNT. En marzo de 1936 marchou a Madrid cun grupo de canteiros, albaneis, mamposteirs e carpinteiros da Terra de Montes. Nas semanas previas ao Alzamento Nacional participou na folga da construci\u00f3n, como afiliado do Sindicato \u00danico da Construci\u00f3n. Co estoupido da guerra civil, alistouse na Columna Confederal, comandado por Cipriano Mera. Xunto a outros 21 compa\u00f1eiros, dez deles galegos, conformou a Grupo 33 da Columna. Comandados polo Tenente Coronel Francisco del Rosal, marcharon cara aos penedos de Somosierra logo de permanecer unhas semanas en Madrid. Despois dirix\u00edronse cara \u00e1 serra de Gredos. Posteriormente o Grupo 33 integrouse no batall\u00f3n Ferrer. O 30 de setembro v\u00edronse obrigados a retirarse da vila de Casavieja ante o avance das tropas rife\u00f1as que loitaban polo bando nacional.\nO seu batall\u00f3n regresou a Madrid o 10 de outubro, e a columna Del Rosal foi reconvertida na 39 Brigada Mixta. Pasaron novembro e decembro na fronte de Arag\u00f3n formando garda, regresando en decembro a Madrid. Al\u00ed co\u00f1ece a morte do seu pai, paseado o 13 de agosto. O 29 de decembro regresaron \u00e1 fronte, na li\u00f1a de combate entre as vilas de Aravaca, Umera e Pozuelo de Alarc\u00f3n. D\u00edas despois retroceden cara a El Pardo. P\u00e9rdese e int\u00e9grase no 5\u00ba Rexemento de Aceiro, comandado por Enrique L\u00edster, e al\u00ed \u00e9 ascendido a cabo.\nEn abril de 1937, durante unhas xornadas de descanso, Rogelio Arca toma unhas fotograf\u00edas cunha Kodak de acorde\u00f3n, nun ambiente distendido. O 21 de marzo de 1938 a s\u00faa brigada \u00e9 retirada da primeira li\u00f1a, logo de sufrir m\u00faltiples baixas. Logo dun mes de descanso, foi destinado \u00e1 serra de Mogorr\u00f3n (provincia de Guadalaxara) e despois \u00e1 provincia de Teruel. Estivo relacionado co Batall\u00f3n Galicia, que combateu baixo o mando do compostel\u00e1n Jos\u00e9 Penido Iglesias. No ver\u00e1n de 1938, nunhas xornadas de descanso no balneario de Camarena, aproveitou para facer unha colecci\u00f3n de bolboretas e facer mel. Pero axi\u00f1a se reincorporou no Batall\u00f3n Divisionario de Metralladoras, da 5\u00aa Divisi\u00f3n. Loitaron at\u00e9 o momento da s\u00faa rendici\u00f3n, o 29 de marzo de 1939, na serra de Camarena. Foi enviado ao campo de concentraci\u00f3n de Teruel.\nRegresou a Cerdedo-Cotobade cun salvoconduto, debendo presentarse todos os d\u00edas \u00e1s 8 da ma\u00f1\u00e1 no cuartel da Garda Civil. Mes e medio despois foi obrigado a incorporarse aos batall\u00f3ns disciplinarios, sendo carcereiro dos seus propios compa\u00f1eiros no c\u00e1rcere de Lugo. Al\u00ed recortaron a tea met\u00e1lica que os separaba, e Arca remit\u00eda \u00e1s s\u00faas familias a s\u00faa correspondencia. Por mor dunha desas cartas, escrita en arxina (o \"verbo dos canteiros\") para evitar a censura, o mozo que a redactara, Antonio Mari\u00f1o, recibiu unha malleira."}
{"id": "163904", "revid": "89787", "url": "https://gl.wikipedia.org/wiki?curid=163904", "title": "Teresa Gonz\u00e1lez Costa", "text": "Teresa Gonz\u00e1lez Costa, nada no Grove en 1975, \u00e9 unha escritora galega.\nTraxectoria.\nLicenciouse en Filolox\u00eda Inglesa e Filox\u00eda Italiana na Universidade de Santiago de Compostela, amais de acadar un Diploma de Estudos Avanzados no programa de Teor\u00eda da Literatura e Teor\u00eda Comparada. Preparou o Terceiro Ciclo en Tur\u00edn, Borgo\u00f1a e X\u00e9nova, especializ\u00e1ndose no viaxeiro Nicolas Bouvier.\nComezou a formar parte de compa\u00f1\u00edas teatrais en 1993. Fixo cursos de dramaturxia con Jean-Luc Lagarce, e traballou como guionista de teatro radiof\u00f3nico para o programa cultural \"Radio Cit\u00e9\". Participou como actriz con La Com\u00e9die de Gen\u00e8ve na obra \"La visite de la vieille dame\", de Friedrich D\u00fcrrenmatt.\nEn 2004 recibiu unha menci\u00f3n especial no Premio Barriga Verde de teatro para marionetas co texto \"Canun digas Narice\", e no 2005 quedou finalista do Premio Rafael Dieste co texto \"Al\u00e9n das Brumas\". No 2008 acadou o Premio \u00c1lvaro Cunqueiro con \"Sempre quixen bailar un tango\", e o Premio Manuel Mar\u00eda con \"Pingueiras e Tarteiras\".\nEn 2010 recibiu o Premio Merl\u00edn pola novela \"A filla do ladr\u00f3n de bicicletas\". En 2012 obtivo, pola mesma obra, o Premio \"Frei Mart\u00edn Sarmiento\" do terceiro ciclo de primaria."}
{"id": "163905", "revid": "23204", "url": "https://gl.wikipedia.org/wiki?curid=163905", "title": "Amai-te-rangi", "text": "Amai-te-rangi \u00e9 na mitolox\u00eda da illa de Mangaia, unha das Illas Cook, un demo que viv\u00eda no ceo.\nHistoria tradicional.\nAmai-te-rangi inventou un gran cesto e desde o ceo baix\u00e1bao por medio de cordas cara \u00e1 terra, onde os m\u00e1is curiosos dos humanos atrev\u00edanse a subir e eran inmediatamente subidos cara o ceo, onde serv\u00edan de alimento ao seu inventor. Foi Ngaru, o heroe de Avaiki, quen o derrotou coa axuda dunhas lagartas."}
{"id": "163906", "revid": "89787", "url": "https://gl.wikipedia.org/wiki?curid=163906", "title": "A filla do ladr\u00f3n de bicicletas", "text": "A filla do ladr\u00f3n de bicicletas \u00e9 unha novela de Teresa Gonz\u00e1lez Costa. Foi publicada por Edici\u00f3ns Xerais en outubro de 2010, logo de acadar o Premio Merl\u00edn de literatura infantil e xuvenil dese ano.\nTrama.\nSerafina \u00e9 unha rapariga dunha vila costeira. Vive coa s\u00faa t\u00eda, dona Perfecta, coa que non se leva nada ben. Os seus amigos son Milo, un rapaz da s\u00faa idade, e El\u00edas, un se\u00f1or maior inventor e mec\u00e1nico.\nSerafina ten unha bicicleta, \u00e1 que chama Celer\u00edfera, e o seu desexo \u00e9 ser equilibrista. Malia que a s\u00faa t\u00eda fai correr unha alburgada por toda a vila dicindo que a s\u00faa sobri\u00f1a \u00e9 unha ladroa e fac\u00e9ndolle desaparecer a bicicleta, coa axuda dos seus amigos logra sa\u00edr adiante e lograr o seu so\u00f1o."}
{"id": "163907", "revid": "92340", "url": "https://gl.wikipedia.org/wiki?curid=163907", "title": "Chano Lobato", "text": "Juan Miguel Ram\u00edrez Sarabia, co\u00f1ecido artisticamente como Chano Lobato, nado en C\u00e1diz en decembro de 1927 e finado en Sevilla o 5 de abril de 2009, foi un cantaor andaluz de flamenco. Destacaba principalmente en sole\u00e1s, buler\u00edas e alegr\u00edas, tam\u00e9n en tangos, a\u00ednda que o seu cante fora da \"siguiriya \u00e1 malague\u00f1a\"."}
{"id": "163908", "revid": "71723", "url": "https://gl.wikipedia.org/wiki?curid=163908", "title": "Sit tibi terra levis", "text": "Sit tibi terra levis \u00e9 unha locuci\u00f3n latina, usada na Roma Antiga precristi\u00e1 como epitafio. Evoca de forma po\u00e9tica o angoiro de pensar o peso da terra sepulcral oprimindo o corpo que xace baixo ela. Dir\u00edxese directamente \u00e1 persoa defunta, implicando unha idea de transcendencia.\nPode traducirse como \"que a terra che sexa leve\u00bb, e adoitaba abreviarse nas l\u00e1pidas coas iniciais S\u00b7T\u00b7T\u00b7L. Docum\u00e9ntanse variantes como T\u00b7L\u00b7S (\u00ab\"terra levis sit\"\u00bb) ou S\u00b7E\u00b7T\u00b7L (\u00ab\"sit ei terra levis\"\u00bb). Equivale \u00e1s locuci\u00f3ns cristi\u00e1s m\u00e1is modernas \u00ab\"requiescat in pace\"\u00bb (R.I.P.), ou, xa en galego, \u00abdescanse en paz\u00bb (D.E.P.) ou \u00abque en paz descanse\u00bb (Q.E.P.D.).\nEsta locuci\u00f3n aparece con frecuencia na literatura latina cl\u00e1sica, en m\u00faltiples variaci\u00f3ns. As\u00ed, Tibulo (\"Elex\u00edas\", 2, 4, 50): di \"\u00abet bene discedens dicet placideque quiescas, terraque securae sit super ossa levis\u00bb\" (\u00abe marchando dir\u00e1: que descanses ben e con tranquilidade, e que a terra che sexa leve sobre os \u00f3sos, ben resgardada\u00bb)."}
{"id": "163909", "revid": "5863", "url": "https://gl.wikipedia.org/wiki?curid=163909", "title": "Seme", "text": "Seme ou esperma \u00e9 o conxunto de espermatozoides e substancias flu\u00eddas que se producen no aparello reprodutor masculino de todos os animais, entre eles a especie humana. O seme \u00e9 un l\u00edquido viscoso e esbrancuxado que \u00e9 expulsado a trav\u00e9s do pene durante a exaculaci\u00f3n. Est\u00e1 composto por espermatozoides (dos test\u00edculos) e plasma seminal que se forma polo achegamento dos test\u00edculos, o epid\u00eddimo, as ves\u00edculas seminais, a pr\u00f3stata, as gl\u00e1ndulas de Cowper, as gl\u00e1ndulas de Littr\u00e9 e os vasos deferentes. O seme debe diferenciarse do l\u00edquido preseminal."}
{"id": "163910", "revid": "6939", "url": "https://gl.wikipedia.org/wiki?curid=163910", "title": "Esperma", "text": ""}
{"id": "163911", "revid": "25871", "url": "https://gl.wikipedia.org/wiki?curid=163911", "title": "Piet Hein", "text": "Piet Hein, nado en Copenhague o 16 de decembro de 1905 e finado en Funen o 17 de abril de 1996, foi un cient\u00edfico, inventor, matem\u00e9tico e escritor dinamarqu\u00e9s. Escrib\u00eda decote co pseud\u00f3nimo \"Kumbel\", que en n\u00f3rdico antigo significa \"tumba\"."}
{"id": "163912", "revid": "85894", "url": "https://gl.wikipedia.org/wiki?curid=163912", "title": "O Igrexario, Ard\u00e1n, Mar\u00edn", "text": "O Igrexario \u00e9 un lugar da parroquia de Ard\u00e1n no concello pontevedr\u00e9s de Mar\u00edn na comarca do Morrazo. Ti\u00f1a 71 habitantes no ano 2009 segundo datos do Instituto Nacional de Estad\u00edstica, dos cales 34 eran homes e 37 mulleres."}
{"id": "163913", "revid": "895", "url": "https://gl.wikipedia.org/wiki?curid=163913", "title": "Hummel (empresa)", "text": "Hummel \u00e9 unha marca de roupa deportiva de Dinamarca fundada en 1923 pola familia Messmer na cidade de Hamburgo (Alema\u00f1a).\nTraxectoria.\nO nome \"Hummel\" \u00e9 unha palabra en alem\u00e1n que significa \"abell\u00f3n\". O logo de Hummel \u00e9 un abell\u00f3n estilizado. Actualmente (2010) produce roupa, calzado, e complementos para balonm\u00e1n, f\u00fatbol e baloncesto, entre outros deportes. Tam\u00e9n ten unha li\u00f1a de roupa e calzado pr\u00eat-\u00e0-porter e fashion."}
{"id": "163914", "revid": "85894", "url": "https://gl.wikipedia.org/wiki?curid=163914", "title": "O Pazo, Ard\u00e1n, Mar\u00edn", "text": "O Pazo \u00e9 un lugar da parroquia de Ard\u00e1n no concello pontevedr\u00e9s de Mar\u00edn, na comarca do Morrazo. Ti\u00f1a 51 habitantes no ano 2009 segundo datos do Instituto Nacional de Estad\u00edstica, dos cales 27 eran homes e 24 mulleres."}
{"id": "163915", "revid": "98629", "url": "https://gl.wikipedia.org/wiki?curid=163915", "title": "A Tioira, Ard\u00e1n, Mar\u00edn", "text": "A Tioira \u00e9 un lugar da parroquia de Ard\u00e1n no concello pontevedr\u00e9s de Mar\u00edn, na comarca do Morrazo. Ti\u00f1a 121 habitantes no ano 2009 segundo datos do Instituto Nacional de Estad\u00edstica, dos cales 54 eran homes e 67 mulleres."}
{"id": "163918", "revid": "85894", "url": "https://gl.wikipedia.org/wiki?curid=163918", "title": "A R\u00faa Nova, O Campo, Mar\u00edn", "text": "A R\u00faa Nova \u00e9 un lugar da parroquia do Campo no concello pontevedr\u00e9s de Mar\u00edn, na comarca do Morrazo. Ti\u00f1a 53 habitantes no ano 2009 segundo datos do Instituto Nacional de Estad\u00edstica, dos cales 25 eran homes e 28 mulleres."}
{"id": "163919", "revid": "23204", "url": "https://gl.wikipedia.org/wiki?curid=163919", "title": "Erecci\u00f3n", "text": "A erecci\u00f3n (do lat\u00edn \"erectio\", \u00e9 dicir, a acci\u00f3n de erguer ou erixir) p\u00f3dese dar en distintas partes do corpo, coma o pene, o cl\u00edtoris ou as mamilas, e consiste no agrandamento e estado firme das zonas mencionadas. A s\u00faa consecuci\u00f3n depende de complexas interacci\u00f3ns psicol\u00f3xicas, neuronais, vasculares e end\u00f3crinas. O termo tam\u00e9n se aplica ao proceso que lidera este estado."}
{"id": "163922", "revid": "5863", "url": "https://gl.wikipedia.org/wiki?curid=163922", "title": "On\u00e1n", "text": "On\u00e1n \u00e9 un personaxe b\u00edblico do Antigo Testamento, mencionado no libro da X\u00e9nese como o segundo fillo de Xud\u00e1 e, por tanto, un dos netos do patriarca Xacob.\nCaracter\u00edsticas.\nEr, o primox\u00e9nito de Xud\u00e1, segundo a Biblia, era malo e ter\u00eda sido executado por Deus por un motivo que non queda aclarado. Como Er non deixara descendencia, Xud\u00e1 mandou que On\u00e1n, o seu segundo fillo, fixese un casamento de levirato con Tamar, vi\u00fava de Er (X\u00e9nese 38:6-8). As\u00ed, se tivesen un fillo, a herdanza de primox\u00e9nito pertencer\u00edalle como herdeiro legal de Er. Por\u00e9n, se non o tivese, On\u00e1n quedar\u00eda coa s\u00faa herdanza de primox\u00e9nito..\nAo ter relaci\u00f3ns sexuais con Tamar, a Biblia di que On\u00e1n \"desperdiciou o seu esperma na terra\" ou sexa, non a inseminou, derramando dese modo a s\u00faa semente. Esta conduta mereceu a desaprobaci\u00f3n de Deus, que lle quitou a vida (X\u00e9nese 38:9-10)."}
{"id": "163925", "revid": "7802", "url": "https://gl.wikipedia.org/wiki?curid=163925", "title": "Universidade Pontificia de Comillas", "text": ""}
{"id": "163926", "revid": "98629", "url": "https://gl.wikipedia.org/wiki?curid=163926", "title": "A Agrela, Mar\u00edn (San Xi\u00e1n), Mar\u00edn", "text": "A Agrela \u00e9 un lugar da parroquia de San Xi\u00e1n de Mar\u00edn no concello pontevedr\u00e9s de Mar\u00edn, na comarca do Morrazo. Ti\u00f1a 99 habitantes no ano 2009 segundo datos do Instituto Nacional de Estad\u00edstica, dos cales 50 eran homes e 49 mulleres.\nToponimia.\nO termo Agrela procede do lat\u00edn \"agr\u0115lla\", diminutivo de \"agra\", ou peza de terra."}
{"id": "163927", "revid": "98629", "url": "https://gl.wikipedia.org/wiki?curid=163927", "title": "Coirados, Mar\u00edn (San Xi\u00e1n), Mar\u00edn", "text": "Coirados \u00e9 un lugar da parroquia de San Xi\u00e1n de Mar\u00edn no concello pontevedr\u00e9s de Mar\u00edn, na comarca do Morrazo. Ti\u00f1a 99 habitantes no ano 2009 segundo datos do Instituto Nacional de Estad\u00edstica, dos cales 48 eran homes e 51 mulleres."}
{"id": "163928", "revid": "5749", "url": "https://gl.wikipedia.org/wiki?curid=163928", "title": "Parochiale sueuum", "text": ""}
{"id": "163929", "revid": "85894", "url": "https://gl.wikipedia.org/wiki?curid=163929", "title": "O Cruceiro do Vento, Mar\u00edn (San Xi\u00e1n), Mar\u00edn", "text": "O Cruceiro do Vento \u00e9 un lugar da parroquia de San Xi\u00e1n de Mar\u00edn no concello pontevedr\u00e9s de Mar\u00edn, na comarca do Morrazo. Ti\u00f1a 19 habitantes no ano 2009 segundo datos do Instituto Nacional de Estad\u00edstica, dos cales 10 eran homes e 9 mulleres."}
{"id": "163931", "revid": "85894", "url": "https://gl.wikipedia.org/wiki?curid=163931", "title": "O Igrexario, Mar\u00edn (San Xi\u00e1n), Mar\u00edn", "text": "O Igrexario \u00e9 un lugar da parroquia de San Xi\u00e1n de Mar\u00edn no concello pontevedr\u00e9s de Mar\u00edn, na comarca do Morrazo. Ti\u00f1a 188 habitantes no ano 2009 segundo datos do Instituto Nacional de Estad\u00edstica, dos cales 94 eran homes e 94 mulleres."}
{"id": "163934", "revid": "17467", "url": "https://gl.wikipedia.org/wiki?curid=163934", "title": "Azoutacristos", "text": ""}
{"id": "163935", "revid": "17467", "url": "https://gl.wikipedia.org/wiki?curid=163935", "title": "Brusco", "text": ""}
{"id": "163936", "revid": "17467", "url": "https://gl.wikipedia.org/wiki?curid=163936", "title": "Mesquito", "text": ""}
{"id": "163937", "revid": "17467", "url": "https://gl.wikipedia.org/wiki?curid=163937", "title": "Picanceira", "text": ""}
{"id": "163938", "revid": "17467", "url": "https://gl.wikipedia.org/wiki?curid=163938", "title": "Picaceira", "text": ""}
{"id": "163939", "revid": "17467", "url": "https://gl.wikipedia.org/wiki?curid=163939", "title": "Picantel", "text": ""}
{"id": "163940", "revid": "17467", "url": "https://gl.wikipedia.org/wiki?curid=163940", "title": "Rascac\u00fa", "text": ""}
{"id": "163941", "revid": "17467", "url": "https://gl.wikipedia.org/wiki?curid=163941", "title": "Rascac\u00fas", "text": ""}
{"id": "163942", "revid": "17467", "url": "https://gl.wikipedia.org/wiki?curid=163942", "title": "Silbarda", "text": ""}
{"id": "163943", "revid": "17467", "url": "https://gl.wikipedia.org/wiki?curid=163943", "title": "Silvarda", "text": ""}
{"id": "163944", "revid": "17467", "url": "https://gl.wikipedia.org/wiki?curid=163944", "title": "Xilbarda", "text": ""}
{"id": "163945", "revid": "17467", "url": "https://gl.wikipedia.org/wiki?curid=163945", "title": "Silbardeiro", "text": ""}
{"id": "163946", "revid": "17467", "url": "https://gl.wikipedia.org/wiki?curid=163946", "title": "Silbarbeira", "text": ""}
{"id": "163947", "revid": "17467", "url": "https://gl.wikipedia.org/wiki?curid=163947", "title": "Xardeira", "text": ""}
{"id": "163948", "revid": "6279", "url": "https://gl.wikipedia.org/wiki?curid=163948", "title": "Xarda (hom\u00f3nimos)", "text": ""}
{"id": "163949", "revid": "98629", "url": "https://gl.wikipedia.org/wiki?curid=163949", "title": "Sinfon\u00eda coral", "text": "Unha sinfon\u00eda coral \u00e9 unha composici\u00f3n musical para orquestra, coro e, en ocasi\u00f3ns, solistas, que se adhire polo xeral no seu funcionamento interno e arquitectura musical global \u00e1 forma musical sinf\u00f3nica. O termo \"sinfon\u00eda coral\" neste contexto foi acu\u00f1ado por Hector Berlioz cando describiu a obra \"Rom\u00e9o et Juliette\" na s\u00faa introduci\u00f3n de cinco par\u00e1grafos para a obra. O antecedente directo da sinfon\u00eda coral \u00e9 a \"Novena sinfon\u00eda\" de Ludwig van Beethoven. A \"Novena\" de Beethoven incorpora a parte da \"Ode an die Freunde\" (\"Himno \u00e1 alegr\u00eda\"), un poema de Friedrich Schiller, co texto cantado por solistas e coro no \u00faltimo movemento. \u00c9 o primeiro exemplo do uso da voz humana por parte dun compositor maior no mesmo nivel que os instrumentos nunha sinfon\u00eda.\nUns poucos compositores do s\u00e9culo XIX, en particular Felix Mendelssohn e Franz Liszt, seguiron a Beethoven na produci\u00f3n de obras sinf\u00f3nicas corais. No s\u00e9culo XX o x\u00e9nero desenvolveuse notablemente, con obras destacadas de compositores como Gustav Mahler, Sergei Rachmaninov, Igor Stravinskii, Ralph Vaughan Williams, Benjamin Britten e Dmitrii Shostakovich, entre outros. Os \u00faltimos anos do s\u00e9culo XX e o inicio do s\u00e9culo XXI viron a aparici\u00f3n de m\u00e1is obras neste x\u00e9nero, entre elas composici\u00f3ns de Peter Maxwell Davies, Tan Dun, Philip Glass, Hans Werner Henze, Krzysztof Penderecki e William Bolcom.\nO termo \"sinfon\u00eda coral\" indica a intenci\u00f3n do compositor de que a obra sexa sinf\u00f3nica, mesmo coa fusi\u00f3n de elementos narrativos ou dram\u00e1ticos que derivan da inclusi\u00f3n da palabra. Con este obxectivo, as palabras son frecuentemente tratadas sinfonicamente para perseguir fins non narrativos, polo uso de repetici\u00f3ns frecuentes de palabras e frases importantes, e transposici\u00f3n, reordenaci\u00f3n ou omisi\u00f3n de pasaxes do conxunto do texto. O texto frecuentemente determina o esquema b\u00e1sico sinf\u00f3nico, mentres que a orquestra transmite as ideas musicais nunha importancia similar \u00e1 do coro e os solistas. Mesmo cunha \u00e9nfase sinf\u00f3nica, unha sinfon\u00eda coral \u00e9 frecuentemente influenciada na forma musical e no contido por unha narraci\u00f3n externa, mesmo en partes onde non hai canto.\nHistoria.\nA finais do s\u00e9culo XVIII a sinfon\u00eda estableceuse como o x\u00e9nero instrumental m\u00e1is prestixioso. A\u00ednda que o x\u00e9nero fora desenvolvido con considerable intensidade ao longo dun s\u00e9culo e apareceu nun amplo rango de ocasi\u00f3ns, a m\u00fasica era xeralmente empregada como unha obra de inicio ou de peche; no medio estar\u00edan outras que inclu\u00edran solistas vocais ou instrumentais. A causa da ausencia de texto escrito para o seu enfoque, esta foi vista como un veh\u00edculo para o entretemento m\u00e1is que para as ideas sociais, morais ou intelectuais. A medida que a sinfon\u00eda foi medrando en tama\u00f1o e significado art\u00edstico, grazas en parte aos esforzos na forma de compositores como Haydn, Mozart e Beethoven, tam\u00e9n acumulou prestixio. Houbo ademais un cambio de actitude cara \u00e1 m\u00fasica instrumental en xeral; a ausencia de texto, antes vista como unha desvantaxe, pasou a ser considerada como unha virtude.\nEn 1824, Beethoven redefiniu o x\u00e9nero sinf\u00f3nico na s\u00faa \"Novena sinfon\u00eda\" introducindo texto e voz nun x\u00e9nero previamente instrumental. A acci\u00f3n abriu un debate sobre o futuro da propia sinfon\u00eda. O uso de palabras por parte de Beethoven, segundo Richard Wagner, mostrou \"os l\u00edmites da m\u00fasica puramente instrumental\" e marcaba \"o final da sinfon\u00eda como un x\u00e9nero vital\". Outros non estaban seguros de como proceder, se emulando a \"Novena\" escribindo finais corais ou desenvolvendo o x\u00e9nero sinf\u00f3nico dun xeito puramente instrumental. Finalmente, segundo o music\u00f3logo Mark Evan Bonds, a sinfon\u00eda foi vista como \"un drama c\u00f3smico omnicomprensivo que transcendeu o reino do son por si s\u00f3\".\nAlg\u00fans compositores emularon e ampliaron o modelo de Beethoven. Berlioz amosou na s\u00faa sinfon\u00eda coral \"Rom\u00e9o et Juliette\" un novo enfoque \u00e1 natureza \u00e9pica da sinfon\u00eda empregando voces para mesturar a m\u00fasica e a narraci\u00f3n, mais reservou momentos cruciais desta narrativa s\u00f3 para a orquestra. Ao facelo, segundo Bonds, Berlioz ilustra aos compositores posteriores \"novos enfoques para abordar a metaf\u00edsica no \u00e1mbito da sinfon\u00eda\". Mendelssohn escribiu o seu \"Lobgesang\" como unha obra para coro, solistas e orquestra. Etiquetando a obra como unha \"cantata sinf\u00f3nica\", ampliou o final coral a nove movementos inclu\u00edndo secci\u00f3ns para solistas vocais, recitativos e secci\u00f3ns para coro; isto fixo a parte vocal m\u00e1is longa que as tres secci\u00f3ns puramente orquestrais que a preceden. Liszt escribiu d\u00faas sinfon\u00edas corais, seguindo nestas formas de varios movementos as mesmas pr\u00e1cticas compositivas e os mesmos obxectivos program\u00e1ticos que establecera nos seus poemas sinf\u00f3nicos.\nDespois de Liszt, Mahler tomou o legado de Beethoven nas s\u00faas primeiras sinfon\u00edas, no que Bonds chama \"os seus esforzos por un final ut\u00f3pico\". Para este fin Mahler empregou un coro e solistas no final da s\u00faa \"Segunda sinfon\u00eda\", a \"Auferstehung\" (\"Resurrecci\u00f3n\"). Na s\u00faa \"Terceira\", escribiu un final puramente instrumental seguindo a dous movementos vocais, e na s\u00faa \"Cuarta\" un final vocal \u00e9 cantado por unha soprano solista. Logo de escribir as s\u00faas \"Quinta\", \"Sexta\" e \"S\u00e9tima\" sinfon\u00edas como obras puramente instrumentais, Mahler regresou ao estilo do \"festival sinf\u00f3nico cerimonial\" na s\u00faa \"Oitava sinfon\u00eda\", que integra o texto ao longo de toda a obra. Logo de Mahler, a sinfon\u00eda coral converteuse nun x\u00e9nero m\u00e1is com\u00fan, experimentando diversos trocos compositivos no proceso. Alg\u00fans compositores como Britten, Rachmaninov, Shostakovich e Ralph Vaughan Williams, seguiron a forma sinf\u00f3nica de xeito estrito. Outros, como Havergal Brian, Alfred Schnittke e Karol Szymanowski, escolleron ampliar a forma sinf\u00f3nica ou empregar diferentes estruturas sinf\u00f3nicas en conxunto.\nAo longo da historia da sinfon\u00eda coral t\u00e9\u00f1ense composto obras que reflectiron obxectivos program\u00e1ticos de composici\u00f3n particulares. Unha das primeiras foi Lobgesang de Mendelssohn, encargada pola cidade de Leipzig en 1840 para celebrar o 400 aniversario da invenci\u00f3n dos tipos m\u00f3biles por Johannes Gutenberg. M\u00e1is dun s\u00e9culo despois, a \"Segunda sinfon\u00eda\" de Henryk G\u00f3recki, subtitulada \"Kopernikowska\", foi encargada en 1973 pola Kosciuszko Foundation en Nova York para celebrar o 500 aniversario do astr\u00f3nomo Nicolao Cop\u00e9rnico. Entre esas d\u00faas obras, en 1930, o director de orquestra Serge Koussevitzky pediulle a Stravinskii que escribira a \"Symphonie des Psaumes\" para o 50 aniversario da Boston Symphony Orchestra e, en 1946, o compositor Henry Barraud, daquela \u00e1 cabeza de Radiodiffusion Fran\u00e7aise, encargoulle a Darius Milhaud a composici\u00f3n da s\u00faa \"Terceira sinfon\u00eda\", subtitulada \"Te Deum\", para conmemorar o final da segunda guerra mundial.\nNos \u00faltimos anos do s\u00e9culo XX e principios do XXI, compux\u00e9ronse m\u00e1is sinfon\u00edas corais. A S\u00e9tima Sinfon\u00eda de Krzysztof Penderecki foi escrita para conmemorar o terceiro milenio da cidade de Xerusal\u00e9n. A \"Symphony 1997: Heaven Earth Mankind\" de Tan Dun conmemora a transferencia da soberan\u00eda de Hong Kong ese ano \u00e1 Rep\u00fablica Popular da China. A \"Quinta sinfon\u00eda\" de Philip Glass foi un encargo, como moitas outras pezas, para celebrar o inicio do s\u00e9culo XXI. A sinfon\u00eda coral de Paul Spicer \"Unfinished Remembering\" (2014, libreto de Euan Tait) foi encargada para conmemorar o centenario do inicio da primeira guerra mundial.\nCaracter\u00edsticas xerais.\nComo nun oratorio ou unha \u00f3pera, unha sinfon\u00eda coral \u00e9 unha obra musical para orquestra, coro e (frecuentemente) voces solistas, a\u00ednda que se compuxeron algunhas para voces sen acompa\u00f1amento. Berlioz, quen en 1858 acu\u00f1ou o termo para describir a s\u00faa obra \"Rom\u00e9o et Juliette\", explicou a peculiar relaci\u00f3n que el concib\u00eda entre a voz e a orquestra:\nA diferenza dos oratorios ou \u00f3peras, que est\u00e1n xeralmente estruturados dramaturxicamente en arias, recitativos e coros, unha sinfon\u00eda coral est\u00e1 estruturada como unha sinfon\u00eda, en movementos. Pode empregar o esquema tradicional de catro movementos cun r\u00e1pido como movemento inicial, un movemento lento, un \"scherzo\" e un \"finale\", ou como ocorre con moitas sinfon\u00edas instrumentais, pode usar unha estrutura diferente de movementos. O texto escrito nunha sinfon\u00eda coral est\u00e1 ao mesmo nivel que a m\u00fasica, como nun oratorio, e o coro e os solistas comparten papel cos instrumentos. Co tempo o uso do texto permitiu \u00e1 sinfon\u00eda coral evolucionar dende unha sinfon\u00eda instrumental cun coral final, como na \"Novena\" de Beethoven, cara a unha composici\u00f3n que pode empregar voces e instrumentos ao longo de toda a obra, como na \"Symphonie des Psaumes\" de Stravinskii ou a \"Oitava sinfon\u00eda\" de Mahler.\n\u00c1s veces o texto pode dar un esquema b\u00e1sico que se corresponde co esquema de catro movementos dunha sinfon\u00eda. Por exemplo, a estrutura de catro partes do poema de Edgar Allan Poe \"The Bells\", unha progresi\u00f3n dende a xuventude ata o matrimonio, madurez e morte, suxeriulle os catro movementos dunha sinfon\u00eda a Sergei Rachmaninov, o que deu como resultado a s\u00faa sinfon\u00eda coral do mesmo nome. O texto pode animar a un compositor a ampliar a sinfon\u00eda coral m\u00e1is al\u00f3 dos l\u00edmites habituais do x\u00e9nero sinf\u00f3nico, como fixo Berlioz co seu \"Rom\u00e9o et Juliette\", a pesar de que a\u00ednda permanece dentro da intenci\u00f3n estrutural ou est\u00e9tica b\u00e1sica da forma sinf\u00f3nica. Isto tam\u00e9n pode influ\u00edr o contido musical en partes nas que non hai canto, como en \"Rom\u00e9o et Juliette\". Aqu\u00ed, Berlioz permite expresar \u00e1 orquestra a maior parte do drama na m\u00fasica instrumental e aforra palabras para as secci\u00f3ns expositivas e narrativas da obra.\nRelaci\u00f3n entre as palabras e a m\u00fasica.\nComo nun oratorio, o texto escrito nunha sinfon\u00eda coral pode ser tan importante como a m\u00fasica, e o coro e solistas poden participar en igualdade de condici\u00f3ns cos instrumentos na exposici\u00f3n e desenvolvemento das ideas musicais. O texto tam\u00e9n pode axudar a determinar se o compositor segue a forma sinf\u00f3nica dun xeito estrito, como no caso de Rachmaninov, Britten e Shostakovich, ou se superan a forma sinf\u00f3nica, como no caso de Berlioz, Mahler e Havergal Brian. \u00c1s veces a elecci\u00f3n do texto ten levado \u00f3 compositor a estruturas sinf\u00f3nicas diferentes, como nos casos de Szymanowski, Schnittke e, de novo, Havergal Brian. O compositor pode tam\u00e9n optar por tratar o texto de xeito flu\u00eddo, dun xeito m\u00e1is parecido \u00e1 m\u00fasica que \u00e1 narraci\u00f3n. Tal foi o caso de Vaughan Williams, Mahler e Philip Glass.\nTratamento musical do texto.\nAs notas de programa de Vaughan Williams para \"A Sea Symphony\" explica como o texto \u00eda ser tratado como a m\u00fasica. O compositor escribiu, \"o esquema da obra \u00e9 sinf\u00f3nico m\u00e1is que narrativo ou dram\u00e1tico, e isto pode xustificar a frecuente repetici\u00f3n de palabras e frases importantes que ocorren no poema. As palabras e a m\u00fasica est\u00e1n tratadas sinfonicamente\". Os poemas de Walt Whitman inspir\u00e1rono para escribir a sinfon\u00eda, e o uso de verso libre de Whitman tornouse apreciado nun momento no que a fluidez da estrutura se volveu m\u00e1is atractiva que os tradicionais axustes m\u00e9tricos do texto. Esta fluidez axudou a facilitar o tratamento sinf\u00f3nico non narrativo do texto que Vaughan Williams ti\u00f1a en mente. No terceiro movemento en particular, o texto \u00e9 vagamente descritivo e pode ser \"empurrado pola m\u00fasica\", algunhas li\u00f1as rep\u00edtense, algunhas non consecutivas no texto seguen inmediatamente a outras na m\u00fasica, e algunhas desaparecen por completo.\nVaughan Williams non foi o \u00fanico compositor que seguiu un enfoque non narrativo ao seu texto. Mahler tomou un enfoque similar, quizais mesmo m\u00e1is radical na s\u00faa \"Oitava sinfon\u00eda\", presentando moitas li\u00f1as da primeira parte, \"Veni, Creator Spiritus\", no que o escritor e cr\u00edtico musical Michael Steinberg se refire como \"un incrible crecemento denso de repetici\u00f3ns, combinaci\u00f3ns, inversi\u00f3ns, transposici\u00f3ns e confusi\u00f3ns\". El fixo o mesmo co texto de Goethe na segunda parte da sinfon\u00eda, facendo dous cortes substanciais e outros trocos.\nOutras obras levan o uso do texto como m\u00fasica a\u00ednda m\u00e1is lonxe. Vaughan Williams usa un coro de voces femininas sen palabras na s\u00faa \"Sinfonia Antartica\", baseada na s\u00faa m\u00fasica para o filme \"Scott of the Antarctic\", para axudar a concienciar sobre o estado de desolaci\u00f3n da atmosfera global. Mentres que o segundo e terceiro movementos da \"S\u00e9tima sinfon\u00eda\" de Glass, tam\u00e9n co\u00f1ecida como \"A Toltec Symphony\", empregan un coro, o texto non cont\u00e9n palabras reais; o compositor afirma que no seu lugar est\u00e1 formado \"a partir de s\u00edlabas soltas que se suman ao contexto evocador da textura global da orquestra\".\nM\u00fasica e palabras como iguais.\nStravinskii dixo sobre os textos da s\u00faa \"Symphonie des Psaumes\" que \"non \u00e9 unha sinfon\u00eda na que te\u00f1a inclu\u00eddo \"Salmos\" para ser cantados. Ao contrario, \u00e9 o canto dos \"Salmos\" o que estou convertendo en sinfon\u00eda\". Esta decisi\u00f3n foi tanto musical como textual. O contrapunto de Stravinskii requir\u00eda varias voces musicais funcionando de xeito simult\u00e1neo, independentes mel\u00f3dica e ritmicamente, a\u00ednda que interdependentes harmonicamente. Deb\u00edan soar moi distinto cando se escoitaran por separado, mais harmoniosas cando se escoitaran xuntas. Para facilitar a m\u00e1xima claridade posible nesta interacci\u00f3n de voces, Stravinskii empregou \"un conxunto coral e instrumental no que os dous elementos deb\u00edan estar en igualdade de condici\u00f3ns, ning\u00fan deles prevalecer sobre o outro\".\nA intenci\u00f3n de Mahler ao escribir a s\u00faa \"Oitava sinfon\u00eda\" para unha agrupaci\u00f3n excepcionalmente grande foi lograr un equilibrio similar entre os efectivos vocais e instrumentais. Non foi simplemente un intento de efecto grandioso, a\u00ednda que polo uso que fai o compositor destes efectivos ga\u00f1ouse o sobrenome de \"Sinfon\u00eda dos mil\" polo seu axente de prensa (un sobrenome que a\u00ednda se emprega). Como Stravinskii, Mahler fai un uso extensivo e estendido do contrapunto, especialmente na primeira parte, \"Veni Creator Spiritus\". Ao longo desta secci\u00f3n, segundo o escritor e cr\u00edtico musical Michael Kennedy, Mahler amosa un dominio considerable na manipulaci\u00f3n de m\u00faltiples voces mel\u00f3dicas independentes. O music\u00f3logo Deryck Cooke engade que Mahler manexa o seu enorme elenco \"con extraordinaria claridade\".\nVaughan Williams tam\u00e9n insistiu no equilibrio entre as palabras e a m\u00fasica en \"A Sea Symphony\", escribindo nas s\u00faas notas ao programa para a obra, \"Tam\u00e9n \u00e9 notable que a orquestra ten unha participaci\u00f3n igual ao coro e os solistas na realizaci\u00f3n das ideas musicais\". O cr\u00edtico musical Samuel Langford, escribindo sobre a estrea da obra para \"The Manchester Guardian\", coincidiu co compositor, escribindo, \"\u00c9 o enfoque m\u00e1is pr\u00f3ximo que temos a unha verdadeira sinfon\u00eda coral, na que as voces son empregadas en todas partes tan libremente como a orquestra\".\nNa s\u00faa obra \"Leaves of Grass: A Choral Symphony\", Robert Strassburg (1915-2003) compuxo un \"escenario musical\" sinf\u00f3nico en dez movementos para a poes\u00eda de Walt Whitman equilibrando as contribuci\u00f3ns dun narrador, o coro e a orquestra.\nA palabra determina a forma sinf\u00f3nica.\nA sinfon\u00eda coral de Rachmaninov \"Kolokola\" (\"As camp\u00e1s\") reflicte en catro partes a progresi\u00f3n da xuventude ao matrimonio, a madurez e a morte segundo o poema de Poe. Britten inverte o patr\u00f3n na s\u00faa \"Spring Symphony\" \u2014as catro secci\u00f3ns da sinfon\u00eda representan, en palabras do autor, \"o progreso do inverno \u00e1 primavera e o espertar da terra e a vida que iso comporta... Est\u00e1 na forma tradicional de catro movementos dunha sinfon\u00eda, mais cos movementos divididos en secci\u00f3ns m\u00e1is breves unidas entre si por un estado de \u00e1nimo ou punto de vista similar\".\nA xestaci\u00f3n da \"D\u00e9cimo terceira sinfon\u00eda\", \"Babi Yar\", de Shostakovich foi s\u00f3 un pouco menos directa. Adaptou o poema \"Babi Yar\" de Evgenii Evtushenko case inmediatamente despois de telo lido, inicialmente pensou que fora unha composici\u00f3n dun \u00fanico movemento. Ao descubrir outros tres poemas de Evtushenko da colecci\u00f3n \"Vzmakh ruki\" (\"Un xesto da man\") inspirouse para desenvolver unha gran sinfon\u00eda coral, con \"Karera\" (en cir\u00edlico \u041a\u0430\u0440\u044c\u0435\u0440\u0430, en galego 'carreira') como movemento final. O music\u00f3logo Francis Maes comenta que Shostakovich fixo isto para complementar o tema de \"Babi Yar\" sobre os sufrimento do pobo xudeu cos versos de Evtushenko sobre outros abusos sovi\u00e9ticos: \"Na tenda\" \u00e9 un tributo \u00e1s mulleres que te\u00f1en que estar durante horas \u00e1 cola para mercar os alimentos m\u00e1is b\u00e1sicos... \"Temores\" evoca o terror a Stalin. \"Unha Carreira\" \u00e9 un ataque aos bur\u00f3cratas e unha homenaxe \u00e1 creatividade xenu\u00edna\". O historiador musical ruso Boris Schwarz engade que os poemas, na orde na que Shostakovich os coloca, forman un forte movemento dram\u00e1tico inicial, un \"scherzo\", dous movementos lentos e un \"finale\".\nNoutros casos, a elecci\u00f3n do texto leva ao compositor a diferentes estruturas sinf\u00f3nicas. Havergal Brian permitiu que a forma da s\u00faa \"Cuarta sinfon\u00eda\", subtitulada \"Das Siegeslied\" (\"Salmo da vitoria\"), fora ditada pola estrutura tripartita do seu texto, o salmo 68; o arranxo dos vers\u00edculos 13\u201318 para soprano solista e orquestra forma un interludio tranquilo entre os dous marciais bravos e altamente crom\u00e1ticos, escritos para enormes efectivos corais e orquestrais. As\u00ed mesmo, Szymanowski permitiu que o texto do poeta persa do s\u00e9culo XIII Rumi ditara o que Jim Samson chama \"movemento tripartito \u00fanico\" e \"estrutura de arco en xeral\" para a s\u00faa \"Terceira sinfon\u00eda\", subtitulada \"Pie\u015b\u0144 o nocy\" (\"Canci\u00f3n da noite\").\nA palabra expande a forma sinf\u00f3nica.\nUn compositor tam\u00e9n pode recorrer a un texto para expandir unha sinfon\u00eda coral m\u00e1is al\u00f3 dos l\u00edmites normais do x\u00e9nero sinf\u00f3nico. Isto \u00e9 evidente na infrecuente orquestraci\u00f3n e direcci\u00f3n de escena que Berlioz preparou para o seu \"Rom\u00e9o et Juliette\". Esta peza est\u00e1 en sete movementos, e pide un intermedio logo do cuarto \u2013 o \"Scherzo\" \"La reine Mab\" \u2013 para retirar as arpas do escenario e levar o coro dos Capuletos para a marcha f\u00fanebre que segue. O bi\u00f3grafo de Berlioz Kern Holoman observou que, \"segundo a v\u00eda Berlioz, a obra \u00e9 simplemente beethoveniana en dese\u00f1o, cuberta cos elementos narrativos. O seu n\u00facleo aprox\u00edmase a unha sinfon\u00eda de cinco movementos co \"finale\" coral e, como na \"Sinfon\u00eda fant\u00e1stica\", ten tanto un \"Scherzo\" como unha marcha... Os movementos 'extra' son, xa que logo, a introduci\u00f3n coas s\u00faas subsecci\u00f3ns \"potpourri\" e a escena descritiva da tumba [ao final da obra]\".\nMahler ampliou o modelo beethoveniano, tanto por raz\u00f3ns do plano program\u00e1tico como por raz\u00f3ns sinf\u00f3nicas, na s\u00faa \"Segunda sinfon\u00eda\", a \"Auferstehung\" (\"Resurrecci\u00f3n\"), no cuarto movemento vocal, \"Urlicht\", reducindo a fe inocente do terceiro movemento coa tensi\u00f3n ideol\u00f3xica que Mahler trataba de resolver no \"finale\". Posteriormente abandonou este modelo para a s\u00faa \"Terceira sinfon\u00eda\", con dous movementos para voces e orquestra seguidos de tres puramente instrumentais antes de regresar a instrumentos s\u00f3s no movemento final. Como Mahler, Havergal Brian ampliou o modelo beethoveniano, mais nunha maior escala e con elencos orquestrais e corais maiores, na s\u00faa \"Sinfon\u00eda n\u00ba 1\" \"The Gothic\". Escrita entre 1919 e 1927, a sinfon\u00eda estaba inspirada por \"Faust\" de Goethe e a arquitectura g\u00f3tica das catedrais. A Primeira de Brian est\u00e1 escrita en d\u00faas partes. A primeira parte consiste en tres movementos instrumentais; a segunda, tam\u00e9n en tres movementos e de en torno a unha hora de duraci\u00f3n, ten como texto o \"Te Deum\", en lat\u00edn.\nIntenci\u00f3n program\u00e1tica.\nAlg\u00fans esforzos recentes prestaron menos atenci\u00f3n \u00e1 forma sinf\u00f3nica e m\u00e1is \u00e1 intenci\u00f3n program\u00e1tica. En 1997 Hans Werner Henze escribiu a s\u00faa \"Novena sinfon\u00eda\" en sete movementos, baseando a estrutura da sinfon\u00eda na novela \"Das siebte Kreuz\" (en galego \"A s\u00e9tima cruz\") de Anna Seghers. A novela narra a fuxida de sete fuxitivos dun campo de prisioneiros nazi, as sete cruces simbolizan as sete sentenzas de morte; a experiencia traum\u00e1tica do preso para conseguir a liberdade conv\u00e9rtese na parte fundamental do texto. A \"S\u00e9tima sinfon\u00eda\" de Penderecki, subtitulada \"Sete Portas de Xerusal\u00e9n\" e orixinalmente concibida como oratorio, non s\u00f3 est\u00e1 escrita en sete movementos sen\u00f3n que, segundo escribe o music\u00f3logo Richard Whitehouse, est\u00e1 \"impregnada polo n\u00famero 'sete' a distintos niveis\". A obra est\u00e1 unida por un amplo sistema de frases de sete notas, as\u00ed como o uso frecuente de sete notas repetidas nun \u00fanico ton. Os sete acordes tocados \"fortissimo\" levan ao final da obra.\nA \"Quinta sinfon\u00eda\" de Philip Glass, completada en 1999 e subtitulada \"Requiem, Bardo and Nirmanakaya\", est\u00e1 escrita en 12 movementos para cumprir coa s\u00faa intenci\u00f3n program\u00e1tica. Glass escribe, \"O meu plan para a sinfon\u00eda era que representase un amplo espectro de moitas das grandes tradici\u00f3ns da 'sabedor\u00eda' do mundo\", sintetizando \"un texto vocal que comeza antes da creaci\u00f3n do mundo, pasa pola vida terreal e o para\u00edso, e remata cunha futura dedicaci\u00f3n\". Glass escribe que consideraba o principio do milenio no s\u00e9culo XXI\u00a0como unha ponte simb\u00f3lica entre o pasado, o presente e o renacemento espiritual.\nM\u00e1is recentemente, Glass baseou a estrutura filos\u00f3fica e musical da s\u00faa \"S\u00e9tima sinfon\u00eda\" na trindade sagrada Wirrarika. Glass escribiu encabezados sobre os respectivos movementos e a s\u00faa relaci\u00f3n coa estrutura global da sinfon\u00eda, \"'The Corn' ('O millo') representa unha ligaz\u00f3n directa entre a Nai Terra e o benestar dos seres humanos... 'The Sacred Root' ('A ra\u00edz sagrada') enc\u00f3ntrase nos altos desertos do norte e no centro de M\u00e9xico, e ent\u00e9ndese que \u00e9 a porta ao mundo do Esp\u00edrito. 'The Blue Deer' ('O Cervo Azul') est\u00e1 considerado o posuidor do Libro do Co\u00f1ecemento. Calquera home ou muller que aspire a ser unha 'persoa de co\u00f1ecemento', a trav\u00e9s de arduo esforzo e preparaci\u00f3n, ten que encontrar ao Cervo Azul...\"\nPalabras cambiando a intenci\u00f3n program\u00e1tica.\nA adici\u00f3n dun texto pode efectivamente cambiar a intenci\u00f3n program\u00e1tica dunha composici\u00f3n, como ocorre nas d\u00faas sinfon\u00edas corais de Franz Liszt. Tanto a sinfon\u00eda \"Faust\" como a \"Dante\" foron concibidas como traballos puramente instrumentais e s\u00f3 se converteron en sinfon\u00edas corais con posterioridade. Con todo, mentres que o especialista en Liszt, Humphrey Searle, afirma que a inclusi\u00f3n posterior dun coro por parte de Liszt efectivamente resume \"Faust\" e faina m\u00e1is completa, outro experto en Liszt, Reeves Shulstad, suxire que Liszt mudou o foco dram\u00e1tico da obra ata o punto de merecer unha interpretaci\u00f3n diferente da mesma. De acordo con Shulstad, \"a versi\u00f3n orixinal de Liszt de 1854 finalizaba cunha fugaz referencia a Gretchen e un ... discurso orquestral en d\u00f3 maior, baseado nos movementos m\u00e1is maxestosos do movemento inicial. Un pode dicir que esta conclusi\u00f3n mantense dentro da personalidade de Fausto e a s\u00faa imaxinaci\u00f3n\". Cando Liszt revisou a obra tres anos despois, engadiu un \"Chorus mysticus\", o coro masculino cantando as palabras finais da obra de Goethe. O tenor solista, acompa\u00f1ado polo coro, canta as d\u00faas \u00faltimas li\u00f1as do texto. \"Coa adici\u00f3n do texto do \"Chorus Mysticus\"\" escribe Shulstad, \"o tema de Gretchen transformouse e ela xa non aparece como un Fausto enmascarado. Con esta asociaci\u00f3n directa coa escena final do drama escapamos \u00e1s imaxinaci\u00f3ns de Fausto e estamos escoitando outra voz comentando a s\u00faa loita e redenci\u00f3n\".\nDo mesmo xeito, a inclusi\u00f3n dun \"finale\" coral por parte de Liszt na s\u00faa sinfon\u00eda \"Dante\", mudou tanto a intenci\u00f3n program\u00e1tica como a estrutural da obra. A intenci\u00f3n de Liszt era seguir a estrutura da \"Divina Comedia\" e compo\u00f1er \"Dante\" en tres movementos \u2014un para o \"Inferno\", outro para o \"Purgatorio\" e outro para o \"Para\u00edso\". Con todo, o xenro de Liszt, Richard Wagner convenceuno de que ning\u00fan compositor terreal pod\u00eda expresar fielmente os encantos do Para\u00edso. Liszt descartou o terceiro movemento, mais engadiu un elemento coral, un magn\u00edficat, ao final do segundo. Esta acci\u00f3n, afirma Searle, destru\u00edu realmente o equilibrio formal da obra e deixa ao o\u00ednte, como a Dante, mirando cara a arriba \u00e1s alturas do Ceo e escoitando a s\u00faa m\u00fasica ao lonxe. Shulstad suxire que o \"finale\" coral en realidade axuda a completar a traxectoria program\u00e1tica da obra da loita ao Para\u00edso.\nPor contra, un texto pode tam\u00e9n provocar o nacemento dunha sinfon\u00eda coral, s\u00f3 para que esa obra se converta en puramente instrumental cando o cambie o foco program\u00e1tico da obra. Shostakovich orixinalmente planeou a s\u00faa \"S\u00e9tima sinfon\u00eda\" como unha sinfon\u00eda coral nun \u00fanico movemento ao igual que nas s\u00faas sinfon\u00edas \"Segunda\" e \"Terceira\". Shostakovich supostamente ti\u00f1a a intenci\u00f3n de establecer un texto para a S\u00e9tima dende o Salmo Noveno, no tema da vinganza polo derramamento de sangue inocente. Nisto estivo influenciado por Stravinskii; xa que quedara profundamente influenciado pola s\u00faa \"Symphonie des Psaumes\", e quer\u00eda emulala nesta obra. Mentres que o tema do Salmo Noveno transmitiu a indignaci\u00f3n de Shostakovich pola opresi\u00f3n de Stalin, unha interpretaci\u00f3n p\u00fablica dunha obra con este texto ter\u00eda sido imposible antes da invasi\u00f3n alem\u00e1. A agresi\u00f3n de Adolf Hitler fixo viable a interpretaci\u00f3n de semellante traballo, canto menos en teor\u00eda; a referencia ao \"sangue\" poder\u00eda ent\u00f3n asociarse, canto menos oficialmente, con Hitler. Con Stalin apelando aos sentimentos patri\u00f3ticos e relixiosos dos sovi\u00e9ticos, as autoridades xa non estaban eliminando temas ou imaxes ortodoxas. Con todo, Shostakovich finalmente deuse conta de que a obra abarcaba moito m\u00e1is que esta simbolox\u00eda. Ampliou a sinfon\u00eda aos catro movementos tradicionais e f\u00edxoa puramente instrumental.\nSuplantar texto sen palabras.\nA\u00ednda que Berlioz permitiu que os aspectos program\u00e1ticos do seu texto modelaran a forma sinf\u00f3nica de \"Rom\u00e9o\" e guiaran o seu contido, tam\u00e9n mostrou como unha orquestra pode suplantar a un texto sen m\u00e1is palabras para ilustralo. Berlioz escribiu no seu prefacio a \"Rom\u00e9o\":\nComo un manifesto, este par\u00e1grafo foi importante para a fusi\u00f3n de elementos sinf\u00f3nicos e dram\u00e1ticos na mesma composici\u00f3n musical. O music\u00f3logo Hugh MacDonald escribe que, como Berlioz mantivo a idea da construci\u00f3n sinf\u00f3nica moi presente na s\u00faa mente, permitiulle \u00e1 orquestra expresar a maior parte do drama na m\u00fasica instrumental e po\u00f1er en palabras as secci\u00f3ns expositivas e narrativas. O tam\u00e9n music\u00f3logo Nicholas Temperley suxire que, en \"Rom\u00e9o\", Berlioz creou un modelo de como un texto dram\u00e1tico pode guiar a estrutura dunha sinfon\u00eda coral sen eludir que a obra fora reco\u00f1ecible como unha sinfon\u00eda. Neste sentido, o music\u00f3logo Mark Evans Bonds escribe que as sinfon\u00edas de Liszt e Mahler deben a s\u00faa influencia a Berlioz.\nM\u00e1is recentemente, Alfred Schnittke permitiu que os aspectos program\u00e1ticos dos seus textos ditaran o curso das s\u00faas d\u00faas sinfon\u00edas corais, mesmo cando non hai palabras que cantar. A \"Segunda sinfon\u00eda\", en seis movementos, de Schnittke, segue o ordinario da misa da Igrexa cat\u00f3lica, desenv\u00f3lvese programaticamente en dous niveis de xeito simult\u00e1neo. Mentres que os solistas e o coro interpretan brevemente a misa, mediante corais extra\u00eddos do Gradual, a orquestra ofrece un extenso comentario que pode continuar durante moito m\u00e1is que a secci\u00f3n da misa que est\u00e1 a ser interpretada. \u00c1s veces o comentario segue cun coro determinado pero m\u00e1is frecuentemente \u00e9 m\u00e1is libre e m\u00e1is amplo en estilo. A pesar da disparidade estil\u00edstica resultante, o bi\u00f3grafo Alexander Ivashkin comenta, \"musicalmente case todas estas secci\u00f3ns mesturan a melod\u00eda coral [sic] e os amplos 'comentarios' orquestrais posteriores\". A obra conv\u00e9rtese no que Schnittke chamou unha \"misa invisible\" e Ivashkin denominou \"unha sinfon\u00eda contra un pano de fondo coral\".\nO programa de Schnittke para a s\u00faa \"Cuarta sinfon\u00eda\", reflicte o propio dilema relixioso do compositor no tempo no cal foi escrita, \u00e9 m\u00e1is complexo en execuci\u00f3n, polo que a maior\u00eda \u00e9 expresado con palabras. Nas 22 variaci\u00f3ns que conforman o \u00fanico movemento da sinfon\u00eda, Schnittke representa os 15 misterios do rosario tradicionais, que destacan os momentos m\u00e1is importantes da vida de Cristo. Como fixo na s\u00faa \"Segunda sinfon\u00eda\", Schnittke realiza de xeito simult\u00e1neo un detallado comentario musical do que est\u00e1 sendo representado. Schnittke fai isto empregando m\u00fasica relixiosa dos credos cat\u00f3lico, protestante, xudeu e ortodoxo, a textura orquestral v\u00f3lvese extremadamente densa a medida que os diversos f\u00edos musicais progresan ao mesmo tempo. Un tenor e un contratenor tam\u00e9n cantan sen palabras en dous momentos da sinfon\u00eda. A composici\u00f3n garda as palabras para un \"finale\" que emprega os catro tipos de m\u00fasica relixiosa de xeito contrapunt\u00edstico como un coro de catro partes que canta o avemar\u00eda. O coro pode escoller se desexa cantar o avemar\u00eda en ruso ou en lat\u00edn. A intenci\u00f3n program\u00e1tica de empregar estes diferentes tipos de m\u00fasica, segundo escribe Ivashkin, \u00e9 unha insistencia por parte do compositor \"na idea ... da unidade da humanidade, unha s\u00edntese e harmon\u00eda entre as varias manifestaci\u00f3ns da fe\".\nSinfon\u00edas para coro sen acompa\u00f1amento.\nUns poucos compositores escribiron sinfon\u00edas para coro sen acompa\u00f1amento, nas que o coro interpreta o papel tanto vocal como instrumental. Granville Bantock compuxo tres destas obras \u2014\"Atalanta in Calydon\" (1911), \"Vanity of Vanities\" (1913) e \"A Pageant of Human Life\" (1913). A s\u00faa \"Atalanta\", descrita polo music\u00f3logo Herbert Antcliffe como \"a m\u00e1is importante [das tres obras] tanto en experimentaci\u00f3n t\u00e9cnica como en inspiraci\u00f3n\", foi escrita para un coro de canto menos 200 integrantes, e o compositor especificou \"'non menos de 10 voces por cada parte'\", nunha obra de 20 partes vocais distintas. Usando este elenco, Bantock formou grupos \"de diferentes pesos e cores para obter a variedade de matices e perspectivas [dunha orquestra]\". Ademais, o coro est\u00e1 xeralmente dividido en tres secci\u00f3ns, aproximando os timbres das madeiras, os metais e as cordas. Dentro destas divisi\u00f3ns, Antcliffe escribe:\nRoy Harris escribiu a s\u00faa \"Symphony for Voices\" en 1935 para coro \"a cappella\" de oito partes. Harris centrouse na harmon\u00eda, o ritmo e as din\u00e1micas, permitindo que o texto de Walt Whitman determinara a escritura coral. John Profitt afirma que \"nun sentido real, os esforzos humanos tan vividamente retratados na poes\u00eda de Whitman encontran unha analox\u00eda musical nas probas \u00e1s que son sometidos os cantantes\", sobre a dificultade da m\u00fasica para os int\u00e9rpretes e a s\u00faa calidade altamente evocadora. Malcolm Williamson escribiu a s\u00faa \"Symphony for Voices\" entre 1960 e 1962, adaptando textos do poeta australiano James McAuley. Lewis Mitchell escribe que a obra non \u00e9 unha sinfon\u00eda nun sentido verdadeiro, sen\u00f3n que m\u00e1is ben \u00e9 unha obra en catro movementos precedida por unha invocaci\u00f3n para contralto solista. O texto \u00e9 unha combinaci\u00f3n de poemas que celebran a natureza australiana e o cristianismo visionario, con li\u00f1as e ritmos \u00e1speros emparellados pola m\u00fasica. Mitchell escribe, \"De todas as s\u00faas obras corais, coa posible excepci\u00f3n do \"Requiem for a Tribe Brother\", a \"Symphony\" \u00e9 a m\u00e1is australiana en sentimento\"."}
{"id": "163950", "revid": "89787", "url": "https://gl.wikipedia.org/wiki?curid=163950", "title": "Hans Werner Henze", "text": "Hans Werner Henze, nado en G\u00fctersloh (Westfalia) o 1 de xullo de 1926 e finado en Dresde o 27 de outubro de 2012, foi un compositor alem\u00e1n.\nTraxectoria.\nEstudou con Wolfgang Fortner e Ren\u00e9 Leibowitz, quen o introduciu nos c\u00edrculos da vangarda alem\u00e1 de posguerra. Ao cabo de pouco tempo renuncia ao serialismo, sendo repudiado pola elite compositiva alem\u00e1. En 1953 deixou Alema\u00f1a, para residir en Italia alegando percibir no seu pa\u00eds de orixe incomprensi\u00f3n da s\u00faa obra as\u00ed como intolerancia coa s\u00faa orientaci\u00f3n pol\u00edtica de esquerdas e a s\u00faa homosexualidade."}
{"id": "163951", "revid": "1888", "url": "https://gl.wikipedia.org/wiki?curid=163951", "title": "O Pet\u00f3n", "text": "Co top\u00f3nimo O Pet\u00f3n pod\u00e9monos referir a varios lugares de Galicia:"}
{"id": "163953", "revid": "85894", "url": "https://gl.wikipedia.org/wiki?curid=163953", "title": "Boente de Abaixo, Boente, Arz\u00faa", "text": "Boente de Abaixo \u00e9 un lugar da parroquia de Boente no concello coru\u00f1\u00e9s de Arz\u00faa na Comarca de Arz\u00faa. Ti\u00f1a 70 habitantes no ano 2009 segundo datos do Instituto Nacional de Estad\u00edstica, dos cales 39 eran homes e 31 eran mulleres."}
{"id": "163955", "revid": "85894", "url": "https://gl.wikipedia.org/wiki?curid=163955", "title": "Boente de Arriba, Boente, Arz\u00faa", "text": "Boente de Arriba \u00e9 un lugar da parroquia de Boente no concello coru\u00f1\u00e9s de Arz\u00faa na Comarca de Arz\u00faa. Ti\u00f1a 31 habitantes no ano 2009 segundo datos do Instituto Nacional de Estad\u00edstica, dos cales 13 eran homes e 18 eran mulleres."}
{"id": "163957", "revid": "85894", "url": "https://gl.wikipedia.org/wiki?curid=163957", "title": "Canl\u00eds, A Ba\u00f1a, A Ba\u00f1a", "text": "Canl\u00eds \u00e9 un lugar da parroquia da Ba\u00f1a no concello coru\u00f1\u00e9s da Ba\u00f1a na comarca da Barcala. Sit\u00faase na ladeira dun monte de pendente acusada. Linda ao nord\u00e9s con Vilarnovo.\nDemograf\u00eda.\nTi\u00f1a 10 habitantes no ano 2015 segundo datos do Instituto Nacional de Estad\u00edstica, dos cales 4 eran homes e 6 eran mulleres.\nPaisaxe.\nN\u00facleo tradicional concentrado, con predominio da vivenda tipo chal\u00e9 de grandes dimensi\u00f3ns sobre a tradicional de pedra.\nExisten 4 h\u00f3rreos catalogados.\nAs terras ad\u00edcanse a hortas e froiteiras, a pastos e milleiras, e a pi\u00f1eiros, carballos, casta\u00f1os e eucaliptos."}
{"id": "163959", "revid": "85894", "url": "https://gl.wikipedia.org/wiki?curid=163959", "title": "O Castro, A Ba\u00f1a, A Ba\u00f1a", "text": "O Castro \u00e9 un lugar da parroquia da Ba\u00f1a no concello coru\u00f1\u00e9s da Ba\u00f1a na comarca da Barcala. Sit\u00faase nunha zona alta do monte de pendente acusada descendente direcci\u00f3n norte. Linda ao norte con Salvande.\nNeste lugar est\u00e1n a igrexa parroquial, os dous cemiterios existentes na parroquia e un cruceiro. Neste lugar a\u00ednda se pode ver o recinto circular do castro de maiores dimensi\u00f3ns do concello, castro a d\u00eda de hoxe cuberto de eucaliptos, pi\u00f1eiros e vexetaci\u00f3n.\nDemograf\u00eda.\nTi\u00f1a 17 habitantes no ano 2016 segundo datos do Instituto Nacional de Estad\u00edstica, dos cales 7 eran homes e 10 eran mulleres. No 2009 eran 20 habitantes: 11 homes e 9 mulleres.\nPaisaxe.\nN\u00facleo tradicional disperso que crece en torno \u00e1 igrexa parroquial e ao longo da pista. Predominio da vivenda de tipo chal\u00e9 de grandes dimensi\u00f3ns sobre a tradicional de pedra.\nEst\u00e1n catalogados 5 h\u00f3rreos.\nPresenza de pequenas hortas e froiteiras, ademais de milleiras e pastos. En zonas m\u00e1is afastadas hai pi\u00f1eiros, casta\u00f1os, carballos e eucaliptos."}
{"id": "163960", "revid": "5863", "url": "https://gl.wikipedia.org/wiki?curid=163960", "title": "Eric Bogosian", "text": "Eric Bogosian, nado o 24 de abril de 1953 en Woburn, \u00e9 un actor, dramaturgo, monologuista e novelista estadounidense de orixe armenia.\nTraxectoria.\nEntre 1980 e 2000 escribiu e interpretou seis mon\u00f3logos, entre eles \u201cSex, Drugs, Rock &amp; Roll\u201d (1990) e \u201cPounding Nails in the Floor with Forehead\u201d (1994) pero a obra m\u00e1is co\u00f1ecida de Bogosian \u00e9\" Talk Radio\" (1987) na que propio Bogosian interpretou o actor protagonista na s\u00faa estrea Off-Broadway e tam\u00e9n na adaptaci\u00f3n para o cine que fixo Oliver Stalone en 1988. Interpretou o capit\u00e1n Danny Ross na serie \",\" entre 2006 e 2010. En cine apareceu en \"\" (1995), \"Deconstructing Harry\" (1997) ou \"Gossip\" (2000) entre outros filmes."}
{"id": "163961", "revid": "85894", "url": "https://gl.wikipedia.org/wiki?curid=163961", "title": "Bergondi\u00f1o, Bergondo, Bergondo", "text": "Bergondi\u00f1o \u00e9 un lugar da parroquia de Bergondo no concello coru\u00f1\u00e9s de Bergondo na comarca da Coru\u00f1a. Ti\u00f1a 171 habitantes no ano 2009 segundo datos do Instituto Nacional de Estad\u00edstica, dos cales 86 eran homes e 85 eran mulleres."}
{"id": "163963", "revid": "85894", "url": "https://gl.wikipedia.org/wiki?curid=163963", "title": "A Campi\u00f1a, Bergondo, Bergondo", "text": "A Campi\u00f1a \u00e9 un lugar da parroquia de Bergondo no concello coru\u00f1\u00e9s de Bergondo na comarca da Coru\u00f1a. Ti\u00f1a 9 habitantes no ano 2009 segundo datos do Instituto Nacional de Estad\u00edstica, dos cales 4 eran homes e 5 eran mulleres."}
{"id": "163966", "revid": "89787", "url": "https://gl.wikipedia.org/wiki?curid=163966", "title": "Ventriloquia", "text": "A ventriloquia, palabra derivada de \"ventr\u00edlocuo\", que \u00e1 s\u00faa vez prov\u00e9n do lat\u00edn \"ventrilocuus\", \u00e9 dicir \"o que fala co ventre\", \u00e9 a arte de modificar a voz para imitar outras voces ou outros sons.\nCaracter\u00edsticas.\nDado que a ventriloquia est\u00e1 orientada ao mundo do espect\u00e1culo, forma parte da brillantez da actuaci\u00f3n o que a emisi\u00f3n de voz se faga da forma m\u00e1is discreta pos\u00edbel, isto \u00e9, que o ventr\u00edlocuo sexa capaz de dar voz ao boneco sen mover, ou case sen mover, os beizos, de modo que unha vez proxectada a voz, pareza orixinarse efectivamente no propio boneco. Nun principio pensouse que era o resultado dun uso pouco corrente do est\u00f3mago durante a inhalaci\u00f3n, e de a\u00ed o seu nome do lat\u00edn \"venter\", \"est\u00f3mago\" e \"loqui\", \"falar\"."}
{"id": "163967", "revid": "1131", "url": "https://gl.wikipedia.org/wiki?curid=163967", "title": "Times Square", "text": "Times Square \u00e9 unha importante intersecci\u00f3n de Manhattan (Nova York). Est\u00e1 situada na esquina da Avenida Broadway e a S\u00e9tima Avenida. A zona de Times Square est\u00e1 formada polas maz\u00e1s situadas entre a Sexta Avenida e Oitava avenidas que constit\u00faen a parte occidental da zona comercial do centro de Manhattan."}
{"id": "163968", "revid": "6795", "url": "https://gl.wikipedia.org/wiki?curid=163968", "title": "Menorqu\u00edn", "text": ""}
{"id": "163969", "revid": "6795", "url": "https://gl.wikipedia.org/wiki?curid=163969", "title": "Fil\u00f3logo", "text": ""}
{"id": "163970", "revid": "98433", "url": "https://gl.wikipedia.org/wiki?curid=163970", "title": "Gremio", "text": "O gremio era un tipo de asociaci\u00f3n econ\u00f3mica de orixe europea, implantada tam\u00e9n nas colonias, que agrupaba os artes\u00e1ns dun mesmo oficio, e que apareceu nas cidades medievais e estendeuse at\u00e9 fins da Idade Moderna, cando foron abolidas. Tivo como obxectivo conseguir un equilibrio entre a demanda de obras e o n\u00famero de obradoiros activos, garantindo o traballo aos seus asociados, o seu benestar econ\u00f3mico e os sistemas de aprendizaxe. Sost\u00edvose que o gremio foi un precedente do sindicato moderno."}
{"id": "163971", "revid": "83328", "url": "https://gl.wikipedia.org/wiki?curid=163971", "title": "Control biol\u00f3xico", "text": "O control biol\u00f3xico \u00e9 un m\u00e9todo de control de pragas, enfermidades e doenzas que consiste en utilizar organismos vivos con obxecto de controlar as poboaci\u00f3ns doutro organismo.\nCaracter\u00edsticas.\nHai que ter en conta que o seu uso tivo significados diferentes ao longo do tempo; as\u00ed, os fitopat\u00f3logos tenderon a usar o termo para denotar m\u00e9todos de control que incl\u00faen rotaci\u00f3n de cultivos, alteraci\u00f3ns do pH do chan, uso de emendas org\u00e1nicas etc; outros investigadores diferencian un control biol\u00f3xico cl\u00e1sico do control biol\u00f3xico moderno onde se incl\u00faen as t\u00e9cnicas de control por interferencia. Con todo, a definici\u00f3n m\u00e1is aceptada na actualidade \u00e9 a que utilizaron tradicionalmente os entom\u00f3logos: \u00c9 un m\u00e9todo agr\u00edcola de control de pragas (insectos, \u00e1caros, malezas, enfermidades das plantas etc.) que usa depredadores, parasitos, herb\u00edvoros ou outros medios naturais. Pode ser un compo\u00f1ente importante do control integrado de pragas e \u00e9 de grande importancia econ\u00f3mica para a agricultura."}
{"id": "163972", "revid": "7596", "url": "https://gl.wikipedia.org/wiki?curid=163972", "title": "Vicente Gonz\u00e1lez Moreno", "text": "Vicente Gonz\u00e1lez Moreno, nado en C\u00e1diz o 9 de decembro de 1778 e asasinado en Urdax o 6 de setembro de 1839, foi un militar espa\u00f1ol. Sendo cadete participou na guerra contra a Convenci\u00f3n e despois na Guerra da Independencia Espa\u00f1ola onde alcanzou o grao de brigadier. Op\u00faxose ao r\u00e9xime liberal durante o Trienio de 1820-1823 co cargo de Capit\u00e1n Xeneral do reino de Granada."}
{"id": "163973", "revid": "65337", "url": "https://gl.wikipedia.org/wiki?curid=163973", "title": "Milton Glaser", "text": "Milton Glaser, nado en Nova York o 26 de xu\u00f1o de 1929 e finado na mesma cidade o 26 de xu\u00f1o de 2020, \u00e9 un ilustrador e dese\u00f1ador norteamericano, moi prol\u00edfico e co\u00f1ecido sobre todo polos seus dese\u00f1os para discos e libros. Estudou na Cooper Union entre 1948 e 1951 para continuar a s\u00faa formaci\u00f3n na Academia de Belas Artes de Bolonia co pintor Giorgio Morandi. Fundou canda Seymour Chwast o Push Pin Studio en 1974."}
{"id": "163975", "revid": "865", "url": "https://gl.wikipedia.org/wiki?curid=163975", "title": "Alfaro Vive, Carajo!", "text": ""}
{"id": "163977", "revid": "865", "url": "https://gl.wikipedia.org/wiki?curid=163977", "title": "Vaya", "text": "Vaya \u00e9 o cuarto EP da banda estadounidense de post-hardcore At the Drive-In, editado o 27 de xullo de 1999 a trav\u00e9s do selo Fearless Records. O son do disco est\u00e1 a cabalo entre os \u00e1lbums \"In/Casino/Out\" e \"Relationship of Command\".\nPara promocionar o EP o grupo xirou con Rage Against the Machine e the Foo Fighters nos meses de novembro e decembro de 1999."}
{"id": "163978", "revid": "1308", "url": "https://gl.wikipedia.org/wiki?curid=163978", "title": "Emigrantes", "text": ""}
{"id": "163980", "revid": "1308", "url": "https://gl.wikipedia.org/wiki?curid=163980", "title": "Teor\u00eda do Gran Choque", "text": ""}
{"id": "163984", "revid": "1131", "url": "https://gl.wikipedia.org/wiki?curid=163984", "title": "Instituto Gerasimov de Cinematograf\u00eda", "text": "O Instituto Gerasimov de Cinematograf\u00eda (en ruso: \u0412\u0441\u0435\u0440\u043e\u0441\u0441\u0438\u0439\u0441\u043a\u0438\u0439 \u0433\u043e\u0441\u0443\u0434\u0430\u0440\u0441\u0442\u0432\u0435\u043d\u043d\u044b\u0439 \u0443\u043d\u0438\u0432\u0435\u0440\u0441\u0438\u0442\u0435\u0442 \u043a\u0438\u043d\u0435\u043c\u0430\u0442\u043e\u0433\u0440\u0430\u0444\u0438\u0438 \u0438\u043c\u0435\u043d\u0438 \u0421. \u0410. \u0413\u0435\u0440\u0430\u0441\u0438\u043c\u043e\u0432\u0430, que significa \"T\u00f3dalas Universidades de Cinematograf\u00eda dos estados Rusos\"), chamada despois \"S. A. Gerasimov\" e co\u00f1ecida polo seu nome curto VGIK, \u00e9 un centro de ensinanza de cinema en Moscova, Rusia.\nHistoria.\nFoi fundada en 1919 polo director de cine Vladimir Gardin sendo a escola cinematogr\u00e1fica m\u00e1is antiga do mundo.\nDesde 1986, a escola pasou a ter o nome do director de pel\u00edculas e actor Sergei Gerasimov. No ano 2008 o Instituto pasou a ser Universidade."}
{"id": "163985", "revid": "1505", "url": "https://gl.wikipedia.org/wiki?curid=163985", "title": "VGIK", "text": ""}
{"id": "163986", "revid": "22570", "url": "https://gl.wikipedia.org/wiki?curid=163986", "title": "Apfelstrudel", "text": "Apfeltrudel \u00e9 unha sobremesa tradicional da coci\u00f1a b\u00e1vara e austr\u00edaca. As orixes desta sobremesa poder\u00edan ser da coci\u00f1a bizantina, armenia ou turca. Consiste nun strudel reenchido de maz\u00e1.\nHistoria.\nO \"Apfelstrudel\" serv\u00eda na antig\u00fcidade de sustento para a xente m\u00e1is humilde. As precedentes deste pastel est\u00e1n, probablemente, no \u00e1rabe e armenio Baklava. A receita pode ter chegado cos soldados cazares do Imperio otom\u00e1n que, logo da conquista de Bizancio no ano 1453 dirix\u00edronse atravesando os Balc\u00e1ns cara Viena. A coci\u00f1a vienesa adoptou este prato e o perfeccionou at\u00e9 chegar a ser o que co\u00f1ecemos hoxe en d\u00eda. O \u00e9xito desta sobremesa fixo que posteriormente a s\u00faa receita se volvese popular en todos os pa\u00edses do antigo Imperio austroh\u00fangaro.\nIngredientes.\nConsiste nun rolo de follado recheo de compota de maz\u00e1, azucre, canela, uvas pasas e pan relado que unha vez preparado coc\u00ed\u00f1ase no forno. Outros ingredientes incl\u00faen pi\u00f1\u00f3ns, noces, ou am\u00e9ndoas reladas. A arte da s\u00faa elaboraci\u00f3n consiste en facer a pasta do follado o m\u00e1is fina e el\u00e1stica dentro do posible. Os mestres pasteleiros austr\u00edacos e alem\u00e1ns soste\u00f1en que para que esta sobremesa estea no seu punto xusto, deber\u00eda poderse ler un xornal a trav\u00e9s dela.\nPara coci\u00f1ar o Apfelstrudel, ch\u00e9gase a escoller as maz\u00e1s axeitadas para que te\u00f1an un bo aroma, unha textura agradable de compota e ao padal un \"toque\" lixeiramente acedo.\nModo de servir.\nC\u00f3mpre servilo acabado de facer e a\u00ednda quente, xeralmente con algo de azucre glas empoado por riba. Ad\u00f3itase servir coa salsa doce de crema aromatizada con vainilla quente; esta salsa s\u00e9rvese en cuncas de porcelana \u00e1 parte do strudel e \u00e9 habitual que nas cafeitar\u00edas e restaurantes austr\u00edacos e alem\u00e1ns sexa acompa\u00f1ado de xeado de vainilla."}
{"id": "163987", "revid": "6939", "url": "https://gl.wikipedia.org/wiki?curid=163987", "title": "Sesenta e nove", "text": ""}
{"id": "163991", "revid": "6939", "url": "https://gl.wikipedia.org/wiki?curid=163991", "title": "Golpe de estado de 23 de febreiro de 1981", "text": ""}
{"id": "163993", "revid": "89787", "url": "https://gl.wikipedia.org/wiki?curid=163993", "title": "Fibratus", "text": "Fibratus \u00e9 unha especie de nubes caracterizada por posu\u00edr un aspecto fibroso ou filamentoso.\nEst\u00e1 presente nos x\u00e9neros cirrus e cirrostratus."}
{"id": "163995", "revid": "89787", "url": "https://gl.wikipedia.org/wiki?curid=163995", "title": "Uncinus", "text": "Uncinus \u00e9 unha especie de nubes caracterizada por presentar unha forma que lembra a un gancho ou a unha v\u00edrgula.\nS\u00f3 est\u00e1 presente no x\u00e9nero cirrus."}
{"id": "163998", "revid": "89787", "url": "https://gl.wikipedia.org/wiki?curid=163998", "title": "Spissatus", "text": "Spissatus \u00e9 unha especie de nubes que se distingue por conferirlle un aspecto espeso ou condensado.\nS\u00f3 est\u00e1 presente no x\u00e9nero cirrus."}
{"id": "164000", "revid": "89787", "url": "https://gl.wikipedia.org/wiki?curid=164000", "title": "Floccus", "text": "Floccus \u00e9 unha especie de nubes que pos\u00fae unha aparencia de v\u00e9laro de la ou de peluxe da tea de la.\nPod\u00e9mola atopar en nubes dos x\u00e9neros cirrus, cirrocumulus e altocumulus."}
{"id": "164002", "revid": "88215", "url": "https://gl.wikipedia.org/wiki?curid=164002", "title": "Anne Dorthe Tanderup", "text": "Anne Dorthe Tanderup, nada en Aarhus (Xutlandia) o 24 de abril de 1972, \u00e9 unha ex xogadora profesional dinamarquesa de balonm\u00e1n.\nTraxectoria.\nParticipou coa selecci\u00f3n do seu pa\u00eds e chegou a ser campioa ol\u00edmpica nos Xogos Ol\u00edmpicos de 1996 en Atlanta. As\u00ed mesmo foi campioa de Europa d\u00faas veces, en 1994 e 1996. No plano persoal, \u00e9 a dona do ex-ciclista Bjarne Riis."}
{"id": "164003", "revid": "88215", "url": "https://gl.wikipedia.org/wiki?curid=164003", "title": "Bjarne Riis", "text": "Bjarne Riis, nado o 3 de abril de 1964 en Herning, foi un ciclista profesional desde 1986 at\u00e9 2000, alcumado \"Mr 60%\", en alusi\u00f3n \u00e1 s\u00faa alta taxa de hematocrito. Nos seus primeiros anos como profesional, Riis foi un corredor bastante discreto, sendo de salientar d\u00faas tiradas no Giro de Italia. Foi na s\u00faa etapa m\u00e1is madura, a partir dos 29 anos cando comezou a cegar e pasou a formar parte da elite do ciclismo mundial, chegando a ser o vencedor do Tour de Francia en 1996, xustamente no ano do final do reinado de Miguel Indurain. Con anterioridade fora 5\u00ba en 1993 e 3\u00ba e 1995.\nNo plano persoal, est\u00e1 casado coa ex xogadora de balonm\u00e1n Anne Dorthe Tanderup."}
{"id": "164006", "revid": "5863", "url": "https://gl.wikipedia.org/wiki?curid=164006", "title": "Mart\u00edn Fierro", "text": "Mart\u00edn Fierro \u00e9 un poema narrativo de Jos\u00e9 Hern\u00e1ndez, obra literaria considerada exemplar do x\u00e9nero gauchesco na Arxentina, Uruguai e R\u00edo Grande do Sur (Brasil). Publicouse en 1872 co t\u00edtulo \"O Gaucho Mart\u00edn Fierro\", e a s\u00faa continuaci\u00f3n, \"A volta de Mart\u00edn Fierro\", apareceu en 1879. Narra o car\u00e1cter independente, heroico e sacrificado do gaucho. O poema \u00e9, en parte, unha protesta en contra da pol\u00edtica do presidente arxentino Domingo Faustino Sarmiento de recrutar forzosamente os gauchos para ir \u00e1 fronteira contra os indios.\nTraduci\u00f3n ao galego.\nFoi traducido ao galego por Bernaldo Souto e publicado en Edici\u00f3ns Anxel Casal."}
{"id": "164007", "revid": "96002", "url": "https://gl.wikipedia.org/wiki?curid=164007", "title": "Premio Mart\u00edn Fierro", "text": "O premio Mart\u00edn Fierro \u00e9 o premio m\u00e1is importantes da radio (medio de comunicaci\u00f3n) e da televisi\u00f3n da Arxentina, organizado e outorgado pola \"Asociaci\u00f3n de Xornalistas da Televisi\u00f3n e a Radiofon\u00eda Arxentinas\" (APTRA). Foron entregados por primeira vez no ano 1959. Ademais son entregados premios tam\u00e9n da televisi\u00f3n por cable e o mellor do interior do pa\u00eds."}
{"id": "164008", "revid": "75439", "url": "https://gl.wikipedia.org/wiki?curid=164008", "title": "Marcial Maciel", "text": "Marcial Maciel Degollado, nado en Michoac\u00e1n o 10 de marzo de 1920 e finado en Florida o 30 de xaneiro de 2008, foi un sacerdote mexicano, fundador da asociaci\u00f3n segrar Regnum Christi e da congregaci\u00f3n cat\u00f3lica Legionarios de Cristo e un abusador de menores.\nTraxectoria.\nFoi acusado como abusador sexual por alg\u00fans membros da congregaci\u00f3n e estudantes dos establecementos dos lexionarios, particularmente a partir de 1997.[ En 2006, como resultado dun proceso can\u00f3nico interrompido, o Vaticano indicou o retiro de Maciel do ministerio sacerdotal. En 2009 o Vaticano aceptou que Maciel era pai dunha moza espa\u00f1ola e posteriormente a Axencia EFE deu a co\u00f1ecer que o sacerdote michoacano era adicto ao demerol e \u00e1 morfina. A trav\u00e9s dun comunicado en febreiro de 2010, a Lexi\u00f3n de Cristo reco\u00f1eceu as acusaci\u00f3ns de abuso sexual a menores e desvinculouse do seu fundador."}
{"id": "164009", "revid": "5863", "url": "https://gl.wikipedia.org/wiki?curid=164009", "title": "Ciberengado de menores", "text": "O ciberengado de menores (tam\u00e9n co\u00f1ecido polo seu nome en ingl\u00e9s \"grooming\") \u00e9 un problema de acoso a menores que ten como campo de acci\u00f3n a rede, mediante o uso de Internet, consistente en acci\u00f3ns deliberadas por parte dun adulto co fin de estabelecer lazos de amizade cun neno ou nena en Internet, co obxectivo agochado de obter unha satisfacci\u00f3n sexual e proverse de imaxes er\u00f3ticas ou pornogr\u00e1ficas do menor ou mesmo como preparaci\u00f3n para un encontro sexual, posiblemente por medio de abusos."}
{"id": "164010", "revid": "89787", "url": "https://gl.wikipedia.org/wiki?curid=164010", "title": "Bondage", "text": "Bondage \u00e9 unha denominaci\u00f3n aplicada ao acto de atar un individuo con fins er\u00f3ticos, estea este vestido ou non.\nCaracter\u00edsticas.\nOs atamentos poden facerse sobre unha parte ou sobre a totalidade do corpo, utilizando xeralmente cordas especiais que poden atoparse en calquera sex-shop, pero tam\u00e9n, con certa frecuencia, cadeas (a\u00ednda que isto estar\u00eda m\u00e1is pr\u00f3ximo do BDSM), e, m\u00e1is en xeral, calquera outra cousa que poida servir para inmobilizar a unha persoa. Con certa frecuencia, \u00e1 persoa apl\u00edcaselle unha mordaza.\nO bondage pode usarse como pr\u00e1ctica est\u00e9tico-er\u00f3tica, como parte dunha relaci\u00f3n BDSM, como unha variante er\u00f3tica m\u00e1is ou como elemento en cerimonias de dominaci\u00f3n ou de sadomasoquismo. A\u00ednda que existen desacordos (especialmente cando s\u00f3 se usan cordas), adoita considerarse como formando parte da chamada cultura BDSM."}
{"id": "164011", "revid": "56817", "url": "https://gl.wikipedia.org/wiki?curid=164011", "title": "Hypnagogic States", "text": "Hypnagogic States \u00e9 un EP da banda inglesa The Cure, editado o 13 de setembro do 2008. Est\u00e1 formado por remesturas dos catro primeiros sinxelos do \u00e1lbum \"\": \"The Only One\", \"Freakshow\", \"Sleep When I'm Dead\" e \"The Perfect Boy\". Este \u00e9 o segundo \u00e1lbum de remesturas de The Cure, despois de \"Mixed Up\"."}
{"id": "164012", "revid": "56817", "url": "https://gl.wikipedia.org/wiki?curid=164012", "title": "Eggnog", "text": "Eggnog \u00e9 un EP da banda estadounidense de sludge metal Melvins, editado en 1991 polo selo Boner Records.\nListaxe de canci\u00f3ns.\nTodos os temas compostos por Buzz Osborne."}
{"id": "164013", "revid": "1505", "url": "https://gl.wikipedia.org/wiki?curid=164013", "title": "Winter Weezerland", "text": "Winter Weezerland \u00e9 un EP da banda estadounidense de rock alternativo Weezer, editado o 13 de decembro do 2005 polo selo Geffen en exclusiva para usuarios de iTunes. Conta con canci\u00f3ns que foron gravadas orixinalmente noa no 2000 como parte dun CD especial de Nadal que foi enviado aos membros do club de seareiros da banda."}
{"id": "164020", "revid": "865", "url": "https://gl.wikipedia.org/wiki?curid=164020", "title": "Superfuzz Bigmuff", "text": "Superfuzz Bigmuff \u00e9 un EP da banda estadounidense de grunge Mudhoney, editado en outubro de 1988 polo selo Sub Pop Records. As s\u00faas canci\u00f3ns apareceron posteriormente no recompilatorio de 1990 \"Superfuzz Bigmuff Plus Early Singles\". O \u00e1lbum foi chamado as\u00ed por dous dos pedais preferidos da banda, o Univox Super Fuzz e o Electro-Harmonix Big Muff, os cales axudaron a definir o seu caracter\u00edstico son sucio.\nDurante a edici\u00f3n inicial o EP vendeuse moi mal (para os est\u00e1ndares da Sub Pop), por\u00e9n, foi reco\u00f1ecido coma unha das gravaci\u00f3ns seminais da escena de Seattle. A mediados do 2008 o EP acadou o posto 25 na lista inglesa \"Indie Album Chart\", vinte anos despois do seu lanzamento."}
{"id": "164021", "revid": "127505", "url": "https://gl.wikipedia.org/wiki?curid=164021", "title": "Drill (EP)", "text": "Drill \u00e9 un EP da banda de rock alternativo inglesa Radiohead, editado o 5 de maio de 1992 polo selo Parlophone. Foi o primeiro lanzamento comercial do grupo e foi co\u00f1ecido durante a s\u00faa gravaci\u00f3n como \"On A Friday\". O EP estreouse no posto 101 da lista brit\u00e1nica."}
{"id": "164022", "revid": "56817", "url": "https://gl.wikipedia.org/wiki?curid=164022", "title": "Thekidswhopoptodaywillrocktomorrow", "text": "Thekidswhopoptodaywillrocktomorrow \u00e9 o primeiro EP da banda escocesa de rock alternativo Biffy Clyro, lanzado nunha edici\u00f3n limitada o 13 de xu\u00f1o do 2000. Foi publicado pola discogr\u00e1fica Electric Honey, un selo dirixido por estudantes do Stow College, onde os membros da banda estudaban.\nTres dos seus temas apareceron en posteriores edici\u00f3ns (\"57\" e \"Justboy\" como sinxelos e no \u00e1lbum \"Blackened Sky\", e \"Hope for an Angel\" como cara B do sinxelo \"57\"), \u00e8ro as versi\u00f3ns deste EP son distintas \u00e1s aparecidas m\u00e1is adiante."}
{"id": "164023", "revid": "89787", "url": "https://gl.wikipedia.org/wiki?curid=164023", "title": "Sap", "text": "Sap \u00e9 un EP da banda estadounidense de grunge Alice in Chains, editado o 4 de febreiro de 1992 a trav\u00e9s do selo Columbia Records.\nTras a xira do seu \u00e1lbum \"Facelift\", Alice in Chains entrou no estudio para gravar demos para o seu seguinte traballo, e rematou rexistrando cinco temas ac\u00fasticos na s\u00faa vez. mentres estaban no estudio o bater\u00eda Sean Kinney tivo un so\u00f1o sobre \"facer un EP chamado Sap\". A banda decidiu \"non meterse co destino\", e \"Sap\" foi gravado en 1991 cos produtores Rick Parashar e Dave Jerden.\nListaxe de canci\u00f3ns.\nLetras e m\u00fasica compostas por Jerry Cantrell ag\u00e1s onde se indique."}
{"id": "164024", "revid": "56817", "url": "https://gl.wikipedia.org/wiki?curid=164024", "title": "Muse (EP)", "text": "Muse \u00e9 un EP da banda inglesa de rock alternativo Muse, editado o 11 de maio de 1998 a trav\u00e9s do selo Dangerous. A s\u00faa tirada limitouse a 999 copias numeradas a man. Tres dos seus catro temas, \"Overdue\", \"Cave\" e \"Escape\", foron regravados para o \u00e1lbum de estrea da banda, \"Showbiz\", mentres que \"Coma\" converteuse na cara-B do sinxelo de \"Cave\".\nListaxe de canci\u00f3ns.\nTodos os temas foron compostos por Matthew Bellamy. "}
{"id": "164026", "revid": "56817", "url": "https://gl.wikipedia.org/wiki?curid=164026", "title": "Yeah Yeah Yeahs (EP)", "text": "Yeah Yeah Yeahs \u00e9 un EP da banda estadounidense de indie rock Yeah Yeah Yeahs, editado o 9 de xullo do 2001 polo seu propio selo Shifty. \u00c9 chamado incorrectamente \"Master\" debido a que na s\u00faa capa aparece un colar con esa palabra. Acadou o n\u00famero 1 na \"UK Indie Chart\".\nNo \"Record Store Day 2010\" estivo dispo\u00f1ible unha edici\u00f3n limitada do EP en 12\" para celebrar o d\u00e9cimo aniversario da discogr\u00e1fica Wichita Recordings."}
{"id": "164027", "revid": "56817", "url": "https://gl.wikipedia.org/wiki?curid=164027", "title": "Favourite Spanish Dishes", "text": "Favourite Spanish Dishes \u00e9 un EP da banda estadounidense de rock alternativo The Lemonheads, editado en xu\u00f1o de 1990 no Reino Unido e en febreiro de 1991 nos Estados Unidos polo selo Atlantic Records. A versi\u00f3n estadounidense cont\u00e9n dous temas extra, unha versi\u00f3n do tema de New Kids on the Block \"Step by Step\", e unha da canci\u00f3n dos Misfits \"Skulls\".\nListaxe de canci\u00f3ns.\nTodos os temas compostos por Evan Dando, ag\u00e1s onde se indique."}
{"id": "164028", "revid": "98629", "url": "https://gl.wikipedia.org/wiki?curid=164028", "title": "Hell Yes EP", "text": "Hell Yes, tam\u00e9n co\u00f1ecido coma Ghettochip Malfunction ou GameBoy Variations\u00e9 \u00e9 un EP de remesturas do artista estadounidense de rock alternativo Beck, editado o 1 de febreiro do 2005 polo selo Geffen Records. Nel remest\u00faranse canci\u00f3sn do seu \u00e1lbum \"Guero\" e destaca o uso de efectos de son e tons xerados por sistemas de videoxogos de 8 ou 16 bits. Os dous artistas responsables das remesturas son 8-Bit e Paza Rahm."}
{"id": "164029", "revid": "1505", "url": "https://gl.wikipedia.org/wiki?curid=164029", "title": "Instituto de Cinematograf\u00eda Gerasimov", "text": ""}
{"id": "164031", "revid": "1131", "url": "https://gl.wikipedia.org/wiki?curid=164031", "title": "Diego Rivas", "text": "O nome de Diego Rivas pode referirse a:"}
{"id": "164037", "revid": "1093", "url": "https://gl.wikipedia.org/wiki?curid=164037", "title": "Rafael Louz\u00e1n Abal", "text": ""}
{"id": "164040", "revid": "56817", "url": "https://gl.wikipedia.org/wiki?curid=164040", "title": "Tanx", "text": "Tanx \u00e9 un EP da banda estadounidense de sludge metal Melvins, editado en 1991 polo selo Boner Records. O traballo foi gravado ao vivo o 5 de outubro de 1991 como unha sesi\u00f3n de John Peel."}
{"id": "164041", "revid": "89787", "url": "https://gl.wikipedia.org/wiki?curid=164041", "title": "Luces da cidade (programa)", "text": "Luces da cidade foi un programa da Televisi\u00f3n de Galicia dedicado ao cine que se emitiu en 1989 e 1990\nDesenvolvemento.\nO programa estaba dirixido e presentado por Moncho Lemos, consist\u00eda en novas dos filmes de estrea, reportaxes sobre diversos directores ou de diferentes temas vistos a trav\u00e9s do cine. Tam\u00e9n dedicada un espazo aos filmes que a TVG emit\u00eda no espazo \"Telecinema\"."}
{"id": "164042", "revid": "85894", "url": "https://gl.wikipedia.org/wiki?curid=164042", "title": "Manuel Abeledo", "text": "Manuel Abeledo L\u00f3pez, nado en Goi\u00e1s (Lal\u00edn) o 5 de abril de 1945 e finado na Coru\u00f1a o 19 de marzo de 2016, foi un pol\u00edtico galego de tendencia conservadora.\nTraxectoria.\nLicenciado en Filosof\u00eda e Letras pola Universidade de Salamanca, foi profesor e Director T\u00e9cnico do Colexio \"Liceo La Paz\" da Coru\u00f1a (1973-1975). \u00c9 funcionario do Corpo de Inspectores T\u00e9cnicos de Educaci\u00f3n por oposici\u00f3n. Desempe\u00f1ou os cargos de Inspector T\u00e9cnico de Educaci\u00f3n en M\u00e1laga (1979-1984) e Melilla (1982-1984).\nFoi nomeado Subdirector Xeral de Planificaci\u00f3n, Profesorado e Centros da Conseller\u00eda de Educaci\u00f3n da Xunta de Galicia o 13 de marzo de 1984 ocupando o posto ata xaneiro de 1987, data na que o nomean Inspector T\u00e9cnico de Educaci\u00f3n da Coru\u00f1a e en 1989 Inspector Xefe de Educaci\u00f3n da Coru\u00f1a. O 7 de marzo de 1991 foi nomeado Director Xeral de Transportes da Conseller\u00eda de Ordenaci\u00f3n do Territorio e Obras P\u00fablicas e o 4 de xaneiro de 1994 Delegado Provincial da Conseller\u00eda de Agricultura, Gander\u00eda e Montes.\nMilitante do Partido Popular, foi concelleiro en Lal\u00edn, Presidente da Deputaci\u00f3n de Pontevedra e Vicepresidente provincial do partido en Pontevedra.\nVida persoal.\nCasou con Carmen P\u00e9rez D\u00edaz e foi pai de Carmen, Marta e Manuel Abeledo P\u00e9rez."}
{"id": "164043", "revid": "56817", "url": "https://gl.wikipedia.org/wiki?curid=164043", "title": "Tora Tora Tora (EP)", "text": "Tora Tora Tora \u00e9 un EP da banda estadounidense de sludge metal Melvins, editado en 1995 polo selo X-Mas. Relata as s\u00faas aventuras nalgunhas das s\u00faas xiras cos seareiros das grandes bandas coas que tocaban.\nPersoal.\nComo est\u00e1 escrito no libreto:"}
{"id": "164044", "revid": "1131", "url": "https://gl.wikipedia.org/wiki?curid=164044", "title": "Nudismo", "text": "O nudismo \u00e9 a pr\u00e1ctica por parte de grupos de persoas (nudistas) de distintos tipos de actividades espidos, xeralmente en p\u00fablico. Moitos veces ent\u00e9ndese como sin\u00f3nimo de naturismo, a\u00ednda que na definici\u00f3n de naturismo eng\u00e1dese unha referencia ao respecto pola natureza. Os nudistas simplemente tratan de expresar en liberdade o seu dereito a estar espidos. O nudismo considera que a prohibici\u00f3n moral da pr\u00e1ctica do espido p\u00fablico \u00e9 orixe de problemas psico-emocionais, entre os que se atopan falta de autoestima, unha pobre imaxe corporal e o morbo sexual."}
{"id": "164050", "revid": "23204", "url": "https://gl.wikipedia.org/wiki?curid=164050", "title": "Ngaru", "text": "Ngaru, na mitolox\u00eda da illa de Mangaia nas Illas Cook, era un heroe que habitaba en Avaiki, fillo de Vaiare e neto de Moko e estaba casado con Tongatea. Para probar o seu valor, Ngaru venceu os monstros das profundidades, descendeu ao inframundo e volveu \u00e1 terra dos vivos onde por \u00faltimo derrotou \u00e1s fadas e a Amai-te-rangi, un demo do ceo."}
{"id": "164052", "revid": "22570", "url": "https://gl.wikipedia.org/wiki?curid=164052", "title": "Trasmeil\u00e1n, Fonteita, O Corgo", "text": "Trasmeil\u00e1n \u00e9 un lugar da parroquia de Fonteita, no concello do Corgo, na comarca de Lugo."}
{"id": "164053", "revid": "85894", "url": "https://gl.wikipedia.org/wiki?curid=164053", "title": "Javier G\u00f3mez de Lia\u00f1o", "text": "Francisco Javier G\u00f3mez de Lia\u00f1o y Botella, nado en Ourense o 2 de agosto de 1948, \u00e9 un xurista galego. Actualmente exerce como avogado, se ben \u00e9 co\u00f1ecido pola s\u00faa anterior carreira como xu\u00edz.\nTraxectoria.\n\u00c9 fillo do fiscal e maxistrado Mariano G\u00f3mez de Lia\u00f1o y Cobaleda, e licenciouse en Dereito pola Universidade de Salamanca. Foi secretario xudicial e xu\u00edz de vixilancia penitenciaria antes de pasar \u00e1 Audiencia Nacional. Neste tribunal asumiu casos relacionados cos GAL, como o caso Lasa e Zabala. Entre 1990 e 1995 foi vogal do Consello Xeral do Poder Xudicial de Espa\u00f1a.\nEn 1997 asumiu unha denuncia contra o grupo PRISA. G\u00f3mez de Lia\u00f1o procesou a Jes\u00fas de Polanco, Juan Luis Cebri\u00e1n e a todo o Consello de Administraci\u00f3n de Sogecable por un presunto delito de apropiaci\u00f3n indebida. Ditou sete resoluci\u00f3ns, que foron revogadas en instancias superiores. En 1998 foi denunciado por Jes\u00fas de Polanco por prevaricaci\u00f3n na instruci\u00f3n do caso, e foi condenado por ese delito e apartado da carreira xudicial. Recorreu en diversas instancias (inclu\u00eddos o Tribunal Supremo e o Tribunal Constitucional), que rexeitaron os recursos. En 2000 recibiu un indulto do goberno presidido por Jos\u00e9 Mar\u00eda Aznar para volver \u00e1 carreira xudicial, coa condici\u00f3n de non se incorporar \u00e1 Audiencia Nacional durante 25 anos.\nEn xullo de 2008 o Tribunal Europeo de Dereitos Humanos, malia estimar o seu recurso ao considerar que os xu\u00edces que o xulgaran non ofreceran a suficiente \u00abaparencia de imparcialidade\u00bb, confirmou as sentenzas do Tribunal Supremo e do Constitucional, ao carecer de competencias para absolvelo. O Tribunal Europeo impuxo ao Estado espa\u00f1ol unha multa de 5.000 euros en concepto de \"danos morais\".\nNa s\u00faa nova etapa como avogado asumiu a defensa de Isabel Garc\u00eda Marcos, imputada no caso Malaya de corrupci\u00f3n urban\u00edstica, pero renunciou a defendela alegando \"incompatibilidade total na li\u00f1a de defensa\", dadas as constantes declaraci\u00f3ns da acusada ante os medios. Tam\u00e9n foi representante legal de Pablo Vioque. Actualmente (xullo de 2013) \u00e9 o avogado de Luis B\u00e1rcenas.\nAmais de exercer a avogac\u00eda, G\u00f3mez de Lia\u00f1o colabora esporadicamente no diario \"El Mundo\" e publicou dous libros sobre a xustiza espa\u00f1ola: \"Desde el banquillo\" (2000) e \"Pasos Perdidos\". Tam\u00e9n escribiu unha novela de ficci\u00f3n, baseada nun erro xudicial: \"La Casa de los Momos\".\nActualmente vive en Pozuelo de Alarc\u00f3n."}
{"id": "164054", "revid": "1093", "url": "https://gl.wikipedia.org/wiki?curid=164054", "title": "Morning View", "text": "Morning View \u00e9 o cuarto \u00e1lbum da banda de rock alternativo Incubus, gravado en Malib\u00fa (California) e sacado \u00e1 venda o 23 de outubro de 2001 a trav\u00e9s do selo Epic Records. Editouse un DVD de acompa\u00f1amento, \"The Morning View Sessions\", o 29 de maio de 2002. \"Morning View\" foi o derradeiro \u00e1lbum de Incubus en contar co baixista Alex Katunich.\nListaxe de canci\u00f3ns.\nTodas as letras escritas por Brandon Boyd e toda a m\u00fasica composta por Mike Einziger, Alex Katunich, Chris Kilmore e Jos\u00e9 Pasillas."}
{"id": "164055", "revid": "1987", "url": "https://gl.wikipedia.org/wiki?curid=164055", "title": "M\u00e9xico (hom\u00f3nimos)", "text": "M\u00e9xico \u00e9 un top\u00f3nimo n\u00e1huatl que significa 'no centro da l\u00faa', e pode referirse principalmente a:\nTop\u00f3nimos.\nAdemais, existen numerosas localidades no mundo con este nome:"}
{"id": "164056", "revid": "15490", "url": "https://gl.wikipedia.org/wiki?curid=164056", "title": "Enrique Vila-Matas", "text": "Enrique Vila-Matas, nado en Barcelona o 31 de marzo de 1948, \u00e9 un escritor espa\u00f1ol.\nTraxectoria.\nEstudou dereito e xornalismo e en 1968 entrou como redactor na revista de cine \"Fotogramas\". En 1970 dirixiu d\u00faas curtametraxes, \"Todos los j\u00f3venes tristes\" e \"Fin de verano\". En 1971, fixo o servizo militar en Melilla onde escribiu o seu primeiro libro, \"Mujer en el espejo contemplando el paisaje\". Ao regreso a Barcelona, traballou como cr\u00edtico de cine das revistas \"Bocaccio\" e \"Destino\". Viviu en Par\u00eds dous anos nun faiado que lle alugou a escritora Marguerite Duras, e al\u00ed escribiu a s\u00faa segunda novela, \"La asesina ilustrada\". Empezou a ser reco\u00f1ecido en 1985 co libro \"Historia abreviada de la literatura port\u00e1til\"."}
{"id": "164058", "revid": "1987", "url": "https://gl.wikipedia.org/wiki?curid=164058", "title": "...Happy Record Store Day!", "text": "...Happy Record Store Day! \u00e9 un EP da banda estadounidense Weezer, editado como promoci\u00f3n do Record Store Day, celebrado o s\u00e1bado 17 de abril de 2010."}
{"id": "164059", "revid": "98629", "url": "https://gl.wikipedia.org/wiki?curid=164059", "title": "Dirndl", "text": "Dirndl \u00e9 a versi\u00f3n b\u00e1vara e austr\u00edaca do \"dirne\" alem\u00e1n e do baixo sax\u00f3n \"deern\", que significa moci\u00f1a. Un vestido para muller nova chamar\u00edase en realidade \"Dirndlgewand\" en b\u00e1varo. Por\u00e9n, na actualidade \u00e9 o termo Dirndl o que se emprega con maior frecuencia. Sendo isto certo, tam\u00e9n \u00e9 salientable que nalgunhas localidades b\u00e1varas e austr\u00edacas seguen a utilizar o termo orixinal.\n\u00c9 o Dirndl un traxe tradicional?\n\u00c9 importante distinguir entre un Dirndl e un traxe de car\u00e1cter tradicional. Un traxe tradicional ten certas caracter\u00edsticas polas que se poder\u00eda distinguir de que rexi\u00f3n prov\u00e9n a persoa que o leva e en certos casos mesmo a posici\u00f3n social. O Dirndl actual non ten caracter\u00edstica de rexi\u00f3n ningunha, pero recibe influencias dos traxes tradicionais b\u00e1varos. Polo tanto, hai diferenza entre un Dirndl t\u00edpico (un vestido con diantal e teas con bordados tradicionais) e un Dirndl de campo, normalmente elaborado con li\u00f1o.\nHistoria.\nOrixinariamente, o Dirndl prov\u00e9n do oeste dos Alpes, sendo un vestido netamente do campesi\u00f1ado. Logo foi usado nas cidades exclusivamente polas criadas (moitas delas campesi\u00f1as) e a partir de 1870-80 empez\u00e1rono a levar as clases altas e a aristocracia como vestido moderno de ver\u00e1n. O emperador Francisco Xos\u00e9 foi quen serviu de exemplo para modernizar os \"Lederhosen\" (os pantal\u00f3ns de coiro t\u00edpicos dos homes) e o traxe tradicional b\u00e1varo e austr\u00edaco.\nO Dirndl moderno chegou \u00e1 cidade de M\u00fanic, capital de Baviera, a trav\u00e9s da tenda \"Wallach\", de propietarios xudeus. Nela vend\u00edanse os vestidos con teas de cores e motivos. Isto forneceulles un gran prestixio aos seus donos, Julius e Moritz Wallach. Ademais de encargarse da venda, os irm\u00e1ns Wallach tam\u00e9n organizaban desfiles no Oktoberfest e \u00f3peras no teatro \"Im Wei\u00dfen R\u00f6ssl\", o que axudou a popularizar o vestido entre as clases altas da cidade. O nome Wallach converteuse daquela en sin\u00f3nimo de Dirndl moderno en M\u00fanic e a Alta Baviera. En 1939 foron obrigados a vender o seu negocio pola pol\u00edtica racista de Hitler. Por\u00e9n, logo da guerra lograron recuperalo.\nActualmente, vestir un Dirndl consid\u00e9rase como un s\u00edmbolo de orgullo b\u00e1varo, a\u00ednda que moitas mulleres (e homes) \u00fasano porque lles resulta simplemente con xeito, xa que acent\u00faa as curvas femininas e esconde calquera imperfecci\u00f3n. Nestes \u00faltimos anos, alg\u00fans dese\u00f1adores redescubr\u00edrono e o elaboran con teas caras ou ex\u00f3ticas coma os sari.\nSimbolismo.\nO lazo co que se ata o diantal simbolizaba antigamente o estado civil da portadora. Se a muller ataba o lazo no lado dereito, significaba que estaba casada ou comprometida e se o lazo \u00eda no lado esquerdo solteir\u00eda. S\u00f3 as vi\u00favas usaban o lazo atado atr\u00e1s. At\u00e9 antes da segunda guerra mundial era equivalente \u00e1 virxindade da muller.\nVariantes.\nUn Dirndl pode ser dunha soa cor, de varias cores ou mesmo con estampados. A tea pode ser de li\u00f1o ou seda. Hoxe en d\u00eda, xeralmente \u00e9 dunha soa peza con ganchos e a parte dianteira, ou cremalleira na parte posterior ou lateral. Tradicionalmente, un Dirndl ten un peto diante oculto polo diantal.\nPor debaixo do vestido \u00fasase unha blusa especial branca que chega ata a metade do abdome. Ademais, ad\u00f3itase usar un pano no pescozo ou sobre os ombreiros. Como alfaia, l\u00e9vase so unha gargantilla cun camafeo. O Dirndl moderno \u00e9, polo xeral, moi escotado, e o longo da faldra var\u00eda segundo a idade da portadora.\nNas festas populares como o Oktoberfest ou outras romar\u00edas do sur de Alema\u00f1a e os Alpes, as lugare\u00f1as visten Dirndl e os homes Lederhosen. En M\u00fanic hai toda unha cultura arredor do traxe que o converteu nunha indumentaria imprescindible non s\u00f3 para b\u00e1varos ou austr\u00edacos."}
{"id": "164060", "revid": "5749", "url": "https://gl.wikipedia.org/wiki?curid=164060", "title": "Estados Unidos Mexicanos", "text": ""}
{"id": "164067", "revid": "56817", "url": "https://gl.wikipedia.org/wiki?curid=164067", "title": "As Airas", "text": "O top\u00f3nimo As Airas pode referirse a varios lugares de Galicia:"}
{"id": "164068", "revid": "1888", "url": "https://gl.wikipedia.org/wiki?curid=164068", "title": "A Torrevedra", "text": "O top\u00f3nimo A Torrevedra pode referirse a dous lugares de Galicia:"}
{"id": "164069", "revid": "15490", "url": "https://gl.wikipedia.org/wiki?curid=164069", "title": "Mera", "text": "O top\u00f3nimo galego Mera pode referirse a:"}
{"id": "164070", "revid": "56817", "url": "https://gl.wikipedia.org/wiki?curid=164070", "title": "A Ca\u00f1oteira", "text": "O top\u00f3nimo galego A Ca\u00f1oteira pode referirse a:"}
{"id": "164071", "revid": "1308", "url": "https://gl.wikipedia.org/wiki?curid=164071", "title": "Manto terrestre", "text": ""}
{"id": "164073", "revid": "25871", "url": "https://gl.wikipedia.org/wiki?curid=164073", "title": "Mosteiro de San Xerome de Cotalba", "text": "O Mosteiro de San Xer\u00f3nimo de Cotalba, \u00e9 un edificio conventual de estilo g\u00f3tico-renacentista constru\u00eddo entre os s\u00e9culos XIV e XVIII que se localiza no termo municipal de Alfauir, na Provincia de Valencia, Comunidade Valenciana."}
{"id": "164074", "revid": "56817", "url": "https://gl.wikipedia.org/wiki?curid=164074", "title": "Tiririca", "text": "Francisco Everardo Oliveira Silva, co\u00f1ecido como Tiririca, nado en Itapipoca o 1 de maio de 1965, \u00e9 un cantante, compositor e humorista brasileiro. Afilouse ao Partido da Rep\u00fablica, e foi elixido deputado federal polo Estado de S\u00e3o Paulo, sendo o segundo deputado m\u00e1is votado do estado de S\u00e3o Paulo en toda a historia con 1,3 mill\u00f3ns de votos"}
{"id": "164075", "revid": "12452", "url": "https://gl.wikipedia.org/wiki?curid=164075", "title": "Mosteiro de Sant Jeroni de Cotalba", "text": ""}
{"id": "164076", "revid": "624", "url": "https://gl.wikipedia.org/wiki?curid=164076", "title": "Escritura xerogl\u00edfica exipcia", "text": ""}
{"id": "164077", "revid": "12452", "url": "https://gl.wikipedia.org/wiki?curid=164077", "title": "San Xer\u00f3nimo de Cotalba", "text": ""}
{"id": "164078", "revid": "12452", "url": "https://gl.wikipedia.org/wiki?curid=164078", "title": "Sant Jeroni de Cotalba", "text": ""}
{"id": "164086", "revid": "23204", "url": "https://gl.wikipedia.org/wiki?curid=164086", "title": "Dalian", "text": "Dalian (\u5927\u8fde en chin\u00e9s simplificado; \u5927\u9023 en chin\u00e9s tradicional; D\u00e0li\u00e1n en pinyin) \u00e9 unha cidade do nordeste da China situada no extremo meridional da Pen\u00ednsula de Liaodong pertencente a provincia de Liaoning no sur de Manchuria. A s\u00faa poboaci\u00f3n urbana \u00e9 de 3\u00a0120\u00a0000 habitantes, chegando \u00f3s 6\u00a0200\u00a0000 coa interurbana.\nPos\u00fae o m\u00e1is importante porto desta parte da China, sit\u00faase na beira do Mar Amarelo entre a Ba\u00eda de Corea e o golfo de Bohai. \u00c9 a sa\u00edda natural da potente rexi\u00f3n industrial manch\u00fa \u00e9 do petr\u00f3leo dos xacementos de Daqing, no norte.\nPequeno pobo de pescadores ata 1899, baixo o dominio ruso da zona converteuse en moderno porto comercial co nome de Dalny, \u00e9 proseguiu o seu desenvolvemento co control xapon\u00e9s entre 1905 e a IIGM cun novo nome, Dairen. Recuperada a plena soberan\u00eda pola China dende 1955, tense convertido ademais en importante centro industrial.\nNo seus l\u00edmites administrativos, vinte quil\u00f3metros ao suroeste est\u00e1 o hist\u00f3rico porto de L\u00fcshun (Port Arthur), con m\u00e1is de dous milenios de historia, importante base naval, que xunto con Dalian conforman a aglomeraci\u00f3n urbana chamada L\u00fcda.\nHistoria.\nA historia urbana de Dalian v\u00e9n marcada por ser dende sempre unha privilexiada avanzada sobre o Mar Amarelo, propicia para bases portuarias nos tr\u00e1nsitos entre China e Corea. De feito, as sucesivas dinast\u00edas do Imperio Chin\u00e9s (dende d\u00faas centurias antes da nosa era) estableceron no lugar prazas de estacionamento nas s\u00faas campa\u00f1as cara \u00e1 pen\u00ednsula coreana. Foi as\u00ed como xurdiron L\u00fcshun (co nome de Shizikou, \"Porto do Le\u00f3n\", co\u00f1ecida no s\u00e9culo XIX coma Port Arthur, 30\u00a0km ao suroeste) e Jinzhou, vila fortificada e cabeceira da \u00e1rea, base militar coa dinast\u00eda Qing, hoxe ao norte da aglomeraci\u00f3n urbana moderna (chamada no seu conxunto L\u00fcda).\nHai que sinalar que as caracter\u00edsticas da divisi\u00f3n administrativa chinesa fan que os extensos l\u00edmites municipais de Dalian (13.800 Km2) incl\u00faan entre outras as d\u00faas vilas citadas, a\u00ednda que deber\u00edan seren consideradas cunha historia de seu.\nAs\u00ed establecido, Dalian propiamente foi unha pequena aldea pesqueira (\"Sanshan\", \"Porto das Tres Monta\u00f1as\" na dinast\u00eda Ming; \"Qingniwa\" na dinast\u00eda Qing) ata 1899, ano no que os rusos constru\u00edron al\u00ed un porto, fundando ao seu car\u00f3n unha vila que chamaron Dalny.\nFundaci\u00f3n rusa como terminal portuaria do Transiberiano.\nO interese do Imperio Ruso por Manchuria, e concretamente a pen\u00ednsula de Liaodong, coma sa\u00edda ao Pac\u00edfico sen xeo invernal (alternativa por tanto a Vladivostok), era grande. A disputa co Xap\u00f3n resolveuse trala guerra sino-xaponesa de 1894-1895 (con batalla decisiva polo control de Port Arthur) coa hexemon\u00eda provisional rusa que forzou en 1898 o arrendamento por 25 anos da rexi\u00f3n a unha debilitada dinast\u00eda Qing.\nO obxectivo dos rusos, dese\u00f1ado polo ministro de finanzas Sergei Witte, era a ampliaci\u00f3n do Transiberiano cun ramal meridional (Ferrocarril do Sur de Manchuria) ata a s\u00faa terminal nun novo gran porto franco preto de Port Arthur (que restar\u00eda coma base naval). En 1899 o enxe\u00f1eiro V.V. Sakharov (que vi\u00f1a de proxectar Vladivostok) coa axuda do arquitecto K.G. Skolimovskii foi encargado do plan para Dalny (\"afastado\" en ruso) . \nA ambiciosa empresa, financiada con abundantes fondos pola compa\u00f1\u00eda ruso-chinesa do Ferrocarril Oriental Chin\u00e9s, avanzou cunha rapidez (coma a do propio Transiberiano) que asombrou no seu tempo (en 1903 estaban operativos ferrocarril e porto).\nO plano da vila estaba inspirado tanto no Par\u00eds de Haussmann de grandes eixos partindo de prazas-rotonda, coma na cidade-xard\u00edn de E. Howard e o movemento \"city-beautiful\" norteamericano, zonificada en distritos administrativo, comercial e residencial con zonas verdes e separaci\u00f3n da cidade chinesa (sobre o primitivo pobo de pescadores). Unha gran praza central arrodeada de edificios representativos segue sendo hoxe icona da cidade (inda que rodeada de ra\u00f1aceos ).\nPer\u00edodo da dominaci\u00f3n xaponesa.\nO ataque e asedio polos xaponeses \u00e1 frota rusa de Port Arthur en 1904 significou o comezo da guerra ruso-xaponesa que rematou ao ano seguinte coa retrocesi\u00f3n do arrendo da pen\u00ednsula de Liaodong por parte rusa, arrendo que pasou ao Imperio Xapon\u00e9s.\nDalny foi renomeada Dairen dentro da chamada concesi\u00f3n de Kwantung (o sur da actual municipalidade de Dalian) da que en 1937 chegar\u00eda a seres capital no lugar de Port Arthur (renomeada Ryojun). Axi\u00f1a os investimentos no porto e nunha forte infraestrutura industrial compensaron a paralizaci\u00f3n do proxecto ruso. Apoiado na Compa\u00f1\u00eda do Ferrocarril do Sur de Manchuria con sede na cidade e a riqueza que reportaba o comercio de soia a occidente, o crecemento portuario non deixou de medrar e a vila comezou a estenderse cara ao oeste , e incrementouse a partir de 1932 coa creaci\u00f3n de Manchukuo, o estado monicreque do Xap\u00f3n en Manchuria, o que fixo do porto de Dairen un dos maiores de extremo oriente ademais dunha gran modernizaci\u00f3n e embelecemento da cidade . Co advento dun ambiente pre-b\u00e9lico en 1937 a urbe reforzou inda m\u00e1is o seu papel industrial que resultou crucial no sostemento do expansionismo xapon\u00e9s durante a segunda guerra mundial.\n\"Cidade aberta\" da Rep\u00fablica Popular da China.\nEn 1945 a cidade \u00e9 tomada polas tropas sovi\u00e9ticas e, despois dun per\u00edodo de control conxunto sino-sovi\u00e9tico (renomeada L\u00fcda), en 1955 definitivamente devolta a s\u00faa soberan\u00eda a China que contin\u00faa o seu desenvolvemento industrial (centro dos estaleiros chineses e do refino petrol\u00edfero) .\nEn 1984, dentro da pol\u00edtica de apertura aos investimentos estranxeiros do pa\u00eds e xa co seu nome actual, as autoridades elixiron Dalian coma \"cidade aberta\" e dende ent\u00f3n numerosas compa\u00f1\u00edas internacionais t\u00e9\u00f1ense instalado na \"Dalian Development Zone\" no distrito de Jinzhou. Asemade, tense convertido nun centro tur\u00edstico importante polas numerosas praias na municipalidade."}
{"id": "164087", "revid": "56817", "url": "https://gl.wikipedia.org/wiki?curid=164087", "title": "Christmas with Weezer", "text": "Christmas with Weezer \u00e9 un EP da banda estadounidense de rock alternativo Weezer, editado o 16 de decembro do 2008. Os seus seis temas foron orixinalmente gravados para o anteriormente editado videoxogo \"Christmas with Weezer\", feito para o iPhone. As versi\u00f3ns do vidoxogo non te\u00f1en coros e as s\u00faas mesturas son diferentes."}
{"id": "164089", "revid": "23204", "url": "https://gl.wikipedia.org/wiki?curid=164089", "title": "The Peel Sessions (The Cure)", "text": "The Peel Sessions \u00e9 un EP da banda inglesa The Cure, editado en 1988 coa sesi\u00f3n gravada o 4 de decembro de 1978 no programa de John Peel da BBC Radio 1. O programa foi emitido o 11 de decembro de 1978.\nListaxe de canci\u00f3ns.\nTodas as canci\u00f3ns foron escritas por Smith, Tolhurst e Dempsey."}
{"id": "164091", "revid": "1576", "url": "https://gl.wikipedia.org/wiki?curid=164091", "title": "Lost Wishes", "text": "Lost Wishes \u00e9 edici\u00f3n limitada en casete da banda inglesa The Cure. Cont\u00e9n catro temas instrumentais non editados previamente gravados durante as sesi\u00f3ns de \"Wish\". Non chegou \u00e1s tendas de discos, e s\u00f3 se pod\u00eda consegir a trav\u00e9s dun pedido por correo \u00e1s oficinas de Fiction Records offices en Londres."}
{"id": "164097", "revid": "56817", "url": "https://gl.wikipedia.org/wiki?curid=164097", "title": "No More Loud Music", "text": "No More Loud Music \u00e9 un recompilatorio de sinxelos da banda belga de rock alternativo dEUS, editado en novembro do 2001 polo selo Island Records. Conten, en orde cronol\u00f3xica, os sinxelos dos \u00e1lbum \"Worst Case Scenario\", \"In a Bar, Under the Sea\" e \"The Ideal Crash\", e unha canci\u00f3n nova \"Nothing Really Ends\"."}
{"id": "164099", "revid": "23204", "url": "https://gl.wikipedia.org/wiki?curid=164099", "title": "Galore", "text": "Galore: The Singles 1987-1997 \u00e9 o segundo recompilatorio de sinxelos da banda inglesa The Cure, editado o 28 de outubro de 1997 polo selo Elektra Records. Cont\u00e9n sinxelos do per\u00edodo comprendido entre os anos 1987 e 1997. A canci\u00f3n \"Wrong Number\" \u00e9 o \u00fanico tema novo do \u00e1lbum."}
{"id": "164100", "revid": "56817", "url": "https://gl.wikipedia.org/wiki?curid=164100", "title": "Nirvana (\u00e1lbum)", "text": "Nirvana \u00e9 un recompilatorio da banda estadounidense de grunge Nirvana, editado o 29 de outubro do 2002 a trav\u00e9s do selo DGC.\nEste foi o terceiro \u00e1lbum de Nirvana en ser editado despois da morte de Kurt Cobain en abril de 1994, e tr\u00e1tase do primeiro en contar con material de estudio.\nListaxe de canci\u00f3ns.\nTodos os temas por Kurt Cobain, ag\u00e1s onde se indique."}
{"id": "164108", "revid": "10599", "url": "https://gl.wikipedia.org/wiki?curid=164108", "title": "Vis\u00e9u", "text": ""}
{"id": "164109", "revid": "92340", "url": "https://gl.wikipedia.org/wiki?curid=164109", "title": "Tracy Chevalier", "text": "Tracy Chevalier, nada en Washington DC o 19 de outubro de 1962, \u00e9 unha escritora estadounidense de \u00e9xito de novelas hist\u00f3ricas en lingua inglesa. A s\u00faa carreira empezou co libro \"The Virgin Blue\" pero acadou sona coa s\u00faa novela \"Girl with a Pearl Earning\", un libro baseado na creaci\u00f3n do famoso cadro \"A moza da perla\" de Vermeer. O filme \"Girl with a Pearl Earring\" baseado na novela, recibiu tres nomeamentos ao Premios da Academia en 2004."}
{"id": "164110", "revid": "895", "url": "https://gl.wikipedia.org/wiki?curid=164110", "title": "Nar\u00f3n Balomp\u00e9", "text": ""}
{"id": "164111", "revid": "88215", "url": "https://gl.wikipedia.org/wiki?curid=164111", "title": "Juanito Amigo", "text": "Juan Luis Amigo Ferreiro, co\u00f1ecido como Juanito, nado en Sig\u00fceiro (Oroso) o 8 de decembro de 1969, \u00e9 un futbolista galego, que xoga de dianteiro no Cultural Mani\u00f1os da Primeira Auton\u00f3mica de Galicia.\nCunha extensa carreira futbol\u00edstica de m\u00e1is de 30 anos, xogou en case todas as categor\u00edas do f\u00fatbol espa\u00f1ol e galego: Primeira Divisi\u00f3n, Segunda, Segunda B, Terceira, Preferente e Primeira Galicia. \u00c9 un dos futbolistas hist\u00f3ricos tanto do Compostela como do Racing de Ferrol, tendo xogado m\u00e1is de 400 partidos entre ambos clubs. Co Compostela xogou en d\u00faas etapas, logrando ascender na primeira delas dous anos seguidos, pasando de Terceira a Segunda, mentres que a s\u00faa segunda etapa no club santiagu\u00e9s coincidiu cos turbulentos primeiros anos do s\u00e9culo XXI, nos que os problemas econ\u00f3micos provocaron o seu descenso administrativo. Co Racing xogou en tres etapas diferentes vivindo tam\u00e9n ascensos e descensos.\nEn 1992 foi unha das fichaxes de Augusto C\u00e9sar Lendoiro para o \"Superd\u00e9por\" de Arsenio, sendo presentado xunto a Bebeto, pero a falta de minutos obrigouno a probar sorte noutros equipos. Xogando co Betis en 1994 conseguiu o ascenso \u00e1 Primeira Divisi\u00f3n e marcoulle un hist\u00f3rico gol ao FC Barcelona de Johan Cruyff no Camp Nou, que eliminou o club catal\u00e1n da Copa do Rei e meteu aos sevillanos en semifinais.\nXogou ademais sete tempadas no desaparecido Nar\u00f3n Balomp\u00e9 Pi\u00f1eiros e entre 2013 e 2021 xogou no Sig\u00fceiro FC da s\u00faa vila natal, club co que comezara a s\u00faa carreira a mediados dos anos 80. Tras un tempo retirado, en 2022 fichou polo Cultural Mani\u00f1os, de Primeira Auton\u00f3mica, onde comparte equipo cos seus fillos.\nTraxectoria.\nSig\u00fceiro FC (1985-1987).\nDe neno \u00eda con seu pai ver os partidos de f\u00fatbol do Sig\u00fceiro FC, equipo do que era socio. En 1985 comezou a xogar cos xuven\u00eds deste e con 16 anos xogou xa co primeiro equipo.\nCompostela (1987-1992).\nEn 1987 pasou a xogar nas categor\u00edas inferiores da SD Compostela, subindo tras dous anos ao primeiro equipo. Na tempada 1989/90 participou do ascenso \u00e1 Segunda Divisi\u00f3n B e ao ano seguinte formou parte da escuadra que logrou o primeiro ascenso do club \u00e1 Segunda Divisi\u00f3n, marcando ademais un dos tres goles no \u00faltimo partido da promoci\u00f3n fronte ao CD Badajoz no Campo Municipal de Santa Isabel, cos que o club santiagu\u00e9s confirmou o seu ascenso \u00e1 divisi\u00f3n de prata. Foi titular na maior\u00eda de partidos da tempada, anotando seis goles na liga e dous na Copa do Rei. Na primeira tempada do club santiagu\u00e9s en Segunda anotou outros seis goles na liga e tres na Copa. Ademais foi o autor do primeiro gol da historia do Compostela en Segunda, fronte ao FC Barcelona B. Ao remate da tempada deixou o \"Compos\" para fichar polo Deportivo da Coru\u00f1a de Arsenio Iglesias. \nDeportivo da Coru\u00f1a (1992-1994).\nChegou \u00e1 Coru\u00f1a xunto a varias fichaxes de renome como Bebeto, Mauro Silva, Nando ou Aldana. Foi presentado xunto a Bebeto nun multitudinario acto en Riazor, con milleiros de seareiros nas bancadas. Debutou en Primeira Divisi\u00f3n co Deportivo o 21 de febreiro de 1993, na vitoria por 5-1 fronte \u00e1 Real Sociedade. Debido \u00e1 falta de minutos nun equipo cheo de estrelas, en xaneiro de 1994 foi cedido ao Betis, de Segunda Divisi\u00f3n, ata o final da tempada. \nCesi\u00f3n ao Betis (1994).\nCo club sevillano anotou o hist\u00f3rico gol fronte ao FC Barcelona de Johan Cruyff no Camp Nou, que eliminou o club catal\u00e1n da Copa do Rei 1993/94, metendo ao Betis en semifinais, e conseguiu o ascenso ao final da tempada.\nRacing de Ferrol (1994-1996).\nNo ver\u00e1n de 1994 o Deportivo traspasouno ao Racing de Ferrol, en Segunda Divisi\u00f3n B, equipo adestrado por Luis Rodr\u00edguez Vaz. Xogou case todos os partidos do Racing nas tempadas 1994/95 e 1995/96, nas que o Racing acabou como campi\u00f3n e subcampi\u00f3n do grupo I respectivamente. Con todo, o club non conseguiu ascender, quedando eliminado na fase de promoci\u00f3n nas d\u00faas ocasi\u00f3ns. Na primeira das s\u00faas tempadas en Ferrol foi o m\u00e1ximo goleador do equipo con 18 goles.\nM\u00e9rida (1996-1997).\nNa tempada 1996/97 chegou ao Club Polideportivo M\u00e9rida de Sergio Kre\u0161i\u0107, co que ga\u00f1ou a s\u00faa segunda liga de Segunda e conseguiu o seu segundo ascenso \u00e1 m\u00e1xima categor\u00eda.\nLevante (1997-1998).\nEn agosto de 1997 fichou polo Levante UD. Dispuxo de poucos minutos durante o ano, nunha tempada na que o club valenciano tivo cinco adestradores diferentes e acabar\u00eda descendendo \u00e1 Segunda B. Antes do remate do campionato, decidiu darse de baixa do club e volver ao Racing de Ferrol, que estaba loitando por meterse nunha nova promoci\u00f3n de ascenso a Segunda.\nRacing de Ferrol (2\u00aa etapa, 1998).\n\"Debutou\" por segunda vez co Racing o 30 de abril de 1998, nas semifinais da Copa Federaci\u00f3n, fronte ao CD Bin\u00e9far, anotando o gol da vitoria (0-1). Uns d\u00edas despois xogou na Malata fronte ao Sporting de Gij\u00f3n B, sendo recibido cunha ovaci\u00f3n pola afecci\u00f3n racinguista. A pesar de ga\u00f1ar ese partido, non conseguiron ga\u00f1ar ning\u00fan dos dous partidos restantes, polo que remataron en quinta posici\u00f3n, f\u00f3ra dos postos de promoci\u00f3n.\nToledo (1998-2000).\nEn agosto de 1998 fichou polo Toledo, que xogaba naquel ent\u00f3n en Segunda Divisi\u00f3n. Xogou d\u00faas tempadas co club manchego, sendo habitualmente titular e anotando seis goles. Na primeira das tempadas o equipo adestrado por Gregorio Manzano acabou a dous postos da promoci\u00f3n de ascenso, pero no segunda, a 1999/00, acabou como \u00faltimo clasificado, perdendo a categor\u00eda.\nCompostela (2\u00aa etapa, 2000-2003).\nTras rematar contrato co Toledo, en xu\u00f1o do ano 2000 regresou ao Compostela, que militaba en Segunda, asinando por tres tempadas. Chegou ao equipo santiagu\u00e9s, adestrado por Carlos Ballesta, xunto a outras fichaxes como Nando ou Pinillos, este \u00faltimo tam\u00e9n procedente do Toledo. Sufriu unha fractura nun c\u00f3bado pouco despois da s\u00faa chegada, polo que non puido debutar at\u00e9 meses despois, e tras facelo volveuse lesionar de novo para varias semanas. Tras a s\u00faa recuperaci\u00f3n ga\u00f1ou a titularidade e anotou cinco goles, pero o equipo acabou 19\u00ba, descendendo \u00e1 Segunda B once anos despois. \nAo ano seguinte, Juanito xogou 40 partidos, 36 deles como titular, e marcou 6 goles, contribu\u00edndo a un novo ascenso a Segunda s\u00f3 un ano despois de perder a categor\u00eda. Na tempada 2002/03 os xogadores do Compostela estiveron toda a tempada sen cobrar. Con todo, quedaron en 9\u00aa posici\u00f3n, a\u00ednda que logo o club foi descendido administrativamente.\nRacing de Ferrol (3\u00aa etapa, 2003-2006).\nEn agosto de 2003 tanto el como Fabiano cambiaron o Compostela polo Racing de Ferrol adestrado por Luis C\u00e9sar Sampedro. Juanito asinou por d\u00faas tempadas. Ese ano xogou 40 partidos, anotando catro goles, e o club ferrol\u00e1n acabou segundo, ascendendo \u00e1 Segunda Divisi\u00f3n s\u00f3 un ano despois de ter perdido a categor\u00eda. Mantivo a regularidade na tempada 2004/5, na que xogou 38 partidos e na que o equipo logrou a permanencia, mais na seguinte tempada padeceu numerosos problemas f\u00edsicos, as\u00ed como unha lesi\u00f3n producida no partido da selecci\u00f3n galega fronte ao Uruguai que o deixou varias semanas de baixa. O equipo racinguista acabou descendendo de novo \u00e1 Segunda B. Estivo tres anos na s\u00faa \u00faltima etapa no Racing, xogando m\u00e1is de 100 partidos e marcando oito goles.\nNar\u00f3n Balomp\u00e9 (2006-2013).\nEn xullo de 2006 foi anunciado como fichaxe estrela do Nar\u00f3n Balomp\u00e9, de Terceira Divisi\u00f3n. Xogou co equipo naron\u00e9s durante oito tempadas, do que foi capit\u00e1n e co que chegou a xogar unha promoci\u00f3n de ascenso a Segunda B na tempada 2007/08.\nSig\u00fceiro (2013-2021).\nEn 2013 fichou polo Sig\u00fceiro FC, en Primeira Auton\u00f3mica, o equipo da s\u00faa vila e no que xogara case 30 anos antes. Xogou neste club durante as seguintes tempadas, logrando ascender \u00e1 Preferente Galicia na 2018/19, tras vencer ao Victoria Club de F\u00fatbol na Grela. Tras o ascenso Juanito confirmou que seguir\u00eda no club no seu primeiro ano en Preferente, cumprindo as\u00ed os 50 anos a\u00ednda en activo. A irrupci\u00f3n da pandemia de COVID-19 obrigou \u00e1 suspensi\u00f3n das competici\u00f3ns, momento no que Juanito decidiu a s\u00faa retirada dos campos de f\u00fatbol.\nCultural Mani\u00f1os (2022-actualidade).\nCon todo, no ver\u00e1n de 2022 ofrec\u00e9ronlle xogar no Cultural Mani\u00f1os, proposta que aceptou aos seus 52 anos. No club de Mani\u00f1os comparte equipo cos seus fillos, \u00d3scar e Ipi.\nSelecci\u00f3n galega.\nEn 2005 foi un dos integrantes da recuperada selecci\u00f3n galega que venceu ao Uruguai en San L\u00e1zaro por 3-2.\nReco\u00f1ecementos.\nEn 2011 p\u00faxoselle o seu nome ao pavill\u00f3n municipal de Sig\u00fceiro."}
{"id": "164114", "revid": "1731301", "url": "https://gl.wikipedia.org/wiki?curid=164114", "title": "Provincias de Afganist\u00e1n", "text": ""}
{"id": "164115", "revid": "23204", "url": "https://gl.wikipedia.org/wiki?curid=164115", "title": "Subdivisi\u00f3ns de Afganist\u00e1n", "text": "Afganist\u00e1n subdiv\u00eddese en 34 \"provincias\" ou \"vilaiatos\" (\u0648\u0644\u0627\u064a\u062a), que son as divisi\u00f3ns administrativas de primeira orde. Cada provincia deb\u00fallase logo en distritos.\nCada provincia pos\u00fae un gobernador e est\u00e1 presente na \"Casa dos Anci\u00e1ns\" con dous membros."}
{"id": "164116", "revid": "23204", "url": "https://gl.wikipedia.org/wiki?curid=164116", "title": "Jonathan Carril", "text": "Jonathan Carril Regueiro, nado en Boqueix\u00f3n o 28 de febreiro de 1984, \u00e9 un futbolista galego. Xoga de dianteiro e o seu actual club \u00e9 o Southern.\nO seu irm\u00e1n Iv\u00e1n tam\u00e9n \u00e9 futbolista."}
{"id": "164121", "revid": "895", "url": "https://gl.wikipedia.org/wiki?curid=164121", "title": "Suevos CF", "text": ""}
{"id": "164122", "revid": "89787", "url": "https://gl.wikipedia.org/wiki?curid=164122", "title": "Suevos Club de F\u00fatbol", "text": "O Suevos Club de F\u00fatbol \u00e9 un club de f\u00fatbol galego do concello de Arteixo. Compite na Terceira Auton\u00f3mica de Galicia.\nEstadio.\nO Suevos CF xoga de local no campo Municipal dos R\u00edos."}
{"id": "164127", "revid": "25871", "url": "https://gl.wikipedia.org/wiki?curid=164127", "title": "This Station Is Non-Operational", "text": "This Station Is Non-Operational \u00e9 un recompilatorio de grandes \u00e9xitos da banda estadounidense de post-hardcore At the Drive-In, editado polo selo Fearless o 24 de maio do 2005, catro anos despois de que a banda se separase. Os seus temas collen a etapa da banda que vai dende o ano 1997 ata o 2000, sacadas dos seus traballos \"El Gran Orgo\", \"In/Casino/Out\", \"Vaya\" e \"Relationship of Command\", ademais de conter varios temas menos co\u00f1ecidos aparecidos en sinxelos ou unha versi\u00f3n non editada anteriormente do tema \"This Night Has Opened My Eyes\" de The Smiths. O \u00e1lbum tam\u00e9n incl\u00fae un DVD cos videoclips de \"Metronome Arthritis\", \"One Armed Scissor\" e \"Invalid Litter Dept.\", ademais de m\u00e1is contidos multimedia. Converteuse na edici\u00f3n da banda que m\u00e1is alto subiu nas listas estadounidenses. O seu t\u00edtulo est\u00e1 sacado da letra da canci\u00f3n \"One Armed Scissor\"."}
{"id": "164128", "revid": "865", "url": "https://gl.wikipedia.org/wiki?curid=164128", "title": "March to Fuzz", "text": "March to Fuzz \u00e9 un recompilatorio da banda estadounidense de grunge Mudhoney, editado en xaneiro do 2000 polo selo Sub Pop Records. Est\u00e1 formado por dous discos, un cos temas m\u00e1is populares da banda e un segundo con rarezas, caras-B e versi\u00f3ns.\nListaxe de canci\u00f3ns.\nTodos os temas compostos por Mudhoney, ag\u00e1s onde se indique.\nDisc 1 - Best of\nDisc 2 - Rarities"}
{"id": "164130", "revid": "85894", "url": "https://gl.wikipedia.org/wiki?curid=164130", "title": "Lisa Bonet", "text": "Lisa Michelle Bonet, nada o 16 de novembro de 1967 en San Francisco, \u00e9 unha actriz estadounidense.\nTraxectoria.\nBonet, de ascendencia afroamericana e xud\u00eda, \u00e9 sobre todo co\u00f1ecida polo personaxe de Denise Huxtable da comedia de situaci\u00f3n emitida pola NBC \"The Cosby Show\" (1984-1990), e a s\u00faa serie derivada \"A Different World\" (1987-1988) . En 1987 protagonizou \"Angel Heart\" de Alan Parker, nas que se tiveron que eliminar algunhas escenas de sexo expl\u00edcito para que o filme non fose clasificado X, a\u00ednda que posteriormente f\u00edxose a estrea da versi\u00f3n completa xa como filme X. A partir de 1993 realizou algunhas interpretaci\u00f3ns en filmes que sa\u00edron directamente en v\u00eddeo. En 1998 participou en \"Enemy of the State\" con Will Smith e no 2000 en High Fidelity de Stephen Frears."}
{"id": "164131", "revid": "56817", "url": "https://gl.wikipedia.org/wiki?curid=164131", "title": "Red Shoe Diaries", "text": "Red shoe diaries \u00e9 unha serie de televisi\u00f3n dram\u00e1tica e er\u00f3tica, emitida pola canle de cable estadounidense, Showtime, desde 1992 at\u00e9 1997, e distribu\u00edda por Playboy Entertainment no estranxeiro. A maior\u00eda dos episodios foron dirixidos por Zalman King, Rafael Eisenman ou ambos os dous xuntos. Esta protagonizada por David Duchovny, Anthony Addabbo, Audie England, Jennifer Burton, Michael Woods, Matt LeBlanc, Ely Pouget, Arnold Vosloo, Nick Chinlund, Alexandra Tydings, Sheryl Le, Claire Stansfield, Nina Siemaszko, Brad Fisher, Kate Jackson e Richard Tyson."}
{"id": "164132", "revid": "5863", "url": "https://gl.wikipedia.org/wiki?curid=164132", "title": "Ramonc\u00edn", "text": "Jos\u00e9 Ram\u00f3n Julio Mart\u00ednez M\u00e1rquez, co\u00f1ecido como Ramonc\u00edn ou como \"El rey del pollo frito\", nado en Madrid o 25 de novembro de 1955, \u00e9 un cantante de rock, actor, escritor, presentador e polemista televisivo espa\u00f1ol. Foi membro da xunta directiva da Sociedade Xeral de Autores e Editores, realizando unha cruzada en favor do canon dixital e contra as descargas gratu\u00edtas de m\u00fasica en Internet."}
{"id": "164133", "revid": "21293", "url": "https://gl.wikipedia.org/wiki?curid=164133", "title": "Noite de estrelas", "text": ""}
{"id": "164134", "revid": "22570", "url": "https://gl.wikipedia.org/wiki?curid=164134", "title": "Edificio sen rematar", "text": "Un edificio sen rematar \u00e9 unha construci\u00f3n ou calquera estrutura arquitect\u00f3nica (como unha casa, unha ponte, unha estrada ou unha torre) que foi abandonada, suspendida por un per\u00edodo de tempo ou que unicamente existe en planos.\nTam\u00e9n pode referirse a un edificio no comezo da s\u00faa construci\u00f3n, en especial aqueles nos que esta foi atrasada ou o traballo na obra progresou a un ritmo moi vagaroso.\nMoitos proxectos de construci\u00f3n ou de enxe\u00f1er\u00eda quedaron sen terminar en diversas etapas do seu desenvolvemento. O traballo puido quedar nun plano e nunca ser realizado ou abandonado durante a s\u00faa construci\u00f3n.\nUn dos edificios m\u00e1is co\u00f1ecidos a\u00ednda sen rematar \u00e9 a Bas\u00edlica da Sagrada Familia de Antoni Gaud\u00ed, que est\u00e1 situada na cidade de Barcelona. A s\u00faa construci\u00f3n comezou en 1882 e prevese que a data da s\u00faa finalizaci\u00f3n, tendo en conta o ritmo actual, sexa no ano 2026.\nEdificios parcialmente constru\u00eddos.\nExisten numerosos edificios que quedaron parcialmente constru\u00eddos en varios pa\u00edses arredor do mundo, alg\u00fans dos cales poden ser usados no seu incompleto estado e outros que permanecen como unha simple casca.\nUn exemplo destes \u00faltimos \u00e9 o Hotel Ryugyong en Corea do Norte; finalizado hab\u00edase de converter no hotel m\u00e1is alto do mundo, no s\u00e9timo edificio m\u00e1is alto e no primeiro edificio f\u00f3ra dos Estados Unidos en superar as cen plantas. O seu proceso de construci\u00f3n paralizouse debido aos seus custos e \u00e1 mala integridade estrutural.\nOutros edificios at\u00f3panse preto de seren rematados, a\u00ednda que pareza que o seu proceso de construci\u00f3n sexa inacabable, xa que se leva traballado neles d\u00e9cadas ou s\u00e9culos inclusive.\nEste \u00e9 o caso da Sagrada Familia (Barcelona) de Antoni Gaud\u00ed, que comezou a s\u00faa construci\u00f3n en 1882 e a\u00ednda non se rematou. Os traballos atras\u00e1ronse debido \u00e1 Guerra Civil Espa\u00f1ola e, ademais, durante a \u00e9poca franquista destru\u00edronse os modelos orixinais e algunhas partes do mesmo edificio.\nActualmente, a pesar de que a bas\u00edlica est\u00e1 incompleta, \u00e9 un dos principais destinos tur\u00edsticos de Barcelona con m\u00e1is de 1,5 mill\u00f3ns de visitantes ao ano. Gaud\u00ed pasou 40 anos da s\u00faa vida supervisando o proxecto e, desde o seu falecemento en 1926, os seus restos descansan na cripta desta igrexa.\nPor outra banda, a Catedral de Colonia (en Alema\u00f1a) tardou moito m\u00e1is tempo en ser constru\u00edda; a obra comezou en 1248 e finalizou en 1880, cun total de 632 anos.\nEdificios (e outras estruturas arquitect\u00f3nicas) nunca terminadas.\nNoutros casos, as construci\u00f3ns avanzan moi lentamente, polo que se poder\u00eda dicir que son estruturas incompletas. Por exemplo:"}
{"id": "164135", "revid": "22570", "url": "https://gl.wikipedia.org/wiki?curid=164135", "title": "Baba Iag\u00e1", "text": "Baba Iag\u00e1 (en rusa \u0411\u0430\u0431\u0430 \u042f\u0433\u0430, ) \u00e9 un personaxe do folclore e a mitolox\u00eda eslava, especialmente rusa.\nCaracter\u00edsticas.\n\u00c9 unha muller vella coa pel engurrada, co nariz azul, os dentes de aceiro e cunha perna normal e outra de \u00f3so (motivo polo cal \u00e1s veces \u00e9 chamada \"Baba Iag\u00e1 Pata de \u00d3so\"). Esas d\u00faas pernas representan o mundo dos vivos e o mundo dos mortos, entre os que deambula. Baba Iag\u00e1 \u00e9 un ser perverso e cruel, pero non totalmente malvado. Os seus dentes perm\u00edtenlle romper \u00f3sos e desgarrar a carne con facilidade, consumindo a diario grandes cantidades de carne, de persoa, xeralmente de meni\u00f1os. A pesar diso, mant\u00e9n un aspecto delgado, cos \u00f3sos moi marcados.\nVoa montada nun morteiro met\u00e1lico (\u00e1s veces nunha ola), e rema no aire cunha vasoira prateada. Vive nunha casoupa levantada sobre d\u00faas enormes patas de gali\u00f1a (idea que poder\u00eda derivar das caba\u00f1as de certos pobos fino\u00fagricos, que as constru\u00edan as\u00ed para protexerse dos animais), coa que se desprazar por toda Rusia. O valado da casoupa est\u00e1 adornado con cranios, que conte\u00f1en candeas no seu interior. Para entrar na casa, Baba Iag\u00e1 di un conxuro. O interior da casoupa est\u00e1 cheo de carne e vi\u00f1o. Baba Iag\u00e1 non permite que as persoas boas permanezan na s\u00faa propiedade.\nA s\u00faa vivenda est\u00e1 protexida polos seus servintes invisibles, que aparecen como mans espectrais. Baba Iag\u00e1 tam\u00e9n ten ao seu servizo aos cabaleiros branco, vermello e negro, que controlan respectivamente o d\u00eda, o solpor e a noite.\nCultura.\nA figura de Baba Iag\u00e1 probablemente deriva da \"Meiga\", o terceiro membro da Deusa Tripartita (Virxe, Nai e Meiga), s\u00edmbolo das tres idades da muller.\nBaba Iag\u00e1 apareceu en diferentes historias do folclore ruso. Nalgunhas axuda \u00e1 xente que a serve. Noutras dise que garda as Augas da Vida e da Morte\", pois \u00e9 a \"Dama Branca da Morte e do Renacemento\". Noutras dise que ten d\u00faas irm\u00e1s chamadas coma ela e co seu mesmo aspecto. C\u00f3ntase que envellece un ano cada vez que lle fan unha pregunta, e que para rexuvenecer bebe un t\u00e9 feito coas estra\u00f1as rosas azuis, polo cal recompensa enormemente \u00e1s persoas que lle traen algunha desas rosas.\nBaba Iag\u00e1 aparece en numerosas ocasi\u00f3ns nas historias dos autores de contos de fadas rusos modernos, e desde a d\u00e9cada de 1990 na \"Fantasia rusa\". Baba Iag\u00e1 co\u00f1ece a Andr\u00e9i Belanin no seu ciclo \"\u0426\u0430\u0440\u044c \u0413\u043e\u0440\u043e\u0445\" (\"A Axencia de detectives do Tsar Goroj)\". A s\u00faa infancia e mocidade foron descritas por vez primeira no conto \"Lukomorie\" (\"A ba\u00eda\"), de A. Aliverd\u00edev.\nAparece tam\u00e9n en historias non eslavas. No c\u00f3mic \"Hellboy\", de Mike Mignola, \u00e9 o personaxe antagonista nunha das historias. En \"F\u00e1bulas\", de Bill Willingham, \u00e9 aliada do Adversario. Noutra obra, toma a forma de Carapuchi\u00f1a Vermella para introducirse como esp\u00eda.\nEn 1973 Corrado Farina dirixiu a pel\u00edcula \"Baba Yaga\", de produci\u00f3n franco-italiana."}
{"id": "164141", "revid": "89787", "url": "https://gl.wikipedia.org/wiki?curid=164141", "title": "Tiempo de hoy", "text": "Tiempo de hoy \u00e9 unha revista semanal de actualidade que se publica cada venres en Espa\u00f1a. Pertence ao Grupo Zeta e foi fundada o 17 de maio de 1982 por Antonio Asensio Pizarro para crear un suplemento pol\u00edtico que fose independente da revista \"Intervi\u00fa\", do mesmo Grupo Zeta. O primeiro director foi Eduardo \u00c1lvarez Puga, ao que substitu\u00edu Juli\u00e1n Lago, quen dirixiu a publicaci\u00f3n entre 1982 e 1987."}
{"id": "164144", "revid": "47401", "url": "https://gl.wikipedia.org/wiki?curid=164144", "title": "Alfonso Guerra", "text": "Alfonso Guerra Gonz\u00e1lez, nado en Sevilla o 31 de maio de 1940, \u00e9 un pol\u00edtico do PSOE espa\u00f1ol, deputado polo Partido Socialista Obrero Espa\u00f1ol no Congreso dos Deputados desde 1977 e vicepresidente do Goberno de Espa\u00f1a entre 1982 e 1991. \u00c9 Doutor Honoris Causa pola Universidade Nacional Federico Villarreal de Lima (Per\u00fa), que lle outorgou a mencionada distinci\u00f3n en 1988. A Universidade de Roma concedeulle a s\u00faa Medalla de Ouro en 1984."}
{"id": "164145", "revid": "5863", "url": "https://gl.wikipedia.org/wiki?curid=164145", "title": "Narc\u00eds Serra", "text": "Narc\u00eds Serra i Serra, nado en Barcelona o 30 de maio de 1943, \u00e9 un pol\u00edtico e economista catal\u00e1n, militante do PSC e que foi sucesivamente alcalde de Barcelona, Ministro de Defensa e Vicepresidente do Goberno de Espa\u00f1a."}
{"id": "164147", "revid": "25871", "url": "https://gl.wikipedia.org/wiki?curid=164147", "title": "Thomas Ravenscroft", "text": "Thomas Ravenscroft, nado en 1582 ou 1592 e finado en 1635, foi un compositor, te\u00f3rico e editor ingl\u00e9s not\u00e1bel polos seus c\u00e1nones, e especialmente por recompilar colecci\u00f3ns de m\u00fasica folcl\u00f3rica brit\u00e1nica."}
{"id": "164148", "revid": "23204", "url": "https://gl.wikipedia.org/wiki?curid=164148", "title": "Antropocentrismo", "text": "O antropocentrismo \u00e9 a doutrina que sit\u00faa o ser humano como medida de todas as cousas; as\u00ed a natureza humana, a s\u00faa condici\u00f3n e o seu benestar, \u00e9 dicir, as s\u00faas peculiaridades en relaci\u00f3n a outros seres vivos, ser\u00edan os \u00fanicos principios de xu\u00edzo segundo os que deben avaliarse os demais seres e en xeral a organizaci\u00f3n do mundo no seu conxunto."}
{"id": "164149", "revid": "89787", "url": "https://gl.wikipedia.org/wiki?curid=164149", "title": "Dese\u00f1o intelixente", "text": "O dese\u00f1o intelixente, ou DI, \u00e9 unha corrente de pensamento segundo a cal certas caracter\u00edsticas do universo e dos seres vivos se explican mellor mediante unha causa intelixente que a trav\u00e9s dun proceso non dirixido, como a selecci\u00f3n natural.\nA expresi\u00f3n \"dese\u00f1o intelixente\" \u00e9 a traduci\u00f3n usada adoito, da inglesa \"Intelligent Design\" ou \"ID\". Co\u00f1\u00e9cese tam\u00e9n como creacionismo evolutivo ou creacionismo cient\u00edfico.\nO consenso da comunidade cient\u00edfica \u00e9 de que a creaci\u00f3n intelixente non \u00e9 ciencia, sen\u00f3n unha pseudociencia. A Academia Nacional de Ciencias dos Estados Unidos xa declarou que \"o creacionismo, o dese\u00f1o intelixente e outras alegaci\u00f3ns de intervenci\u00f3n sobrenatural da orixe da vida non son ciencias porque non poden ser probadas por m\u00e9todos cient\u00edficos\". A Asociaci\u00f3n de Profesores de Ciencias dos Estados Unidos e a Asociaci\u00f3n Americana para o Progreso da Ciencia clasif\u00edcana como pseudociencia. Outros membros da comunidade cient\u00edfica concordan coa clasificaci\u00f3n, e alg\u00fans mesmo a clasifican como ciencia-lixo.\nConcepto e caracter\u00edsticas.\nA idea do \"dese\u00f1o intelixente\" desenvolv\u00e9rona os membros dun grupo de creacionistas norteamericanos que reformularon o argumento sobre a controversia da creaci\u00f3n \"versus\" evoluci\u00f3n para esquivar unha decisi\u00f3n xudicial norteamericana prohibindo o ensino do creacionismo como ciencia Os seus principais defensores, todos eles asociados ao \"Discovery Institute\", radicado nos Estados Unidos, cren que o creador \u00e9 o Deus do cristianismo Segundo eles, a s\u00faa investigaci\u00f3n \u00e9 an\u00e1loga \u00e1 dos detectives que, diante dunha persoa morta, buscan sinais de que aquel evento non foi accidental (ou que isto \u00e9 moi improb\u00e1bel), indicando que hai un asasino. Os investigadores buscan no mundo natural (e principalmente en estruturas biol\u00f3xicas) sinais de planificaci\u00f3n, funcionalidade e prop\u00f3sito. E do mesmo xeito que os detectives poden investigar se hai ou non un criminal sen saber quen \u00e9, os investigadores alegan que poder\u00edan dicir que hai unha creaci\u00f3n sen co\u00f1ecer datos adicionais sobre o creador. A investigaci\u00f3n c\u00e9ntrase nas evidencias biol\u00f3xicas e non nas consecuencias dos achados. Os defensores da creaci\u00f3n intelixente alegan que \u00e9 unha [[teor\u00eda cient\u00edfica] e buscan fundamentalmente redefinir a [[ciencia]] para que esta acepte explicaci\u00f3ns [[Sobrenatural|sobrenaturais]] .\nO consenso da comunidade cient\u00edfica \u00e9 de que a creaci\u00f3n intelixente non \u00e9 ciencia, sen\u00f3n unha [[pseudociencia]] A Academia Nacional de Ciencias dos Estados Unidos xa declarou que o \"creacionismo, o dese\u00f1o intelixente e outras alegaci\u00f3ns de intervenci\u00f3n sobrenatural a orixe da vida\" non son ciencias porque non poden ser probadas por [[m\u00e9todo cient\u00edfico|m\u00e9todos cient\u00edficos]] A Asociaci\u00f3n de Profesores de Ciencias dos Estados Unidos e a Asociaci\u00f3n Americana para o Progreso da Ciencia clasif\u00edcana como pseudociencia Outros membros da comunidade cient\u00edfica concordan coa clasificaci\u00f3n, e alg\u00fans mesmo a clasifican como ciencia-lixo. O termo \"creaci\u00f3n intelixente\" xurdiu como resposta \u00e1 decisi\u00f3n xudicial de [[1987]] do [[Tribunal Supremo dos Estados Unidos]] no caso \"Edwards v. Aguilard\" que implicaba a [[laicismo|separaci\u00f3n da igrexa e o estado]] . O seu primeiro uso significativo en publicaci\u00f3ns foi en \"Of Pandas and People\" (Sobre pandas e persoas), un libro did\u00e1ctico de [[1989]] publicado coa intenci\u00f3n de que se usase nas clases de biolox\u00eda do ensino secundario.. Varios libros adicionais sobre a creaci\u00f3n intelixente public\u00e1ronse nos anos [[1990]]. Na metade da [[d\u00e9cada de 1990]], defensores da teor\u00eda comezaron a agruparse ao redor do \"Discovery Institute\" e a defender m\u00e1is publicamente a inclusi\u00f3n desta doutrina no curr\u00edculo da [[ensino p\u00fablico|escola p\u00fablica]] . Co \"Discovery Institute\" e o seu \"Center for Science and Culture\" (Centro para a ciencia e a cultura) servindo como alicerce central no planeamento e financiamento, o \"movemento da creaci\u00f3n intelixente\" medrou significativamente en publicidade a finais da d\u00e9cada de 1990 e no inicio da de 2000, culminando no \"xu\u00edzo de Dover\", en 2005, que contestou o ensino intencionado da creaci\u00f3n intelixente nas aulas de ciencias do sistema p\u00fablico de ensino .\nNo caso \"Kitzmiller v. Dover Area School District\", un grupo de pais de estudantes do ensino medio contestaron a exixencia do distrito escolar p\u00fablico para que os profesores presentaran a creaci\u00f3n intelixente nas clases de biolox\u00eda como unha \"explicaci\u00f3n alternativa para a orixe da vida\". O xu\u00edz John E. Jones III sentenciou que a creaci\u00f3n intelixente non \u00e9 ciencia, e que \"non pode separar dos seus antecedentes creacionistas e, consecuentemente, relixiosos\", e conclu\u00edu que a promoci\u00f3n da idea da creaci\u00f3n intelixente realizada polo distrito escolar violaba a Cl\u00e1usula de Establecemento da Primeira emenda da [[Constituci\u00f3n dos Estados Unidos de Am\u00e9rica]].\nVisi\u00f3n xeral.\nO termo \"dese\u00f1o intelixente\" comezou a usarse despois da sentenza de 1987 do [[Tribunal Supremo dos Estados Unidos]] no caso \"Edwards v. Aguillard\" que decidiu que a exixencia de ensinar a \"ciencia da creaci\u00f3n\" ao lado da evoluci\u00f3n era unha violaci\u00f3n da Cl\u00e1usula de Establecemento, que prohibe a axuda estatal \u00e1 relixi\u00f3n. No \"caso Edwards\", o Tribunal Supremo tam\u00e9n decidira que \"ensinar unha variedade de teor\u00edas cient\u00edficas sobre a orixe da humanidade para estudantes pode ser validamente feito coa clara intenci\u00f3n secular de mellorar a efectividade da instruci\u00f3n cient\u00edfica\" . Nos esbozos do libro did\u00e1ctico de ciencia creacionista \"Of Pandas and People\", practicamente todas os derivados da palabra \"creaci\u00f3n\", como \"creacionismo\", foron substitu\u00eddos polas palabras \"dese\u00f1o intelixente\" . O libro publicouse en 1989, seguido por unha campa\u00f1a promov\u00e9ndoo para que fose usado no ensino do dese\u00f1o intelixente e clases de biolox\u00eda do ensino secundario do sistema p\u00fablico. A mesma sentenza xudicial do Tribunal Supremo influ\u00edu no xurista xubilado [[Phillip E. Johnson]], no seu libro de 1991 \"Darwin on Trial\" (\"Darwin no banco dos acusados\"), no que defende a redefinici\u00f3n da ciencia para que a mesma permitise alegaci\u00f3ns de creaci\u00f3n sobrenatural.. Un grupo de partidarios do creacionismo, inclu\u00edndo a [[Michael Behe]], [[Stephen C. Meyer]] e [[William Dembski]] xuntouse con Johnson co obxectivo de derrubar o [[Naturalismo (filosofia)|naturalismo metodol\u00f3xico]] do m\u00e9todo cient\u00edfico (que el describira como \"[[materialismo]]\") e substitu\u00edlo por \"realismo te\u00edsta\" a trav\u00e9s do que se chamou a \"[[estratexia da cu\u00f1a]]\" (\"wedge strategy\") Behe contribu\u00edu na revisi\u00f3n de 1993 do libro \"Of Pandas and People\", creando os alicerces das ideas que posteriormente denominar\u00eda como \"[[complexidade irredut\u00edbel]]\". En 1994 Meyer contactou co \"Discovery Institute\", e no ano seguinte obtiveron financiamento para crear o \"Centro para a renovaci\u00f3n da ciencia e a cultura\", co prop\u00f3sito de promover o \"movemento do dese\u00f1o intelixente\" por apoio pol\u00edtico e p\u00fablico para o ensino do dese\u00f1o intelixente como unha alternativa \u00e1 evoluci\u00f3n baseada na [[Creacionismo (pseudociencia)|creaci\u00f3n]], particularmente nos Estados Unidos.\nO dese\u00f1o intelixente pres\u00e9ntase como unha alternativa \u00e1s [[ciencias naturais|explicaci\u00f3ns naturais]] para a orixe e diversidade da vida. Sit\u00faase en oposici\u00f3n \u00e1 [[biolox\u00eda|ciencia biol\u00f3xica]] convencional, que depende do m\u00e9todo cient\u00edfico para explicar a vida a trav\u00e9s de procesos observ\u00e1beis como [[mutaci\u00f3n]]s e a [[selecci\u00f3n natural]] . O prop\u00f3sito declarado do dese\u00f1o intelixente \u00e9 o de investigar se as evidencias [[empirismo|emp\u00edricas]] existentes implican ou non que a [[ser vivo|vida na Terra]] precisou concibirse por un axente ou axentes [[intelixencia|intelixentes]]. William Dembski, un dos principais defensores do dese\u00f1o intelixente, afirmou que a alegaci\u00f3n fundamental do dese\u00f1o intelixente \u00e9 que \"existen sistemas naturais que non poden explicarse adecuadamente en termos de forzas naturais non-direccionais e que exhiben caracter\u00edsticas que en calquera outra circunstancia n\u00f3s atribuir\u00edamos \u00e1 intelixencia\". No [[manifesto]] do \"Discovery Institute\" que \u00e9 co\u00f1ecido como a \"\"estratexia da cu\u00f1a\" ou \"documento da cu\u00f1a\"\" (\"Wedge Document\"), dic\u00edase aos defensores do movemento que:\nOs defensores do dese\u00f1o intelixente buscan [[evidencia]]s do que eles chaman \"sinais de intelixencia\": propiedades f\u00edsicas dun obxecto que apuntan cara a un proxectista (dese\u00f1ador) (v\u00e9xase: [[argumento teleol\u00f3xico]]). Por exemplo, defensores do dese\u00f1o intelixente argumentan que un [[arqueolox\u00eda|arque\u00f3logo]] que encontra unha estatua feita de pedra nun campo pode xustificabelmente conclu\u00edr que a estatua foi proxectada, e pode sensatamente tentar identificar ao que a concibiu. O arque\u00f3logo non estar\u00eda, por\u00e9n, xustificado para facer a mesma alegaci\u00f3n baseado nun pedregullo irregular do mesmo tama\u00f1o. Os defensores do dese\u00f1o intelixente argumentan que os sistemas vivos presentan unha gran [[complexidade]], e a partir do cal poden inferir que alg\u00fans aspectos da vida foron proxectados.\nTam\u00e9n afirman que, a\u00ednda que as evidencias que poidan apuntar para a natureza dunha \"causa ou axente intelixente\" non poidan ser directamente [[observaci\u00f3n|observadas]], os seus efectos na natureza si poden detectarse. Dembski, no seu libro \"Signs of Intelligence\" (\"Sinais de intelixencia\"), afirma: \"Os defensores do dese\u00f1o intelixente consid\u00e9rano como un programa de busca cient\u00edfica que investiga os efectos de causas intelixentes [...] e non causas intelixentes \"per se\"\". Na s\u00faa opini\u00f3n, ningu\u00e9n pode analizar a identidade de influencias exteriores a un sistema pechado, desde dentro do sistema pechado, logo as cuesti\u00f3ns relacionadas coa identidade do dese\u00f1ador caen f\u00f3ra do \u00e1mbito do concepto. Nos 20 anos transcorridos desde que o dese\u00f1o intelixente se formulara, non se propuxo ningunha an\u00e1lise rigorosa que poida identificar os alegados efectos: ning\u00fan artigo apoiando o dese\u00f1o intelixente se publicou en [[peri\u00f3dico cient\u00edfico|peri\u00f3dicos cient\u00edficos]] [[revisi\u00f3n por pares|revisados por pares]], e nin o dese\u00f1o intelixente foi obxecto de estudo de calquera investigaci\u00f3n ou estudo cient\u00edfico.\nOrixe do concepto.\n[[Ficheiro:Platon-2.jpg|miniatura|150px|esquerda|Plat\u00f3n]]\n[[Ficheiro:Aristotle Altemps Inv8575.jpg|150px|esquerda|miniatura|Arist\u00f3teles]]\n[[Ficheiro:CiceroBust.jpg|miniatura|esquerda|150px|Cicer\u00f3n]]\n[[Ficheiro:St-thomas-aquinas.jpg|miniatura|esquerda|150px|San Tom\u00e9 de Aquino, retrato por Carlo Crivelli]]\nOs [[fil\u00f3sofo]]s ve\u00f1en debatendo desde hai moito tempo se a complexidade da natureza indica a existencia dun dese\u00f1ador ou proxectista sobrenatural (ou varios).\nEntre os primeiros argumentos achegados para a existencia dun proxectista do universo est\u00e1n aqueles documentados na [[filosof\u00eda]] da [[Grecia cl\u00e1sica]]. No [[S\u00e9culo -IV|s\u00e9culo IV a.C.]], [[Plat\u00f3n]] propuxo un \"[[demi\u00fargo]]\" que era bo e sabio como o creador e primeira causa do cosmos, no seu tratado [[Timeo (Plat\u00f3n)|Timeo]].. [[Arist\u00f3teles]] tam\u00e9n desenvolveu a idea dun creador-dese\u00f1ador do cosmos, frecuentemente chamado o \"Motor Inm\u00f3bil\", no seu traballo filos\u00f3fico \"[[Metaf\u00edsica (Arist\u00f3teles)|Metaf\u00edsica]]\" .\nEn \"De Natura Deorum\" (\"Sobre a Natureza dos Deuses\") [[-45|45 a.C.]], [[Marcus Tullius Cicero|Cicer\u00f3n]] afirmou que \"o poder divino debe ser encontrado no principio dunha raz\u00f3n que permea toda a natureza\" . O uso desta li\u00f1a de raciocinio aplicado a un proxectista sobrenatural veu a ser co\u00f1ecida como o [[argumento teleol\u00f3xico]] para probar a existencia de [[Deus]].\nAs formas m\u00e1is not\u00e1beis deste argumento expresounas no [[s\u00e9culo XIII]] [[Tom\u00e9 de Aquino]] na s\u00faa obra \"[[Suma Teol\u00f3xica]]\" , sendo o \"dese\u00f1o\" a quinta das cinco probas de Aquino para a existencia de Deus. S\u00e9culos m\u00e1is tarde foi retomada por [[William Paley]] no seu libro \"[[Natural Theology or Evidences of the Existence and Attributes of the Deity|Natural Theology]]\" ([[1802]]) . Paley usou a [[analox\u00eda do reloxeiro]], que v\u00e9n sendo usada at\u00e9 hoxe en argumentos relacionados co dese\u00f1o intelixente.\nNos inicios do s\u00e9culo XIX, tales argumentos levaron ao desenvolvemento da que era chamada na \u00e9poca [[teolox\u00eda natural]], o estudo da natureza como un medio para entender a \"mente de Deus\". Este movemento deu \"combust\u00edbel\" \u00e1 paix\u00f3n pola recolleita de f\u00f3siles e outros esp\u00e9cimes biol\u00f3xicos, o que eventualmente levou ao desenvolvemento da [[Teor\u00eda da evoluci\u00f3n]] proposta por [[Charles Darwin|Darwin]].\nUn razoamento similar, postulando un dese\u00f1ador divino, \u00e9 apoiado actualmente por moitos adeptos do que se co\u00f1ece como [[evolucionismo te\u00edsta]], que consideran a ciencia moderna e a teor\u00eda da [[evoluci\u00f3n]] completamente compat\u00edbeis co concepto dun dese\u00f1ador sobrenatural.\nO dese\u00f1o intelixente ao final do [[s\u00e9culo XX]] e no inicio do [[s\u00e9culo XXI|XXI]] pode ser visto como un desenvolvemento moderno da teolox\u00eda natural que busca mudar as bases da ciencia e minar a teor\u00eda evolucionista . Unha vez que a teor\u00eda da evoluci\u00f3n se estendeu para explicar m\u00e1is fen\u00f3menos, os exemplos que se usaban como evidencias do dese\u00f1o foron cambiando ao longo dos anos.\nMais o argumento esencial permanece constante: os sistemas complexos implican un dese\u00f1ador. Os exemplos ofrecidos no pasado incl\u00faen o [[ollo]] (sistema \u00f3ptico) e as [[\u00e1]]s con plumas; os exemplos contempor\u00e1neos son na s\u00faa maior\u00eda [[Bioqu\u00edmica|bioqu\u00edmicos]]: funci\u00f3ns das prote\u00ednas, [[coagulaci\u00f3n sangu\u00ednea]], e o [[flaxelo]] bacteriano (v\u00e9xase [[complexidade irredut\u00edbel]]).\n[[Barbara Forrest]] describe o movemento do dese\u00f1o intelixente como iniciado en 1984 cando a organizaci\u00f3n de Jon A. Buell, a \"Foundation for Thought and Ethics\" (FTE) (Fundaci\u00f3n para o pensamento e a \u00e9tica) publicou \"The Mystery of Life's Origin\" (O misterio da orixe da vida) polo creacionista [[Charles Thaxton|Charles B. Thaxton]] .\nEn marzo de 1986 unha cr\u00edtica literaria de [[Stephen C. Meyer]] describiu o libro dicindo que o mesmo usaba a teor\u00eda da informaci\u00f3n para suxerir que as mensaxes transmitidas polo [[\u00e1cido desoxirribonucleico|ADN]] na c\u00e9lula amosan \"complexidade especificada\", especificada por unha intelixencia, precisando as\u00ed ter unha orixe dun axente intelixente . En novembro do mesmo ano, Thaxton describiu o seu raciocinio como unha forma m\u00e1is sofisticada do argumento de Paley a partir do dese\u00f1o . Na conferencia \"Sources of Information Content in DNA\", de 1988, el di que a s\u00faa visi\u00f3n dunha causa intelixente era compat\u00edbel tanto co naturalismo metaf\u00edsico como co supernaturalismo e o termo dese\u00f1o intelixente xurdiu.\nO dese\u00f1o intelixente deliberadamente non tenta identificar ou nomear as especificaci\u00f3ns do axente da creaci\u00f3n; soamente afirma que debe existir un (ou m\u00e1is dun). A\u00ednda que o dese\u00f1o intelixente non nomee o creador, os l\u00edderes do movemento do dese\u00f1o intelixente afirman que o creador \u00e9 o [[Deus]] [[cristianismo|cristi\u00e1n]] .\nA resistencia en especificar a identidade do creador en discusi\u00f3ns p\u00fablicas foi un tema de gran debate entre defensores e cr\u00edticos da teor\u00eda da creaci\u00f3n intelixente. Por un lado, os defensores suxiren que de feito esa \u00e9 unha caracter\u00edstica xenu\u00edna do concepto; polo outro, os cr\u00edticos afirman que \u00e9 s\u00f3 unha postura tomada para evitar a alienaci\u00f3n daqueles que desexan separar a relixi\u00f3n do ensino da ciencia.\nA sentenza xudicial no caso \"Kitzmiller v. Dover Area School District\" conclu\u00edu que a segunda posici\u00f3n era o caso.\nOrixe do termo \"dese\u00f1o intelixente\".\nO termo \"dese\u00f1o intelixente\", m\u00e1is ou menos relacionado coa funcionalidade que se observa nos seres naturais, e antes da consagraci\u00f3n do su uso actual, xa fora usada varias veces nos dous s\u00e9culos precedentes; entre elas, nestas publicaci\u00f3ns:\nO uso moderno do termo \"dese\u00f1o intelixente\" para describir un campo de investigaci\u00f3n comezou despois do xu\u00edzo no que o [[Tribunal Supremo dos Estados Unidos]], no caso de \"Edwards v. Aguillard\" decidiu a inconstitucionalidade da inclusi\u00f3n do [[Creacionismo (pseudociencia)|creacionismo]] ou \"ciencia da creaci\u00f3n\" (o relato do libro da X\u00e9nese) no curr\u00edculo das clases de Ciencias naturais nas escolas p\u00fablicas ([[1987]]). Nesta sentenza mant\u00ed\u00f1ase \u00e1 vez que \"ensinar unha diversidade de teor\u00edas cient\u00edficas acerca da orixe da humanidade aos escolares poder\u00eda facerse validamente se \u00e9 coa intenci\u00f3n claramente secular de mellorar a eficacia da instruci\u00f3n cient\u00edfica\". Inmediatamente despois, os manuais propostos para o ensino creacionista comezaron a substitu\u00edr a palabra \"creaci\u00f3n\" pola expresi\u00f3n \"dese\u00f1o intelixente\".\nO caso m\u00e1is not\u00e1bel \u00e9 o do texto de [[P. W. Davis]] e [[P. H. Kenyon]], que se publicou finalmente en [[1989]] co t\u00edtulo \"Of pandas and people: the central question of biological origins\" (\"Acerca dos pandas e as persoas: a cuesti\u00f3n central da orixe biol\u00f3xica\"). Un informe do \"Discovery Institute\" afirma que [[Charles Thaxton]], editor de \"Of Pandas and People\", tomara a frase dun cient\u00edfico da [[NASA]], e pensara \"Iso \u00e9 exactamente o que eu preciso, \u00e9 un bo termo de enxe\u00f1eiro\" . Os borradores anteriores prepar\u00e1ranse cos t\u00edtulos \"Creation Biology\" (\"Biolox\u00eda da creaci\u00f3n\"), de [[1983]], \"Biology and Creation\" (\"Biolox\u00eda e creaci\u00f3n\"), de [[1986]], e \"Biology and Origin\" (\"Biolox\u00eda e orixe\"), de [[1987]].\nO t\u00edtulo definitivo alude \u00e1 m\u00e1is popular das colecci\u00f3ns de ensaios do [[Paleontolox\u00eda|paleont\u00f3logo]] e divulgador da evoluci\u00f3n [[Stephen Jay Gould]], titulada \"O polgar do panda\". No proceso de adaptaci\u00f3n \u00e1 nova situaci\u00f3n legal do libro, que \u00e9 o m\u00e1is popular dos manuais usados polos creacionistas para a ensinanza escolar, substitu\u00edronse os termos \"creaci\u00f3n e \"creador\" por \"dese\u00f1o intelixente\" e \"dese\u00f1ador intelixente\" en m\u00e1is de 250 lugares. O libro converteuse en texto obrigatorio no distrito de [[Dover, Pensilvania|Dover]] ([[Pensilvania]]), dando lugar ao caso polo que a sentenza antedita sinala ao movemento do \"dese\u00f1o intelixente\" como unha versi\u00f3n disfrazada do creacionismo relixioso.\nEn 1988 Thaxton organizou unha conferencia titulada \"Sources of Information Content in DNA\" en [[Tacoma]], [[Estado de Washington|Washington]] , e en decembro decidiu usar o termo \"dese\u00f1o intelixente\" para o seu novo movemento creacionista . [[Stephen C. Meyer]] estaba presente na conferencia, e posteriormente lembrouse que o \"termo foi mencionado\". O libro \"Of Pandas and People\" consid\u00e9rase o primeiro libro sobre o dese\u00f1o intelixente , e tam\u00e9n como o primeiro lugar onde a frase \"dese\u00f1o intelixente\" aparece co seu significado actual .\nBuscando evitar a percepci\u00f3n p\u00fablica da vinculaci\u00f3n co creacionismo anterior, os promotores do dese\u00f1o intelixente prefiren situar a orixe da actual notoriedade da expresi\u00f3n no libro do avogado [[Phillip E. Johnson]] \"Darwin on trial\" (\"Proceso a Darwin\"), de [[1991]]. A posici\u00f3n de Johnson e da base para o movemento en apoio \u00e1 crenza sobre o dese\u00f1o intelixente, \u00e9 que consideran falso o [[naturalismo filos\u00f3fico]].\nEn [[1990]] fundouse o [[Discovery Institute]], ligado \u00f3 [[Hudson Institute]], instituci\u00f3n de ideolox\u00eda conservadora. O seu presidente \u00e9 [[B. Chapman]], que ocupou cargos importantes durante a administraci\u00f3n de [[Ronald Reagan]]. O \"Discovery Innstitute\" ten entre os seus dirixentes a [[Howard F. Ahmanson]], millonario relacionado co movemento chamado \"Christian Reconstructionism\" (Reconstrucionismo cristi\u00e1n), unha organizaci\u00f3n partidaria da subordinaci\u00f3n das leis civ\u00eds \u00e1s prescrici\u00f3ns do [[Antigo Testamento]] e contraria \u00e1 tolerancia relixiosa.\nDentro do \"Discovery Institute\" ocupa un lugar prominente o \"Center for Science and Culture\" (Centro pola ciencia e a cultura), no cal se encadran todos os membros m\u00e1is destacados do movemento polo dese\u00f1o intelixente. Un documento de [[1998]] do \"Center for Science and Culture\", titulado \"The Wedge Strategy\" (en ingl\u00e9s, \"Estratexia da cu\u00f1a\") foi utilizado polos seus cr\u00edticos para destacar o car\u00e1cter relixioso e pol\u00edtico dos seus fins e postulados. Estes at\u00f3panse resumidos en frases como \"Derrotar o materialismo cient\u00edfico e o seu destrutivo legado moral, cultural e pol\u00edtico\" e \"substitu\u00edr as explicaci\u00f3ns materialistas pola concepci\u00f3n te\u00edsta de que a natureza e os seres humanos son creados por Deus\".\nO Movemento do dese\u00f1o intelixente.\n[[Ficheiro:The Creation of Adam.jpg|miniatura|300px|esquerda|O \"[[Discovery Institute]]\" usou o fresco \"[[A creaci\u00f3n do home|A creaci\u00f3n de Ad\u00e1n]]\" da [[Capela Sistina]], que posteriormente cambiou por unha imaxe menos relixiosa e un novo nome: Centro para a ciencia e a cultura.]]\nO movemento do dese\u00f1o intelixente apareceu e desenvolveuse nos [[Estados Unidos de Am\u00e9rica|Estados Unidos]] contra [[1987]], a trav\u00e9s dunha versi\u00f3n moderna do [[argumento teleol\u00f3xico para a existencia de Deus]], despois de fracasaren, salvo \u00e9xitos menores e provisionais, os intentos dos representantes da [[literalidade]] b\u00edblica de lograr o ensino do relato da creaci\u00f3n do libro da [[X\u00e9nese]] na clase de [[Ciencias naturais]].\nO movemento do dese\u00f1o intelixente \u00e9 un rebento directo do [[Creacionismo (pseudociencia)|creacionismo]] . As comunidades cient\u00edfica e acad\u00e9mica, xunto co Tribunal Federal Norteamericano, consideran o dese\u00f1o intelixente como unha forma de creacionismo ou como un descendente directo que est\u00e1 estreitamente ligado co creacionismo tradicional e varios autores ref\u00edrense explicitamente a el como \"creacionismo do dese\u00f1o intelixente\".\nO movemento ten a s\u00faa sede no \"Center for Science and Culture\" (CSC) (Centro para a ciencia e a cultura, en ingl\u00e9s), establecido en 1996 como o brazo creacionista do \"Discovery Institute\" . Os l\u00edderes do movemento afirman que o dese\u00f1o intelixente exp\u00f3n as limitaci\u00f3ns da ortodoxia cient\u00edfica e da filosof\u00eda [[secularismo|secular]] do [[Naturalismo (filosofia)|Naturalismo]]. Os seus defensores alegan que a ciencia non deber\u00eda limitarse ao naturalismo nin demandar a adopci\u00f3n de [[filosof\u00eda]]s naturalistas que rexeitan automaticamente calquera explicaci\u00f3n que conte\u00f1a causas sobrenaturais.\nO obxectivo principal do movemento \u00e9 \"derrotar a visi\u00f3n do mundo [[materialismo|materialista]]\" representada pola teor\u00eda da [[evoluci\u00f3n]] en favor \"dunha ciencia consonte con convicci\u00f3ns [[te\u00edsmo (filosof\u00eda)|te\u00edstas]] e [[cristianismo|cristi\u00e1s]]\" . Practicamente todos os conceptos do dese\u00f1o intelixente e o movemento asociado son produtos do \"Discovery Institute\", que gu\u00eda o movemento seguindo a s\u00faa [[estratexia da cu\u00f1a]].\nEste movemento tam\u00e9n rexeita as posturas representadas pola [[evoluci\u00f3n te\u00edsta]] e o [[creacionismo evolutivo]], que aceptan que os seres vivos se diferenciaron a trav\u00e9s dun proceso de [[s\u00edntese evolutiva moderna|evoluci\u00f3n natural]] sen a intervenci\u00f3n directa de Deus.\nO dese\u00f1ador.\nRespecto ao dese\u00f1ador, os argumentos dos que propo\u00f1en o \"dese\u00f1o intelixente\" est\u00e1n formulados de xeito que non fan menci\u00f3n ao dese\u00f1ador nin \u00e1 s\u00faa natureza, s\u00f3 concl\u00faen a s\u00faa existencia. A idea non se asocia obrigatoriamente co [[concepto]] de [[Deus]], se ben nalg\u00fans casos se lle asignan caracter\u00edsticas que as relixi\u00f3ns xeralmente asocian con Deus. As\u00ed, os principais propo\u00f1entes do dese\u00f1o intelixente afirman fronte aos seus seguidores que cren que o dese\u00f1ador \u00e9 o [[Yahveh|Deus do cristianismo]].\nAlg\u00fans que son partidarios da existencia dun dese\u00f1ador explican que, tal como hai intelixencia detr\u00e1s de calquera logro que a [[industria]] humana produce, as\u00ed estruturas complexas como a [[c\u00e9lula]] e o [[\u00e1tomo]], con estruturas e funcionamento ordenados e complexos, tiveron tam\u00e9n que producirse por algu\u00e9n. De igual modo, tal como se require unha formaci\u00f3n e intelixencia para lexislar [[lei]]s humanas, que ordenan as [[sociedade]]s, as\u00ed tam\u00e9n \u00e9 necesaria unha intelixencia para establecer as complexas leis que rexen o [[universo]], observadas por [[astrof\u00edsico]]s, [[bioqu\u00edmico]]s, [[enxe\u00f1eiro]]s e outros [[cient\u00edfico]]s.\nOutro argumento \u00e9 que, sen intelixencia, tanto [[Arte|artistas]], [[Artesan\u00eda|artes\u00e1ns]] e [[Dese\u00f1o|dese\u00f1adores]] en diferentes campos, non poden producir nin crear os seus traballos. Por tanto, o dese\u00f1ador da [[vida]] debe posu\u00edr unha intelixencia superior \u00e1 intelixencia humana para producir estruturas para a vida que non poden reproducir no [[laboratorio]] seres humanos intelixentes.\nCando os cr\u00edticos van m\u00e1is al\u00e1 do argumento de que o dese\u00f1o intelixente non ten base realmente cient\u00edfica, alg\u00fans ademais argumentan que a evidencia existente fai que a hip\u00f3tese do dese\u00f1ador sexa improb\u00e1bel, independentemente da s\u00faa posici\u00f3n no mundo da ciencia. Por exemplo, [[Jerry Coyne]], da [[Universidade de Chicago]], preg\u00fantase por que un dese\u00f1ador \"nos dar\u00eda a forma de producir vitamina C para despois destru\u00edla ao inhabilitar un dos seus enzimas\" e por que \"non situou [[r\u00e9ptiles]], [[mam\u00edferos]], [[anfibios]] e peixes de auga doce en illas afastadas cun ambiente adecuado para esas especies\". Coyne tam\u00e9n sinala que o feito de que \"a [[flora]] e a [[fauna]] destas illas se parece moito \u00e1 das terras continentais pr\u00f3ximas, a\u00ednda cando o seu ambiente sexa moi diferente\" \u00e9 evidencia de que as especies non foron situadas al\u00ed por un dese\u00f1ador.\nPara defenderse destes argumentos, os partidarios do dese\u00f1o intelixente argumentaron o desco\u00f1ecemento dos motivos do dese\u00f1ador. Por exemplo, Behe escribiu en \"[[A caixa negra de Darwin]]\" que, sinxelamente, non temos posibilidade de entender as motivaci\u00f3ns do dese\u00f1ador, de maneira que non podemos responder a estas preguntas de maneira definitiva. Os dese\u00f1os con defectos poder\u00edan, por exemplo, ser inclu\u00eddos polo dese\u00f1ador por raz\u00f3ns art\u00edsticas, ou para un prop\u00f3sito que a\u00ednda non comprendemos ou por outras raz\u00f3ns. Coyne responde que en vista da evidencia, \"a vida resultou non dun dese\u00f1o intelixente sen\u00f3n da [[evoluci\u00f3n]], ou ben o dese\u00f1ador \u00e9 un [[ente]] c\u00f3smico que dese\u00f1ou todo para que lucise como se fose creado como consecuencia dun proceso de evoluci\u00f3n\". Outros seguidores deste movemento afirman que quizais o dese\u00f1ador utilizou as caracter\u00edsticas do universo para dirixir a evoluci\u00f3n, e as\u00ed [[escultura|esculpir]] a vida que nun principio sementou.\nAs\u00ed, os cr\u00edticos indican que, ao necesitar o dese\u00f1o intelixente o argumento do \"desco\u00f1ecemento das intenci\u00f3ns do dese\u00f1ador\", realmente este feito pres\u00e9ntase s\u00f3 como unha forma de [[Petici\u00f3n de principio|falacia]], ou unha simple crenza relixiosa.\nParadoxo do dese\u00f1ador.\nAo afirmarse a necesidade dun dese\u00f1ador, naturalmente \u00e1brese a posibilidade e xorde con iso tam\u00e9n o [[paradoxo]] de poder preguntarse \"quen dese\u00f1ou ao dese\u00f1ador?\" .\nPartidarios como [[William A. Dembski|Dembski]] en \"The Design Inference\" especulan que o rol de dese\u00f1ador o puido desempe\u00f1ar un [[extraterrestre]] ou extra[[universo]] culto. A descrici\u00f3n oficial do dese\u00f1o intelixente establece explicitamente que o \"universo\" amosa caracter\u00edsticas producidas por dese\u00f1o. Por iso, ao admitir o \"paradoxo do dese\u00f1ador dese\u00f1ado\", Dembski concl\u00fae que \"ning\u00fan axente intelixente de natureza estritamente f\u00edsica puido realizar o dese\u00f1o do universo ou da vida desde o seu inicio\".\nNon obstante, a gran maior\u00eda dos propo\u00f1entes do dese\u00f1o intelixente s\u00f3 responden que a pregunta ser\u00eda irrelevante ou estar\u00eda f\u00f3ra do tema da discusi\u00f3n do dese\u00f1o intelixente. Richard Wein responde que debe haber balance entre as preguntas sen resposta que unha teor\u00eda abre e as explicaci\u00f3ns que achega ao fen\u00f3meno que estuda.\nAs\u00ed os cr\u00edticos indican que o dese\u00f1o intelixente, ao necesitar o argumento dun \"ser inexplic\u00e1bel\" para explicar a orixe doutros (n\u00f3s), realmente se presenta s\u00f3 como outra forma m\u00e1is de falacia dentro desta ideolox\u00eda. Este feito fai que a nova pregunta que suscita a explicaci\u00f3n sexa polo menos tan problem\u00e1tica como a pregunta que trata de responder . Un bo n\u00famero de cr\u00edticos tam\u00e9n ve que a afirmaci\u00f3n de \"que o dese\u00f1ador non necesita ser explicado como unha contribuci\u00f3n ao co\u00f1ecemento, sen\u00f3n m\u00e1is ben como unha equivocada ou falsa resoluci\u00f3n dunha disputa aplicando un [[clich\u00e9]]\". A ausencia de evidencia observ\u00e1bel e med\u00edbel, a esencia da pregunta sobre quen dese\u00f1ou ao dese\u00f1ador, conduce a unha [[regresi\u00f3n]] infinita da que os propo\u00f1entes do dese\u00f1o intelixente s\u00f3 poden escapar con contradici\u00f3ns l\u00f3xicas, recorrendo a dogmas de fe relixiosos, ou respondendo ao paradoxo a trav\u00e9s de conceptos filos\u00f3ficos (por exemplo, a partir das ideas de [[Arist\u00f3teles]], cando prop\u00f3n a existencia [[metaf\u00edsica]] dun Primeiro Motor Inm\u00f3bil). Esta resposta, en calquera caso, haber\u00eda que buscala f\u00f3ra do campo da [[ciencia natural]].\nPosturas das diferentes relixi\u00f3ns.\nIslam.\nPara os musulm\u00e1ns o [[Cor\u00e1n]] \u00e9 a palabra de deus copiada por [[Mahoma]] e nel dise: \"E el creou as parellas, macho e femia. Dunha gota de [[Seme|esperma]] exaculada\". Tam\u00e9n temos 114 suras (cap\u00edtulos) que falan da cosmox\u00e9nese que explican a aparici\u00f3n do cosmos e da vida dunha forma semellante a x\u00e9nese hebrea. Isto fai que calquera teor\u00eda cient\u00edfica non poida contradicir o Cor\u00e1n en nada. Facendo que o [[creacionismo]], versi\u00f3n tradicional do dese\u00f1o intelixente sexa a postura das diversas correntes do islam.\nXuda\u00edsmo.\nComo noutras relixi\u00f3ns non xerarquizadas, existen diferentes seitas xud\u00edas, das cales as m\u00e1is representativas son o [[Xuda\u00edsmo ortodoxo]] e o [[Xuda\u00edsmo reformista]]. Entre os ortodoxos a visi\u00f3n literalista da X\u00e9nese imponse e as obxecions ao neo-darwinismo son semellantes \u00e1s dos grupos fundamentalistas cristi\u00e1ns. Mentres que no Xuda\u00edsmo reformista, a\u00ednda que mante\u00f1en a crenza na [[Tora]], non \u00e9 de forma dogm\u00e1tica e aceptan os feitos cient\u00edficos da evoluci\u00f3n .\nRelixi\u00f3ns cristi\u00e1s.\nA\u00ednda que os argumentos do dese\u00f1o intelixente sexan formulados de maneira [[secular]] e intencionalmente evitan apuntar \u00e1 identidade do dese\u00f1ador , a maior\u00eda dos principais defensores do dese\u00f1o intelixente son [[cristianismo|crist\u00e1ns]] e xa afirmaran no pasado que na s\u00faa opini\u00f3n o \"dese\u00f1ador\" \u00e9 Deus. Phillip E. Johnson, William Dembski e Stephen C. Meyer son [[evanxelismo|evanx\u00e9licos protestantes]]; Michael Behe \u00e9 [[Igrexa Cat\u00f3lica|cat\u00f3lico]]; e [[Jonathan Wells (partidario do dese\u00f1o intelixente)|Jonathan Wells]], outro defensor importante, \u00e9 membro da [[Igrexa da Unificaci\u00f3n]]. Johnson afirmou que cultivar a ambig\u00fcidade ao empregar linguaxe secular en argumentos que son meticulosamente desenvolvidos para evitar matices do [[evolucionismo te\u00edsta|creacionismo te\u00edsta]] \u00e9 un primeiro paso necesario para finalmente reintroducir o concepto cristi\u00e1n de Deus como o dese\u00f1ador. Johnson alerta explicitamente aos defensores do dese\u00f1o intelixente para que escondan as s\u00faas motivaci\u00f3ns relixiosas para evitar que o dese\u00f1o intelixente sexa identificado \"como outra maneira de presentar a mensaxe evanx\u00e9lica cristi\u00e1\" . Johnson enfatiza que \"a primeira cousa que se debe facer \u00e9 tirar a [[Biblia]] da discusi\u00f3n\"; \"despois de que separemos o [[preconcepto]] [[materialismo|materialista]] do feito cient\u00edfico [...] soamente a\u00ed os asuntos b\u00edblicos poden discutirse\" .\nA estratexia de disfrazar deliberadamente a intenci\u00f3n relixiosa do dese\u00f1o intelixente fora xa descrita por William Dembski no seu libro \"The Design Inference\" . No seu traballo Dembski cita un [[deus]] e unha \"[[Extraterrestre|forza de vida alien\u00edxena]]\" como d\u00faas opci\u00f3ns pos\u00edbeis para a identidade do dese\u00f1ador, mentres que no seu libro \"Intelligente Design: The Bridge Between Science and Theology\", Dembski afirma que \"Cristo \u00e9 indispens\u00e1bel para calquera teor\u00eda cient\u00edfica, mesmo que os practicantes non te\u00f1an a m\u00ednima idea sobre el. O pragmatismo dunha teoria cient\u00edfica pode, claro, ser perseguido sen recorrer a Cristo. Mais a solidez conceptual da teor\u00eda no fin s\u00f3 pode ser localizada en Cristo\" . Dembski tam\u00e9n afirmou que o \"DI forma parte da [[revelaci\u00f3n xeral]] de Deus [...] Non s\u00f3 o dese\u00f1o intelixente nos libra desa ideolox\u00eda (materialismo), que sufoca o esp\u00edrito humano, mais, na mi\u00f1a experiencia persoal, descubr\u00edn que abre o cami\u00f1o para que as persoas cheguen a Cristo\" . Tanto Johnson como Dembski citan o [[evanxeo de Xo\u00e1n]] como a fundamento do dese\u00f1o intelixente.\nBarbara Forrest argumenta que tales declaraci\u00f3ns revelan que os principais defensores do dese\u00f1o intelixente o ven como algo esencialmente relixioso na s\u00faa natureza, e non s\u00f3 como un concepto cient\u00edfico que presenta implicaci\u00f3ns que fortuitamente coinciden coas s\u00faas crenzas relixiosas particulares. Escribe que os principais l\u00edderes do dese\u00f1o intelixente est\u00e1n intimamente ligados co movemento ultraconservador reconstrutivista cristi\u00e1n. Sinala conexi\u00f3ns actuais e pasadas de afiliados do \"Discovery Institute\" como [[Phillip Johnson]], [[Charles Thaxton]], [[Michael Behe]], [[Richard Weikart]], [[Jonathan Wells]] e [[Francis Beckwith]], con l\u00edderes de organizaci\u00f3ns reconstrutivistas cristi\u00e1s, e a extensi\u00f3n do financiamento fornecido ao Instituto por [[Howard Ahmanson Jr.]], unha figura importante no movemento reconstrutivista .\nPosici\u00f3n da Igrexa Cat\u00f3lica.\nA posici\u00f3n p\u00fablica da [[Igrexa Cat\u00f3lica]] e da maior\u00eda dos cat\u00f3licos \u00e9 a de respectar a autonom\u00eda da ciencia e os seus achados, desprazando a discusi\u00f3n sobre a verdade das [[Biblia|Escrituras]] e a xustificaci\u00f3n das crenzas a un plano netamente [[metaf\u00edsica|metaf\u00edsico]]. A\u00ednda as\u00ed, dentro da Igrexa Cat\u00f3lica tam\u00e9n houbo pronunciamentos que aparentemente favorecen alg\u00fans postulados do dese\u00f1o intelixente, que foron apoiados por parte de figuras cat\u00f3licas tan importantes como o arcebispo de [[Viena]], quen postulou que:\nNeste sentido, o papa [[Bieito XVI]], a\u00ednda que non deu o seu apoio ao movemento do dese\u00f1o intelixente, si manifestou estar aparentemente de acordo con alg\u00fans dos seus postulados, ao opinar que considerar \"ao home e a s\u00faa raz\u00f3n\" un produto casual da evoluci\u00f3n \u00e9 irracional , ou ao dicir que \"tam\u00e9n \u00e9 certo que a teor\u00eda da evoluci\u00f3n non est\u00e1 demostrada fidedignamente\". Por\u00e9n, hai que aclarar que o papa Bieito XVI, en relaci\u00f3n a unha suposta incompatibilidade entre creaci\u00f3n e evolucionismo (propio dos seguidores do dese\u00f1o intelixente), igualmente se pronunciou da seguinte forma:\nAs\u00ed, a postura da Igrexa Cat\u00f3lica, expresada repetidas veces, \u00e9 que a Creaci\u00f3n e a Evoluci\u00f3n non se excl\u00faen nin se contrapo\u00f1en, deixando claro, iso si, que \"a evoluci\u00f3n non responde a todas as preguntas do home\", en relaci\u00f3n \u00e1s preguntas metaf\u00edsicas .\nReacci\u00f3ns e cr\u00edticas.\nCr\u00edticas cient\u00edficas.\nA gran maior\u00eda dos cient\u00edficos e instituci\u00f3ns cient\u00edficas rexeitan as afirmaci\u00f3ns sobre o \"dese\u00f1o intelixente\" pola s\u00faa falta de base cient\u00edfica. A Academia Nacional de Ciencias dos Estados Unidos e outros organismos cient\u00edficos clasifican o dese\u00f1o intelixente como [[pseudociencia]]. A pesar diso, os movementos en apoio do dese\u00f1o intelixente lograron suscitar unha mobilizaci\u00f3n pol\u00edtica nos Estados Unidos con seguidores, inclu\u00eddos alg\u00fans membros das c\u00e1maras lexislativas, que avogan pola inclusi\u00f3n do dese\u00f1o intelixente nos programas de educaci\u00f3n como se fose unha teor\u00eda alternativa \u00e1 evoluci\u00f3n. Tr\u00e1tase dos mesmos sectores que militaron desde hai tempo, con \u00e9xito desigual, pola supresi\u00f3n da ensinanza da evoluci\u00f3n biol\u00f3xica ou pola introduci\u00f3n en paralelo, co mesmo tempo, da [[cosmogon\u00eda]] b\u00edblica.\nAs\u00ed o \"movemento dese\u00f1o intelixente\" descr\u00edbese pola [[Ciencia|comunidade cient\u00edfica]] s\u00f3 como unha campa\u00f1a organizada co fin de promover a ideolox\u00eda do dese\u00f1o intelixente cara ao p\u00fablico en xeral, especialmente nos Estados Unidos, impulsada polo [[Discovery Institute]] e o [[Centro para a ciencia e a cultura]], indicando que se ben os argumentos do movemento se presentan como [[secular]]es, o dese\u00f1o intelixente as\u00f3ciase co [[cristianismo conservador]] e co [[Creacionismo (pseudociencia)|creacionismo]].\nEn resposta a estas iniciativas, en [[xu\u00f1o]] de [[2005]], as academias de Ciencias, Enxe\u00f1er\u00eda e Medicina estableceron un sitio web onde se trata de aclarar ao p\u00fablico que a [[Teor\u00eda da evoluci\u00f3n]] non \u00e9 unha teor\u00eda m\u00e1is, sen\u00f3n a teor\u00eda m\u00e1is sustentada que actualmente existe sobre a orixe dos seres viventes.\n[[Francisco J. Ayala]], na s\u00faa obra \"Darwin e o dese\u00f1o intelixente\", sost\u00e9n a tese de que \"non hai contradici\u00f3n necesaria entre a ciencia e as crenzas relixiosas\". A raz\u00f3n diso \u00e9 que ambas \"tratan de asuntos diferentes que non se superpo\u00f1en\". Segundo Ayala, p\u00f3dese ser perfectamente partidario da teor\u00eda cient\u00edfica da evoluci\u00f3n das especies e crer na existencia dun Deus creador, persoal e providente. Dito doutro xeito: o concepto cient\u00edfico de [[evoluci\u00f3n]] non nega a noci\u00f3n metaf\u00edsica e teol\u00f3xica de [[creaci\u00f3n]] a partir do nada, nin \u00e1 inversa.\nComunicado da American Society for Microbiology.\nO co\u00f1ecemento do mundo microbiano \u00e9 esencial para entender a evoluci\u00f3n da vida na Terra. As caracter\u00edsticas dos microorganismos (tama\u00f1o pequeno, reproduci\u00f3n r\u00e1pida, mobilidade e facilidade para intercambiar informaci\u00f3n xen\u00e9tica) perm\u00edtenlles adaptarse rapidamente \u00e1s influencias ambientais. En microbiolox\u00eda, a validez dos principios evolutivos est\u00e1 respaldada por:\nPola contra, certas propostas alternativas \u00e1 evoluci\u00f3n, como o \"dese\u00f1o intelixente\" e outras formas de creacionismo, non son cient\u00edficas. En parte, porque non proporcionan un marco para a xeraci\u00f3n de predici\u00f3ns \u00fatiles, suscept\u00edbeis de seren sometidas a proba. O uso da suposta \"complexidade irredut\u00edbel\" do flaxelo bacteriano como argumento para dotar de conceptos acient\u00edficos con algo que aparenta lexitimidade, \u00e9 espurio e non se fundamenta nos feitos. A evoluci\u00f3n non \u00e9 unha mera conxectura, sen\u00f3n un descubrimento conclu\u00ednte respaldado por un corpo de probas coherente e integrado.\nA comunidade cient\u00edfica, independentemente das s\u00faas crenzas relixiosas, acepta de forma absoluta a evoluci\u00f3n como elemento central para a comprensi\u00f3n da vida e das ciencias da vida. Un aspecto fundamental da pr\u00e1ctica da ciencia \u00e9 separar as propias crenzas persoais da busca do co\u00f1ecemento do mundo natural. \u00c9 importante que a sociedade e as xeraci\u00f3ns futuras reco\u00f1ezan a lexitimidade da aprendizaxe comprob\u00e1bel, verificada e baseada en feitos, acerca da orixe e a diversidade da vida.\nSentenza do xulgado de Dover: \"O caso Kitzmiller\".\nO caso \"[[Kitzmiller v. Dover Area School District]]\", en xaneiro de [[2005]], no distrito escolar de [[Dover, Pensilvania|Dover]] ([[Pensilvania]]), foi a primeira contestaci\u00f3n levada perante un [[tribunal federal]] dos Estados Unidos contra un distrito escolar p\u00fablico que exix\u00eda que se presentase aos alumnos, e que se lese en voz alta, un texto no que se postulaba a existencia de ideolox\u00edas alternativas \u00e1 teor\u00eda da evoluci\u00f3n, en particular o \"dese\u00f1o intelixente\". Este feito provocou a presentaci\u00f3n dunha demanda por parte dun grupo de once pais de alumnos en Dover, que denunciaron ao Consello Escolar do distrito. A demanda argumentaba que o dese\u00f1o intelixente era unha forma de [[Creacionismo (pseudociencia)|creacionismo]] e que a pol\u00edtica do consello escolar violaba a [[Cl\u00e1usula de Estabelecemento]] da [[Primeira emenda da Constituci\u00f3n dos Estados Unidos de Am\u00e9rica|Primeira Emenda da Constituci\u00f3n dos Estados Unidos]].\nO proceso foi xulgado entre o [[26 de setembro]] de [[2005]] e o [[4 de novembro]] de 2005, perante o xu\u00edz [[John E. Jones III]]. O [[20 de decembro]] de 2005 o xu\u00edz Jones emitiu a s\u00faa decisi\u00f3n, declarando \"\"inconstitucional a ensinanza do dese\u00f1o intelixente nas escolas por ser un \"argumento relixioso\"\" e prohibindo que fose ensinado nas clases de ciencias das escolas p\u00fablicas do distrito de Pennsylvania .\nNa primavera do [[2007]] a \"University of Montana Law review\" publicou tres artigos . No primeiro, David K. DeWolf, John G. West e Casey Luskin argumentaron que o dese\u00f1o intelixente \u00e9 unha teor\u00eda cient\u00edfica v\u00e1lida . No segundo, [[Peter Irons]] argumentou que a decisi\u00f3n fora ben razoada e que representaba a fin do creacionismo nas escolas p\u00fablicas . No terceiro, DeWolf et al. responderon os argumentos feitos por Irons .\nOutras reacci\u00f3ns.\nOutra reacci\u00f3n a estas iniciativas repres\u00e9ntaa o [[pastafarismo]], [[parodia]] dunha relixi\u00f3n composta dun suposto conxunto de crenzas que tam\u00e9n dan unha explicaci\u00f3n alternativa \u00e1 orixe da vida. Ao contrario do dese\u00f1o intelixente, esta parodia si afirma abertamente quen \u00e9 o suposto dese\u00f1ador. O creador desta parodia de relixi\u00f3n afirma, ironicamente, que se o dese\u00f1o intelixente se ensina en ciencias, non hai impedimento para que tam\u00e9n se deba ensinar o pastafarismo, tendo ambos o mesmo lugar na educaci\u00f3n, por exemplo, utilizando un terzo do tempo en ensinar dese\u00f1o intelixente, outro terzo en ensinar que todo foi creado por un [[Monstro de Espaguete Voador]] e o terzo restante en ensinar a teor\u00eda da evoluci\u00f3n. \u00c9 dicir, se o dese\u00f1o intelixente se considera como unha teor\u00eda \"cient\u00edfica\" alternativa, o pastafarismo tam\u00e9n o ser\u00eda, xa que tam\u00e9n pode presentar o mesmo tipo de \"conxecturas l\u00f3xicas\" baseadas en \"abafadoras probas observ\u00e1beis\" .\nIgualmente, existe outra cr\u00edtica en forma de parodia, co\u00f1ecida como a teor\u00eda da [[ca\u00edda intelixente]], a cal prop\u00f3n que a explicaci\u00f3n cient\u00edfica da forza da [[gravidade]] non pode explicar todos os aspectos do fen\u00f3meno, polo que \u00e9 l\u00f3xico que se deba dar credibilidade \u00e1 idea de que as cousas caen por unha intelixencia superior. Tam\u00e9n se fai a afirmaci\u00f3n de que a gravidade \u00e9 \"s\u00f3 unha teor\u00eda\", parodiando as afirmaci\u00f3ns feitas polos creacionistas en relaci\u00f3n co status de teor\u00eda da evoluci\u00f3n natural.\nRespostas negativas a solicitudes de charlas sobre o dese\u00f1o intelixente en universidades.\nA principios de [[2008]] iniciouse unha xira de charlas antievoluci\u00f3n por [[Espa\u00f1a]] nas que se pretend\u00eda expo\u00f1er ademais, nas universidades de [[Universidade de Le\u00f3n|Le\u00f3n]] e [[Universidade de Vigo|Vigo]] e que, sen facer uso do nome expl\u00edcito de \"dese\u00f1o intelixente\", ti\u00f1an o verdadeiro obxectivo de explicalo e promocionalo. Non obstante, ao co\u00f1ecerse a verdadeira natureza das charlas, ambas as universidades rexeitaron as solicitudes, xa que non se trataba de charlas de car\u00e1cter cient\u00edfico, sen\u00f3n que eran realmente creacionistas, e non achegaban nada ao labor acad\u00e9mico da difusi\u00f3n das ciencias naturais .\nSituaci\u00f3n do dese\u00f1o intelixente f\u00f3ra dos Estados Unidos.\nEuropa.\nEn xu\u00f1o de 2007 o Comit\u00e9 sobre Cultura, Ciencia e Educaci\u00f3n do [[Consello de Europa]] emitiu un relatorio, \"The dangers of creationism in education\" (\"Os perigos do creacionismo na educaci\u00f3n\"), que afirmaba que \"\"o creacionismo en calquera das s\u00faas formas, tal como o \"dese\u00f1o intelixente\", non est\u00e1 baseado en feitos, non usa a racionalizaci\u00f3n cient\u00edfica e os seus contidos son totalmente inadecuados para clases de ciencias\" . Ao relacionar os perigos atribu\u00eddos ao ensino do creacionismo para a educaci\u00f3n, o relatorio describe o dese\u00f1o intelixente como \"anticiencia\" que envolve unha \"ostentosa fraude cient\u00edfica\" e \"disimulo intelectual\" que \"mancha a natureza, obxectividade e l\u00edmites da ciencia\", e o relaciona con outras formas de creacionismo como o [[negacionismo]]. O [[4 de outubro]] de 2007, a Asemblea Parlamentaria do Consello da Europa aprobou unha resoluci\u00f3n declarando que as escolas deber\u00edan \"resistirse a presentaci\u00f3ns de ideas creacionistas en calquera disciplina que non sexa relixi\u00f3n\", inclu\u00edndo o dese\u00f1o intelixente, que \u00e9 descrito como \"a \u00faltima e m\u00e1is refinada versi\u00f3n do creacionismo\", \"presentado dunha forma m\u00e1is sutil\". A resoluci\u00f3n pon \u00e9nfase en que o obxectivo do relatorio non \u00e9 o de cuestionar ou combater unha crenza, pero si o de \"\"alertar contra certas tendencias de facer pasar unha crenza como ciencia\u201d\" .\nNo [[Reino Unido]], a [[Ensino p\u00fablico|educaci\u00f3n p\u00fablica]] incl\u00fae a Educaci\u00f3n Relixiosa como obrigatoria, e moitas escolas relixiosas ensinan o ideario particular das s\u00faas respectivas denominaci\u00f3ns. Cando se revelou que un grupo chamado \"Truth in Science\" (\"Verdade na ciencia\") distribu\u00edra DVDs producidos pola afiliada do \"Discovery Institute\", \"Illustra Media\", presentando a membros do \"Discovery Institute\" defendendo o caso do dese\u00f1o intelixente na natureza , ademais da alegaci\u00f3n de que os DVDs se usaran en 59 escolas , o Department for Education and Skills (DfES) afirmou que \"nin o creacionismo nin o dese\u00f1o intelixente se ensinan como asunto nas escolas, e non est\u00e1n especificados no curr\u00edculo de ciencias\" (parte do Curr\u00edculo Nacional que non se aplica a escolas independentes ou a Educaci\u00f3n en Escocia) . O DfES seguidamente afirmou que o \"dese\u00f1o intelixente non \u00e9 unha teor\u00eda cient\u00edfica reco\u00f1ecida; logo, non est\u00e1 inclu\u00edda no curr\u00edculo de ciencias\", pero abriu a posibilidade de que o DI pod\u00eda explicarse na educaci\u00f3n relixiosa en relaci\u00f3n con diferentes crenzas, como parte do programa desenvolvido polos consellos consultivos locais de educaci\u00f3n relixiosa . En 2006 a \"Qualifications and Curriculum Authority\" (Autoridade de cualificaci\u00f3ns e curr\u00edculos) produciu unha unidade modelo de Educaci\u00f3n Relixiosa onde os estudantes poden aprender sobre visi\u00f3ns relixiosas e non relixiosas acerca do creacionismo, do dese\u00f1o intelixente e da evoluci\u00f3n por medio da selecci\u00f3n natural.\nO 25 de xu\u00f1o de 2007, o Goberno do [[Reino Unido]] respondeu unha \"e-petition\" dicindo que o creacionismo e o dese\u00f1o intelixente non deber\u00edan ensinarse como ciencia, e que se esperaba que os profesores respondesen \u00e1s preguntas dos seus alumnos co esquema padr\u00f3n das teor\u00edas cient\u00edficas establecidas. O 18 de setembro de 2007 publicouse unha detallada gu\u00eda de ensino creacionista gobernamental para escolas en Inglaterra. No documento dise que o \"dese\u00f1o intelixente queda totalmente f\u00f3ra da ciencia\", non pos\u00fae os principios cient\u00edficos centrais nin explicaci\u00f3ns e non \u00e9 aceptado pola totalidade da comunidade cient\u00edfica. A\u00ednda que non deba ensinarse como ciencia, as \"cuesti\u00f3ns acerca do creacionismo e do dese\u00f1o intelixente que se suscitan en clases de ciencias, por exemplo, como consecuencia da cobertura dos medios, poden dar a oportunidade de explicar o por que de que ambos non se consideran teor\u00edas cient\u00edficas e, nese contexto, por que a evoluci\u00f3n si se considera unha teor\u00eda cient\u00edfica\". Mentres, \"profesores de materias como RE, historia ou cidadan\u00eda poden tratar o creacionismo e o dese\u00f1o intelixente nas s\u00faas lecci\u00f3ns\" .\nO \"lobby\" \"British Centre for Science Education\" (Centro brit\u00e1nico para a educaci\u00f3n cient\u00edfica) ten como obxectivo \"oporse ao creacionismo dentro do Reino Unido\" e xa se constitu\u00edu en \"lobby\" gobernamental no Reino Unido en relaci\u00f3n a ese asunto. Mentres, en [[Irlanda do Norte]] o [[Partido Unionista Democr\u00e1tico]] (DUP) alega que o curr\u00edculo revisado proporciona unha oportunidade para o ensino de teor\u00edas alternativas, e est\u00e1 buscando garant\u00edas de que os estudantes non perder\u00e1n nota ao responder preguntas cient\u00edficas con respostas con carimbo creacionista/dese\u00f1o intelixente . En [[Lisburn]] o DUP conseguiu que o Consello da Cidade escribise a escolas secundarias preguntando cales eran os seus plans en relaci\u00f3n ao desenvolvemento de material de ensino inclu\u00edndo \"a creaci\u00f3n, o dese\u00f1o intelixente e outras teor\u00edas sobre a orixe\".\nNos [[Pa\u00edses Baixos]], os plans da Ministra de Educaci\u00f3n [[Maria van der Hoeven]] de \"estimular un debate acad\u00e9mico\" sobre o asunto en 2005 causaron unha gran reacci\u00f3n p\u00fablica negativa . Despois das elecci\u00f3ns de 2007 foi substitu\u00edda por [[Ronald Plasterk]], ao que se describiu como un \"xenetista molecular, ateo f\u00e9rreo e opo\u00f1ente do dese\u00f1o intelixente\" .\nComo unha reacci\u00f3n \u00e1 situaci\u00f3n nos Pa\u00edses Baixos, en [[B\u00e9lxica]], o Presidente do Consello Educativo Cat\u00f3lico Flamengo (VSKO en neerland\u00e9s) [[Mieke Van Hecke]] declarou que \"os cient\u00edficos cat\u00f3licos aceptan a teor\u00eda da evoluci\u00f3n xa hai moito tempo, e que o dese\u00f1o intelixente e o creacionismo non pertencen a escolas cat\u00f3licas flamengas. Non \u00e9 funci\u00f3n dos pol\u00edticos introducir novas ideas, esa \u00e9 a funci\u00f3n e o obxectivo da ciencia\" .\nNoutras rexi\u00f3ns.\nO creacionismo ten grande influencia pol\u00edtica en varios pa\u00edses [[Islam|isl\u00e1micos]]. As visi\u00f3ns antievolucionistas consid\u00e9ranse correntes principais e te\u00f1en consider\u00e1bel apoio oficial e das elites, as\u00ed como de te\u00f3logos, acad\u00e9micos e cient\u00edficos . En xeral, os creacionistas musulm\u00e1ns relaci\u00f3nanse co \"Institute for Creation Research\" para obter ideas e materiais que posteriormente adaptan \u00e1s s\u00faas propias posici\u00f3ns teol\u00f3xicas. Do mesmo xeito, tam\u00e9n usan material antievolucionista sobre o dese\u00f1o intelixente. Muzaffar Iqbal, un not\u00e1bel musulm\u00e1n do [[Canad\u00e1]], asinou a lista de [[Disidentes do Darwinismo]] do \"Discovery Institute\" . Outras ideas similares ao dese\u00f1o intelixente consid\u00e9ranse opci\u00f3ns intelectualmente respect\u00e1beis entre musulm\u00e1ns, e en [[Turqu\u00eda]] traduc\u00edronse moitos libros sobre o dese\u00f1o intelixente. En 2007, en [[Istambul]], o goberno local patrocinou encontros p\u00fablicos promovendo o dese\u00f1o intelixente , e David Berlinski, do \"Discovery Institute\", foi un dos relatores principais nun encontro en maio de 2007 .\nA situaci\u00f3n do dese\u00f1o intelixente en [[Australia]] \u00e9 similar \u00e1 do Reino Unido. Cando o exministro de Educaci\u00f3n Federal Brendan Nelson suscitou a presenza do ensino do dese\u00f1o intelixente nas clases de ciencias, as protestas da poboaci\u00f3n fixeron que rapidamente se retractase, afirmando que o foro axeitado para o dese\u00f1o intelixente, se fose ensinado, ser\u00eda en clases de relixi\u00f3n ou de filosof\u00eda .\nV\u00e9xase tam\u00e9n.\nOutros artigos.\n[[Categor\u00eda:Dese\u00f1o intelixente]]"}
{"id": "164150", "revid": "89787", "url": "https://gl.wikipedia.org/wiki?curid=164150", "title": "Dogma", "text": "Un dogma \u00e9 unha doutrina sostida por unha relixi\u00f3n ou outra organizaci\u00f3n de autoridade e que non admite r\u00e9plica, \u00e9 dicir, \u00e9 unha crenza individual ou colectiva non suxeita a proba de veracidade, cuxo contido pode ser relixioso, filos\u00f3fico, social, sexual etc., impulsado por unha utilidade pr\u00e1ctica. O ensino dun dogma ou de doutrinas, principios ou crenzas de car\u00e1cter dogm\u00e1tico co\u00f1\u00e9cese como \"adoutrinamento\".\nHistoria e caracter\u00edsticas.\nNa s\u00faa orixe o termo pod\u00eda significar tam\u00e9n unha norma ou decreto emitido por unha autoridade, ou unha opini\u00f3n caracter\u00edstica dunha escola filos\u00f3fica. Co crecemento da autoridade da Igrexa, a palabra adquiriu o que agora \u00e9 o seu significado principal, dogma teol\u00f3xico, do que derivan, por analox\u00eda, o resto dos usos habituais. Ser\u00edan as\u00ed dogmas non s\u00f3 as chamadas verdades da relixi\u00f3n cat\u00f3lica, sen\u00f3n as de calquera outra relixi\u00f3n, ou calquera outra crenza que \u00e9 proclamada verdade indiscut\u00edbel."}
{"id": "164154", "revid": "6939", "url": "https://gl.wikipedia.org/wiki?curid=164154", "title": "Algolox\u00eda", "text": ""}
{"id": "164155", "revid": "56817", "url": "https://gl.wikipedia.org/wiki?curid=164155", "title": "-482", "text": "Outros.\nHistoria ano a ano"}
{"id": "164156", "revid": "89787", "url": "https://gl.wikipedia.org/wiki?curid=164156", "title": "El Plata", "text": "El Plata \u00e9 un caf\u00e9-espect\u00e1culo con n\u00fameros de cabar\u00e9 localizado na cidade de Zaragoza, en Arag\u00f3n, concretamente na r\u00faa Cuatro de Agosto n\u00famero 23, na popular zona co\u00f1ecida como El Tubo.\nHistoria e caracter\u00edsticas.\nFoi fundado en 1920, co nome de \u00abLa Conga\u00bb, na \u00e9poca de moda dos tangos e no que traballaban 40 mulleres para atender aos clientes. O custo era de vinte e cinco c\u00e9ntimos a peza, dos cales quince c\u00e9ntimos eran para elas e dez para a casa.\nEsta situado en pleno coraz\u00f3n de El Tubo zaragozano, enclave co\u00f1ecido polas s\u00faas tapas, e por ser tam\u00e9n unha das portas da cidade, xa desde a \u00e9poca romana, a chamada \"Puerta Cinegia\", da que part\u00eda a calzada que se dirix\u00eda cara ao sur. El Plata converteuse nun local social de referencia da cidade, pero a\u00ednda as\u00ed foi pechado pola ditadura de Miguel Primo de Rivera, malia que reaberto de novo aos poucos meses. Ao comezo dos anos 40 cambiou de nome e quedou co actual El Plata. Comezou daquela a funcionar co formato de caf\u00e9-cantante, con grande \u00e9xito de p\u00fablico e tres funci\u00f3ns diarias."}
{"id": "164157", "revid": "55340", "url": "https://gl.wikipedia.org/wiki?curid=164157", "title": "Cabar\u00e9", "text": "Un cabar\u00e9, palabra de orixe francesa cuxo significado orixinal era taberna, \u00e9 unha sala de espect\u00e1culos, polo xeral nocturnos, que adoitan combinar m\u00fasica, danza e canci\u00f3n, as m\u00e1is das veces cun aquel er\u00f3tico, a\u00ednda que tam\u00e9n poden estar enfocados \u00e1 actuaci\u00f3n de humoristas, ilusionistas, mimos e moitas outras artes esc\u00e9nicas. Dist\u00ednguese doutros locais de espect\u00e1culos, entre outras cousas, por ter un bar, e algunhas veces tam\u00e9n un restaurante, en funci\u00f3n do espazo dispo\u00f1\u00edbel. Nos cabarets que contan con restaurante a cea adoita preceder ao espect\u00e1culo; pero os asistentes poden beber ou conversar con outros espectadores durante as actuaci\u00f3ns."}
{"id": "164158", "revid": "72012", "url": "https://gl.wikipedia.org/wiki?curid=164158", "title": "Vedete", "text": "Unha vedete \u00e9 a artista principal feminina nun espect\u00e1culo de revista musical. A palabra \"vedette\", en franc\u00e9s, significa \"estrela\" dun espect\u00e1culo. Unha vedete sempre \u00e9 unha bailarina, a\u00ednda que pode tam\u00e9n cantar, actuar etc. Adoita mostrar o seu corpo de forma sensual, pero, xeralmente, procurando que non resulte pornogr\u00e1fico, entre outras raz\u00f3ns para que os menores de idade poidan asistir ao espect\u00e1culo."}
{"id": "164159", "revid": "89787", "url": "https://gl.wikipedia.org/wiki?curid=164159", "title": "Bigas Luna", "text": "Jos\u00e9 Juan Bigas Luna, co\u00f1ecido artisticamente como Bigas Luna, nado en Barcelona o 10 de marzo de 1946 e finado en Tarragona o 5 de abril de 2013, foi un director e guionista de cinema catal\u00e1n. Casado con Celia Or\u00f3s o 26 de setembro de 1996, rodou tanto en catal\u00e1n como castel\u00e1n e obtivo varias distinci\u00f3ns internacionais.\nTraxectoria.\nA s\u00faa primeira longametraxe data de 1976 e ch\u00e1mase \"Tatuaje\". Mais ser\u00e1 en 1978, co filme \"Bilbao\" que conseguir\u00e1 prestixio internacional debido a este ser seleccionado para o Festival de Cannes. Os seus filmes contan sempre cunha gran carga de erotismo. \u00c9 considerado un grande descubridor de talentos como Ariadna Gil, Javier Bardem, Pen\u00e9lope Cruz ou Jordi Moll\u00e0."}
{"id": "164160", "revid": "23204", "url": "https://gl.wikipedia.org/wiki?curid=164160", "title": "Striptease", "text": "Un striptease, do ingl\u00e9s \"strip\" (\"espir\") e \"tease\" (\"tentar\"), \u00e9 un baile sensual, \u00e9 dicir, un espect\u00e1culo no que a persoa que baila vai quitando a roupa gradualmente, xa sexa parcialmente ou completamente, de forma sedutora e de xeito sexualmente suxestivo diante dos espectadores. Realizado xeralmente sobre dunha tarima, en cabar\u00e9s ou clubs nocturnos, o striptease adoita facerse devagar para provocar no p\u00fablico o desexo dunha maior exhibici\u00f3n. Con ese obxectivo, o executante leva un maior n\u00famero de pezas de roupa por baixo das primeiras pezas que quita, ou ben xoga a manter a roupa que vai quitando, deixando soamente entrever as partes do corpo que vai espindo. A persoa que realiza un striptease co\u00f1\u00e9cese comunmente como \"stripper\" ou \"bailarina ex\u00f3tica\".\n\u00c1s veces, p\u00f3dese contratar unha stripper para actuar nunha despedida de solteiro ou despedida de solteira. Ademais de proporcionar entretemento para adultos, o espido pode ser unha forma de xogo sexual entre parellas. P\u00f3dese facer como un evento improvisado ou\u00a0\u2013 quizais para unha ocasi\u00f3n especial\u00a0\u2013 cunha planificaci\u00f3n elaborada que incl\u00fae ropa de fantas\u00eda, m\u00fasica, iluminaci\u00f3n especial, movementos de baile practicados ou movementos de baile sen ensaiar.\nO striptease implica un desvestimento lento e sensual. A stripper pode prolongar o desvestimento con t\u00e1cticas dilatorias como o uso de roupa adicional ou po\u00f1endo roupa ou mans s\u00f3 diante de partes do corpo sen vestir, como os peitos ou os xenitais. A \u00e9nfase est\u00e1 no acto de espirse xunto co movemento sexualmente suxestivo, m\u00e1is que no estado de estar desvestido. Antigamente, a actuaci\u00f3n adoitaba rematar tan pronto como remataba o espido, a\u00ednda que as strippers actuais adoitan seguir bailando espidas. A roupa que usa a stripper antes de desvestirse pode formar parte do acto. Nalg\u00fans casos, a interacci\u00f3n do p\u00fablico pode formar parte do acto, sendo o p\u00fablico instando \u00e1 stripper a quitarse m\u00e1is roupa, ou a stripper acheg\u00e1ndose \u00e1 audiencia para interactuar con elas.\nO striptease e a nudez p\u00fablica estiveron suxeitos a prohibici\u00f3ns legais e culturais e outras consideraci\u00f3ns est\u00e9ticas e tab\u00fas. As restrici\u00f3ns aos locais poden ser a trav\u00e9s dos requisitos e restrici\u00f3ns de licenzas dos locais e dunha gran variedade de leis nacionais e locais. Estas leis var\u00edan considerablemente en todo o mundo, e mesmo entre diferentes partes do mesmo pa\u00eds.\nHistoria.\nAs orixes do striptease como arte esc\u00e9nica est\u00e1n en disputa e d\u00e9ronse varias datas e ocasi\u00f3ns desde a antiga Babilonia ata a Am\u00e9rica do s\u00e9culo XX. O termo \"striptease\" rexistrouse por primeira vez en 1932.\nHai un aspecto de striptease no antigo mito sumerio do descenso da deusa Inanna ao Inframundo (ou Kur). En cada unha das sete portas, quitou unha peza de roupa ou unha xoia. Mentres ela permaneceu no inferno, a terra era est\u00e9ril. Cando volveu, a fecundidade abundou. Alg\u00fans cren que este mito plasmouse na danza dos sete veos de Salom\u00e9, que bailou para o Rei Herodes, como se menciona no Novo Testamento en Mateo 14:6 e Marcos 6:21-22. Por\u00e9n, a\u00ednda que a Biblia rexistra a danza de Salom\u00e9, a primeira menci\u00f3n da s\u00faa eliminaci\u00f3n de sete veos ocorre na obra de teatro de Oscar Wilde \"Salom\u00e9\", en 1893.\nNa antiga Grecia, o lexislador Sol\u00f3n estableceu varias clases de prostitutas a finais do s\u00e9culo VI a.C. Entre estas clases de prostitutas atop\u00e1banse as \"auletrides\": bailarinas, acr\u00f3batas e m\u00fasicos, co\u00f1ecidas por bailar espidas de forma atractiva diante dun p\u00fablico de homes. Na Roma antiga, a danza con striptease formaba parte dos entretementos \"(ludi)\" na Floralia, un festival de abril en honra \u00e1 deusa Flora. Varias fontes antigas informan que a emperatriz Teodora I, esposa do emperador bizantino do s\u00e9culo VI Xustiniano comezou en vida como cortes\u00e1 e actriz que actuou en actos inspirados en temas mitol\u00f3xicos e nos que se desnudaba \"ata onde permit\u00edan as leis da \u00e9poca\". Era famosa pola s\u00faa actuaci\u00f3n de striptease de Leda e o Cisne. A partir destes relatos, parece que a pr\u00e1ctica non era excepcional nin nova. Con todo, a Igrexa cristi\u00e1 op\u00faxose activamente, ata que logrou obter leis que a prohib\u00edan no s\u00e9culo seguinte. O grao en que estes estatutos aplic\u00e1ronse posteriormente est\u00e1, por suposto, aberto a d\u00fabida. O que \u00e9 certo \u00e9 que non se relata ningunha pr\u00e1ctica deste tipo nos textos da Idade Media europea.\nUnha primeira versi\u00f3n dun striptease f\u00edxose popular en Inglaterra no momento da Restauraci\u00f3n. Un striptease incorporouse \u00e1 Comedia da Restauraci\u00f3n \"The Rover\", escrita por Aphra Behn en 1677. O stripper \u00e9 un home, un cabaleiro de campo ingl\u00e9s que se ispe sensualmente e se deita nunha escena de amor. (Non obstante, a escena faise para rir, a prostituta que cre que vai deitarse con el r\u00f3ubao, e acaba tendo que arrastrarse f\u00f3ra do sumidoiro). O concepto de striptease tam\u00e9n era moi co\u00f1ecido, como se pode ver na referencia a ela na comedia de Thomas Otway\"The Soldier's Fortune\" (1681), onde un personaxe di: \"Aseg\u00farate de que sexan lascivas, borrachas, e putas \"strippers\".\nO striptease converteuse na norma est\u00e1ndar nos prost\u00edbuloss do s\u00e9culo XVIII en Londres, onde as mulleres, chamadas \"mozas de postura\", esp\u00edanse nas mesas para o entretemento popular.\nO striptease tam\u00e9n se combinou coa m\u00fasica, como na traduci\u00f3n alem\u00e1 de 1720 do franc\u00e9s \"La Guerre D'Espagne\" (Cologne: Pierre Marteau, 1707), onde un grupo galante de altos arist\u00f3cratas e cantantes de \u00f3pera, entret\u00e9\u00f1ense coa caza, o xogo e a m\u00fasica nunha quenda de tres d\u00edas nun pequeno castelo:\nAs bailarinas, para agradar m\u00e1is aos seus amantes, deixaron caer a roupa e bailaron totalmente espidas os entradas e ballets m\u00e1is bonitos; un dos pr\u00edncipes dirix\u00eda a deliciosa m\u00fasica, e s\u00f3 os amantes pod\u00edan ver as actuaci\u00f3ns. \nUn costume \u00e1rabe, observado por primeira vez polos colonialistas franceses e descrito polo novelista franc\u00e9s Gustave Flaubert puido influ\u00edr no striptease franc\u00e9s. Os bailes das Ghawazee no norte de \u00c1frica e Exipto consist\u00edan na er\u00f3tica danza da abella interpretada por unha muller co\u00f1ecida como Kuchuk Hanem. Neste baile, a int\u00e9rprete desnuase mentres busca unha abella imaxinaria atrapada dentro das s\u00faas roupas. \u00c9 probable que as mulleres que interpretaban estes bailes non o fixesen nun contexto ind\u00edxena, sen\u00f3n, como resposta \u00e1 demanda deste tipo de entretemento. A Danza do ventre en Oriente Medio, tam\u00e9n co\u00f1ecida como danza oriental, popularizouse nos Estados Unidos despois da s\u00faa presentaci\u00f3n na Midway na Feira Mundial de 1893 en Chicago por unha bailarina co\u00f1ecida como Little Egypt.\nAlg\u00fans afirman que a orixe do striptease moderno reside na obra de teatro de Oscar Wilde \"Salom\u00e9 (obra)\", en 1893. Na Danza dos sete veos, a protagonista feminina baila para o Rei Herodes e quita lentamente os seus veos ata que xace espida. Despois da obra de Wilde e a versi\u00f3n oper\u00edstica da mesma de Richard Strauss, interpretada por primeira vez en 1905, a \"danza dos sete veos\" er\u00f3tica converteuse nunha rutina est\u00e1ndar para as bailarinas de \u00f3pera, vodevil, cine e burlesco. Unha famosa practicante foi Maud Allan, que en 1907 deu unha actuaci\u00f3n privada para o rei Eduardo VII."}
{"id": "164161", "revid": "56817", "url": "https://gl.wikipedia.org/wiki?curid=164161", "title": "The Top", "text": "The Top \u00e9 o quinto \u00e1lbum de estudio da banda inglesa The Cure, editado o 30 de abril de 1984 polo selo Fiction Records.\nListaxe de canci\u00f3ns.\nTodos os temas compostos por Robert Smith, ag\u00e1s onde se indique."}
{"id": "164162", "revid": "23204", "url": "https://gl.wikipedia.org/wiki?curid=164162", "title": "Give Me Fire", "text": "Give Me Fire \u00e9 o quinto \u00e1lbum de estudio da banda sueca de garage rock Mando Diao, editado o 13 de febreiro do 2009 polo selo Universal Records. Foi producido por Salla Salazar, do grupo de hip hop The Latin Kings, e o seu irm\u00e1n Masse."}
{"id": "164163", "revid": "56817", "url": "https://gl.wikipedia.org/wiki?curid=164163", "title": "Deep Cuts", "text": "Deep Cuts \u00e9 un EP da banda estadounidense de rock alternativo A Perfect Circle, editado o 7 de abril do 2009 polo selo Virgin Records. O EP est\u00e1 formado por catro temas e apareceu mentres a banda estaba en hiato. Todas as s\u00faas canci\u00f3ns forn anteriormente editadas en sinxelos do \u00e1lbum de estrea do grupo, \"Mer de Noms\".\nListaxe de canci\u00f3ns.\nTodos os temas compostos por Maynard James Keenan e Billy Howerdel. "}
{"id": "164164", "revid": "56817", "url": "https://gl.wikipedia.org/wiki?curid=164164", "title": "Unintended", "text": "\"Unintended\" \u00e9 o quinto sinxelo da banda inglesa de rock alternativo Muse, \u00faltimo do seu primeiro traballo \"Showbiz\", editado o 30 de maio do 2000. Foi lanzado en vinilo de 7\" cunha versi\u00f3n en directo de \"Sober\", en CD dobre con \"Recess\", unha versi\u00f3n en ac\u00fastico de \"Falling Down\", \"Nishe\" e \"Hate This &amp; I'll Love You\" en ac\u00fastico, e en casete con \"Recess\". Acadou o n\u00famero 20 na lista inglesa de sinxelos.\nListaxe de canci\u00f3ns.\nTodos os temas compostos por Matthew Bellamy. "}
{"id": "164165", "revid": "22570", "url": "https://gl.wikipedia.org/wiki?curid=164165", "title": "Walk Idiot Walk", "text": "\"Walk Idiot Walk\" \u00e9 o primeiro sinxelo de \"Tyrannosaurus Hives\", o terceiro \u00e1lbum da banda sueca The Hives, editado o 6 de xullo do 2004."}
{"id": "164166", "revid": "23204", "url": "https://gl.wikipedia.org/wiki?curid=164166", "title": "Rosenheim", "text": "Rosenheim \u00e9 unha cidade da Alema\u00f1a localizada na rexi\u00f3n administrativa da Alta Baviera, estado libre de Baviera que est\u00e1 situada na fronteira con Austria. Rosenheim \u00e9 unha cidade independente (Kreisfreie St\u00e4dte) ou distrito urbano (Stadtkreis), ou sexa, pos\u00fae estatuto de distrito (kreis).\nSituada a medio cami\u00f1o entre M\u00fanic e Salzburgo, constit\u00fae o eixo de comunicaci\u00f3ns formado polo tri\u00e1ngulo M\u00fanic, Viena e Italia, tanto para ferrocarr\u00eds como para autoestradas.\nRodeada por m\u00e1is dunha ducia de lagoas e na proximidade dos Alpes, Rosenheim \u00e9 unha cidade atractiva para os que practican deportes de inverno ou deportes extremos."}
{"id": "164168", "revid": "89787", "url": "https://gl.wikipedia.org/wiki?curid=164168", "title": "2003 QX113", "text": "2003 QX113, tam\u00e9n escrito coma 2003 QX113, \u00e9 un obxecto distante que foi descuberto cando estaba preto do seu afelio. Cunha magnitude absoluta de 4.9, feito que lle da a posibilidade de que sexa considerado un candidato a planeta anano dun tama\u00f1o pequeno.\nActualmente at\u00f3pase a unhas 59 UA respecto do Sol, e acadar\u00e1 o seu afelio a redor do ano 2058. A s\u00faa \u00faltima chegada \u00f3 seu perihelio foi \u00f3 redor do ano 1883. Este feito fai actualmente deste obxecto que sexa un dos \"grandes corpos\" m\u00e1is distantes respecto do Sol (59AU), s\u00f3 despois de Eris (96,7 AU), Sedna (88 AU), 2007 OR10 (86 AU), e 2006 QH181 (82 AU).\nTama\u00f1o asumido.\nCando 2003 QX113 foi descuberto, estimouse que ti\u00f1a unha magnitude absoluta (H) de 4,9 que lle outorgaba un tama\u00f1o asumido de s\u00f3 461\u00a0km de di\u00e1metro. Xa no 2010, estimouse que 2003 QX113 ti\u00f1a un brillo en magnitude absoluta de (H) 4,7. Asumindo un albedo xen\u00e9rico para os obxectos trans-neptunianos de 0,09, o seu di\u00e1metro acadar\u00eda uns 505\u00a0kms.\nFoi observado 23 veces en 6 distintas oposici\u00f3ns e a s\u00faa \u00f3rbita ten un c\u00f3digo de condici\u00f3n 4."}
{"id": "164173", "revid": "1410", "url": "https://gl.wikipedia.org/wiki?curid=164173", "title": "Bandeira das Illas Cook", "text": "A Bandeira das Illas Cook bas\u00e9ase no tradicional dese\u00f1o das antigas colonias brit\u00e1nicas na rexi\u00f3n do Pac\u00edfico, \u00e9 un estandarte azul contendo a Union Flag na parte superior esquerda, e na dereita quince estrelas en c\u00edrculo. A Union Flag simboliza os lazos hist\u00f3ricos das Cook co Reino Unido e o seu v\u00ednculo coa Commonwealth, cada estrela representa unha das illas que compo\u00f1en o pa\u00eds. O azul representa o oc\u00e9ano e a natureza pac\u00edfica dos seus habitantes. O formato \u00e9 semellante ao da bandeira de Nova Zelandia, pa\u00eds co que mant\u00e9n un acordo de libre asociaci\u00f3n desde 1965, utilizando a s\u00faa mesma bandeira ata 1973, ano no que o goberno de Albert Royle Henry convocou un concurso para elixir unha nova bandeira, pero o proxecto ga\u00f1ador, estrelas brancas sobre fondo azul claro coa bandeira brit\u00e1nica no extremo superior esquerdo, vai ser finalmente rexeitado polo goberno establec\u00e9ndose unha bandeira verde con estrelas de ouro en c\u00edrculo na s\u00faa dereita, asemellado \u00e1 bandeira do partido do goberno, o Partido das Illas Cook. Cando en 1978 accedeu ao goberno o Partido Democr\u00e1tico das Illas Cook decidiuse procurar unha nova bandeira para o pa\u00eds, adopt\u00e1ndose finalmente unha nova bandeira o 4 de agosto de 1979."}
{"id": "164176", "revid": "85894", "url": "https://gl.wikipedia.org/wiki?curid=164176", "title": "Zach Braff", "text": "Zachary Israel \"Zach\" Braff, nado o 6 de abril de 1975 en Nova Jersey, \u00e9 un actor, guionista, produtor e director estadounidense.\nTraxectoria.\nO seu primeiro papel no cine foi un papel secundario no filme de Woody Allen \"Manhattan Murder Mystery\" (1993), pero Braff f\u00edxose co\u00f1ecido en 2001 pola interpretaci\u00f3n do doutor John Dorian na serie de televisi\u00f3n \"Scrubs\". En 2004 dirixiu o seu primeiro filme, \"Garden State\", cun presuposto de 2.5 mill\u00f3ns de d\u00f3lares, recadou 35 mill\u00f3ns e contou con boas cr\u00edticas, ademais de dirixilo escribiu o gui\u00f3n, protagonizouno e compilou a banda sonora que ga\u00f1ou un Grammy en 2005. Protagonizou tam\u00e9n os filmes \"The Last Kiss\" (2006) e \"The Ex\" (2007) e puxo a s\u00faa voz en \"Chicken Little\". En 2013 participa en \"\", coma voz na versi\u00f3n inglesa de Finley, o macaco voador (\"Finley the Flying Monkey\") e coma Frank, o axudante de Oscar (mago de Oz) no circo."}
{"id": "164179", "revid": "624", "url": "https://gl.wikipedia.org/wiki?curid=164179", "title": "Anhidrita", "text": "A anhidrita \u00e9 un mineral composto de sulfato de calcio anhidro (CaSO4). Est\u00e1 formada por un 41,2 % de CaO e un 58,8 % de SO3. \u00c9 moi com\u00fan nos dep\u00f3sitos de sal, sendo moi raro encontrala ben cristalizada. Cando se exp\u00f3n \u00e1 acci\u00f3n da auga, a anhidrita abs\u00f3rbea e v\u00f3lvese sulfato de calcio hidratado (CaSO4\u20222H2O), isto \u00e9, xeso.\nTen aplicaci\u00f3n na construci\u00f3n na fabricaci\u00f3n do cemento, ademais de empregarse para certos fertilizantes ou a fabricaci\u00f3n do \u00e1cido sulf\u00farico. A variedade azulada, chamada \"vulpinito\" (de Vulpino, en Italia) empr\u00e9gase como pedra ornamental.\nEtimolox\u00eda.\nA verba anhidrita prov\u00e9n do grego e significa \"sen auga\". Fai referencia \u00e1 ausencia de auga na cristalizaci\u00f3n do mineral, por contraposici\u00f3n ao xeso (hidratado). O nome p\u00faxollo A.G. Werner, xe\u00f3logo alem\u00e1n que descubriu este en 1804.\nCristalograf\u00eda.\nA anhidrita cristaliza no sistema ortorr\u00f3mbico, na clase bipiramidal r\u00f3mbica (2/m 2/m 2/m ou mmm). O seu grupo espacial \u00e9 o \"Amma\", o que indica que a cela unidade da anhidrita est\u00e1 centrada nas bases.\nAs dimensi\u00f3ns da cela unidade da anhidrita son:\na = 6,95, b = 6,96, c = 6,21 \u00c5 ; Z = 4.\nNa natureza, a anhidrita se presenta en forma compacta coa textura do m\u00e1rmore, ou tam\u00e9n en agregados granulares ou nodulares. Pouco frecuentemente se poden atopar cristais aciculares ben formados.\nFormaci\u00f3n.\nNos dep\u00f3sitos de sal, a anhidrita ten unha orixe sedimentaria evapor\u00edtica. F\u00f3rmase a partir de disoluci\u00f3ns acuosas de sulfato de calcio cun exceso de sodio ou de clorato de potasio, se a temperatura supera os 40\u00a0\u00b0C. Noutro caso, f\u00f3rmanse cristais de xeso. Este xeito de formaci\u00f3n da anhidrita \u00e9 un dos que se empregan para obtela artificialmente. Tam\u00e9n se pode formar a partir do xeso, por perda das mol\u00e9culas de auga.\n\u00c9, pois, moi frecuente encontrala anhidrita nos dep\u00f3sitos de sal ao lado de xeso. De feito, a anhidrita descubriuse en 1804 nunha mina de sal en Tirol, Austria. A anhidrita adoita ocupar as zonas m\u00e1is profundas do dep\u00f3sito, xa que na superficie, a auga transf\u00f3rmaa en xeso.\n\u00c1s veces, a anhidrita pode atoparse en fil\u00f3ns met\u00e1licos, asociada con calcita, halita, pirita e sulfitos como galena, calcopirita e molibdenita.\nDep\u00f3sitos.\nHai dep\u00f3sito de anhidrita repartidos por todo o mundo. En Espa\u00f1a, os m\u00e1is importantes enc\u00f3ntranse en Cabez\u00f3n de la Sal (Cantabria), nas concas do Texo e do Ebro e as formaci\u00f3ns de S\u00faria e Cardona (Barcelona) e de Alins (Lleida). Na serra de Los \u00c1ngeles, en Huelva, hai un banco de anhidrita de tons azulados con manchas verdosas."}
{"id": "164180", "revid": "72012", "url": "https://gl.wikipedia.org/wiki?curid=164180", "title": "Adolf Loos", "text": "Adolf Loos, nado en Brno (Moravia) o 10 de decembro de 1870 e finado en Kalksburg (Viena) o 23 de agosto de 1933, foi un arquitecto austr\u00edaco nacionalizado checoslovaco.\nTraxectoria.\nDespois de rematar os seus estudos viviu en Estados Unidos durante tres anos (1893 - 1896). Polemizou cos defensores do Modernismo que formaban a denominada Secesi\u00f3n de Viena e que representaban un punto de vista antag\u00f3nico \u00e1 s\u00faa visi\u00f3n da arquitectura. \u00c9 considerado coma un dos precursores do racionalismo arquitect\u00f3nico. Estivo en contacto coas vangardas art\u00edsticas europeas da s\u00faa \u00e9poca entrando en contacto con artistas como Sch\u00f6nberg, Kokoschka e Tristan Tzara. Foi un pioneiro do Movemento Moderno que supo\u00f1\u00eda a desornamentaci\u00f3n dos edificios e a ruptura co historicismo."}
{"id": "164182", "revid": "785", "url": "https://gl.wikipedia.org/wiki?curid=164182", "title": "Roseanne", "text": "Roseanne \u00e9 unha comedia de situaci\u00f3n estadounidense que emitiu a ABC entre 1988 e 1997 protagonizada por Roseanne Barr e John Goodman.. A serie chegou ao n\u00famero un dos \u00edndices Nielsen convert\u00e9ndose no programa de televisi\u00f3n m\u00e1is visto nos Estados Unidos de 1989 a 1990, permanecendo entre os catro primeirios durante seis das s\u00faas nove tempadas e entre os vinte primeiros en oito. A serie recibiu varios premios Emmy. En Galicia emitiuna a Televisi\u00f3n de Galicia.\nDesenvolvemento.\nA serie ti\u00f1a como protagonistas aos Conner que viv\u00eda na ficticia cidade de Landford, eles representaban unha t\u00edpica familia da clase media norteamericana e nela fund\u00edase a comicidade e o drama, tratando temas importantes como a homosexualidade, o feminismo, a obesidade ou a pobreza."}
{"id": "164183", "revid": "19415", "url": "https://gl.wikipedia.org/wiki?curid=164183", "title": "Henryk G\u00f3recki", "text": "Henryk Miko\u0142aj G\u00f3recki, nado en Czernica o 6 de decembro de 1933 e finado en Katowice o 12 de novembro de 2010, foi un compositor polon\u00e9s.\nTraxectoria.\nNaceu en Czernica, no sur de Polonia. Non estudou m\u00fasica de maneira regular at\u00e9 chegar aos vinte anos de idade, cando comezou a estudar en Katowice. Posteriormente, mentres continuaba os seus estudos en Par\u00eds, G\u00f3recki tivo a posibilidade de escoitar traballos de Anton Webern, Olivier Messiaen e Karlheinz Stockhausen, compositores censurados polo goberno polaco, polo contido relixioso das s\u00faas composici\u00f3ns."}
{"id": "164184", "revid": "56817", "url": "https://gl.wikipedia.org/wiki?curid=164184", "title": "Infobar", "text": "Denom\u00ednase infobar un widget ou ferramenta inform\u00e1tica usada polos navegadores Internet Explorer, Mozilla Firefox e outros para mostrar informaci\u00f3n ao usuario. Un infobar est\u00e1 considerado vantaxoso, posto que non interrompe as actividades do usuario, sen\u00f3n que permite que esta obte\u00f1a informaci\u00f3n adicional namentres navega e usa o computador para outros fins."}
{"id": "164188", "revid": "98629", "url": "https://gl.wikipedia.org/wiki?curid=164188", "title": "Walter Bruch", "text": "Walter Bruch, nado o 12 de marzo de 1908 en Neustadt an der Weinstrasse e finado o 5 de maio de 1990 en Hannover, foi un enxe\u00f1eiro alem\u00e1n.\nTraxectoria.\nBruch comezou a traballar en Telefunken en 1935 traballando no dese\u00f1o dunha c\u00e1mara iconosc\u00f3pica, a \"Olympia-Kanone\", que o propio Bruch operou durante os Xogos Ol\u00edmpicos de Berl\u00edn de 1936. Na segunda guerra mundial operou un circu\u00edto pechado de televisi\u00f3n para monitorizar os lanzamentos dos V-2 en Peenem\u00fcnde, por\u00e9n o traballo m\u00e1is notable de Bruch \u00e9 o desenvolvemento do sistema de codificaci\u00f3n de televisi\u00f3n en cor PAL nos laboratorios de Telefunken a comezos da d\u00e9cada de 1960. Foi tam\u00e9n profesor na Universidade T\u00e9cnica de Hannover e en 1975 recibiu o premio Werner-von-Siemens-Ring."}
{"id": "164195", "revid": "1131", "url": "https://gl.wikipedia.org/wiki?curid=164195", "title": "El Tubo", "text": "El Tubo \u00e9 unha \u00e1rea de estreitas calellas na cidade de Zaragoza na que se atopa a principal zona de tapeo da cidade. P\u00f3dese acceder directamente desde a Praza de Espa\u00f1a. As r\u00faas que forman este conxunto son as r\u00faas 4 de Agosto, M\u00e1rtires, Libertad e Est\u00e9banes. Destacan o m\u00edtico caf\u00e9 cantante El Plata e o antiqu\u00edsimo restaurante Casa Lac, o m\u00e1is antigo de Espa\u00f1a e un dos m\u00e1is antigos de Europa, pois data de 1825."}
{"id": "164202", "revid": "51526", "url": "https://gl.wikipedia.org/wiki?curid=164202", "title": "Longametraxe", "text": "Unha longametraxe \u00e9 un filme realizado para a s\u00faa exhibici\u00f3n en cines e que conta cunha duraci\u00f3n significativa, as normas para considerar un filme longametraxe dependen de cada pa\u00eds ou organizaci\u00f3n.\nHistoria.\nO filme australiano\" The Story of the Kelly Gang\" que tivo a s\u00faa estrea o 26 de decembro de 1906 consid\u00e9rase a primeira longametraxe e como tal a UNESCO inscribiuna no Programa Memoria do Mundo ."}
{"id": "164203", "revid": "98629", "url": "https://gl.wikipedia.org/wiki?curid=164203", "title": "Organizaci\u00f3n Mundial da Propiedade Intelectual", "text": "A Organizaci\u00f3n Mundial da Propiedade Intelectual (OMPI) \u00e9 un organismo especializado dependente do sistema das Naci\u00f3ns Unidas, creado en 1967 coa sinatura do Convenio de Estocolmo. A OMPI est\u00e1 dedicada a fomentar o uso e a protecci\u00f3n das obras do intelecto humano. Con sede en Xenebra (Su\u00edza), a OMPI \u00e9 un dos 16 organismos especializados do sistema de organizaci\u00f3ns das Naci\u00f3ns Unidas. Ten ao seu cargo a administraci\u00f3n de 24 tratados internacionais que abordan diversos aspectos da regulaci\u00f3n da propiedade intelectual. A Organizaci\u00f3n ten 183 estados membros. O seu director xeral en 2010 era Francis Gurry, un avogado ori\u00fando de Australia."}
{"id": "164204", "revid": "89787", "url": "https://gl.wikipedia.org/wiki?curid=164204", "title": "Fagocito", "text": "Os fagocitos son c\u00e9lulas que protexen o corpo ao inxeriren part\u00edculas estra\u00f1as dani\u00f1as, bacterias e c\u00e9lulas mortas ou moribundas. O seu nome v\u00e9n do grego \"phagein\", 'comer', e \"-cito\", o sufixo que en biolox\u00eda significa 'c\u00e9lula', procedente do grego \"kutos\", 'recipiente oco'. Son esenciais para loitar contra as infecci\u00f3ns e ter inmunidade. Os fagocitos son importantes en todos os grupos do reino animal e est\u00e1n moi desenvolvidos nos vertebrados. Un litro de sangue humano cont\u00e9n uns seis mil mill\u00f3ns de fagocitos. Descubriunos en 1882 Ilya Ilyich Mechnikov mentres estaba estudando larvas de estrela de mar. Mechnikov recibiu en 1908 o Premio Nobel de Medicina ou Fisiolox\u00eda polo seu descubrimento. Os fagocitos aparecen en moitas especies, incluso en microorganismos; algunhas amebas comp\u00f3rtanse como fagocitos macr\u00f3fagos, o cal suxire que os fagocitos apareceron moi cedo na evoluci\u00f3n da vida.\nOs fagocitos humanos e doutros animais denom\u00ednanse \"profesionais\" ou \"non profesionais\" dependendo da s\u00faa efectividade \u00e1 hora de realizar a fagocitose. Os fagocitos profesionais incl\u00faen moitos tipos de leucocitos, como neutr\u00f3filos, monocitos, macr\u00f3fagos, mastocitos e c\u00e9lulas dendr\u00edticas. A principal diferenza entre os fagocitos profesionais e non profesionais \u00e9 que os fagocitos profesionais te\u00f1en na s\u00faa superficie mol\u00e9culas chamadas receptores que poden detectar obxectos dani\u00f1os, como as bacterias, que non se encontran normalmente no corpo. Os fagocitos son cruciais na loita contra as infecci\u00f3ns e para manter os tecidos sans ao eliminaren as c\u00e9lulas mortas e moribundas que chegaron ao final da s\u00faa vida.\nDurante unha infecci\u00f3n, os sinais qu\u00edmicos atraen os fagocitos a lugares onde os pat\u00f3xenos invadiron o corpo. Estes compostos qu\u00edmicos poden proceder das bacterias invasoras ou doutros fagocitos xa presentes. Os fagocitos m\u00f3vense por medio da quimiotaxe. Cando os fagocitos entran en contacto cunha bacteria, os receptores da superficie dos fagocitos \u00fanense a ela. Esta uni\u00f3n causar\u00e1 a fagocitaci\u00f3n da bacteria polo fagocito. Alg\u00fans fagocitos matan os pat\u00f3xenos inxeridos con oxidantes e \u00f3xido n\u00edtrico. Despois da fagocitose, os macr\u00f3fagos e c\u00e9lulas dendr\u00edticas poden tam\u00e9n participar na presentaci\u00f3n de ant\u00edxenos, un proceso no cal o fagocito despraza fragmentos do material inxerido de novo \u00e1 s\u00faa superficie. Este material funciona como un ant\u00edxeno \u00e9 \u00e9 mostrado a outras c\u00e9lulas do sistema inmunitario. Alg\u00fans fagocitos viaxan despois aos ganglios linf\u00e1ticos do corpo e mostran este material a un tipo de gl\u00f3bulos brancos chamados linfocitos. Este proceso \u00e9 importante para constru\u00edr a inmunidade, e en moitos pat\u00f3xenos evolucionaron m\u00e9todos para evadirse do ataque dos fagocitos.\nHistoria.\nO zo\u00f3logo ruso Ilya Ilyich Mechnikov (1845\u20131916) foi o primeiro que reco\u00f1eceu que c\u00e9lulas especializadas estaban implicadas na defensa contra infecci\u00f3ns microbianas. En 1882, estudou as c\u00e9lulas m\u00f3biles das larvas de estrela de mar, crendo que eran importantes para as defensas inmunes do animal. Para comprobar esta idea, inseriu nas larvas pequenas espi\u00f1as da \u00e1rbore das mandarinas. Pasadas unhas horas decatouse de que as c\u00e9lulas m\u00f3biles rodearan as espi\u00f1as. Mechnikov viaxou a Viena e compartiu as s\u00faas ideas con Carl Friedrich Claus, que propuxo o nome de \"fagocito\" (do grego 'c\u00e9lula que come') para as c\u00e9lulas observadas por Mechnikov.\nUn ano despois, Mechnikov estudou o crust\u00e1ceo de auga doce \"Daphnia\", un diminuto animal transparente que pod\u00eda ser examinado directamente baixo o microscopio. Descubriu que as esporas f\u00fanxicas que atacaban o animal eran destru\u00eddas por fagocitos. Continuou ampliando as s\u00faas observaci\u00f3ns co estudo dos gl\u00f3bulos brancos dos animais e descubriu que a bacteria \"Bacillus anthracis\" pod\u00eda ser englobada e matada polos fagocitos, un proceso que el chamou fagocitose. Mechnikov propuxo que os fagocitos eran unha defensa primaria contra organismos invasores.\nEn 1903, Almroth Wright descubriu que a fagocitose era reforzada por anticorpos espec\u00edficos que chamou opsoninas, do grego \"opson\", 'aderezo, prebe'. Mechnikov foi galardoado (conxuntamente con Paul Ehrlich) co Premio Nobel de Medicina ou Fisiolox\u00eda de 1908 polo seu traballo sobre os fagocitos e a fagocitose.\nA\u00ednda que a importancia destes descubrimentos foi lentamente reco\u00f1ecida durante os inicios do s\u00e9culo XX, as intricadas relaci\u00f3ns entre os fagocitos e os demais compo\u00f1entes do sistema inmunitario non se co\u00f1eceron ata a d\u00e9cada de 1980.\nFagocitose.\nA fagocitose \u00e9 o proceso de captaci\u00f3n e introduci\u00f3n na c\u00e9lula de part\u00edculas como bacterias, parasitos, c\u00e9lulas mortas do h\u00f3spede e residuos celulares e alleos realizado por unha c\u00e9lula. Implica unha cadea de procesos moleculares. A fogacitose ocorre unha vez que un corpo estra\u00f1o, unha c\u00e9lula bacteriana, por exemplo, se uniu a mol\u00e9culas chamadas \"receptores\" que est\u00e1n na superficie dos fagocitos. O fagocito despois est\u00e9ndese arredor da bacteria e engl\u00f3baa. A fagocitose de bacteria polos neutr\u00f3filos humanos tarda como media uns nove minutos. Unha vez dentro do fagocito, a bacteria queda atrapada nun compartimento chamado fagosoma. En aproximadamente un minuto o fagosoma fusi\u00f3nase cun lisosoma ou un gr\u00e1nulo para formar un fagolisosoma. A bacteria \u00e9 despois sometida a un poderoso conxunto de mecanismos que a matan en poucos minutos. As c\u00e9lulas dendr\u00edticas e os macr\u00f3fagos non son tan r\u00e1pidos e neles a fagocitose pode tardar moitas horas. Os macr\u00f3fagos son comedores lentos e sucios; engloban grands cantidades de material e liberan frecuentemente algo de material indixerido nos tecidos. Os residuos serven como sinal para recrutar m\u00e1is fagocitos que chegan desde o sangue. Os fagocitos te\u00f1en un apetito voraz; en experimentos aliment\u00e1ronse macr\u00f3fagos con limaduras de ferro e despois utilizouse un pequeno im\u00e1n para separalos doutras c\u00e9lulas.\nUn fagocito ten moitos tipos de receptores sobre a s\u00faa superficie que se utilizan para a uni\u00f3n dos materiais. Incl\u00faen receptores de opsoninas, receptor limpador (\"scavenger\") e receptores de tipo Toll. Os receptores de opsoninas incrementan a fagocitose de bacterias que foron cubertas con anticorpos inmunoglobulina G (IgG) ou con mol\u00e9culas do sistema de complemento. O \"complemento\" \u00e9 o nome que se lle d\u00e1 a unha complexa serie de mol\u00e9culas proteicas que se encontran no sangue e que destr\u00faen c\u00e9lulas ou m\u00e1rcanas para a s\u00faa destruci\u00f3n. Os receptores limpadores \u00fanense a unha ampla variedade de mol\u00e9culas da superficie das c\u00e9ulas bacterianas, e os receptores de tipo Toll, as\u00ed chamados pola s\u00faa semellanza cos receptores ben estudados das moscas do vinagre codificados polo xene Toll, \u00fanense a mol\u00e9culas m\u00e1is espec\u00edficas. A uni\u00f3n a receptores de tipo Toll incrementa a fagocitose e causa a liberaci\u00f3n por parte do fagocito dun grupo de hormonas que causa inflamaci\u00f3n.\nM\u00e9todos de matar os microbios.\nMatar os microbios \u00e9 unha funci\u00f3n esencial dos fagocitos que se realiza no interior do fagocito (morte intracelular) ou no exterior (extracelular).\nIntracelular dependente do ox\u00edxeno.\nCando un fagocito inxire unha bacteria (ou calquera outro material), o seu consumo de ox\u00edxeno increm\u00e9ntase. O incremento no consumo de ox\u00edxeno, chamado explosi\u00f3n respiratoria, produce mol\u00e9culas que conte\u00f1en ox\u00edxeno que son antimicrobianas. Estes compostos de ox\u00edxeno (especies reactivas do ox\u00edxeno) son t\u00f3xicas tanto para o invasor coma para a propia c\u00e9lula fagoc\u00edtica, polo que son mantidas dentro de compartimentos ben illados dentro da c\u00e9lula. Este m\u00e9todo de matar microbios invasores usando mol\u00e9culas reactivas do ox\u00edxeno denom\u00ednase morte intracelular dependente do ox\u00edxeno, da cal hai dous tipos.\nO primeiro tipo \u00e9 a produci\u00f3n dependente do ox\u00edxeno de super\u00f3xidos, os cales son substancias ricas en ox\u00edxeno letais para as bacterias. O super\u00f3xido conv\u00e9rtese en per\u00f3xido de hidr\u00f3xeno e ox\u00edxeno singulete por acci\u00f3n dun encima chamado super\u00f3xido dismutase. Os super\u00f3xidos tam\u00e9n reaccionan co per\u00f3xido de hidr\u00f3xeno para producir radicais hidroxilo, os cales tam\u00e9n axudan a matar os microbios invasores.\nO segundo tipo implica o uso do encima mieloperoxidase contido nos gr\u00e1nulos dos neutr\u00f3filos. Cando os gr\u00e1nulos se fusionan cun fagosoma, lib\u00e9rase a mieloperoxidase no fagolisosoma, e este encima utiliza per\u00f3xido de hidr\u00f3xeno e cloro para crear hipoclorito, unha substancia usada na lixivia dom\u00e9stica. O hipoclorito \u00e9 extremadamente t\u00f3xico para as bacterias. A mieloperoxidase cont\u00e9n un pigmento hemo, que \u00e9 o que determina que as secreci\u00f3ns ricas en neutr\u00f3filos te\u00f1an cor verde, tales como a pus e os esputos infectados.\nIntracelular independente do ox\u00edxeno.\nOs fagocitos poden tam\u00e9n matar microbios por m\u00e9todos independentes do ox\u00edxeno, mais estes non son tan efectivos coma os dependentes do ox\u00edxeno. Hai catro tipos principais. O primeiro usa prote\u00ednas cargadas electricamente que danan a membrana plasm\u00e1tica da bacteria. O segundo tipo usa lisocimas; estes encimas degradan a parede celular bacteriana. O terceiro tipo usa lactoferrinas, que est\u00e1n presentes en gr\u00e1nulos de neutr\u00f3filos e eliminan ferro esencial para as bacterias. O cuarto tipo utiliza proteases e encimas hidrol\u00edticas; estes encimas util\u00edzanse para dixerir as prote\u00ednas das bacterias destru\u00eddas.\nExtracelular.\nO interfer\u00f3n-gamma, que era chamado antes factor activador de macr\u00f3fagos, estimula os macr\u00f3fagos para que produzan \u00f3xido n\u00edtrico. A fonte de interfer\u00f3n-gamma poden ser c\u00e9lulas T CD4+, c\u00e9lulas T CD8+, c\u00e9llas asasinas naturais, c\u00e9lulas B, c\u00e9lulas T asasinas naturais, monocitos, macr\u00f3fagos ou c\u00e9lulas dendr\u00edticas. Ent\u00f3n lib\u00e9rase o \u00f3xido n\u00edtrico dos macr\u00f3fagos e, debido \u00e1 s\u00faa toxicidade, mata os microbios que est\u00e1n pr\u00f3ximos ao macr\u00f3fago. Os macr\u00f3fagos activados producen e segregan factor de necrose tumoral. Esta citocina (unha clase de mol\u00e9cula de sinalizaci\u00f3n) mata c\u00e9lulas cancer\u00edxenas e c\u00e9lulas infectadas por virus, e axuda a activar outras c\u00e9lulas do sistema inmunitario.\nNalgunhas doenzas, por exemplo a pouco frecuente enfermidade granulomatosa cr\u00f3nica, a eficiencia dos fagocitos est\u00e1 moi diminu\u00edda e as infecci\u00f3ns bacterianas recorrentes son un constante problema. Nesta doenza pres\u00e9ntanse anormalidades que afectan a diferentes elementos do mecanismo de morte dependente do ox\u00edxeno. Outras anormalidades conx\u00e9nitas raras, como a s\u00edndrome de Ch\u00e9diak\u2013Higashi, est\u00e1n tam\u00e9n asociadas con defectos no mecanismo para matar os microbios inxeridos.\nVirus.\nOs virus s\u00f3 poden reproducirse dentro das c\u00e9lulas, e poden conseguir entrar nelas utilizando moitos dos receptores que interve\u00f1en na inmunidade. Unha vez dentro da c\u00e9lula, os virus usan a maquinaria biol\u00f3xica da c\u00e9lula no seu propio beneficio, forzando a c\u00e9lula a que faga centos de copias id\u00e9nticas deles. A\u00ednda que os fagocitos e outros compo\u00f1entes do sistema inmunitario innato poden, ata certo punto, controlar os virus, unha vez que o virus est\u00e1 dentro da c\u00e9lula as respostas inmunitarias adaptativas, especialmente a dos linfocitos, son m\u00e1is importantes para a defensa. No lugar onde hai infecci\u00f3ns virais, os linfocitos a mi\u00fado superan amplamente en n\u00famero a outras c\u00e9lulas do sistema inmunitario; isto \u00e9 com\u00fan, por exemplo, na meninxite viral. As c\u00e9lulas infectadas por virus que os linfocitos mataron son limpadas do lugar polos fagocitos.\nPapel na apoptose.\nNun anmal as c\u00e9lulas est\u00e1n morrendo constantemente. Hai un equilibrio entre a divisi\u00f3n celular e a morte celular que mant\u00e9n relativamente constante o n\u00famero de c\u00e9lulas no organismo adulto. Unha c\u00e9lula pode morrer de d\u00faas maneiras: por necrose ou por apoptose. A diferenza da necrose, que adoita ser o resultado dunha enfermidade ou trauma, a apoptose (ou a morte celular programada) \u00e9 unha funci\u00f3n normal e s\u00e1 das c\u00e9llas. O corpo debe eliminar mill\u00f3ns de c\u00e9lulas mortas ou moribundas cada d\u00eda e os fagocitos desempe\u00f1an un papel crucial neste proceso.\nAs c\u00e9lulas que est\u00e1n morrendo que pasan polas fases finais da apoptose exhiben mol\u00e9culas, como a fosfatidilserina, na s\u00faa superficie celular que atraen os fagocitos. A fosfatidilserina at\u00f3pase normalmente na superficie citos\u00f3lica da membrana plasm\u00e1tica, pero \u00e9 redistribu\u00edda durante a apoptose por unha prote\u00edna chamada escramblase (\"scramblase\") e aparece na superficie extracelular. Estas mol\u00e9culas marcan a c\u00e9lula para a fagocitose que realizan as c\u00e9lulas que pos\u00faan os receptores axeitados, como os macr\u00f3fagos. A eliminaci\u00f3n de c\u00e9lulas moribundas que fan os fagocitos ocorre de maneira ordenada sen causar unha resposta inflamatoria e \u00e9 unha funci\u00f3n importante dos fagocitos.\nInteracci\u00f3ns con outras c\u00e9lulas.\nOs fagocitos non est\u00e1n normalmente asociados a ning\u00fan \u00f3rgano do corpo en particular, sen\u00f3n que se moven polo corpo interaccionando con outros fagocitos e con c\u00e9lulas non fagoc\u00edticas do sistema inmunitario. Poden comunicarse con outras c\u00e9lulas producindo substancias qu\u00edmicas chamadas citocinas, que serven para recrutar outros fagocitos no sitio da infecci\u00f3n ou estimular linfocitos dormentes. Os fagocitos forman parte do sistema inmunitario innato, que pos\u00faen os animais, inclu\u00eddos os humanos. A inmunidade innata \u00e9 moi efectiva pero non espec\u00edfica, xa que non discrimina entre diferentes tipos de invasores. Por outra parte, o sistema inmunitario adaptativo dos vertebrados con mand\u00edbula (no que se basea a inmunidade adquirida) est\u00e1 moi especializado e pode protexer contra case calquera tipo de invasor. O sistema inmunitario adaptativo non depende dos fagocitos sen\u00f3n dos linfocitos, os cales producen prote\u00ednas protectoras chamadas anticorpos, que etiquetan os invasores para a s\u00faa destruci\u00f3n e impiden que os virus infecten as c\u00e9lulas. Os fagocitos, concretamente as c\u00e9lulas dendr\u00edticas e macr\u00f3fagos, estimulan os linfocitos para que produzan anticorpos por un importante proceso chamado presentaci\u00f3n de ant\u00edxenos.\nPresentaci\u00f3n de ant\u00edxenos.\nA presentaci\u00f3n de ant\u00edxenos \u00e9 un proceso no cal alg\u00fans fagocitos volven levar partes do material que fagocitaron de novo \u00e1 superficie celular e \"pres\u00e9ntanas\" a outras c\u00e9lulas do sistema inmunitario. Hai d\u00faas c\u00e9lulas presentadoras de ant\u00edxenos \"profesionais\": macr\u00f3fagos e c\u00e9lulas dendr\u00edticas. Despois de que os materiais son englobados e introducidos na c\u00e9lula, as prote\u00ednas estra\u00f1as (os ant\u00edxenos) son cortadas en p\u00e9ptidos dentro das c\u00e9lulas dendr\u00edticas e macr\u00f3fagos. Estes p\u00e9ptidos \u00fanense despois a glicoprote\u00ednas do complexo maior de histocompatibilidade (MHC) da c\u00e9lula, as cales transportan os p\u00e9ptidos \u00e1 superficie celular do fagocito, onde poden ser mostradas (\"presentadas\") aos linfocitos. Os macr\u00f3fagos maduros non viaxan moi lonxe do sitio de infecci\u00f3n, pero as c\u00e9lulas dendr\u00edticas poden chegar aos ganglios linf\u00e1ticos do corpo, onde hai mill\u00f3ns de linfocitos. Isto potencia a inmunidade porque os linfocitos responden aos ant\u00edxenos presentados por ditas c\u00e9lulas igual que se estivesen no sitio da infecci\u00f3n inicial. Pero as c\u00e9lulas dendr\u00edticas poden tam\u00e9n destru\u00edr ou pacificar os linfocitos se eles reco\u00f1ecen compo\u00f1entes do corpo do h\u00f3spede; isto \u00e9 necesario para impedir as reacci\u00f3ns autoinmunes. Este proceso denom\u00ednase tolerancia.\nTolerancia inmunol\u00f3xica.\nAs c\u00e9lulas dendr\u00edticas tam\u00e9n promoven a tolerancia inmunol\u00f3xica, que impide que o corpo se ataque a si mesmo. O primeiro tipo de tolerancia \u00e9 a tolerancia central, que ocorre no timo. As c\u00e9lulas T que se unen (por medio do seu receptor de c\u00e9lulas T) demasiado fortemente a ant\u00edxenos propios (presentados por c\u00e9lulas dendr\u00edticas sobre mol\u00e9culas MHC) son inducidos \u00e1 morte. O segundo tipo de tolerancia inmunol\u00f3xica \u00e9 a tolerancia perif\u00e9rica. \nAlgunhas c\u00e9lulas T autorreactivas escapan do timo sen ser destru\u00eddas por diferentes raz\u00f3ns, principalmente debido \u00e1 falta de expresi\u00f3n dalg\u00fans ant\u00edxenos propios no timo. Outro tipo de c\u00e9lula T, as c\u00e9lulas T reguladoras poden regular \u00e1 baixa as c\u00e9lulas T autorreactivas na periferia. Cando falla a tolerancia inmunol\u00f3xica, poden orixinarse enfermidades autoinmunes.\nFagocitos profesionais.\nOs fagocitgos humanos e doutros vertebrados mandibulados div\u00eddense en dous grupos: \"profesionais\" e \"non profesionais\" en canto \u00e1 s\u00faa eficiencia \u00e1 hora de realizar a fagocitose. Os fagocitos profesionais son os monocitos, macr\u00f3fagos, neutr\u00f3filos, c\u00e9lulas dendr\u00edticas dos tecidos e mastocitos. Un litro de sangue humano cont\u00e9n uns seis mil mill\u00f3ns de fagocitos.\nActivaci\u00f3n.\nTodos os fagocitos, e moi especialmente os macr\u00f3fagos, poden presentar distintos graos de rapidez para actuar. Os macr\u00f3fagos adoitan estar relativamente dormentes nos tecidos e proliferan lentamente. Neste estado de semi-repouso, poden eliminar as c\u00e9lulas mortas do h\u00f3spede e outros residuos non infecciosos e raramente toman parte na presentaci\u00f3n de ant\u00edxenos. Mais, durante unha infecci\u00f3n, reciben sinais qu\u00edmicos, xeralmente o interfer\u00f3n-gamma, que fan que incrementen a s\u00faa produci\u00f3n de mol\u00e9culas de MHC II e que os preparan para a presentaci\u00f3n de ant\u00edxenos. Neste estado, os macr\u00f3fagos son bos presentadores de ant\u00edxenos e matadores de c\u00e9lulas. Por\u00e9n, se reciben un sinal directamente dun invasor, quedan \"hiperactivados\", deixan de proliferar e conc\u00e9ntranse en matar c\u00e9lulas. O seu tama\u00f1o e taxa de fagocitose increm\u00e9ntase, e alg\u00fans fanse o suficientemente grandes como para fagocitar protozoos invasores.\nNo sangue, os neutr\u00f3filos est\u00e1 inactivos, pero son arrastrados a gran velocidade. Cando reciben sinais dos macr\u00f3fagos situados no sitio de inflamaci\u00f3n, van m\u00e1is lentos e abandonan o torrente sangu\u00edneo. Unha vez que pasan aos tecidos, son activados por citocinas e chegan ao campo de batalla listos para matar.\nMigraci\u00f3n.\nCando ocorre unha infecci\u00f3n, em\u00edtese un sinal qu\u00edmico de \"SOS\" para atraer fagocitos a ese lugar. Estes sinais qu\u00edmicos poden inclu\u00edr prote\u00ednas de bacterias invasoras, p\u00e9ptidos do sistema de coagulaci\u00f3n, produtos do complemento e citocinas que foron liberadas polos macr\u00f3fagos localizados no tecido preto do lugar da infecci\u00f3n. Outro grupo de atractores qu\u00edmicos son as citocinas que recrutan neutr\u00f3filos e monocitos que se encontraban no sangue.\nPara chegaren ao sitio de infecci\u00f3n, os fagocitos abandonan a circulaci\u00f3n sangu\u00ednea e entran nos tecidos afectados. Sinais procedentes da infecci\u00f3n causan que as c\u00e9lulas endoteliais que tapizan os vasos sangu\u00edneos fabriquen unha prote\u00edna chamada selectina, \u00e1 cal se unen os neutr\u00f3filos que pasan. Outros sinais chamados vasodilatadores afrouxan as uni\u00f3ns que conectan as c\u00e9lulas endoteliais, o que permite que os fagocitos pasen a trav\u00e9s da parede do capilar. A quimiotaxe \u00e9 o proceso polo cal os fagocitos seguen o \"rastro\" de citocinas ata o lugar da infecci\u00f3n. Os neutr\u00f3filos viaxan a trav\u00e9s de \u00f3rganos tapizados por c\u00e9lulas epiteliais aos sitios de infecci\u00f3n, e, a\u00ednda que este \u00e9 un compo\u00f1ente importante da loita contra a infecci\u00f3n, a propia migraci\u00f3n pode orixinar s\u00edntomas similares aos dunha enfermidade. Durante unha infecci\u00f3n, recr\u00fatanse mill\u00f3ns de neutr\u00f3filos desde o sangue, pero morren en poucos d\u00edas.\nMonocitos.\nOs monocitos desenv\u00f3vlense na medula \u00f3sea e chegan \u00e1 madureza no sangue. Os monocitos maduros te\u00f1en n\u00facleos grandes, lisos e lobados e abundante citoplasma que cont\u00e9n gr\u00e1nulos. Os monocitos inxiren substancias alleas ou perigosas e presentan ant\u00edxenos a outras c\u00e9lulas inmunitarias. Forman dous grupos: monocitos circulantes e monocitos marxinais, que permanecen noutros tecidos (os marxinais son aproximadamente o 70% de todos os monocitos). A maior\u00eda dos monocitos abandonan a circulaci\u00f3n sangu\u00ednea despois de 20\u201340 horas para viaxar aos tecidos e \u00f3rganos e ao facelo transf\u00f3rmanse en macr\u00f3fagos ou en c\u00e9lulas dendr\u00edticas, dependendo dos sinais que reciban. Hai uns 500 mill\u00f3ns de monocitos nun litro de sangue humano.\nMacr\u00f3fagos.\nOs macr\u00f3fagos maduros non viaxan moi lonxe sen\u00f3n que permanecen facendo garda naquelas \u00e1reas do corpo que est\u00e1n expostas ao mundo exterior. Al\u00ed act\u00faan como colectores de lixo, c\u00e9lulas presentadoras do ant\u00edxeno ou matadores feroces de c\u00e9lulas, dependendo dos sinais que reciban. Derivan de monocitos, de c\u00e9lulas nais de granulocitos ou da divisi\u00f3n de macr\u00f3fagos preexistentes. Os macr\u00f3fagos humanos te\u00f1en uns 21 micr\u00f3metros de di\u00e1metro.\nEste tipo de fagocitos non ten gr\u00e1nulos, pero cont\u00e9n moitos lisosomas. Os macr\u00f3fagos enc\u00f3ntranse por todo o corpo en case todos os tecidos e \u00f3rganos (por exemplo, as c\u00e9lulas microgliais do cerebro e os macr\u00f3fagos alveolares dos pulm\u00f3ns), onde se encontran esperando sixilosamente. A localizaci\u00f3n dun macr\u00f3fago pode determinar o seu tama\u00f1o e aparencia. Os macr\u00f3fagos causan inflamaci\u00f3n por medio da produci\u00f3n de interleucina-1, interleucina-6 e TNF-alfa. Os macr\u00f3fagos adoitan encontrarse s\u00f3 nos tecidos e raramente se ven no sangue circulante. A duraci\u00f3n da vida dun macr\u00f3fago dos tecidos estimouse en de catro a quince d\u00edas.\nOs macr\u00f3fagos poden ser activados para que realicen funci\u00f3ns que os monocitos non poden realizar. As c\u00e9lulas T axudantes (tam\u00e9n chamadas c\u00e9lulas T efectoras ou c\u00e9lulas Th), un subgrupo de linfocitos, son responsables da activaci\u00f3n dos macr\u00f3fagos. As c\u00e9lulas Th1 activan os macr\u00f3fagos ao enviar sinais con IFN-gamma e expo\u00f1er na s\u00faa superficie a prote\u00edna ligando de CD40. Outros sinais son o TNF-alfa e os lipopolisac\u00e1ridos bacterianos. As c\u00e9lulas Th1 poden recrutar outros fagocitos ao sitio de infecci\u00f3n de diversos xeitos. Segregan citocinas que act\u00faan sobre a medula \u00f3sea para estimular a produci\u00f3n de monocitos e neutr\u00f3filos, e segregan algunhas das citocinas que son responsables da migraci\u00f3n de monocitos e neutr\u00f3filos f\u00f3ra da corrente sangu\u00ednea. As c\u00e9lulas Th1 proceden da diferenciaci\u00f3n de c\u00e9lulas T CD4+ unha vez que estas responderon ao ant\u00edxeno nos tecidos linfoides secundarios. Os macr\u00f3fagos activados te\u00f1en un potente papel na destruci\u00f3n de tumores ao produciren TNF-alfa, IFN-gamma, \u00f3xido n\u00edtrico, compostos reactivos do ox\u00edxeno, prote\u00ednas cati\u00f3nicas e encimas hidrol\u00edticos.\nNeutr\u00f3filos.\nOs neutr\u00f3filos enc\u00f3ntranse normalmente na corrente sangu\u00ednea e son o tipo m\u00e1is abundante de fagocitos, constitu\u00edndo do 50% ao 60% do total dos gl\u00f3bulos brancos circulantes no sangue. Un litro de sangue humano cont\u00e9n uns cinco mil mill\u00f3ns de neutr\u00f3filos, os cales te\u00f1en uns 10 micr\u00f3metros de di\u00e1metro e viven s\u00f3 uns cinco d\u00edas. Unha vez que reciben os sinais apropiados, tardan uns trinta minutos en abandonar o sangue e chegar ao sitio da infecci\u00f3n. Son comedores feroces e fagocitan rapidamente os invasores que est\u00e1n cubertos de anticorpos e mol\u00e9culas do complemento, e c\u00e9lulas danadas ou residuos celulares. Os neutr\u00f3filos non regresan ao sangue; morren e conv\u00e9rtense en c\u00e9lulas do pus. Os neutr\u00f3filos maduros son menores en tama\u00f1o que os monocitos e te\u00f1en un n\u00facleo segmentado con varios lobos ou secci\u00f3ns en n\u00famero de 2 a 5; cada unha destas secci\u00f3ns est\u00e1 conectada por filamentos de cromatina. Os neutr\u00f3filos non se encontran normalmente na medula \u00f3sea ata a madureza, pero durante unha infecci\u00f3n lib\u00e9ranse os precursores de neutr\u00f3filos chamados promielocitos, mielocitos e metamielocitos.\nOs gr\u00e1nulos intracelulares dos neutr\u00f3filos humanos foron desde hai longo tempo reco\u00f1ecidos polas s\u00faas propiedades de destru\u00edr prote\u00ednas e bactericidas. Os neutr\u00f3filos poden segregar produtos que estimulan os monocitos e macr\u00f3fagos. As secreci\u00f3ns dos neutr\u00f3filos incrementan a fagocitose e a formaci\u00f3n de compostos reactivos do ox\u00edxeno que interve\u00f1en na matanza intracelular de c\u00e9lulas. As secreci\u00f3ns dos gr\u00e1nulos primarios dos neutr\u00f3filos estimulan a fagocitose de bacterias cubertas con anticorpos IgG.\nC\u00e9lulas dendr\u00edticas.\nAs c\u00e9lulas dendr\u00edticas son c\u00e9lulas presentadoras de ant\u00edxenos especializadas que pos\u00faen longas prolongaci\u00f3ns celulares chamadas dendritas, que lles axudan a fagocitar os microbios e outros invasores. Est\u00e1n presentes nos tecidos que est\u00e1n en contacto co ambiente externo, principalmente na pel, na cuberta interna das fosas nasais, os pulm\u00f3ns, o est\u00f3mago e os intestinos. Unha vez activadas, maduran e migran aos tecidos linfoides, onde interaccionan coas c\u00e9lulas T e B para iniciar e orquestrar a resposta inmunitaria adaptativa. As c\u00e9lulas dendr\u00edticas maduras activan as c\u00e9lulas T axudantes e as c\u00e9lulas T citot\u00f3xicas. As c\u00e9lulas T axudantes activadas, \u00e1 s\u00faa vez, interaccionan con macr\u00f3fagos e c\u00e9lulas B para activalas. Ademais, as c\u00e9lulas dendr\u00edticas poden influ\u00edr no tipo de resposta inmune xerada; cando viaxan \u00e1s \u00e1reas linfoides onde se encontran as c\u00e9lulas T poden activar as c\u00e9lulas T, as cales despois difer\u00e9ncianse en c\u00e9lulas T citot\u00f3xicas ou axudantes.\nMastocitos.\nOs mastocitos pos\u00faen receptores de tipo Toll e interaccionan coas c\u00e9lulas dendr\u00edticas, c\u00e9lulas B e T para axudar na mediaci\u00f3n das funci\u00f3ns inmunitarias adaptativas. Os mastocitos expresan mol\u00e9culas do MHC de clase II e poden participar na presentaci\u00f3n de ant\u00edxenos; por\u00e9n, o papel dos mastocitos na presentaci\u00f3n de ant\u00edxenos non se comprende moi ben. Os mastocitos poden fagocitar e matar bacterias gramnegativas (por exemplo, salmonela), e procesar os seus ant\u00edxenos. Especial\u00edzanse en procesar as prote\u00ednas das fimbrias que se encontan na superficie da bacteria, as cales est\u00e1n implicadas na adhesi\u00f3n aos tecidos. Ademais destas funci\u00f3ns, os mastocitos producen citocinas que inducen unha resposta inflamatoria. Isto \u00e9 unha parte vital da destruci\u00f3n dos microbios porque as citocinas atraen m\u00e1is fagocitos cara ao sitio de infecci\u00f3n.\nFagocitos non profesionais.\nAs c\u00e9lulas moribundas e os microorganismos estra\u00f1os son fagocitados por outras c\u00e9lulas distintas dos \"fagocitos profesionais\". Estas c\u00e9lulas incl\u00faen as c\u00e9lulas epiteliais, c\u00e9lulas endoteliais, fibroblastos e c\u00e9lulas mesenquim\u00e1ticas. Denom\u00ednanse fagocitos non profesionais para salientar que nelas, a diferenza dos fagocitos profesionais, a fagocitose non \u00e9 a s\u00faa principal funci\u00f3n. Os fibroblastos, por exemplo, que poden fagocitar col\u00e1xeno durante o proceso de remodelaci\u00f3n de cicatrices, tam\u00e9n fan alg\u00fan intento de inxerir part\u00edculas estra\u00f1as.\nOs fagocitos non profesionais est\u00e1n m\u00e1is limitados que os fagocitos profesionais en canto ao tipo de part\u00edculas que poden captar. Isto d\u00e9bese a que carecen de receptores fagoc\u00edticos eficientes, en concreto de opsoninas, que son mol\u00e9culas de anticorpos e do complemento creadas polo sistema inmunitario adheridas aos invasores. Ademais, a maior\u00eda dos fagocitos non profesionais non producen mol\u00e9culas que conte\u00f1an ox\u00edxeno reactivo en resposta \u00e1 fagocitose.\nEvasi\u00f3n e resistencia dos pat\u00f3xenos.\nUn pat\u00f3xeno s\u00f3 ten \u00e9xito \u00e1 hora de infectar un organismo se pode superar as s\u00faas defensas. As bacterias pat\u00f3xenas e os protozoos desenvolveron diversos m\u00e9todos para resistir os ataques dos fagocitos e moitos mesmo poden sobrevivir e replicarse dentro das c\u00e9lulas fagoc\u00edticas.\nEvitar o contacto.\nHai varios xeitos en que unha bacteria pode evitar o contacto cos fagocitos. Primeiro, pode crecer en sitios a onde os fagocitos non poden viaxar (por exemplo, a superficie da pel s\u00e1, sen feridas abertas). Segundo, as bacterias poden superar a resposta inflamatoria; sen esta resposta \u00e1 infecci\u00f3n os fagocitos non son quen de responder adecuadamente. Terceiro, algunhas especies de bacterias poden inhibir a capacidade dos fagocitos de viaxar ao sitio da infecci\u00f3n ao interferiren coa quimiotaxe. Cuarto, algunhas bacterias poden evitar o contacto cos fagocitos ao enganar ao sistema inmune para que \"pense\" que a bacteria \u00e9 algo \"propio\". O \"Treponema pallidum\", a bacteria causante da s\u00edfilis, evita a detecci\u00f3n polos fagocitos ao cubrir a s\u00faa superficie con fibronectina, a cal \u00e9 unha prote\u00edna que produce naturalmente o corpo e ten unha funci\u00f3n esencial na curaci\u00f3n de feridas.\nEvitar a fagocitose.\nAs bacterias a mi\u00fado producen c\u00e1psulas feitas de prote\u00ednas ou carbohidratos que cobren as s\u00faas c\u00e9lulas e interfiren coa fagocitose. Alg\u00fans exemplos son a c\u00e1psula K5 e o ant\u00edxeno O O75 que se encontran na superficie da bacteria \"Escherichia coli\", e as c\u00e1psulas de exopolisac\u00e1rido de \"Staphylococcus epidermidis\". \"Streptococcus pneumoniae\" produce varios tipos de c\u00e1psula que proporcionan diferentes niveis de protecci\u00f3n, e os estreptococos do grupo A producen prote\u00ednas como a prote\u00edna M e prote\u00ednas das fimbrias para bloquear a fagocitose. Algunhas prote\u00ednas dificultan a inxesti\u00f3n relacionada con opsoninas; \"Staphylococcus aureus\" produce a prote\u00edna A para bloquear receptores de anticorpos, o cal fai diminu\u00edr a efectividade das opsoninas. As especies enteropat\u00f3xenas do x\u00e9nero \"Yersinia\" \u00fanense utilizando o factor de virulencia YopH a receptores de fagocitos desde os cales infl\u00faen na capacidade das c\u00e9lulas para exercer a fagocitose.\nSupervivencia dentro do fagocito.\nAs bacterias desenvolveron estratexias para sobrevivir dentro dos fagocitos, onde contin\u00faan evad\u00edndose do sistema inmunitario. Para estaren a salvo dentro do fagocito expresan prote\u00ednas chamadas invasinas. Cando est\u00e1 dentro da c\u00e9lula permanecen no citoplasma e evitan as substancias qu\u00edmicas t\u00f3xicas contidas nos fagolisosomas. Algunhas bacterias impiden a fusi\u00f3n dun fagosoma e un lisosoma, para formar o fagolisosoma. Outros pat\u00f3xenos, como \"Leishmania\", crean un vac\u00faolo moi modificado dentro do fagocito, que lle axuda a persistir e replicarse. Algunhas bacterias poden vivir dentro do fagolisosoma. \"Staphylococcus aureus\", por exemplo, produce os encimas catalase e super\u00f3xido dismutase, que degradan substancias qu\u00edmicas, como o per\u00f3xido de hidr\u00f3xeno, producidas por fagocitos para matar bacterias. As bacterias poden escapar do fagosoma antes da formaci\u00f3n do fagolisosoma: \"Listeria monocytogenes\" pode facer un burato na parede do fagosoma usando uns encimas chamados listeriolisina O e fosfolipase C.\nMatanza de c\u00e9lulas.\nAs bacterias desenvolveron varios xeitos de matar os fagocitos. Estes incl\u00faen o uso de citolisinas, que forman poros nas membranas celulares do fagocito, estreptolisinas e leucocidinas, que causan a rotura dos gr\u00e1nulos dos neutr\u00f3filos, e a liberaci\u00f3n de substancias t\u00f3xicas, e exotoxinas que reducen a dispo\u00f1ibilidade de ATP do fagocito, necesaria para a fagocitose. Despois de que se inxire unha bacteria, pode matar o fagocito ao liberar toxinas que viaxan a trav\u00e9s da membrana do fagosoma ou fagolisosoma e te\u00f1en como dianas outras partes da c\u00e9lula.\nAlteraci\u00f3n da sinalizaci\u00f3n celular.\nAlgunhas estratexias de supervivencia a mi\u00fado implican a alteraci\u00f3n das citocinas e outros m\u00e9todos de sinalizaci\u00f3n celular para impedir a resposta dos fagocitos \u00e1 invasi\u00f3n. Os protozoos parasitos \"Toxoplasma gondii\", \"Trypanosoma cruzi\" e \"Leishmania\" infectan macr\u00f3fagos e cada un ten un m\u00e9todo particular para amansalos. Algunhas especies de \"Leishmania\" alteran a sinalizaci\u00f3n dos macr\u00f3fagos infectados, reprimen a produci\u00f3n de citocinas e mol\u00e9culas microbianas (\u00f3xido n\u00edtrico e especies reactivas do ox\u00edxeno) e comprometen a presentaci\u00f3n de ant\u00edxenos.\nDano aos h\u00f3spedes feito polos fagocitos.\nOs macrf\u00f3fagos e neutr\u00f3filos xogan un papel central no proceso inflamatorio ao liberar prote\u00ednas e pequenas mol\u00e9culas mediadoras da inflamaci\u00f3n que controlan a infecci\u00f3n, pero que poden tam\u00e9n danar os tecidos do h\u00f3spede. En xeral, os fagocitos pretenden destru\u00edr os pat\u00f3xenos englob\u00e1ndoos dentro da c\u00e9lula e somet\u00e9ndoos a unha bater\u00eda de substancias qu\u00edmicas t\u00f3xicas dentro dun fagolisosoma. Se un fagocito non consegue fagocitar a s\u00faa diana, estes axentes t\u00f3xicos poden ser liberados no ambiente que rodea a c\u00e9lula (o que se denomina \"fagocitose frustrada\"). Como estes axentes son tam\u00e9n t\u00f3xicos para a c\u00e9lula h\u00f3spede, poden causar un amplo dano a c\u00e9lulas e tecidos sans.\nCando os neutr\u00f3filos liberan o contido dos seus gr\u00e1nulos nos riles, dito contido (compostos reactivos do ox\u00edxeno e proteases) degradan a matriz extracelular das c\u00e9lulas h\u00f3spede e poden danar as c\u00e9lulas glomerulares, afectando a s\u00faa capacidade de filtrar o sangue e causando cambios de forma. Ademais, os produtos da fosfolipase (por exemplo, leucotrienos) intensifican os danos. Esta liberaci\u00f3n de substancias promove a quimiotaxe de m\u00e1is neutr\u00f3filos ao sitio de infecci\u00f3n, e as c\u00e9lulas glomerulares poden sufrir m\u00e1is danos polas mol\u00e9culas de adhesi\u00f3n durante a migraci\u00f3n dos neutr\u00f3filos. Os danos causados \u00e1s c\u00e9lulas glomerulares poden orixinar unha insuficiencia renal.\nOs neutr\u00f3filos tam\u00e9n xogan un papel clave no desenvolvemento da maior\u00eda das formas de lesi\u00f3n pulmonar aguda. Neste caso, os neutr\u00f3filos activados liberan os contidos dos seus gr\u00e1nulos t\u00f3xicos no ambiente pulmonar. Realiz\u00e1ronse experimentos que mostran que unha reduci\u00f3n no n\u00famero de neutr\u00f3filos dimin\u00fae os efectos das lesi\u00f3ns pulmonares agudas, pero o tratamento de inhibici\u00f3n dos neutr\u00f3filos non \u00e9 realista clinicamente, xa que deixa o h\u00f3spede en estado vulnerable ante a infecci\u00f3n. No f\u00edgado, dos danos causados por neutr\u00f3filos poden contribu\u00edr \u00e1 disfunci\u00f3n e a lesi\u00f3ns en resposta \u00e1 liberaci\u00f3n de endotoxinas producida por bacterias, sepse, trauma, hepatite alcoh\u00f3lica, isquemia e choque hipovol\u00e9mico resultado dunha hemorraxia aguda.\nAs substancias qu\u00edmicas liberadas polos macr\u00f3fagos poden tam\u00e9n danar os tecidos do h\u00f3spede. O TNF-\u03b1 \u00e9 un importante composto qu\u00edmico que liberan os macr\u00f3fagos que causan que o sangue dos vasos sangu\u00edneos pequenos coagule para impedir o espallamento dunha infecci\u00f3n. Por\u00e9n, se unha infecci\u00f3n bacteriana se espalla polo sangue, o TNF-\u03b1 lib\u00e9rase en \u00f3rganos vitais, o cal causa vasodilataci\u00f3n e un descenso no volume de plasma sangu\u00edneo; isto pode ir seguido dun choque s\u00e9ptico. Durante o choque s\u00e9ptico, a liberaci\u00f3n de TNF-\u03b1 causa un bloqueo dos pequenos vasos sangu\u00edneos que regan os \u00f3rganos vitais e os \u00f3rganos poden fallar. O choque s\u00e9ptico pode orixinar a morte.\nOrixes evolutivas.\nA fagocitose \u00e9 algo com\u00fan na natureza e probablemente apareceu moi cedo na evoluci\u00f3n, evolucionando primeiro en eucariotas unicelulares. As amebas son protistas unicellares que se separaron da p\u00f3la evolutiva que levaba aos metazoos pouco despois da diverxencia das plantas, e comparten moitas funci\u00f3ns espec\u00edficas coas c\u00e9lulas fagoc\u00edticas de mam\u00edferos. \"Dictyostelium discoideum\", por exemplo, \u00e9 unha ameba que vive no solo e alim\u00e9ntase de bacterias. Igual que os fagocitos animais, fagocita as bacterias principalmente por medio de receptores de tipo Toll e ten outras funci\u00f3ns biol\u00f3xicas en com\u00fan cos macr\u00f3fagos. \"Dictyostelium discoideum\" \u00e9 un morganismo social; agr\u00e9gase cando ten escaseza de alimentos e forma un pseudoplasmodio migrador. Este organismo multicelular produce finalmente un corpo frut\u00edfero con esporas que son resistentes aos perigos ambientais. Antes da formaci\u00f3n dos corpos frut\u00edferos, as c\u00e9lulas migran como un organismo parecido a unha masa reptante durante varios d\u00edas. Durante este per\u00edodo a exposici\u00f3n a toxinas ou pat\u00f3xenos bacterianos poder\u00eda po\u00f1er en perigo a supervivencia da especie ao limitar a produci\u00f3n de esporas. Non obstante, algunhas das amebas fagocitan as bacterias e absorben as toxinas que circulan dentro da masa reptante e estas amebas finalmente morren. Son xeneticamente id\u00e9nticas \u00e1s outras amebas da masa reptante; o seu autosacrificio para protexer as outras amebas das bacterias \u00e9 similar ao autosacrificio dos fagocitos visto no sistema inmunitario dos vertebrados superiores. Esta funci\u00f3n inmunitaria inmune nas amebas sociais indica que un mecanismo de busca de alimento celular conservado evolutivamente se puido ter adaptado a facer funci\u00f3ns de defensa moito antes da diversificaci\u00f3n das amebas en formas vivas superiores. Os fagocitos aparecen por todo o reino animal, desde as esponxas mari\u00f1as aos insectos e vertebrados inferiores e superiores. A capacidade das amebas de distinguir entre o propio e o non propio ten unha importancia esencial e \u00e9 a ra\u00edz do sistema inmunitario de moitas especies de amebas."}
{"id": "164205", "revid": "56817", "url": "https://gl.wikipedia.org/wiki?curid=164205", "title": "Vampirella", "text": "Vampirella foi o t\u00edtulo de d\u00faas revistas especializadas en historietas de terror. Unha delas era estadounidense e outra espa\u00f1ola, que ao principio compart\u00edan moito do seu material. A versi\u00f3n estadounidense apareceu en 1969 editada por Warren Publishing. A versi\u00f3n espa\u00f1ola foi editada por Garbo a partir de 1974, formando parte do chamado boom do c\u00f3mic adulto no Estado espa\u00f1ol. Conti\u00f1a historietas do seu personaxe hom\u00f3nimo, amais doutras moitas."}
{"id": "164206", "revid": "25871", "url": "https://gl.wikipedia.org/wiki?curid=164206", "title": "Subdivisi\u00f3ns de San Vicente e as Granadinas", "text": "San Vicente e as Granadinas div\u00eddese politicamente en seis parroquias (ou fregues\u00edas), entidades de divisi\u00f3n de primeiro nivel con respectivas capitais:\nTodas as parroquias, excepto Grenadines, local\u00edzanse na illa de San Vicente. Grenadines ocupa parte das Granadinas."}
{"id": "164207", "revid": "89787", "url": "https://gl.wikipedia.org/wiki?curid=164207", "title": "Al\u00edcia S\u00e1nchez-Camacho", "text": "Al\u00edcia S\u00e1nchez-Camacho P\u00e9rez, nada en Barcelona o 22 de abril de 1967, \u00e9 unha pol\u00edtica catal\u00e1 de dereitas e presidenta do Partit Popular Catal\u00e0 dende o 6 de xullo de 2008 ata o 25 de marzo de 2017.\nEstudou a Licenciatura en Dereito e accedeu ao Poder Xudicial como xu\u00edza substituta. Estudou un mestrado en Administraci\u00f3n p\u00fablica.\nTraxectoria.\nS\u00e1nchez-Camacho foi deputada auton\u00f3mica pola circunscrici\u00f3n de Barcelona e portavoz do PP catal\u00e1n. Foi Subdirectora xeral de Formaci\u00f3n, directora do Instituto Nacional de Seguridade e Hixiene no Traballo mentres Javier Arenas era Ministro de Traballo e Asuntos sociais, Subdirectora xeral de Formaci\u00f3n Profesional, Conselleira laboral da embaixada espa\u00f1ola en Estados Unidos e Delegada internacional na Organizaci\u00f3n dos Estados Americanos.\nNa actualidade \u00e9 senadora por designaci\u00f3n auton\u00f3mica en representaci\u00f3n da Comunidade Aut\u00f3noma de Catalu\u00f1a. Na C\u00e1mara Alta exerce de portavoz de Traballo e Inmigraci\u00f3n do Grupo Popular, as\u00ed como de vogal nas comisi\u00f3ns de Interior e Comunidades Aut\u00f3nomas. Tam\u00e9n foi presidenta do Partido Popular de Xirona. Foi a candidata alternativa de Mariano Rajoy como \"consenso\" ante as candidaturas presentadas inicialmente para presidir o Partit Popular de Catalunya, ga\u00f1ando cunha axustada marxe ante a outra candidata do partido, Montserrat Nebrera.\nEn maio de 2008 \u00e9 designada xunto a Mar\u00eda San Gil e a Jos\u00e9 Manuel Soria membro da comisi\u00f3n redactora do relatorio pol\u00edtico do XVI Congreso nacional do PP, celebrado en xu\u00f1o dese mesmo ano, relatorio que precipitar\u00eda a sa\u00edda unilateral de San Gil do PP vasco.\nDurante o XII Congreso Auton\u00f3mico do Partit Popular de Catalunya, celebrado os d\u00edas 5 e 6 de xullo en Barcelona, \u00e9 proclamada nova presidenta rexional.\nNas elecci\u00f3ns ao parlamento de Catalu\u00f1a de 2010, con 18 escanos, obtivo o mellor resultado do Partido Popular en Catalu\u00f1a. Nas elecci\u00f3ns ao parlamento de Catalu\u00f1a de 2012 pres\u00e9ntase como primeira da lista do Partit Popular Catal\u00e0 pola circunscrici\u00f3n de Barcelona."}
{"id": "164208", "revid": "75439", "url": "https://gl.wikipedia.org/wiki?curid=164208", "title": "Ernest Benach", "text": "Ernest Benach i Pascual, nado en Reus o 12 de novembro de 1959, \u00e9 un pol\u00edtico catal\u00e1n de ideolox\u00eda independentista catal\u00e1 e militante de ERC. Os seus pais eran mestres do \"Liceu Verge\" de Montserrat, propiedade da s\u00faa avoa Antonia. Estudou neste mesmo colexio e m\u00e1is tarde na cidade de Barcelona."}
{"id": "164209", "revid": "85894", "url": "https://gl.wikipedia.org/wiki?curid=164209", "title": "Pilar Rahola", "text": "Pilar Rahola i Mart\u00ednez, nada en Barcelona o 21 de outubro de 1958, \u00e9 unha pol\u00edtica e xornalista catal\u00e1 de ideolox\u00eda independentista catal\u00e1 de esquerdas.\nTraxectoria.\nProv\u00e9n dunha familia declaradamente republicana e antifascista. \u00c9 licenciada en Filolox\u00eda Hisp\u00e1nica e Filolox\u00eda Catal\u00e1 pola Universidade de Barcelona. En 1996 abandonou Esquerra Republicana de Catalunya para fundar, xunto a \u00c0ngel Colom e Joan Laporta, o Partit per la Independ\u00e8ncia, que non obtivo representaci\u00f3n parlamentaria. Tras o fracaso pol\u00edtico do PI abandonou a pol\u00edtica activa para volverse a centrar no xornalismo e a escritura."}
{"id": "164210", "revid": "5312", "url": "https://gl.wikipedia.org/wiki?curid=164210", "title": "\u00c0ngel Colom", "text": "\u00c0ngel Colom i Colom, nado en Rupit i Pruit (provincia de Barcelona) o 22 de decembro de 1951, \u00e9 un pol\u00edtico catal\u00e1n, diplomado en maxisterio e mestre de escola, ligado ao independentismo catal\u00e1n.\nTraxectoria.\nDesenvolveu a s\u00faa carreira pol\u00edtica en tres partidos pol\u00edticos: Esquerra Republicana de Catalunya, o Partit per la Independ\u00e8ncia e, despois, en Converg\u00e8ncia Democr\u00e0tica de Catalunya. No seu d\u00eda formou parte de \"La crida a la solidaritat\".\nEn 1988 sa\u00edu elixido deputat do Parlament de Catalunya, como n\u00famero tres da candidatura de ERC, tras Joan Hortal\u00e0 e Josep-Llu\u00eds Carod-Rovira.\nEn 1996, canda a Pilar Rahola, abandonou ERC para formar un novo partido, o Partit per la Independ\u00e8ncia.\nDespois da disoluci\u00f3n do PI, Colom, no ano 2000, pasou a militar en Converg\u00e8ncia Democr\u00e0tica de Catalunya.\nDe maneira recente, viuse implicado no esc\u00e1ndalo de corrupci\u00f3n de F\u00e8lix Millet e o Palau de la M\u00fasica."}
{"id": "164211", "revid": "3795", "url": "https://gl.wikipedia.org/wiki?curid=164211", "title": "(90568) 2004 GV9", "text": "(90568) 2004 GV9 (tam\u00e9n escrito coma (90568) 2004 GV9) \u00e9 un obxecto trans-neptuniano. Foi descuberto o 13 de abril do 2004 polo programa NEAT. Actualmente est\u00e1 categorizado coma un cubewano polo Centro de Planetas Menores.\nO Telescopio Espacial Spitzer estimou o seu di\u00e1metro en 677\u00b170\u00a0kms. Este feito fai del un candidato a planeta anano.\nFoi observado 47 veces inclu\u00edndo imaxes recuperadas que retrotr\u00e1enos no tempo ata o ano 1954."}
{"id": "164212", "revid": "5863", "url": "https://gl.wikipedia.org/wiki?curid=164212", "title": "Lernu!", "text": "lernu!, que en lingua galega significa \"aprende!\", \u00e9 un portal de internet multiling\u00fce e gratu\u00edto para o co\u00f1ecemento e aprendizaxe da lingua artificial esperanto. Permite o estudo do esperanto mediante diversos cursos. Incl\u00fae unha serie de exercicios gramaticais supervisados, exames, xogos ling\u00fc\u00edsticos, relatos e dicionarios.\nHistoria.\nA idea de \"lernu!\" como medio de aprendizaxe naceu no primeiro seminario de Esperanto@Interreto (E@I) en Estocolmo (Suecia) en abril do 2000, e concretouse no outubro do 2001 no segundo seminario de E@I.\nEn xullo de 2002, o proxecto recibiu o apoio financeiro de Esperantic Studies Foundation e finalmente foi lanzado ao p\u00fablico o 21 de decembro de 2002. Dende ent\u00f3n \u00e9 sostido polo E@I e outros apoiadores individuais.\nEdici\u00f3ns f\u00f3ra da rede.\nAlgunhas veces \"lernu!\" foi editado en CD. Durante os tres \u00faltimos anos apareceron diversas versi\u00f3ns con material engadido: m\u00fasica, programas \ne outros cursos de esperanto que non estaban na web. A versi\u00f3n m\u00e1is nova presente en internet a\u00ednda non foi editada en disco.\nO equipo de \"lernu!\".\nDurante m\u00e1is de catro anos, moitas persoas contribu\u00edron enormemente \u00f3 desenvolvemento do sitio. Entre os que forman (ou formaron) o grupo de traballo de \"lernu!\" est\u00e1n Hokan Lundberg, Sonja Petrovic-Lundberg, Bertilo Wennergren, Jevgenij Gaus, Neringa Zasait\u00e9, Aaron Chapman, Clayton Smith (Argilo) e Henning von Rosen.\nTitores e tradutores.\n\"lernu!\" est\u00e1 dispo\u00f1ible en 27 linguas, o que posibilita que moitos estudantes reciban axuda na s\u00faa lingua nai.\nApoio de Google.\nDebido \u00e1 s\u00faa natureza educativa e non lucrativa, \"lernu!\" conta co apoio da compa\u00f1\u00eda de internet Google, que gratuitamente publicita a web entre as buscas de internet. Ademais o sitio utiliza outras tecnolox\u00edas de Google coma o servizo de estat\u00edsticas, a publicidade contextual etc.\nPrincipais caracter\u00edsticas.\n\"lernu!\" ten diversos servizos e axudas: dicionarios, supervisi\u00f3n de exercicios gramaticais (os titores revisan o curso manualmente e contestan preguntas do idioma, relatos en son con imaxes, presentaci\u00f3ns en esperanto, mensaxer\u00eda instant\u00e1nea, biblioteca con libros dixitais, m\u00fasica e curtametraxes. As\u00ed mesmo, na p\u00e1xina web p\u00f3dense atopar xogos, foros e novas.\nUltimamente a p\u00e1xina \u00e9 visitada en media m\u00e1is de 75.000 veces mensualmente e a cantidade total de usuarios rexistrados supera os 35.000."}
{"id": "164213", "revid": "98629", "url": "https://gl.wikipedia.org/wiki?curid=164213", "title": "Jack Gould", "text": "Jack Ludlow Gould, nado o 5 de febreiro de 1914 en Nova York e finado o 24 de maio de 1993 en Berkeley (California), foi un xornalista estadounidense especializado na cr\u00edtica de teatro, radio e televisi\u00f3n estadounidense.\nTraxectoria.\nEn 1932 entrou a traballar no \"New York Herald Tribune\" como mozo de recados, aprendeu o oficio e especializouse na cr\u00edtica teatral, en 1937 pasou ao \"New York Times\" seguindo coa cr\u00edtica teatral ata comezos da d\u00e9cada de 1940 cando pasou a realizar cr\u00edtica de radio, en 1944 converteuse no editor da secci\u00f3n de radio do xornal, a partir de 1947 pasou a centrarse na cr\u00edtica televisiva, convert\u00e9ndose nun dos m\u00e1is influentes do pa\u00eds. En 1958 publicou \"All about radio and television\" dedicado \u00e1 divulgaci\u00f3n do mundo da radio e da televisi\u00f3n entre os m\u00e1is novos. Gould criticou a difusi\u00f3n que as televisi\u00f3ns fixeron do fen\u00f3meno de Elvis Presley, unha visi\u00f3n compartida por boa parte dos adultos de clase media branca na d\u00e9cada de 1950"}
{"id": "164215", "revid": "10599", "url": "https://gl.wikipedia.org/wiki?curid=164215", "title": "Real Club Deportivo Espa\u00f1ol", "text": ""}
{"id": "164216", "revid": "1733073", "url": "https://gl.wikipedia.org/wiki?curid=164216", "title": "Real Santander", "text": ""}
{"id": "164217", "revid": "89787", "url": "https://gl.wikipedia.org/wiki?curid=164217", "title": "Igrexa Cristi\u00e1 das Illas Cook", "text": "A Igrexa Cristi\u00e1 das Illas Cook (Cook Islands Christian Church, co\u00f1ecida tam\u00e9n polas siglas CICC) \u00e9 a principal denominaci\u00f3n relixiosa das Illas Cook, conforma unha igrexa protestante de tradici\u00f3n congregacionalista que agrupa a arredor de 18.000 membros, inclu\u00edndo ao 56% dos residentes nas Cook. pero a igrexa tam\u00e9n conta con congregaci\u00f3ns en Nova Zelandia e Australia.\nHistoria.\nA CICC ten a s\u00faa orixe no labor da Sociedade Misioneira de Londres (LMS), que comezou a traballar nas illas en 1821. En 1852, a LMS fundou a Cook Islands LMS Church., que se converteu en aut\u00f3noma en 1968 ao aprobar o Parlamento das Illas Cook a Lei de constituci\u00f3n da Igrexa Cristi\u00e1 das Illas Cook Cook.. En 1978 a igrexa formou a primeira congregaci\u00f3n f\u00f3ra das illas, en Auckland formada por naturais das Illas Cook residentes nesa cidade. \nOrganizaci\u00f3n.\nA sede central da Igrexa est\u00e1 en Takamoa, o \u00f3rgano de decisi\u00f3n da Igrexa \u00e9 a Asemblea Xeral que se xunta cada dous anos, o \u00f3rgano executivo \u00e9 o Consello Executivo, formado por dez persoas que se elixen cada catro anos, encabezado polo presidente non obstante \u00e9 o Secretario Xeral o responsable do Consello Executivo e da administraci\u00f3n da Igrexa.\nCada igrexa local ou congregaci\u00f3n, \"ekalesia\" en maor\u00ed das illas Cook \u00e9 aut\u00f3noma, en 2010 a igrexa contaba 23 congregaci\u00f3ns nas Cook, 22 en Nova Zelandia e 15 en Australia . Os pastores, que en 2010 eran 70, f\u00f3rmanse no Colexio Teol\u00f3xico de Takamoa en Rarotonga. A Igrexa Cristi\u00e1 das Illas Cook \u00e9 membro do Consello Mundial de Igrexas, e da Conferencia de Igrexas do Pac\u00edfico."}
{"id": "164218", "revid": "1131", "url": "https://gl.wikipedia.org/wiki?curid=164218", "title": "Canelas", "text": "O top\u00f3nimo galego Canelas pode referirse a:"}
{"id": "164219", "revid": "85894", "url": "https://gl.wikipedia.org/wiki?curid=164219", "title": "Canelas, Portocelo, Xove", "text": "Canelas \u00e9 un lugar da parroquia de Portocelo no concello lucense de Xove na Comarca da Mari\u00f1a Occidental. Ti\u00f1a 4 habitantes no ano 2009 segundo datos do Instituto Nacional de Estad\u00edstica, dos cales 2 eran homes e 2 eran mulleres."}
{"id": "164221", "revid": "1733099", "url": "https://gl.wikipedia.org/wiki?curid=164221", "title": "CE Sabadell FC", "text": ""}
{"id": "164222", "revid": "85894", "url": "https://gl.wikipedia.org/wiki?curid=164222", "title": "Portocelo, Portocelo, Xove", "text": "Portocelo \u00e9 un lugar da parroquia de Portocelo no concello lucense de Xove na Comarca da Mari\u00f1a Occidental. Ti\u00f1a 43 habitantes no ano 2009 segundo datos do Instituto Nacional de Estad\u00edstica, dos cales 24 eran homes e 19 eran mulleres."}
{"id": "164226", "revid": "22570", "url": "https://gl.wikipedia.org/wiki?curid=164226", "title": "A Fonte, A Lama, A Lama", "text": "A Fonte \u00e9 un lugar da parroquia da Lama no concello pontevedr\u00e9s da Lama na comarca de Pontevedra. Ti\u00f1a 19 habitantes no ano 2009 segundo datos do Instituto Nacional de Estad\u00edstica dos cales 10 eran homes e 9 eran mulleres."}
{"id": "164229", "revid": "22570", "url": "https://gl.wikipedia.org/wiki?curid=164229", "title": "Agr\u00eds, Albor\u00e9s, Mazaricos", "text": "Agr\u00eds \u00e9 un lugar da parroquia de Albor\u00e9s no concello coru\u00f1\u00e9s de Mazaricos na comarca do Xallas. Ti\u00f1a 18 habitantes no ano 2009 segundo datos do Instituto Nacional de Estad\u00edstica dos cales 8 eran homes e 10 eran mulleres."}
{"id": "164231", "revid": "22570", "url": "https://gl.wikipedia.org/wiki?curid=164231", "title": "Albor\u00e9s de Abaixo, Albor\u00e9s, Mazaricos", "text": "Albor\u00e9s de Abaixo \u00e9 un lugar da parroquia de Albor\u00e9s no concello coru\u00f1\u00e9s de Mazaricos na comarca do Xallas. Ti\u00f1a 11 habitantes no ano 2009 segundo datos do Instituto Nacional de Estad\u00edstica dos cales 5 eran homes e 6 eran mulleres."}
{"id": "164232", "revid": "22570", "url": "https://gl.wikipedia.org/wiki?curid=164232", "title": "Albor\u00e9s de Arriba, Albor\u00e9s, Mazaricos", "text": "Albor\u00e9s de Arriba \u00e9 un lugar da parroquia de Albor\u00e9s no concello coru\u00f1\u00e9s de Mazaricos na comarca do Xallas. Ti\u00f1a 36 habitantes no ano 2009 segundo datos do Instituto Nacional de Estad\u00edstica dos cales 20 eran homes e 16 eran mulleres."}
{"id": "164236", "revid": "85894", "url": "https://gl.wikipedia.org/wiki?curid=164236", "title": "Sandra Bullock", "text": "Sandra Annette Bullock, nada o 26 de xullo de 1964 no Condado de Arlington, \u00e9 unha actriz estadounidense.\nTraxectoria.\nBullock f\u00edxose famosa na d\u00e9cada de 1990 primeiro aparecendo en filmes como \"Who Do I Gotta Kill?\" (1992, \"O demoledor\" (1993) pero sobre todo pola s\u00faa interpretaci\u00f3n en \"Speed\" e \"While You Were Sleeping\" (1995), desde aquela continuou a s\u00faa carreira con \u00e9xitos como \"A rede\" (1995), \"A Time to Kill\" (1996), \"Making Sandwiches\" (1998), \"28 Days\" (2000), \"Miss axente especial\" (2000) e \"Crash\" (2004), que recibiron reco\u00f1ecemento da cr\u00edtica.\nEn 2007 era a 14\u00aa celebridade feminina m\u00e1is rica, cunha fortuna estimada en 85 mill\u00f3ns de d\u00f3lares..\nEn 2009 Bullock protagonizou os dous filmes de m\u00e1is \u00e9xito comercial da s\u00faa carreira, \"The Proposal\" e \"Un so\u00f1o posible\". Bullock ga\u00f1ou un Oscar pola s\u00faa interpretaci\u00f3n de Leigh Anne Tuohy en \"Un so\u00f1o posible\", ao longo da s\u00faa carreira tam\u00e9n ga\u00f1ou un Globo de Ouro, dous Screen Actors Guild, catro MTV Movie, sete Teen Choice e sete People's Choices."}
{"id": "164237", "revid": "1131", "url": "https://gl.wikipedia.org/wiki?curid=164237", "title": "Zumarraga", "text": "Zumarraga \u00e9 un concello vasco da provincia de Guip\u00fascoa. A s\u00faa poboaci\u00f3n era de 10.104 habitantes en 2009, que resid\u00edan nos 19,42\u00a0km\u00b2 de superficie do concello.\nEst\u00e1 enclavado no estreito val guipuscoano do Alto Urola. Polo oeste, o r\u00edo Urola sep\u00e1raa da s\u00faa veci\u00f1a Urretxu, coa que forma un mesmo centro urbano. Polo sur delimita con Legazpia e Gaviria, polo oeste con Ezquioga-Ichaso e polo norte con Azpeitia e Azcoitia.\nA Ruta dos Tres Templos permite visitar os tres monumentos m\u00e1is representativos da vila: o Santuario de Loiola, a Ermida da Antiga e o Santuario de Arantzazu."}
{"id": "164238", "revid": "1131", "url": "https://gl.wikipedia.org/wiki?curid=164238", "title": "Pasaia", "text": "Pasaia \u00e9 un concello vasco da provincia de Guip\u00fascoa, situado na comarca de Oarsoaldea. A s\u00faa poboaci\u00f3n \u00e9 de 15.945 habitantes (2011).\nHistoria e caracter\u00edsticas.\nEst\u00e1 formado por catro barrios ou distritos situados ao redor da r\u00eda do r\u00edo Oiartzun e porto do mesmo nome. Dous dos distritos de Pasaia (Trintxerpe e Pasai Antxo) forman un continuo urbano cos barrios orientais da cidade de Donostia, sendo na pr\u00e1ctica unha prolongaci\u00f3n da mesma. Como m\u00e1is claro exemplo diso est\u00e1n r\u00faas como Azkuene ou Eskalantegi, nas que unha beirarr\u00faa pertence a Donostia e a outra a Pasaia.\nO porto de Pasaia \u00e9 o terceiro en importancia de Euskal Herria, por detr\u00e1s dos de Bilbao e Baiona, sendo un motor importante da econom\u00eda de Guip\u00fascoa."}
{"id": "164239", "revid": "89787", "url": "https://gl.wikipedia.org/wiki?curid=164239", "title": "Superamigos", "text": "Superamigos foi un programa infantil emitido TVG en 1989-1990.\nDesenvolvemento.\nA presentaci\u00f3n e direcci\u00f3n do programa corr\u00edan a cargo de Rosa Mar\u00eda Tebar e contaba coa axuda dun monicreque de nome Espantallo. O programa inclu\u00eda concursos para os rapaces, contos en galego e ingl\u00e9s e series de debuxos animados como \"Os Pitufos\", \"Laurel e Hardy\", \"Os Supers\u00f3nicos\", \"Superman\" ou \"Tarz\u00e1n\"."}
{"id": "164240", "revid": "21293", "url": "https://gl.wikipedia.org/wiki?curid=164240", "title": "Os Pitufos (serie de televisi\u00f3n)", "text": ""}
{"id": "164241", "revid": "15490", "url": "https://gl.wikipedia.org/wiki?curid=164241", "title": "Jordi Moll\u00e0", "text": "Jordi Moll\u00e0 i Perales, nado en L'Hospitalet de Llobregat o 1 de xullo de 1968, \u00e9 un actor e director de cinema catal\u00e1n.\nTraxectoria.\nEstudou no Institut do Teatre de Barcelona. Despois dalgunhas aparici\u00f3ns en televisi\u00f3n e obras teatrais no Teatre Lliure, debuta no cinema con \"Jam\u00f3n, jam\u00f3n\" en 1992. Interpretou pel\u00edculas en catal\u00e1n, castel\u00e1n, franc\u00e9s e ingl\u00e9s. En 2002 estreou a s\u00faa primeira pel\u00edcula como director, \"No somos nadie\" (2002). Nos \u00faltimos anos deu salto ao cinema de Hollywood."}
{"id": "164243", "revid": "1131", "url": "https://gl.wikipedia.org/wiki?curid=164243", "title": "Teatre Lliure", "text": "O Teatre Lliure \u00e9 un teatro de Barcelona, considerado como un dos m\u00e1is prestixiosos de Espa\u00f1a. Creado en 1976, no barrio de Gr\u00e0cia, por un grupo de profesionais procedentes do teatro independente barcelon\u00e9s, destacou pola s\u00faa aposta polo teatro de texto en catal\u00e1n, a relectura dos cl\u00e1sicos e a s\u00faa aposta polo teatro contempor\u00e1neo. O Teatre Lliure non s\u00f3 \u00e9 un espazo de exhibici\u00f3n, sen\u00f3n que \u00e9 unha sociedade cooperativa que produce montaxes propias, moitos das cales foron exportadas a outras cidades europeas e americanas. Na s\u00faa sala alternou o teatro, dende o principio, coa m\u00fasica e a danza."}
{"id": "164245", "revid": "85894", "url": "https://gl.wikipedia.org/wiki?curid=164245", "title": "O Baraxeiro, Anafreita, Friol", "text": "O Baraxeiro \u00e9 un lugar da parroquia de Anafreita no concello lucense de Friol na comarca de Lugo. Segundo o Instituto Nacional de Estad\u00edstica en 2009 ti\u00f1a dous habitantes (dous homes)."}
{"id": "164247", "revid": "22570", "url": "https://gl.wikipedia.org/wiki?curid=164247", "title": "A Bra\u00f1a, Anafreita, Friol", "text": "A Bra\u00f1a \u00e9 un lugar da parroquia de Anafreita no concello lucense de Friol na comarca de Lugo. Non ti\u00f1a habitantes no ano 2009 segundo datos do Instituto Nacional de Estad\u00edstica."}
{"id": "164248", "revid": "1131", "url": "https://gl.wikipedia.org/wiki?curid=164248", "title": "Estadio Nuevo Colombino", "text": "O Nuevo Colombino \u00e9 o estadio de f\u00fatbol do Recreativo de Huelva, decano do f\u00fatbol espa\u00f1ol. Foi inaugurado oficialmente o 8 de novembro de 2001 e substitu\u00edu ao antigo Estadio Colombino ou \"Estadio Municipal\" que se atopaba emprazado na barriada de Isla Chica desde 1957.\nHistoria.\nO estadio foi proxectado polo arquitecto onubense Joaqu\u00edn Aramburu cun orzamento de 14 mill\u00f3ns de euros e a cargo da empresa AZAGRA. Est\u00e1 situado na marxe da r\u00eda de Huelva, na actual Avenida do Decano (anteriormente Avenida de Francisco Montenegro). Foi dese\u00f1ado para revitalizar a zona do porto co\u00f1ecida como Barriada de Pescader\u00eda e para ofrecer ao seu titular, o Recreativo de Huelva, un estadio moderno e funcional acorde coas expectativas deportivas sobre o club. D\u00e1se a casualidade que eses terreos foron os mesmos nos que se comezou a xogar ao f\u00fatbol na cidade al\u00e1 polo s\u00e9culo XIX.\nA s\u00faa capacidade \u00e9 de 21.670 espectadores sentados, inclu\u00edndo as\u00ed mesmo trinta e dous palcos privados e setenta e d\u00faas prazas en cabinas de prensa, sala de prensa de 110 metros cadrados, ximnasio de 226 metros cadrados e grandes vestiarios. Destaca nesta construci\u00f3n a s\u00faa tribuna principal, \u00e1 que se accede desde o exterior a trav\u00e9s dunha praza alta con vistas \u00e1 r\u00eda e na que se atopan os despachos de billetes, a tenda oficial e un restaurante. No interior esta tribuna aparece cuberta por unha visera que cobre tanto a parte media como a alta. Na actualidade est\u00e1 en marcha un proxecto de ampliaci\u00f3n do novo estadio, obra proxectada polo arquitecto Joaqu\u00edn Aramburu e Francisco Botella, que permitir\u00e1 que o campo conte con 5.000 novas localidades, pasando de 21.670 espectadores a 26.670.\nInauguraci\u00f3n.\nO Nuevo Colombino foi inaugurado oficialmente o 8 de novembro de 2001 nun partido entre o Recreativo de Huelva e o Newcastle ingl\u00e9s, no que o equipo onubense venceu por tres goles a cero, dous de Pav\u00f3n e outro de Canterla. Poucos d\u00edas despois a selecci\u00f3n espa\u00f1ola xogou un partido amigable ante a de M\u00e9xico dirixida por Javier Aguirre, \u00e1 que venceu por un gol a cero, obra de Ra\u00fal. \nO primeiro partido oficial de liga xogouse o d\u00eda 6 de xaneiro dese ano (xusto 71 anos logo da apertura do primeiro estadio recreativista, o \"Vel\u00f3dromo\")."}
{"id": "164250", "revid": "85894", "url": "https://gl.wikipedia.org/wiki?curid=164250", "title": "O Empalme, Prado, Friol", "text": "O Empalme \u00e9 un lugar da parroquia de Prado no concello lucense de Friol na comarca de Lugo. Segundo o Instituto Nacional de Estad\u00edstica en 2009 ti\u00f1a cinco habitantes (un home e catro mulleres).\nRecibe este nome por ser o lugar onde enlazan a estrada AC-934 (Sobrado-Friol) coa LU-P-2108, que vai cara a Xi\u00e1."}
{"id": "164252", "revid": "785", "url": "https://gl.wikipedia.org/wiki?curid=164252", "title": "Bocelo", "text": "O top\u00f3nimo Bocelo pode referirse a:"}
{"id": "164253", "revid": "85894", "url": "https://gl.wikipedia.org/wiki?curid=164253", "title": "Bocelo, Cabreiros, O Corgo", "text": "Bocelo \u00e9 un lugar da parroquia de Cabreiros no concello lugu\u00e9s do Corgo, na comarca de Lugo. Segundo o IGE, en 2013 ti\u00f1a 8 habitantes (3 homes e 5 mulleres)."}
{"id": "164254", "revid": "85894", "url": "https://gl.wikipedia.org/wiki?curid=164254", "title": "A Picota, Mazaricos, Mazaricos", "text": "A Picota \u00e9 un lugar da parroquia de Mazaricos, no concello coru\u00f1\u00e9s de Mazaricos. Segundo o IGE do 2009 ti\u00f1a 348 habitantes (166 homes e 182 mulleres). \u00c9 a capital do concello.\nPor aqu\u00ed discorre o Cami\u00f1o de Fisterra-Mux\u00eda."}
{"id": "164255", "revid": "1131", "url": "https://gl.wikipedia.org/wiki?curid=164255", "title": "O Pino de Val, Chac\u00edn, Mazaricos", "text": "O Pino de Val \u00e9 un lugar da parroquia de Chac\u00edn, no concello coru\u00f1\u00e9s de Mazaricos. Segundo o IGE do 2009 ti\u00f1a 163 habitantes (79 homes e 84 mulleres). \u00c9 un dos maiores n\u00facleos principais do concello."}
{"id": "164256", "revid": "1576", "url": "https://gl.wikipedia.org/wiki?curid=164256", "title": "Asenso, Chac\u00edn, Mazaricos", "text": "Asenso \u00e9 un lugar da parroquia de Chac\u00edn, no concello coru\u00f1\u00e9s de Mazaricos. Segundo o IGE do 2009 ti\u00f1a 184 habitantes (93 homes e 91 mulleres). \u00c9 un dos maiores n\u00facleos principais do concello.\nToponimia.\nAs atestaci\u00f3ns escritas m\u00e1is antigas at\u00f3panse no Tombo de Toxos Outos. Aparece citado d\u00faas veces como \"Asenzo\" (1154, 1289) e unha como \"Azon\u00e7o\", dunha pos\u00edbel confusi\u00f3n entre os grafemas &lt;e&gt; e &lt;o&gt;, adoito na \u00e9poca, pod\u00e9ndose interpretar como *\"Azen\u00e7o\". Outra variante m\u00e1is tard\u00eda \u00e9 \"Asen\u00e7o\", rexistrada en 1337. Unha pos\u00edbel etimolox\u00eda de Asenso \u00e9 *\"Apsent\u012do,\" cuxa ra\u00edz \u00e9 indoeuropea *\"\u0103p\"- / *\"\u0101p\"- 'auga, r\u00edo'."}
{"id": "164257", "revid": "1131", "url": "https://gl.wikipedia.org/wiki?curid=164257", "title": "R\u00edo Beba", "text": "O r\u00edo Beba \u00e9 un afluente do r\u00edo Xallas. Nace no concello de Mazaricos (Coru\u00f1a) e descorre por 3 parroquias do concello para desembocar no Xallas, no l\u00edmite municipal entre Mazaricos e Dumbr\u00eda."}
{"id": "164258", "revid": "1746", "url": "https://gl.wikipedia.org/wiki?curid=164258", "title": "Sasha Grey", "text": "Marina Ann Hantzis, co\u00f1ecida como Sasha Grey, nada o 14 de marzo de 1988 en North Highlands (California), \u00e9 unha ex actriz pornogr\u00e1fica estadounidense, e agora \u00e9 actriz, modelo, escritora e int\u00e9rprete musical.\nTraxectoria.\nTras criarse en Sacramento (California), Grey trasladouse a Os \u00c1nxeles e comezou a incursionar en filmes pornogr\u00e1ficos, ao pouco de cumprir os 18 anos. Grey apareceu nunha edici\u00f3n de 2006 da revista \"Los Angeles\". Ga\u00f1ou varios Premios AVN nos anos 2007, 2008 e 2010. Durante o mesmo per\u00edodo, Grey comezou a traballar de modelo e participou na pel\u00edcula \"The Girlfriend Experience\", de Steven Soderbergh. Tam\u00e9n gravou un proxecto de m\u00fasica industrial chamado aTelecine."}
{"id": "164265", "revid": "98629", "url": "https://gl.wikipedia.org/wiki?curid=164265", "title": "Lowbrow", "text": "A arte lowbrow, ou simplmente lowbrow, \u00e9 un termo utilizado para describir un movemento underground de arte visual que xurdiu na cidade dos \u00c1nxeles (California) a finais da d\u00e9cada de 1970.\nHistoria e caracter\u00edsticas.\nTr\u00e1tase dun movemento art\u00edstico popular moi difundido, con orixes no mundo do underground, \u00e9 dicir, no mundo dos c\u00f3mics a m\u00fasica punk, e diversas ramas da contracultura e subculturas en xeral de California. Tam\u00e9n se lle co\u00f1ece con frecuencia polo nome de \"surrealismo pop\". Ten un aquel humor\u00edstico, con picard\u00eda e sarcasmo.\nA maior\u00eda das obras de arte Lowbrow son pinturas, malia que tam\u00e9n existen xoguetes, arte dixital e escultura."}
{"id": "164270", "revid": "12452", "url": "https://gl.wikipedia.org/wiki?curid=164270", "title": "Turgui\u00e9\u00f1ef", "text": ""}
{"id": "164272", "revid": "85894", "url": "https://gl.wikipedia.org/wiki?curid=164272", "title": "Masoucos, Masoucos, Castroverde", "text": "Masoucos \u00e9 un lugar da parroquia de Masoucos no concello lugu\u00e9s de Castroverde na Comarca de Lugo. Ti\u00f1a 15 habitantes no ano 2009 segundo datos do Instituto Nacional de Estad\u00edstica dos cales 8 eran homes e 7 eran mulleres."}
{"id": "164275", "revid": "89787", "url": "https://gl.wikipedia.org/wiki?curid=164275", "title": "Telefunken", "text": "Telefunken foi unha compa\u00f1\u00eda alem\u00e1 dedicada \u00e1 fabricaci\u00f3n de compo\u00f1entes e aparellos de radio e televisi\u00f3n.\nHistoria.\nGesellschaft f\u00fcr drahtlose Telegraphie m.b.H., System Telefunken formouse o 27 de maio de 1903 como un proxecto conxunto entre Siemens &amp; Halske e AEG con sede en Berl\u00edn, utilizando Telefunken como o seu enderezo telegr\u00e1fico, populariz\u00e1ndose as\u00ed o nome que en 1923 cambiou oficialmente a Telefunken Gesellschaft f\u00fcr drahtlose Telegraphie m.b.H, e a partir dese ano comeza a fabricar aparellos e compo\u00f1entes de radio. En 1941 Siemens abandona a s\u00faa participaci\u00f3n na empresa quedando como filial da AEG. Na d\u00e9cada de 1960 Telefunken traballou no desenvolvemento do sistema de cor PAL que a partir de 1967 se converteu no est\u00e1ndar da televisi\u00f3n en cor de moitos pa\u00edses, nese ano Telefunken e AEG formando AEG Telefunken. En 1985 Daimler-Benz f\u00edxose co control da compa\u00f1\u00eda e acabou disolv\u00e9ndoa legalmente un ano despois, rematando a historia da compa\u00f1\u00eda, por\u00e9n a licenza da marca Telefunken admin\u00edstraa Telefunken Holding AG, e as\u00ed diversas empresas sen relaci\u00f3n coa empresa orixinal venden legalmemte os seus produtos baixo a marca Telefunken e en 2009 diversas compa\u00f1\u00edas formaron unha alianza conxunta baixo esa marca."}
{"id": "164281", "revid": "98629", "url": "https://gl.wikipedia.org/wiki?curid=164281", "title": "Brendan Canty", "text": "Brendan Canty, nado o 9 de marzo de 1966 en Teaneck, Nova Jersey, \u00e9 un m\u00fasico estadounidense, co\u00f1ecido por ser o bater\u00eda da banda de post-hardcore Fugazi.\nBiograf\u00eda.\nCanty e o seu amigo Guy Picciotto foron compa\u00f1eiros en varias bandas da zona de Washington, D.C. a principios e mediados dos anos 80, inclu\u00edndo Rites of Spring, One Last Wish, Insurrection e Happy Go Licky. Tam\u00e9n tocou a bater\u00eda na banda de curta vida Deadline. Uniuse a Fugazi en 1987, e Picciotto seguir\u00edao pouco despois.\nMoitas das canci\u00f3ns de Fugazi dende \"Steady Diet of Nothing\" est\u00e1n baseadas en riffs de guitarra que Canty lle ensinou nos ensaios. Canty tam\u00e9n comp\u00f3n canci\u00f3ns con piano, ademais das li\u00f1as de baixo dalg\u00fans temas.\nEntre as xiras de Fugazi, Canty adoitaba compo\u00f1er m\u00fasica para produci\u00f3ns audiovisuais, principalmente para documentais das canles Discovery Channel e The Learning Channel. Tam\u00e9n contribu\u00edu ou axudou a producir varias gravaci\u00f3ns de bandas da zona de Washington.\nCanty formou parte do proxecto paralelo Garland Of Hours, co vocalista/chelista/teclista Amy Domingues e o bater\u00eda/percusionista Jerry Busher, que traballaran con Fugazi en gravaci\u00f3ns e actuaci\u00f3ns. O seu primeiro \u00e1lbum, \"Garland Of Hours\", foi editado polo selo Arrest Records (fundado por Busher e o irm\u00e1n m\u00e1is novo de Canty, James).\nNo 2004 Canty e o director Christoph Green cofundaron o selo de DVD Trixie para editar unha serie de pel\u00edculas relacionadas coa m\u00fasica titulada \"Burn to Shine\". A serie trata bandas independentes de m\u00fasica alternativa dunha determinada rexi\u00f3n tocando unha canci\u00f3n ao vivo, sen \"overdubs\" ou correcci\u00f3ns, nunha casa que est\u00e1 a piques de ser demolida. O primeiro volume foi rodado na rexi\u00f3n de Washington, e conta coas actuaci\u00f3ns de Bob Mould, Weird War, Q and Not U, Ted Leo, French Toast, The Medications, o proxecto do seu compa\u00f1eiro en Fugazi Ian MacKaye chamado \"The Evens e Garland Of Hours\". O segundo volume, rodado na zona de Chicago, apareceu no ano 2005, e o terceiro, rodado en Portland, Oreg\u00f3n, lanzouse en agosto do 2006. Hai tres volumes m\u00e1is en produci\u00f3n na actualidade , rodados en Louisville, Kentucky; Seattle, Washington, e Atlanta, Xeorxia.\nUsando o mesmo persoal e o estilo de rodaxe que nas series \"Burn to Shine\", Canty e Green fixeron unha pel\u00edcula dun concerto de Bob Mould, titulada \"Circle of Friends\". Canty non s\u00f3 produciu o filme, sen\u00f3n que tam\u00e9n tocou a bater\u00eda no mesmo, que tivo lugar no 9:30 Club de Washington, D.C. Canty e Green tam\u00e9n fixeron \"Sunken Treasure: Live in the Pacific Northwest\", unha pel\u00edcula dunha xira en 2006 de Jeff Tweedy (Wilco).\nA finais do 2004 de principios do 2005, Canty contribu\u00edu coa bater\u00eda no \u00e1lbum en solitario de Bob Mould \"Body Of Song\". Canty tam\u00e9n foi o bater\u00eda en varios concertos da xira de primoci\u00f3n do \u00e1lbum. Canty volveu a tocar no \u00e1lbum de Moulda \"District Line\", editado no 2008.\nCanty compuxo a m\u00fasica para as series documentais do Sundance Channel \"The Hill\", estreadas o 26 de agosto do 2006.\nProduciuo os \u00e1lbums de Ted Leo and the Pharmacists \"Living With the Living\" e \"The Tyranny of Distance\", a Benjy Ferree, e o \u00e1lbum de The Thermals \"The Body, The Blood, The Machine\". Tam\u00e9n realizou as mesturas do \u00e1lbum de estrea de The Aquarium."}
{"id": "164284", "revid": "98629", "url": "https://gl.wikipedia.org/wiki?curid=164284", "title": "Porl Thompson", "text": "Porl Thompson, tam\u00e9n co\u00f1ecido como Pearl Thompson, nado como Paul Stephen Thompson en Wimbledon o 8 de novembro de 1957, \u00e9 un m\u00fasico ingl\u00e9s co\u00f1ecido polo seu traballo coa banda de rock alternativo The Cure.\nTraxectoria.\nThompson \u00e9 o m\u00e1is vello de catro irm\u00e1ns. Porl casou con Janet Smith, a irm\u00e1 m\u00e1is nova do seu compa\u00f1eiro de The Cure Robert Smith, e xuntos tiveron tres fillos e unha filla.\nThompson foi parte da formaci\u00f3n orixinal de The Cure, na que tam\u00e9n estaban Robert Smith, Michael Dempsey e Lol Tolhurst, cando a banda se creou en 1977. Por\u00e9n, abandonou o grupo cando editaron o seu \u00e1lbum de estrea, \"Three Imaginary Boys\", xa que o seu estilo coa guitarra era contrario \u00e1s preferencias compositivas de Smith. Volver\u00eda a unirse en 1983 tocando o saxof\u00f3n e axudando na gravaci\u00f3n do \u00e1lbum \"The Top\". Durante a s\u00faa xira Thompson tocou os teclados, ademais da guitarra e o saxof\u00f3n.\nThompson gravou en catro \u00e1lbums de estudio m\u00e1is (\"The Head on the Door\", \"Kiss Me, Kiss Me, Kiss Me\", \"Disintegration\" e \"Wish\") e en catro ao vivo (\"Concert\", \"Entreat\", \"Paris\" e \"Show\"), as\u00ed coma nos v\u00eddeos \"The Cure in Orange\", \"Picture Show\" e \"Festival 2005\". Tam\u00e9n aparece no \u00e1lbum de remesturas \"Mixed Up\" e na reedici\u00f3n \"deluxe\" de \"Three Imaginary Boys\".\nThompson deixou The Cure en 1994 para tocar con Jimmy Page e Robert Plant, de Led Zeppelin, durante a s\u00faa xira de 1995. Tam\u00e9n tocou con \"Babacar\", a banda formada por Boris Williams despois de sa\u00edr de The Cure, e posteriormente fundou un proxecto en solitario chamado \"Quietly Torn\". Thompson traballou con Plant novamente cando seu uniu ao seu grupo para a edici\u00f3n do \u00e1lbum \"Dreamland\" no 2002.\nOficialmente regresou a The Cure por terceira vez en xu\u00f1o do 2005 e gravou o DVD ao vivo ' e o \u00e1lbum '. Thompson tam\u00e9n xirou con The Cure na s\u00faa xira dos anos 2007-2008.\nNo 2007 Schecter Guitars lanzou un modelo Porl Thompson Signature con debuxos do artista brit\u00e1nico Kev Grey.\nThompson e o dese\u00f1ador Andy Vella son os co-fundadores de Parched Art, que realizou bastantes dos dese\u00f1os aparecidos nos libretos de The Cure, moitos deles pintados ou debuxados por Thompson.\nEn 2010, Thompson deixou The Cure por raz\u00f3ns pouco claras, e en 2012 vendeu en poxa t\u00f3dalas s\u00faas pertenzas relacionadas co grupo, mesmo as guitarras, mudando o seu nome art\u00edstico a \"Pearl\" e anunciou novos proxectos art\u00edsticos e musicais, sempre lonxe da banda de Robert Smith. No sucesivo, nas aparici\u00f3ns p\u00fablicas de Thompson desde o 2013, f\u00edxose evidente un cambio de x\u00e9nero no aspecto do m\u00fasico."}
{"id": "164285", "revid": "89787", "url": "https://gl.wikipedia.org/wiki?curid=164285", "title": "Air Rarotonga", "text": "Air Rarotonga \u00e9 unha aeroli\u00f1a con base en Rarotonga, nas Illas Cook, opera servizos regulares entre as diveras illas do pa\u00eds servizos charter con Niue, Samoa, Tonga e a Polinesia Francesa, presta tam\u00e9n o servizo de ambulancia cara ao hospital de Rarotonga. A s\u00faa base de operaci\u00f3ns principal \u00e9 o Aeroporto Internacional de Rarotonga.\nHistoria.\nA aeroli\u00f1a fundouse en febreiro de 1978 propiedade de tres investidores privados, comezou a funcionar en xullo de 1978 utilizando un avi\u00f3n Cessna 337.\nFrota.\nEn febreiro de 2008 a frota de Air Rarotonga contaba con:"}
{"id": "164286", "revid": "10599", "url": "https://gl.wikipedia.org/wiki?curid=164286", "title": "Nuevo Colombino", "text": ""}
{"id": "164287", "revid": "89787", "url": "https://gl.wikipedia.org/wiki?curid=164287", "title": "Estadio Nuevo Mirandilla", "text": "O Estadio Nuevo Mirandilla, anteriormente co\u00f1ecido como Ram\u00f3n de Carranza, \u00e9 o estadio de f\u00fatbol do C\u00e1diz Club de F\u00fatbol.\nFoi constru\u00eddo entre maio de 1954 e agosto de 1955 e finalmente estreado o d\u00eda 3 de setembro de 1955, co partido disputado entre o mesmo C\u00e1diz e o FC Barcelona, acabando co resultado de 0-4 favorable ao equipo catal\u00e1n. A primeira fase da s\u00faa remodelaci\u00f3n conclu\u00edu a principios de 2005, a segunda fase do fondo norte conclu\u00edu en 2008 e a terceira fase da tribuna finalizouse en 2012. A tribuna foi inaugurada o 18 de xullo de 2012 cun partido preparatorio para os Xogos Ol\u00edmpicos de Londres 2012 entre os equipos sub-21 de Espa\u00f1a e M\u00e9xico. En novembro de 2019, albergou o partido entre Espa\u00f1a e Malta na fase de clasificaci\u00f3n para a Euro 2020. O partido rematou cunha ampla vitoria de Espa\u00f1a por 7 goles a 0.\nHistoria.\nFoi constru\u00eddo entre maio de 1954 e agosto de 1955, traballaron na s\u00faa construci\u00f3n entre 150 e 250 obreiros. O equipo t\u00e9cnico form\u00e1rono os arquitectos Mu\u00f1oz Monasterio e Fern\u00e1ndez Pujol, o aparellador Fernando Accame e o enxe\u00f1eiro polo contrato de obras Gonzalo. O campo ti\u00f1a unhas medidas de 106 por 68 metros, e unha pista de atletismo ao redor de 400 metros. A torre ol\u00edmpica, m\u00e1is co\u00f1ecida como \"a torre de preferencia\", ti\u00f1a unha altura de 30 metros e o aforamento era de 15.000 espectadores. O estadio non contou con iluminaci\u00f3n propia ata 1957. A estrutura, completamente ovalada, mant\u00edvose ata 1984, data en que se fixo a primeira remodelaci\u00f3n. A devandita remodelaci\u00f3n sobreviviron o fondo sur, e a preferencia, que esperan a s\u00faa quenda na segunda reforma.\nComo consecuencia da aplicaci\u00f3n da Lei de memoria hist\u00f3rica, cambiou o seu nome de \"\"Ram\u00f3n de Carranza\" a \"Nuevo Mirandilla\"\", xa que levaba o nome dun alcalde franquista, nomeado por Primo de Rivera e que apoiou o alzamento sublevado.\nInauguraci\u00f3n.\nO 3 de setembro de 1955 foi o d\u00eda en que se inaugurou o estadio municipal, ao que se lle puxo o nome do militar galego Ram\u00f3n de Carranza. Foi m\u00e1is tarde, o 6 de agosto cando se ascendeu a bandeira nacional no estadio, coa presenza de Jos\u00e9 Le\u00f3n de Carranza G\u00f3mez-Pablos. \u00c1s 17.30, o bispo de C\u00e1diz, Tom\u00e1s Guti\u00e9rrez D\u00edez, procedeu \u00e1 bendici\u00f3n do novo estadio. Ao acto asistiron as autoridades locais e provinciais e outros personaxes p\u00fablicos. Logo da bendici\u00f3n houbo un desfile de atletas, e \u00e1s 18.15 comezou o partido inaugugral entre o C\u00e1diz CF e o FC Barcelona que acabou con vitoria visitante por 0-4."}
{"id": "164289", "revid": "23204", "url": "https://gl.wikipedia.org/wiki?curid=164289", "title": "Kirk Cameron", "text": "Kirk Thomas Cameron, nado o 12 de outubro de 1970 no barrio de Panorama City, nos \u00c1nxeles (california), \u00e9 un actor e predicador evanxelista estadounidense, irm\u00e1n da tam\u00e9n actriz Candance Cameron Bure.\nTraxectoria.\nCameron \u00e9 co\u00f1ecido polo seu papel de Mike Seaver na comedia de situaci\u00f3n \"Growing Pains\" (1985\u20131992), apareceu tam\u00e9n como actor infantil en varias filmes e series, continuando durante a s\u00faa mocidade, protagonizando filmes como \"Like Father Like Son\" (1987) e \"Listen to Me\" (1989). M\u00e1is recentemente, desde o 2000 interpretou a Cameron \"Buck\" Williams na serie de filmes \"Left Behind\" e Caleb Holt en \"Fireproof\" (2008). Cameron \u00e9 tam\u00e9n un activo cristi\u00e1n evanxelista, que xunto con Ray Comfort dirixe o ministerio evanx\u00e9lico The Way of the Master responsable do programa do mesmo nome que copresenta Cameron. Coa s\u00faa dona, a actriz Chelsea Noble fundou The Firefly Foundation."}
{"id": "164290", "revid": "72012", "url": "https://gl.wikipedia.org/wiki?curid=164290", "title": "Arne Jacobsen", "text": "Arne Jacobsen, nado o 11 de febreiro de 1902 en Copenhague e finado o 24 de marzo de 1971, foi un arquitecto e dese\u00f1ador dinamarqu\u00e9s.\nTraxectoria.\nJacobsen foi albanel por uns anos. Estudou arquitectura na \"Kongelige Danske Kunstakademi\" de Copenhague, onde se graduou en 1927. Fundou o seu propio estudio en Hellerup. As s\u00faas influencias foron Le Corbusier, Asplund e Ludwig Mies van der Rohe. Foi pioneiro do dese\u00f1o moderno en Dinamarca coa s\u00faa obra \"A casa do futuro\", dese\u00f1ada xunto a Fleming Lassen en 1929. O seu maior proxecto foi o edificio para a terminal a\u00e9rea \"SAS\" e o \"Royal Hotel\" de Copenhague (1956-1960), onde Jacobsen dese\u00f1ou t\u00f3dolos detalles como a tapicer\u00eda e a iluminaci\u00f3n.\nMoitos dos mobles dese\u00f1ados por Jacobsen convert\u00e9ronse en cl\u00e1sicos, entre eles a cadeira Ant (formiga) de 1951."}
{"id": "164292", "revid": "1888", "url": "https://gl.wikipedia.org/wiki?curid=164292", "title": "Julio Ulloa Vence", "text": "Julio Ulloa Vence, nado en Castelo (Taboada) o 19 de xullo de 1930 e finado en Lugo o 29 de maio de 2020, foi un enxe\u00f1eiro agr\u00f3nomo e pol\u00edtico galego.\nTraxectoria.\nCursou o bacharelato no Instituto de Ourense e a carreira de Enxe\u00f1eiro Agr\u00f3nomo na Escola Superior de Enxe\u00f1eiros Agr\u00f3nomos de Madrid, remat\u00e1ndoa en 1958; en 1962 obtivo o doutoramento. Ampliou estudos na Universidade de Georgetown (Estados Unidos de Am\u00e9rica) cunha bolsa do AID. Foi socio fundador e presidente durante tres anos do Club Cultural Valle Incl\u00e1n.\nFoi Presidente da Deputaci\u00f3n Provincial de Lugo entre 1963 e 1965 e procurador en Cortes en representaci\u00f3n da Deputaci\u00f3n. Foi Director da Escola Universitaria de Enxe\u00f1er\u00eda T\u00e9cnica Agr\u00edcola de Lugo, xefe do Servizo de Produci\u00f3n Vexetal na Delegaci\u00f3n de Agricultura de Lugo e Xefe do Servizo de Produci\u00f3n Agropecuaria da Conseller\u00eda de Agricultura en Lugo.\nFoi elixido Senador pola provincia de Lugo pola UCD nas elecci\u00f3ns de 1977. En 1979 foi elixido deputado tam\u00e9n pola UCD. Foi elixido senador en representaci\u00f3n da coalici\u00f3n AP-PDP nas elecci\u00f3ns xerais de 1982, repetindo nas de 1986 pola Coalici\u00f3n Popular. En 1988 abandonou a s\u00faa adscrici\u00f3n no Senado no grupo da democracia cristi\u00e1 e pasouse ao grupo mixto, a canda Enrique Marfany e Eduardo Olano Gurriar\u00e1n. Retirado da pol\u00edtica en 1989, foi presidente do Foro Rural Galego. Foi o primeiro presidente do club cultural Valle Incl\u00e1n. Finou en Lugo o 29 de maio de 2020.\nVida persoal.\nCasou con Mar\u00eda Dolores Calvo Beato e foi pai de Juan e Elena Ulloa Calvo."}
{"id": "164298", "revid": "1888", "url": "https://gl.wikipedia.org/wiki?curid=164298", "title": "Sequeir\u00f3s", "text": ""}
{"id": "164299", "revid": "1131", "url": "https://gl.wikipedia.org/wiki?curid=164299", "title": "Pexegueiro", "text": "O termo Pexegueiro pode referirse a:"}
{"id": "164300", "revid": "23204", "url": "https://gl.wikipedia.org/wiki?curid=164300", "title": "Erik Gunnar Asplund", "text": "Erik Gunnar Asplund, nado o 22 de setembro de 1885 e finado o 20 de outubro de 1940, foi un arquitecto sueco.\nTraxectoria.\nAsplund formouse artisticamente na escola rom\u00e1ntica sueca. As s\u00faas primeiras obras seguen esa orientaci\u00f3n que pouco a pouco vai abandonando para crear unha versi\u00f3n moderna e moi persoal do neocl\u00e1sico.\nEn 1930 constr\u00fae os pavill\u00f3ns da Exposici\u00f3n Internacional de Estocolmo, completamente modernos. Naquel ano a arquitectura moderna est\u00e1 representada principalmente polo racionalismo de Alema\u00f1a, Pa\u00edses Baixos e Francia. Asplund adopta as formas deste movemento, pero reinterpr\u00e9tao dunha forma persoal, m\u00e1is libre e espont\u00e1nea, na li\u00f1a que pode considerarse de estilo org\u00e1nico."}
{"id": "164301", "revid": "98629", "url": "https://gl.wikipedia.org/wiki?curid=164301", "title": "Veci\u00f1os", "text": "Veci\u00f1os \u00e9 unha serie televisiva australiana que comezou a emitir a cadea Seven Network o 18 de marzo de 1985.\nHistoria.\nA serie creouna o executivo de televisi\u00f3n Reg Watson, quen propuxo a idea de facer unha serie centrada en historias real\u00edsticas protagonizadas por adultos e mozos que falan abertamente e resolven os seus problemas xuntos. Seven aceptou a proposta, no tempo xa emit\u00eda outra telenovela de Watson con grande \u00e9xito \"Sons and Daughters\". Pero a nova serie non tivo os resultados que a cadea esperada, producida en Melbourne tivo baixos \u00edndices de audiencia en Sidney e logo de catro meses Seven cancelou a s\u00faa emisi\u00f3n, non obstante a principal rival Ten mercou os dereitos, para gravar os novos cap\u00edtulos tivo que reconstru\u00edr os decorados, xa que Seven destru\u00edraos, finalmente Ten estreou os novos cap\u00edtulos o 20 de xaneiro de 1986, comezando no episodio 171, e en 2005 a serie converteuse na m\u00e1is longa da televisi\u00f3n australiana. A serie vendeuse a arredor de cincuenta pa\u00edses de todo o mundo, a Televisi\u00f3n de Galicia emitiu algunhas tempadas a partir de 1989.\nDesenvolvemento.\nA li\u00f1a da serie c\u00e9ntrase na vida persoal e profesional dalg\u00fans dos veci\u00f1os do barrio ficticio de Erinsborough na cidade de Melbourne, principalmente os de Ramsay Street, unha r\u00faa cega, e o complexo Lassiters, que incl\u00fae bar, hotel, cafeter\u00eda e parque. Veci\u00f1os comezou coas tres familias creadas por Watson: Os Ramsay, os Robinson e os Clarkes. Os exteriores de Ramsay Streek corresp\u00f3ndense coa r\u00faa Pin Oak Court de Vermont South, os interiores f\u00edmanse nos estudios de Global Television en Forest Hill. Moitos son os actores e personalidades convidadas que pasaron pola serie nas s\u00faas 26 tempadas, entre eles Alan Dale, Kylie Minogue, Jason Donovan, Guy Pearce, Jesse Spencer, Radha Mitchell, Ian Smith, Chris Hemsworth, Liam Hemsworth, Luke Hemsworth, Craig McLachlan, Natalie Bassingthwaighte, Kristian Schmid, Natalie Imbruglia, Holly Valance, Delta Goodrem, Stephanie McIntosh, Lily Allen, Russell Crowe, Emma Bunton, Batista ou The Veronicas entre moitos outros."}
{"id": "164302", "revid": "21293", "url": "https://gl.wikipedia.org/wiki?curid=164302", "title": "Neighbours", "text": ""}
{"id": "164304", "revid": "6460820", "url": "https://gl.wikipedia.org/wiki?curid=164304", "title": "Julio Yebra-Pimentel", "text": "Julio Manuel Yebra-Pimentel Blanco, nado en Lousada (Carballedo) o 31 de agosto de 1944, \u00e9 un farmac\u00e9utico e pol\u00edtico galego.\nTraxectoria.\nFillo de Luis Yebra-Pimentel Vidal e sobri\u00f1o de Secundino V\u00e1zquez, alcalde de Carballedo entre 1976 e 1979. Simpatizante das xuventudes da UCD desde os seus anos de estudante. Comezou a militar en Alianza Popular en 1983, a\u00ednda que se presentou por primeira vez \u00e1s elecci\u00f3ns como independente na lista de CG. Farmac\u00e9utico de profesi\u00f3n, en novembro de 1981 f\u00edxose coa licenza da farmacia de Castro de Carballedo e trasladouna \u00e1 Barrela, contrariando o acordo verbal ao que chegara coa anterior propietaria, o que desembocou en graves disturbios na vila, con centos de veci\u00f1os e cerca de 50 gardas civ\u00eds mobilizados. \n\u00c9 alcalde de Carballedo dende 1983, contando sempre con maior\u00eda absoluta, present\u00e1ndose por CG (1983), AP (1987) e PP (1991-2023). Foi deputado na Deputaci\u00f3n de Lugo (1983-1991). En outubro de 1991, logrou que a Barrela fose definitivamente reco\u00f1ecida como capital do concello, o que provocou novos e graves disturbios na localidade, resultando en enfrontamentos f\u00edsicos e no incendio do consistorio provisional. Foi senador por Lugo dende outubro de 1989 ata xaneiro de 2000 (IV a VI lexislaturas) polo Partido Popular de Galicia. "}
{"id": "164307", "revid": "21293", "url": "https://gl.wikipedia.org/wiki?curid=164307", "title": "MHz", "text": ""}
{"id": "164308", "revid": "56817", "url": "https://gl.wikipedia.org/wiki?curid=164308", "title": "(120348) 2004 TY364", "text": "(120348) 2004 TY364, tam\u00e9n escrito coma (120348) 2004 TY364, \u00e9 un obxecto trans-neptuniano que reside no Cinto de Kuiper. Foi descuberto o 3 de outubro do ano 2004 por Michael E. Brown, Chad Trujillo, e David L. Rabinowitz dende o Observatorio Palomar.\nDende que se sabe que ten unha magnitude absoluta de 4.5, este obxecto pasou a ser candidato a planeta anano. Actualmente est\u00e1 a unha distancia dunhas 39,5 UAs respecto do Sol."}
{"id": "164309", "revid": "89787", "url": "https://gl.wikipedia.org/wiki?curid=164309", "title": "Yasmin Levy", "text": "Yasmin Levy, nada en Xerusal\u00e9n o 23 de decembro de 1975, \u00e9 unha cantante israel\u00ed en lingua xudeoespa\u00f1ola.\nTraxectoria.\nO seu pai, Yitzhak Levy, foi un investigador pioneiro na longa historia sefard\u00ed, a m\u00fasica e cultura da xudar\u00eda espa\u00f1ola e a s\u00faa di\u00e1spora. Yasmin deu unha nova interpretaci\u00f3n \u00e1 canci\u00f3n xudeu-espa\u00f1ola medieval, incorporando sons m\u00e1is modernos, procedentes do flamenco espa\u00f1ol, e co uso de instrumentos tradicionais como o viol\u00edn, o violoncello e o piano."}
{"id": "164310", "revid": "23204", "url": "https://gl.wikipedia.org/wiki?curid=164310", "title": "Jos\u00e9 Garc\u00eda Garc\u00eda", "text": "Jos\u00e9 Garc\u00eda Garc\u00eda, nado en Silleda o 13 de febreiro de 1922 e finado na mesma vila o 28 de outubro de 2007, foi un pol\u00edtico galego.\nTraxectoria.\nEstudou o bacharelato no Instituto da Estrada. Foi delegado da Organizaci\u00f3n Juvenil Espa\u00f1ola (1943-1947) e secretario do Sindicato Vertical de Silleda (1946-1951). Funcionario do concello de Silleda, foi secretario da Junta Municipal do Movimiento (1951-1976). Formou parte dos grupos directivos de Acci\u00f3n Cat\u00f3lica e de C\u00e1ritas Diocesana. A partir de 1946 promoveu o cooperativismo agrario, sendo presidente de d\u00faas cooperativas provinciais e de UTECO-Pontevedra. Promoveu a Asociaci\u00f3n Agraria Provincial (GAP) da que foi vicepresidente, federada na Rexional e Nacional UFADE.\nNa Transici\u00f3n foi elixido membro do Comit\u00e9 Executivo do Partido Gallego Independiente no seu primeiro Congreso Federal constitu\u00ednte en febreiro de 1977. O PGI integrouse na UCD e foi elixido Senador pola provincia de Pontevedra nas elecci\u00f3ns de 1977. En 1979 volveu ao Senado tam\u00e9n pola UCD.\nVida persoal.\nCasou con Lidia Otero Alonso."}
{"id": "164311", "revid": "1131", "url": "https://gl.wikipedia.org/wiki?curid=164311", "title": "Estadio Nueva Condomina", "text": "A Nueva Condomina \u00e9 un estadio de f\u00fatbol da cidade de Murcia, onde xoga os seus partidos o Real Murcia. At\u00f3pase na pedan\u00eda de Churra, ao norte do municipio de Murcia.\nTen capacidade para 31.179 espectadores, e foi inaugurado o d\u00eda 11 de outubro de 2006 coa celebraci\u00f3n dun partido amigable entre a Selecci\u00f3n espa\u00f1ola e a arxentina no que Espa\u00f1a ga\u00f1ou por 2 a 1. O primeiro gol que se viu no estadio marcouno o xogador do Futbol Club Barcelona, Xavi.\nO Real Murcia, que ata ent\u00f3n xogaba no Estadio de La Condomina, disputou o seu primeiro partido o 26 de novembro en partido de Liga ante o Real Valladolid, correspondente \u00e1 xornada 14 da Segunda Divisi\u00f3n con derrota do equipo murciano (1-4). Iv\u00e1n Alonso foi o autor do primeiro gol do Real Murcia neste estadio.\nXunto ao estadio at\u00f3pase un centro comercial co mesmo nome, e constr\u00faese unha urbanizaci\u00f3n, que ter\u00e1 dous campos de golf. Todo en conxunto sumar\u00e1 un total de 2\u00a0139\u00a0695 m\u00b2 e a\u00ednda que o promotor privado do estadio afirmou durante todo o proxecto que ser\u00eda catalogado como estadio cinco estrelas pola UEFA, podendo as\u00ed celebrar finais da Liga de Campi\u00f3ns da UEFA, este feito finalmente revelouse imposible pois \u00e9 requisito necesario para obter esta cualificaci\u00f3n que o estadio te\u00f1a un aforamento m\u00ednimo de 50.000 espectadores.\nCoa inclusi\u00f3n da cidade de Murcia e do estadio na Candidatura Ib\u00e9rica para acoller a Copa Mundial de F\u00fatbol de 2018, proxectouse unha ampliaci\u00f3n do estadio, tras a cal pasar\u00eda a ter m\u00e1is de 43.000 localidades, e multiplicar\u00edanse os palcos privados e a zona de prensa. Todo iso est\u00e1 supeditado \u00e1 elecci\u00f3n de Espa\u00f1a e Portugal como sedes."}
{"id": "164318", "revid": "55340", "url": "https://gl.wikipedia.org/wiki?curid=164318", "title": "Rocco Siffredi", "text": "Rocco Tano, co\u00f1ecido artisticamente como Rocco Siffredi ou simplemente Rocco, nado en Ortona o 4 de maio de 1964, \u00e9 un actor, director e produtor italiano de pel\u00edculas pornogr\u00e1ficas. Na industria do porno co\u00f1\u00e9cese \u00e1s veces como \u00ab\"O Semental Italiano\"\u00bb.\nTraxectoria.\nOs filmes de Siffredi var\u00edan amplamente en canto ao contido e ton. Apareceu en aventuras rom\u00e1nticas e comedias do estilo da produtora \"Vivide\", pero o seu traballo posterior coa compa\u00f1\u00eda de John Stagliano, \"Evil Angel V\u00eddeo\", involucran escenas de BDSM nas cales Siffredi cospe a mulleres na cara e dentro da boca, d\u00e1lles losqueadas, practica irrumatio e urolagnia, fai que afoguen durante o sexo oral, e ocasionalmente ag\u00e1rralles do cabelo at\u00e9 o punto de as facer chorar.\nTras iniciar a s\u00faa carreira en Francia, traballou en Budapest (que \u00e9 a sede de \"Rocco Siffredi Produzioni\") e tam\u00e9n en Montreal, Rusia, Per\u00fa, Brasil e varios pa\u00edses de Europa do Leste. Est\u00e1 considerado un actor de culto polas medidas do seu pene e pola s\u00faa gran resistencia no acto sexual. Participou en 1300 filmes."}
{"id": "164321", "revid": "56817", "url": "https://gl.wikipedia.org/wiki?curid=164321", "title": "Modulaci\u00f3n de amplitude en cuadratura", "text": "A modulaci\u00f3n de amplitude en cuadratura \u00e9 un esquema de modulaci\u00f3n tanto dixital como anal\u00f3xica, onde se env\u00eda sinais con informaci\u00f3n cambiando, isto \u00e9 modulando, a amplitude de d\u00faas ondas portadoras, \u00fasase a modulaci\u00f3n por desprazamento da amplitude no esquema de modulaci\u00f3n dixital e a amplitude modulada no anal\u00f3xico. Estas d\u00faas ondas, xeralmente sinusoides, est\u00e1n desfasadas 90\u00ba unha respecto \u00e1 outra, ou o que \u00e9 o mesmo est\u00e1 en cuadratura. Estas ondas acaban xunt\u00e1ndose e como resultado a nova onda \u00e9 unha combinaci\u00f3n de modulaci\u00f3n por desprazamento de fase e modulaci\u00f3n por desprazamento de amplitude no caso dixital e de modulaci\u00f3n de fase e amplitude modulada no caso anal\u00f3xico.\nUsos.\nEntre outros usos util\u00edzase para m\u00f3dems telef\u00f3nicos de velocidades superiores a 2400bps, transmisi\u00f3n de sinais de televisi\u00f3n, microondas ou sat\u00e9lite, modulaci\u00f3n TCM (Trellis Coded Modulation), que consegue velocidades de transmisi\u00f3n moi elevadas combinando a modulaci\u00f3n coa codificaci\u00f3n de canal e m\u00f3dems ADSL que traballan no bucle do subscritor, a frecuencias situadas entre 24KHze 1104KHz, onde se poden obter velocidades de datos de ata 9Mbps."}
{"id": "164324", "revid": "1131", "url": "https://gl.wikipedia.org/wiki?curid=164324", "title": "Galer\u00eda de imaxes de Cereixo, Vimianzo", "text": "Santiago de Cereixo \u00e9 unha parroquia que se localiza no concello de Vimianzo."}
{"id": "164331", "revid": "15490", "url": "https://gl.wikipedia.org/wiki?curid=164331", "title": "A orixe do mundo", "text": "A orixe do mundo (en ) \u00e9 un cadro realizado por Gustave Courbet en 1866.\nCaracter\u00edsticas.\n\u00c9 unha pintura ao \u00f3leo sobre lenzo, duns 55 cent\u00edmetros por 46 cent\u00edmetros, que representa en primeiro plano unha pube e o tronco espido dunha muller reclinada sobre as sabas dun leito e que ten as pernas separadas. A escala, o encadramento e o punto de vista elixidos polo artista supuxeron unha radical novidade respecto a toda a tradici\u00f3n pict\u00f3rica anterior, producindo no espectador unha forte impresi\u00f3n de sensualidade e erotismo. Hoxe at\u00f3pase exposto no Museo de Orsay, en Par\u00eds."}
{"id": "164332", "revid": "23204", "url": "https://gl.wikipedia.org/wiki?curid=164332", "title": "Gyorgy Luk\u00e1cs", "text": "Georg Luk\u00e1cs, nado en Budapest o 13 de abril de 1885 e finado na mesma cidade o 4 de xu\u00f1o de 1971, foi un pol\u00edtico e pensador marxista e un cr\u00edtico literario.\nTraxectoria.\nMembro dunha familia de banqueiros xudeus, estudou en Kolozsv\u00e1r, Berl\u00edn (onde co\u00f1eceu a Georg Simmel) e Heilderberg, onde contactou con Max Weber e o fil\u00f3sofo da utop\u00eda Ernst Bloch. Destacou como militante e ide\u00f3logo do Partido Comunista H\u00fangaro. Formou parte do goberno de B\u00e9la Kun como comisario do pobo para a Educaci\u00f3n e a Cultura da Rep\u00fablica Sovi\u00e9tica H\u00fangara. Tras o derrocamento do r\u00e9xime fuxiu a Viena, onde foi capturado pero finalmente liberado grazas aos auspicios de Thomas Mann. Al\u00ed tomou contacto con outros pensadores como Antonio Gramsci. Refuxiado na Uni\u00f3n Sovi\u00e9tica, volveu como profesor a Budapest tras o retroceso da ocupaci\u00f3n alem\u00e1 na segunda guerra mundial. Foi membro da Academia de Ciencias de Hungr\u00eda. O goberno comunista de M\u00e1ty\u00e1s R\u00e1kosi t\u00edvoo afastado. Asumiu o cargo de Ministro de Cultura durante a revoluci\u00f3n h\u00fangara de 1958. Trala deposici\u00f3n de Imre Nagy, foi deportado a Roman\u00eda.\nPensamento.\nA cousificaci\u00f3n da vida nas sociedades propias do capitalismo \u00e9 o centro das s\u00faas preocupaci\u00f3ns, onde reflexiona no fetichismo da mercanc\u00eda como relaci\u00f3n entre as persoas que acaban sendo obxectos e non suxeitos activos e libres tanto no eido econ\u00f3mico como no eido social. Incorpora consideraci\u00f3ns psicol\u00f3xicas da persoa individual.\nLuk\u00e1cs rexeita tanto a concepci\u00f3n de Hegel que reduc\u00eda a dial\u00e9ctica a un movemento do Esp\u00edrito como as concepci\u00f3ns marxistas que entend\u00edan a dial\u00e9ctica como movemento unicamente da materia. Para el existe unha complementariedade na que a materia se satura de Esp\u00edrito e o Esp\u00edrito non pode manifestarse sen\u00f3n na materia. O proletariado conv\u00e9rtese en Esp\u00edrito na medida en que adquire conciencia de clase. Esta se entende como o conxunto de crenzas compartidas polos que desempe\u00f1an nas relaci\u00f3ns econ\u00f3micas e sociais unha determinada funci\u00f3n. Os traballadores organizados en partido non son s\u00f3 obxecto da historia en canto que factores de produci\u00f3n sen\u00f3n que se constit\u00faen en suxeitos da historia dun xeito activo. O Partido Comunista expresa o senso da historia e conduce a trav\u00e9s da revoluci\u00f3n a unha sociedade sen clases. A revoluci\u00f3n \u00e9 o momento de contradici\u00f3n entre esp\u00edrito e materia que se resolve na s\u00edntese de \u00e1mbalas d\u00faas nun novo momento de perfecci\u00f3n da praxe onde se unen conciencia de clase e acci\u00f3n. Estas ideas expostas no seu libro \"Historia e conciencia de clase\", publicado en 1923, foron condenadas polo marxismo m\u00e1is estruturalista e ortodoxo que viu nel unha li\u00f1a humanista incompatible coa filosof\u00eda recollida no \"Capital\" de Marx.\nLuk\u00e1cs am\u00f3sase cr\u00edtico contra o irracionalismo en filosof\u00eda que ir\u00eda dende Schelling ata Nietzsche e que, consonte a s\u00faa opini\u00f3n, desemboca indefectiblemente no fascismo.\nComo cr\u00edtico literario, Luk\u00e1cs entende que a aut\u00e9ntica literatura debe reflectir a realidade e o escritor debe achegar unha perspectiva de totalidade. Pretende descubrir no texto os condicionantes sociais, econ\u00f3micos e pol\u00edticos que est\u00e1n detr\u00e1s do mesmo.\nNos seus derradeiros anos traballou nunha \"Est\u00e9tica\" segundo o m\u00e9todo xen\u00e9tico-sistem\u00e1tico e nunha \"Ontolox\u00eda do ser social\" na que, tomando como eixo o traballo humano, interrelaciona necesidade con liberdade."}
{"id": "164334", "revid": "55340", "url": "https://gl.wikipedia.org/wiki?curid=164334", "title": "Xeraci\u00f3n do 25", "text": " \"De escritores galegos\".\nA Xeraci\u00f3n do 25 \u00e9 o nome co que en 1961 Carlos Flores L\u00f3pez denominou un grupo de novos arquitectos vangardistas, titulados entre 1918 e 1925 na Escola T\u00e9cnica Superior de Arquitectura de Madrid.\nDenominaci\u00f3n.\nA\u00ednda que as obras clave desta Xeraci\u00f3n comezaron a aparecer en Madrid en 1927 -o cal xustificar\u00eda que fose denominado como xeraci\u00f3n do 27, como ped\u00eda Oriol Bohigas, para relacionala coa xeraci\u00f3n literaria-, a raz\u00f3n do cambio da data foi a Exposici\u00f3n Internacional de Artes Decorativas e Industriais de Par\u00eds, de 1925, que causou un grande impacto nos novos arquitectos madrile\u00f1os.\nA formaci\u00f3n do grupo.\nO grupo estaba formado por Bergam\u00edn, Garc\u00eda Mercadal, Fern\u00e1ndez Shaw, Blanco Soler, Anasagasti, de los Santos, Aguirre, S\u00e1nchez Arcas, Lacasa, Arniches, Dom\u00ednguez, Guti\u00e9rrez Soto, Borobio, Aspiroz, Mu\u00f1oz Casay\u00fas e Dur\u00e1n Reynals.\nObras representativas.\nComo consecuencia daquela impresi\u00f3n apareceron tres obras esenciais entre 1927 e 1928, que marcaron aquel per\u00edodo e definiron a esta Xeraci\u00f3n: o Rinc\u00f3n de Goya, de Fernando Garc\u00eda Mercadal, a gasolineira de Petr\u00f3leos Porto Pi, de Casto Fern\u00e1ndez Shaw e a Casa do Marqu\u00e9s de Villora, de Rafael Bergam\u00edn. Son o que Flores denominou \u201cprimeiras obras af\u00edns \u00f3 movemento centroeuropeo renovador da arquitectura, isto \u00e9, vinculadas o que chamou posteriormente Movemento Moderno\u201d."}
{"id": "164337", "revid": "5863", "url": "https://gl.wikipedia.org/wiki?curid=164337", "title": "Ramiro Ledo", "text": "Ramiro Ledo Cordeiro, nado en Lugo o 5 de xu\u00f1o de 1981, \u00e9 un xornalista e director de cine galego. Despois de residir en Barcelona, na actualidade faino en Compostela.\nTraxectoria.\nEstudou xornalismo na USC. En 2001 foi un dos fundadores do Cineclube de Santiago de Compostela. Dirixiu os tres primeiros n\u00fameros do bolet\u00edn de cinema en galego \"Ariel\". Forma parte do consello de redacci\u00f3n da revista virtual de cinema \"Blogs &amp; Docs\". \u00c9 un dos fundadores do proxecto NUMAX.\nObra.\nAparece como actor na curtametraxe \"Berberecho\" (Xos\u00e9 Manuel Bazarra \"Sepi\", 2001), e realizou a montaxe de \"Entre linguas\" (2009) e \"A cicatriz blanca\" (Margarita Ledo, 2012). O seu artigo \"Facer filmes contra o seu tempo\", aparece no libro \"Non conciliados. Argumentos para a resistencia cultural\" (Cineclube Compostela, 2010).\nPremios.\nPremio Europa Cinemas Awards como empresario do ano 2020."}
{"id": "164338", "revid": "1131", "url": "https://gl.wikipedia.org/wiki?curid=164338", "title": "Ramiro Ledo Cordeiro", "text": ""}
{"id": "164342", "revid": "1131", "url": "https://gl.wikipedia.org/wiki?curid=164342", "title": "San Romao da Retorta", "text": ""}
{"id": "164343", "revid": "25871", "url": "https://gl.wikipedia.org/wiki?curid=164343", "title": "Copa de Europa de rugby 2010-2011", "text": "A tempada 2010-2011 da Heineken Cup foi a 16\u00aa edici\u00f3n da m\u00e1xima competici\u00f3n continental do rugby europeo, e na cal se proclamou campi\u00f3n de Europa por segunda vez o Leinster Rugby irland\u00e9s.\nComo vi\u00f1a sendo habitual nos \u00faltimos anos, 24 foron os equipos participantes, divididos en 6 grupos de 4, para afrontar a primeira fase da competici\u00f3n, que \u00e9 a fase de grupos. Tralas 6 xornadas correspondentes a esta primeira fase, vi\u00f1eron os cuartos de final e semifinais, a partido \u00fanico, e a final. A primeira xornada foi o d\u00eda 8 de outubro do 2010, e a gran final se disputou o 21 de maio do 2011, no Millennium Stadium de Cardiff.\nO equipo defensor do t\u00edtulo obtido na tempada anterior era Stade Toulousain, que acadara por 4\u00aa ocasi\u00f3n o torneo na tempada 2009-10 vencendo na final a Biarritz Olympique.\nEste ano Francia achegou 7 equipos \u00f3 torneo, Inglaterra 6, Gales 4, Irlanda 3, Escocia 2 e Italia 2.\n= Calendario =\nA Heineken Cup \u00e9 a m\u00e1xima competici\u00f3n a nivel de clubs do rugby europeo, e para que os resultados na mesma non se viran afectados pola ausencia de xogadores importantes, o calendario desta tempada estivo condicionado pola disputa dos \"Tests Internacionais de Outono\" entre as selecci\u00f3ns do Hemisferio Sur que visitaron \u00e1s selecci\u00f3ns do Hemisferio Norte. As\u00ed, durante o mes de novembro f\u00edxose unha par\u00e9ntese na competici\u00f3n. Ademais, nos meses de febreiro e marzo do 2011 tivo lugar o Torneo das Seis Naci\u00f3ns de rugby, e polo tanto neses 2 meses tampouco se disputou ning\u00fan encontro da Heineken Cup.\n= Equipos =\nEste ano Francia tivo 7 equipos no torneo xa que o ano anterior fora campi\u00f3n un equipo deste pa\u00eds, o Stade Toulousain. Dos 24 equipos participantes, 3 deles participaban este ano por primeira vez nesta competici\u00f3n: RC Toulon, Racing Metro 92 e Aironi Rugby, o equipo italiano que foi creado este ano.\n= Resultados =\nFase de grupos.\n&lt;noinclude&gt;\n&lt;noinclude&gt;\n&lt;noinclude&gt;\n&lt;noinclude&gt;\n&lt;noinclude&gt;\n&lt;noinclude&gt;\n\u00d3 remate da fase de grupos, os 6 equipos clasificados en primeiro lugar pasaron directamente \u00e1 fase de cuartos de final, as\u00ed coma os 2 mellores equipos restantes.\nPlay Offs.\nOs cuartos de final se xogaron o 9 e 10 de abril a partido \u00fanico na casa dos 4 equipos con mellor puntuaci\u00f3n final na fase de grupos.\nO equipo franco-catal\u00e1n de Perpignan xogou o seu encontro de cuartos como local no Estadio Ol\u00edmpico Llu\u00eds Company de Barcelona diante de 55.000 seareiros, mentres que o equipo vasco-franc\u00e9s de Biarritz xogou o seu encontro de cuartos como local no Estadio de Anoeta da cidade de Donostia diante de 32.500 persoas.\nAs semifinais se xogaron os d\u00edas 30 de abril e 1 de maio, con resultados a prol dos dous equipos locais, Northampton Saints e Leinster Rugby, que disputaron a final da Heineken Cup o 21 de maio no Millennium Stadium de Cardiff, en Gales. \u00c1mbolos dous equipos xa foran campi\u00f3ns de Europa unha vez.\nNorthampton Saints ga\u00f1ou a s\u00faa \u00fanica Heineken Cup na edici\u00f3n 1999-2000 fronte a un equipo irland\u00e9s, Munster Rugby. Pola s\u00faa banda Leinster Rugby tam\u00e9n sabe o que \u00e9 ga\u00f1ar unha Heineken Cup. F\u00edxoo na edici\u00f3n 2008-2009 fronte a un equipo ingl\u00e9s, Leicester Tigers.\nFinal.\nA final disputouse no Millennium Stadium de Cardiff o d\u00eda 21 de maio de 2011. Se enfrontaban o Leinster Rugby e o Northampton Saints nunha final in\u00e9dita. Os irlandeses ti\u00f1an o obxectivo de acadar o seu 2\u00ba t\u00edtulo en 3 anos, e os ingleses o 2\u00ba t\u00edtulo 11 anos despois do primeiro. Ning\u00fan dos dous equipos ti\u00f1a no seu palmar\u00e9s unha derrota nunha final da Heineken Cup.\nO cami\u00f1o de \u00e1mbolos dous equipos ata chegar \u00e1 final foi duro. Leinster Rugby tivo que eliminar a Leicester Tigers en cuartos de final e a Stade Toulousain nas semifinais. Northampton Saints enfrontouse a Ulster Rugby en cuartos de final e a USA Perpignan nas semifinais.\nO franc\u00e9s Romain Poite foi elixido para arbitrar a final, que comezou \u00e1s 17:00 horas.\nO encontro estivo dominado totalmente por Northampton Saints na primeira metade da final, que chegou ao tempo de descanso cunha vantaxe de 22 a 6 sobre Leinster Rugby, grazas a 3 ensaios de Phil Dowson, Ben Foden e Dylan Hartley. Foi o zagueiro ingl\u00e9s de Northampton Saints, Ben Foden, o xogador mais destacable desta primeira metade do encontro.\nNon obstante, na segunda metade o equipo de Dubl\u00edn reaccionou anotando 27 puntos seguidos e deixando a cero \u00f3 conxunto ingl\u00e9s. O apertura irland\u00e9s de Leinster Rugby, Jonathan Sexton, acadou o nomeamento de \"man-of-the-match\" pola s\u00faa actuaci\u00f3n na segunda metade do encontro, na que dirixiu con \u00e9xito \u00f3 seu equipo e anotou 2 ensaios, 3 conversi\u00f3ns e 2 golpes de castigo. A estrela do conxunto irland\u00e9s, Brian O'Driscoll, pasou desapercibido no encontro.\nEsta vitoria por 33 a 22 supuxo o 2\u00ba t\u00edtulo de campi\u00f3n de Europa para Leinster Rugby, repetindo o \u00e9xito da edici\u00f3n 2008-09, e o 4\u00ba para un equipo irland\u00e9s nos \u00faltimos 6 anos.\nNo Millennium Stadium de Cardiff houbo 72.456 seareiros de \u00e1mbolos dous equipos, ateigando as bancadas do estadio.\nNese mesmo fin de semana se disputou a final da Amlin Challenge Cup (segunda competici\u00f3n continental) tam\u00e9n en Cardiff, a\u00ednda que non no Millennium Stadium, sen\u00f3n no Cardiff City Stadium diante de 12.236 seareiros, e na cal se enfrontaron Harlequins e Stade Fran\u00e7ais. O resultado final foi 19 - 18 a prol do equipo de Londres.\n= M\u00e1ximos Anotadores =\n= V\u00e9xase tam\u00e9n ="}
{"id": "164345", "revid": "23204", "url": "https://gl.wikipedia.org/wiki?curid=164345", "title": "Aviva Premiership 2010-2011", "text": "A tempada 2010-2011 da Aviva Premiership foi a vix\u00e9simo cuarta edici\u00f3n da liga inglesa de rugby, creada pola RFU en 1987. A liga tomou o nome \"Aviva\" do seu principal patrocinador, que por primeiro ano era esa importante compa\u00f1\u00eda de seguros.\nFormato da competici\u00f3n.\nO torneo estivo composto por 12 equipos, e tivo un formato segundo o cal os equipos ti\u00f1an que disputar d\u00faas voltas completas, de xeito que cada equipo se enfrontase \u00f3s outros 11 conxuntos d\u00faas veces, unha como local e outra como visitante.\nO sistema de puntuaci\u00f3n foi o seguinte:\nA liga comezou o 3 de setembro de 2010, e rematou o 28 de maio de 2011 coa gran final.\nSemifinais e final.\nA final disputada no estadio de Twickenham, en Londres, enfrontou diante de 80.016 seareiros a Leicester Tigers e Saracens, os dous primeiros equipos da clasificaci\u00f3n da liga \u00f3 remate da tempada regular, e vencedores de cadans\u00faa semifinal.\n\u00c1mbolos dous equipos xogaron vestindo o seu primeiro equipamento; Leicester Tigers cos cores verde, vermello e branco; e Saracens de cor negro.\nLeicester Tigers vi\u00f1a de rematar primeiro na clasificaci\u00f3n final da liga regular, con 78 puntos, e nas semifinais tivo que enfrontarse a Northampton Saints por un posto na final. O resultado da semifinal foi 11-3.\nPola s\u00faa banda, Saracens vi\u00f1a de rematar segundo na clasificaci\u00f3n final da liga regular, con 76 puntos, a\u00ednda que con 2 vitorias m\u00e1is que o primeiro. Nas semifinais enfrontouse a Gloucester Rugby por un posto na final, posto que acadou cun resultado final de 12-10.\nO gran final, arbitrada por Wayne Barnes, comezou con varios golpes de castigo lanzados por Toby Flood (de Leicester) e Owen Farrell (de Saracens). No minuto 26, cando o taboleiro sinalaba un 6 a 6, Saracens anotou o \u00fanico ensaio do encontro. Tralos primeiros 40 minutos chegouse \u00f3 descanso cun 16 a 9 a prol dos Saracens.\nNa segunda metade Toby Flood anotou 3 golpes de castigo mais a prol de Leicester Tigers, e Owen Farrell outros 2 a prol de Saracens, de xeito que no minuto 75 o resultado era 22 a 18 para Saracens. Con 5 minutos por diante, Leicester Tigers atacou \u00e1 desesperada, Saracens defendeu dentro da s\u00faa li\u00f1a de 22, os xogadores de Leicester estiveron mesmo a un metro da zona de ensaio, pero finalmente o encontro rematou co resultado de 22 a 18.\nCon esta vitoria Saracens acadou o seu primeiro t\u00edtulo de campi\u00f3n de liga na s\u00faa historia."}
{"id": "164347", "revid": "21878", "url": "https://gl.wikipedia.org/wiki?curid=164347", "title": "Heineken Cup 2010-2011", "text": ""}
{"id": "164351", "revid": "98629", "url": "https://gl.wikipedia.org/wiki?curid=164351", "title": "Top 14 2010-2011", "text": "A fase regular da tempada 2010-2011 do campionato franc\u00e9s de rugby comezou o 13 de agosto do 2010, chegou tras 26 xornadas ata abril do 2011, e en maio foron os \"playoffs\" polo t\u00edtulo. Os 6 mellores equipos da tempada regular se clasificaron para estes playoffs. A final xogouse o 4 de xu\u00f1o en Par\u00eds, no Stade de France.\nClermont era o defensor este ano do t\u00edtulo obtido na pasada tempada, mentres que Agen e La Rochelle eran os equipos que debutaban este ano \u00f3 ter logrado o ascenso. Albi, que rematou na derradeira posici\u00f3n o ano anterior, descendeu, pero Bayonne volveu competir de novo na m\u00e1xima competici\u00f3n do rugby franc\u00e9s a pesar de ter rematado a pasada tempada segundo pola cola, xa que outro equipo, Montauban, foi degradado de categor\u00eda por motivos econ\u00f3micos.\nClasificaci\u00f3n.\n&lt;noinclude&gt;\nEstat\u00edsticas do campionato:\nFinal.\nA final disputouse en campo neutral, como cada ano, no Stade de France, en Par\u00eds, e nela se enfrontaron diante de 77.000 persoas o Stade Toulousain e o Montpellier HR. O Stade Toulousain vi\u00f1a de rematar primeiro na clasificaci\u00f3n da liga regular, con 82 puntos en 26 xornadas, vencendo nas semifinais a ASM Clermont Auvergne por 29-6 en Marsella. Pola s\u00faa banda, o Montpellier HR vi\u00f1a de rematar 6\u00ba na liga regular, polo cal tivo que disputar unha eliminatoria de cuartos de final, na que se enfrontou a Castres Olympique, vencendo por 18-17 en Castres. Despois tivo que vencer na semifinal a Racing Metro 92, o 2\u00ba equipo na liga regular, cun 26-25 no taboleiro, co cal Montpellier HR acadou a s\u00faa primeira final do Top 14 dende a fundaci\u00f3n do club.\nO encontro, arbitrado por Patrick P\u00e9chambert, comezou \u00e1s 20:45 h. do 4 de xu\u00f1o. Stade Toulousain xogou co seu segundo equipamento, de cor branca, mentres que Montpellier HR vest\u00eduse co seu primeiro equipamento, de cor azul. Na primeira metade do encontro pasaron 26 minutos ata que se estreou o taboleiro. Foi ent\u00f3n cando Timoci Nagusa, nunha xogada individual, acadou o \u00fanico ensaio do encontro a prol de Montpellier HR, que Mart\u00edn Bustos Moyano transformou, deixando o resultado en 0-7. No minuto 37 David Skrela anotou un golpe de castigo para deixar o resultado en 3-7 cando chegou tempo de descanso.\nA segunda metade comezou cun \"drop\" de Fran\u00e7ois Trinh-Duc no primeiro minuto a prol do Montpellier HR. O resultado era 3-10 a prol do equipo de H\u00e9rault. Montpellier HR xa non anotou ning\u00fan punto mais no resto do encontro. David Skrela sumou 2 golpes de castigo a prol do Stade Toulousain nos minutos 47 e 67, de xeito que o taboleiro sinalaba un estreito 9-10. Non obstante, a actuaci\u00f3n do apertura franc\u00e9s foi desafortunada, xa que acertou s\u00f3 3 dos 8 golpes de castigo que pateou. Nos derradeiros minutos Nicolas B\u00e9zy engadiu 2 golpes de castigo mais a prol do Stade Toulousain nos minutos 70 e 75, que lle deron a volta \u00f3 taboleiro, e deixaron o resultado no 15-10 definitivo. Despois diso Montpellier HR atacou \u00e1 desesperada co obxectivo de acadar un ensaio antes de que o \u00e1rbitro pitase o final do encontro, pero non foi quen. O equipo de H\u00e9rault perdeu o encontro nos derradeiros 20 minutos coincidindo con 2 \"sin bin\", un do \u00e1 Nagusa e outro do medio de mel\u00e9 suplente Paillaugue.\nCon esta vitoria, o Stade Toulousain acadou o seu 18\u00ba t\u00edtulo de campi\u00f3n franc\u00e9s, e valeu para curar a decepci\u00f3n pola eliminaci\u00f3n do equipo nas semifinais da Heineken Cup fronte a Leinster Rugby un mes atr\u00e1s. "}
{"id": "164358", "revid": "1131", "url": "https://gl.wikipedia.org/wiki?curid=164358", "title": "Vilach\u00e1 de Mera", "text": ""}
{"id": "164359", "revid": "5132", "url": "https://gl.wikipedia.org/wiki?curid=164359", "title": "Celtic League 2010-2011", "text": "A tempada 2010-2011 da Magners League foi a d\u00e9cima edici\u00f3n da liga celta de rugby, creada en 2001. A liga tomou o nome \"Magners\" do seu principal patrocinador, unha empresa irlandesa fabricante de sidra.\nFormato da competici\u00f3n.\nO torneo estivo composto por 12 equipos (4 irlandeses, 4 galeses, 2 escoceses e por vez primeira 2 italianos), e tivo un formato segundo o cal os equipos ti\u00f1an que disputar d\u00faas voltas completas, de xeito que cada equipo se enfrontase \u00f3s outros 11 conxuntos d\u00faas veces, unha como local e outra como visitante.\nO sistema de puntuaci\u00f3n foi o seguinte:\nA liga comezou o 3 de setembro de 2010, e rematou o 28 de maio de 2011 coa gran final."}
{"id": "164360", "revid": "12452", "url": "https://gl.wikipedia.org/wiki?curid=164360", "title": "K\u00f8benhavn", "text": ""}
{"id": "164361", "revid": "89787", "url": "https://gl.wikipedia.org/wiki?curid=164361", "title": "Castellanus", "text": "Castellanus \u00e9 unha especie de nubes que ten aparencia de castelo, amea ou muralla dunha fortaleza.\nPod\u00e9mola atopar en nubes dos x\u00e9neros cirrocumulus, stratocumulus e altocumulus."}
{"id": "164363", "revid": "89787", "url": "https://gl.wikipedia.org/wiki?curid=164363", "title": "Nebulosus", "text": "Nebulosus \u00e9 unha especie de nubes con aspecto de br\u00e9tema ou n\u00e9boa\nPod\u00e9mola atopar en nubes dos x\u00e9neros cirrostratus e stratus."}
{"id": "164365", "revid": "89787", "url": "https://gl.wikipedia.org/wiki?curid=164365", "title": "Lenticularis", "text": "Lenticularis \u00e9 unha especie de nubes cun aspecto que lembra ao dunha lentella. F\u00f3rmase cando un forte vento atravesa perpendicularmente un sistema monta\u00f1oso, form\u00e1ndose ondas a sotavento del, con varias capas superpostas.\nPod\u00e9mola atopar en nubes dos x\u00e9neros cirrocumulus, altocumulus e stratocumulus."}
{"id": "164366", "revid": "98629", "url": "https://gl.wikipedia.org/wiki?curid=164366", "title": "Gandarela, Brosmos, Sober", "text": "Gandarela \u00e9 un lugar da parroquia de Brosmos no concello lugu\u00e9s de Sober na comarca de Terra de Lemos. Ti\u00f1a 11 habitantes no ano 2009 segundo datos do Instituto Nacional de Estad\u00edstica, dos cales 7 eran homes e 4 eran mulleres."}
{"id": "164367", "revid": "98629", "url": "https://gl.wikipedia.org/wiki?curid=164367", "title": "Divisi\u00f3n de Honra de Rugby 2010-2011", "text": "A tempada 2010-2011 da Liga Espa\u00f1ola de rugby (Divisi\u00f3n de Honor de Rugby) foi a edici\u00f3n n\u00famero 44 da m\u00e1xima categor\u00eda do rugby en Espa\u00f1a. A fase regular comezou o 5 de setembro do 2010, e durante as 18 xornadas da competici\u00f3n enfrontou entre si \u00f3s 10 equipos que compo\u00f1en a liga, ata o 6 de marzo do 2011, data na que rematou o campionato, coa vitoria final de Club de Rugby La Vila por vez primeira na s\u00faa historia.\nO Club de Rugby El Salvador era o encargado este ano de defender o t\u00edtulo logrado na pasada tempada. Os novos equipos na categor\u00eda foron dous vellos co\u00f1ecidos da liga, o CAU Valencia e o Club Alcobendas Rugby.\nClasificaci\u00f3n.\n&lt;noinclude&gt;\nDatos finais do campionato:"}
{"id": "164371", "revid": "23204", "url": "https://gl.wikipedia.org/wiki?curid=164371", "title": "John P. Meier", "text": "John Paul Meier, nado en Nova York o 8 de agosto de 1942 e finado o 18 de outubro de 2022, foi un sacerdote cat\u00f3lico e historiador estadounidense, un dos m\u00e1ximos especialistas no estudo do Xes\u00fas de Nazaret hist\u00f3rico. Foi autor de diversos libros e de m\u00e1is de 80 artigos para revistas e libros.\nTraxectoria.\nEstudou na Universidade Gregoriana de Roma e no Instituto B\u00edblico da mesma cidade. Foi profesor da Universidade de Notre Dame. Adicado aos estudos b\u00edblicos, realizou varias investigaci\u00f3ns sobre o Evanxeo de Mateu. Acadou sona internacional, tanto entre eruditos como entre o gran p\u00fablico, coa publicaci\u00f3n da s\u00faa obra en varios tomos titulada un \"Xudeu marxinal. Nova visi\u00f3n do Xes\u00fas Hist\u00f3rico\". Neles abordou as ra\u00edces do problema e da persoa (Tomo I), Xo\u00e1n o Bautista e Xes\u00fas, o Reino de Deus e os Milagres (Tomo II), os compa\u00f1eiros de Xes\u00fas e os competidores (Tomo IV) e a Lei e o Amor (Tomo V).\nA s\u00faa condici\u00f3n de sacerdote cat\u00f3lico e de expresidente da Asociaci\u00f3n B\u00edblica Cat\u00f3lica non lle impediu soster opini\u00f3ns, na s\u00faa calidade de historiador e esexeta, que se afastan da doutrina tradicional da Igrexa Cat\u00f3lica como a relativa aos irm\u00e1ns carnais de Xes\u00fas."}
{"id": "164373", "revid": "98629", "url": "https://gl.wikipedia.org/wiki?curid=164373", "title": "European Challenge Cup 2010-2011", "text": "A tempada 2010-2011 da European Challenge Cup foi a 16\u00aa edici\u00f3n da segunda competici\u00f3n continental do rugby europeo. Como vi\u00f1a sendo habitual nos \u00faltimos anos, 20 foron os equipos participantes, divididos en 5 grupos de 4, para afrontar a primeira fase da competici\u00f3n, que \u00e9 a fase de grupos. Tralas 6 xornadas correspondentes a esta primeira fase, vi\u00f1eron os cuartos de final e as semifinais, a partido \u00fanico, e a final. A primeira xornada foi o d\u00eda 8 de outubro do 2010, e a gran final foi o 20 de maio do 2011, disputouse no Cardiff City Stadium de Cardiff (Gales) un d\u00eda antes da gran final da Heineken Cup, que se xogou na mesma cidade, mais noutro estadio, o Millennium Stadium.\nO equipo que defend\u00eda este ano o t\u00edtulo obtido na anterior tempada era Cardiff Blues, que o ano anterior acadara por 1\u00aa vez o t\u00edtulo de campi\u00f3n, vencendo na final a RC Toulon.\nEste ano Francia achegou 7 equipos \u00f3 torneo, Inglaterra 6, Italia 4, Irlanda 1, Roman\u00eda 1 e Espa\u00f1a 1.\nO club espa\u00f1ol que participou esta tempada na European Challenge Cup foi o Club de Rugby El Salvador de Valladolid como campi\u00f3n da Liga Espa\u00f1ola de rugby na tempada 2009/10.\nFase de grupos.\n&lt;noinclude&gt;\n&lt;noinclude&gt;\n&lt;noinclude&gt;\n&lt;noinclude&gt;\n&lt;noinclude&gt;\n\u00d3 remate da fase de grupos, os 5 equipos l\u00edderes de grupo pasaron directamente \u00e1 fase de cuartos de final, as\u00ed coma os 3 mellores equipos da Heineken Cup que non foron capaces de pasar \u00f3s cuartos de final.\nFase de Play Offs.\nSumados aos 5 equipos que conseguiron ser primeiros nos grupos, present\u00e1ronse nos cuartos de final os 3 equipos mellores da primeira fase da Heineken Cup 2010-2011 que non foron capaces de clasificarse para os cuartos de final da m\u00e1xima competici\u00f3n continental. Nesta tempada eses 3 equipos foron Munster Rugby, London Wasps e ASM Clermont, alg\u00fans dos mellores equipos do continente."}
{"id": "164374", "revid": "54334", "url": "https://gl.wikipedia.org/wiki?curid=164374", "title": "R\u00edo Maruzo", "text": "O r\u00edo Maruzo \u00e9 un r\u00edo galego que pertence \u00e1 cunca do r\u00edo Tambre e percorre parte do sueste da comarca de Ordes. Nace na parroquia de Cumbraos (Mes\u00eda) e desemboca no Tambre \u00e1 altura do Cachopal (Oroso), tras pasar polas parroquias de Cumbraos, Lanz\u00e1, Vitre, Moar, Gafoi, Aiazo, Calvente e Os \u00c1nxeles. O seu principal afluente \u00e9 o r\u00edo Gaiteiro.\n\u00c9 o terceiro r\u00edo m\u00e1is importante da comarca de Ordes e act\u00faa como fronteira natural entre numerosas parroquias e, preto da fin do seu treito, entre Oroso e Frades."}
{"id": "164375", "revid": "25871", "url": "https://gl.wikipedia.org/wiki?curid=164375", "title": "Campionato di Eccellenza 2010-2011", "text": "A tempada 2010/11 da Liga Italiana de Rugby foi a 81\u00aa edici\u00f3n da m\u00e1xima competici\u00f3n nacional organizada pola Federaci\u00f3n Italiana de Rugby. A tempada comezou o 12 de setembro do 2010 e despois de 18 xornadas rematou o 1 de maio do 2011 para dar paso \u00f3s \"playoffs\", nos que participaron os catro primeiros equipos da t\u00e1boa clasificatoria.\nDebido \u00e1 entrada nesta tempada de dous equipos italianos na Magners League, a Liga Italiana de Rugby xa non clasificar\u00e1 ning\u00fan equipo para a vindeira Heineken Cup, sen\u00f3n que os catro equipos que disputaron os \"playoffs\" estar\u00e1n na European Challenge Cup o ano que v\u00e9n.\nDenominada dende esta tempada como Campionato de Eccellenza, este ano estaba previsto que a competici\u00f3n estivese composta por 12 equipos, e con ese obxectivo ascendeuse dende a serie A (segunda divisi\u00f3n) a tres equipos: SS Lazio, Mogliano e Noceto. Non obstante, no ver\u00e1n anunciouse a sa\u00edda da liga dos vixentes campi\u00f3n e subcampi\u00f3n da tempada pasada, para comezar a competir na tempada 2010/11 da Magners League, o Benetton Treviso por si mesmo e o Rugby Viadana como n\u00facleo esencial do proxecto do Aironi Rugby. Tam\u00e9n se levou a cabo a fusi\u00f3n do Rugby Parma co Noceto para crear o Crociati, as\u00ed que a liga xa se quedaba en nove equipos, de xeito que houbo que repescar o descendido Veneziamestre e cerrouse as\u00ed a liga con 10 equipos, como na tempada anterior. Finalmente, o Gran Parma e mais o Colorno da serie A tam\u00e9n se fusionaron para crear o GranDucato.\nClasificaci\u00f3n.\n&lt;noinclude&gt;\nSemifinais e final.\nA vitoria final no campionato italiano de rugby correspondeulle a Petrarca Rugby, equipo que vi\u00f1a de rematar terceiro despois de 18 xornadas de liga regular. A final enfrontou a Rovigo e a Petrarca, dous equipos con 11 t\u00edtulos cada un no seu palmar\u00e9s, pero que non acadaban o campionato dende hab\u00eda m\u00e1is de 20 anos."}
{"id": "164378", "revid": "785", "url": "https://gl.wikipedia.org/wiki?curid=164378", "title": "Maruzo", "text": "O top\u00f3nimo galego Maruzo p\u00f3dese referir a:"}
{"id": "164383", "revid": "56817", "url": "https://gl.wikipedia.org/wiki?curid=164383", "title": "Sunshine / At the Drive-In", "text": "Sunshine / At the Drive-In \u00e9 un EP compartido editado pola discogr\u00e1fica independente Big Wheel Recreation o 13 de abril do 2000. Nel aparecen temas da banda checa Sunshine a estadounidense At the Drive-In."}
{"id": "164385", "revid": "23204", "url": "https://gl.wikipedia.org/wiki?curid=164385", "title": "Cultura urbana", "text": "Cultura urbana, \u00e1s veces tam\u00e9n denominada en plural como culturas urbanas, fai referencia ao conxunto de pr\u00e1cticas culturais, art\u00edsticas e deportivas levadas a cabo nun espazo urbano, \u00e9 dicir, nas cidades e vilas. \u00c9 com\u00fan a catalogaci\u00f3n da chamada cultura urbana como unha subcultura ou, en ocasi\u00f3ns, unha rama da contracultura.\nTribo urbana.\nDentro das culturas urbanas enc\u00e1dranse as tribos urbanas, \u00e9 dicir, un grupo de persoas que se comporta de acordo \u00e1s ideolox\u00edas dunha subcultura, que se orixina e se desenvolve no ambiente dunha cidade. Caracter\u00edzanse pola homoxeneidade ling\u00fc\u00edstica e cultural, a conciencia colectiva e o sentimento de pertenza com\u00fan, as\u00ed como polo lugar de residencia en com\u00fan ou a emigraci\u00f3n. Para a tribo son esenciais os s\u00edmbolos com\u00fans e as tradici\u00f3ns est\u00e1beis.\nPara unha parte dos analistas, o fen\u00f3meno das tribos urbanas v\u00e9n dado pola procura identitaria dos mozos. As\u00ed, a identidade de cada unha destas tribos variar\u00e1 segundo a s\u00faa ideolox\u00eda e segundo a persoa mesma; por exemplo, mentres que os skinheads son de tendencias violentas, os hippys non rivalizan contra ning\u00fan grupo, pois son pacifistas e non hai grupo alg\u00fan que lles sexa integramente oposto.\nDisciplinas.\nAs disciplinas da cultura urbana van dende a danza, \u00e1 m\u00fasica, o graffiti ou a fotograf\u00eda. Estas son algunhas:\nFestival \"Cultura urbana\".\n\"Cultura Urbana\" \u00e9 tam\u00e9n o nome dun festival de hip hop celebrado anualmente en Madrid dende o ano 2005, onde se re\u00fanen MCs, DJs, breakers e graffiteiros de todo o Estado e do estranxeiro."}
{"id": "164388", "revid": "89787", "url": "https://gl.wikipedia.org/wiki?curid=164388", "title": "Steve Carell", "text": "Steven John \"Steve\" Carell, nado o 16 de agosto de 1962 en Concord, Massachusetts, \u00e9 un actor, humorista e produtor de televisi\u00f3n estadounidense.\nTraxectoria.\nCarell f\u00edxose famoso polos seus papeis no noticieiro sat\u00edrico \"The Daily Show with Jon Stewart\", no que entre 1999 e 2004 fac\u00eda de correspondente, e na serie \"The Office\" (2005-) polo que en 2006 tivo un Globo de Ouro ao mellor actor de serie c\u00f3mica, ademais tam\u00e9n apareceu en numerosos filmes de Hollywood como \"\", \"The 40-Year-Old Virgin\" que foi o 25\u00ba filme que m\u00e1is recadou en 2005 fac\u00e9ndoo co\u00f1ecido internacionalmente, \"Little Miss Sunshine\", \"Evan Almighty\", \"Dan in Real Life\", \"Get Smart\" ou \"Date Night\"; tam\u00e9n lle deu voz a personaxes de filmes animados, inclu\u00edndo \"Over the Hedge\", \"Horton Hears a Who!\" ou \"Despicable Me\"."}
{"id": "164389", "revid": "98629", "url": "https://gl.wikipedia.org/wiki?curid=164389", "title": "Julio Ares", "text": "Julio Ares Noal, nado en Boiro o 20 de xullo de 1970, \u00e9 un exfutbolista galego. Xogaba de porteiro."}
{"id": "164390", "revid": "98629", "url": "https://gl.wikipedia.org/wiki?curid=164390", "title": "Vlado Rusev Stoyanov", "text": "Vlado Rusev Stoyanov, nado en Burgas o 27 de setembro de 1964, \u00e9 un exfutbolista b\u00falgaro. Xogaba de dianteiro.\nTraxectoria.\nNa tempada 1989\u201390\u00a0fichou polo Deportivo da Coru\u00f1a sen moita fortuna, onde tan s\u00f3 xogou 6 partidos e anotou 3 goles. O seu debut co club galego produciuse o 8 de abril de 1990, no encontro da 31\u00aa xornada en Riazor\u00a0contra o CE Sabadell, con vitoria branquiazul (1\u20130) e o gol marcado por Stoyanov.\nM\u00e1is tarde xogou no PFC Lokomotiv Sofia e no PFC Botev Plovdiv."}
{"id": "164391", "revid": "25871", "url": "https://gl.wikipedia.org/wiki?curid=164391", "title": "Fernando Iglesias Chamorro", "text": "Fernando Iglesias Chamorro, nado en Panx\u00f3n (Nigr\u00e1n) o 3 de setembro de 1966 e finado en\u00a0Vigo no 2000, foi un futbolista galego. Xogaba de porteiro.\nTraxectoria.\nFormouse no Deportivo B para dar o paso ao primeiro equipo en 1987, onde recalar\u00eda at\u00e9 1990. Posteriormente xogar\u00eda no CD Lugo e no CD Badajoz. No ano 2000 faleceu electrocutado en Vigo mentres traballaba."}
{"id": "164392", "revid": "98629", "url": "https://gl.wikipedia.org/wiki?curid=164392", "title": "Cayetano Tom\u00e1s Navarrete", "text": "Cayetano Tom\u00e1s Navarrete Pasapar, nado en Viveiro o 21 de decembro de 1960, \u00e9 un exfutbolista galego. Xogaba de defensa.\nTraxectoria.\nNa tempada 1986\u201387 fichou polo Deportivo da Coru\u00f1a, en Segunda Divisi\u00f3n. No conxunto coru\u00f1\u00e9s permaneceu durante 4 tempadas, nas que foi un habitual da zaga sobre todo nas tres primeiras. Pese a que a chegada ao club de xogadores como Mart\u00edn Lasarte ou Bor\u010de Sredojevi\u0107 f\u00edxolle restar minutos, compartiu posto na defensa con futbolistas como Portela, Tom\u00e1s Blesa ou Sab\u00edn Bilbao.\nNa tempada 1991\u201392 foi contratado pola SD Compostela de Fernando Castro Santos, tam\u00e9n en Segunda Divisi\u00f3n, onde estivo 2 tempadas e participou tan s\u00f3 en 12 encontros."}
{"id": "164395", "revid": "88215", "url": "https://gl.wikipedia.org/wiki?curid=164395", "title": "Jorge Garc\u00eda Santos", "text": "Jorge Garc\u00eda Santos, nado na Coru\u00f1a o 10 de agosto de 1957 e finado na mesma cidade o 15 de decembro de 2020, foi un futbolista galego, que xogaba de porteiro. Militou durante toda a s\u00faa carreira no Deportivo da Coru\u00f1a, sendo o segundo gardameta que m\u00e1is veces vestiu a camiseta do club, 322, s\u00f3 por detr\u00e1s de Acu\u00f1a (393). \nTraxectoria.\nNacido no barrio coru\u00f1\u00e9s de Santa Margarida, comezou a xogar ao f\u00fatbol no equipo infantil do San Juan, pasando aos 11 anos ao Calasanz, onde tivo como adestrador ao padre Fidel. Aos 14 anos ingresou no equipo xuvenil do Deportivo da Coru\u00f1a, no que militou durante catro anos. A finais da tempada 1974/75, con 17 anos, comezou a ocupar a porter\u00eda do Fabril adestrado por Rodrigo, fac\u00e9ndose rapidamente coa titularidade. Xogou no filial durante as seguintes d\u00faas campa\u00f1as na Serie A, logrando o ascenso a Terceira Divisi\u00f3n na 1976/77.\nA\u00ednda que xa entrara anteriormente nalgunhas convocatorias, non foi ata a tempada 1977/78 cando subiu definitivamente ao primeiro equipo, trala sa\u00edda de Ram\u00f3n Canedo. Suplente de Paco Buyo na s\u00faa primeira campa\u00f1a, debutou co equipo na Segunda Divisi\u00f3n o 23 de outubro de 1977, ante o Sabadell, aproveitando que o betanceiro fora convocado pola selecci\u00f3n espa\u00f1ola sub-21. Xogou s\u00f3 tres partidos m\u00e1is esa tempada, todos eles na Copa do Rei.\nCoa marcha de Buyo a Huesca na tempada 1978/79 para realizar o servizo militar, Jorge competiu con Manuel Guerrero polo posto de titular, xogando un total de 21 partidos. O retorno de Buyo na parte final da tempada levouno de novo ao banco, ata que en 1980 o Deportivo descendeu \u00e1 Segunda Divisi\u00f3n B e Buyo fichou polo Sevilla. Jorge f\u00edxose ent\u00f3n coa titularidade nun equipo que recuperou a categor\u00eda inmediatamente, na campa\u00f1a 1980/81, e continuou como dono indiscutible da porter\u00eda de Riazor durante os seguintes dous anos en Segunda. Para a tempada 1983/84 o club incorporou a Jos\u00e9 Luis Montes, que se converteu nunha dura competencia para o gardameta coru\u00f1\u00e9s durante tres anos, ata que este volveu ser indiscutible na 1986/87, xogando 43 partidos. \nEntre as tempadas 1987/88 e 1989/90 perdeu protagonismo en favor do nigran\u00e9s Fernando Iglesias, pero continuou sendo a primeira elecci\u00f3n de Arsenio Iglesias para a porter\u00eda. Na campa\u00f1a 1990/91 viuse relegado \u00e1 suplencia coa chegada de Yosu. Participou nos partidos da Copa do Rei e s\u00f3 en dous de liga, competici\u00f3n na que o Deportivo acabou segundo, ascendendo as\u00ed \u00e1 Primeira Divisi\u00f3n despois de d\u00faas d\u00e9cadas. \nFoi a \u00faltima tempada como futbolista de Jorge, que se retirou ao remate da mesma, despois de 20 anos na estrutura do Deportivo. Deixou o club como o quinto futbolista con m\u00e1is partidos oficiais da s\u00faa historia (322), sendo na actualidade o 12\u00ba, mentres que entre os porteiros s\u00f3 Acu\u00f1a xogou m\u00e1is partidos coa camiseta do equipo coru\u00f1\u00e9s (393). \u00c9 tam\u00e9n o segundo xogador do Deportivo con m\u00e1is partidos disputados na Copa do Rei (63), s\u00f3 por detr\u00e1s de Fran (74)."}
{"id": "164398", "revid": "98629", "url": "https://gl.wikipedia.org/wiki?curid=164398", "title": "Carlos Ernesto Fontana", "text": "Carlos Ernesto Fontana Bendahan, nado o 21 de outubro de 1958 en Merlo, \u00e9 un exfutbolista arxentino. Xogaba de centrocampista.\nTraxectoria.\nIniciouse na Arxentina en 1978\u00a0xogando no Belgrano de C\u00f3rdoba, para xogar na tempada 1978\u201379 no Independiente de Avellaneda.\nNa tempada 1982\u201383 debuto na Segunda Divisi\u00f3n de Espa\u00f1a como xogador do Xerez CD, club que descendeu \u00e1 Segunda Divisi\u00f3n B ao remate da campa\u00f1a. No Xerez xogou 28 partidos e anotou 9 goles.\nNa tempada 1983\u201384 fichou polo CD Castell\u00f3n en Segunda Divisi\u00f3n, club no que estivo 4 campa\u00f1as. Foi unha peza clave no centro do campo do conxunto valenciano, firmando un total 126 partidos xogados e 28 goles anotados.\nNa tempada 1987\u201388 firmou co Deportivo da Coru\u00f1a, onde estivo d\u00faas campa\u00f1as. O seu debut coa camisola branquiazul produciuse o 30 de agosto de 1987, na primeira xornada do campionato, cunha vitoria sobre o Barcelona Atl\u00e8tic en Riazor (1\u20130).\nM\u00e1is tarde xogou no UD Melilla (1990\u20131992), Racing Club Portuense (1992\u201393) e UD Almer\u00eda (1993\u201394), todos clubs de Segunda Divisi\u00f3n B."}
{"id": "164399", "revid": "98629", "url": "https://gl.wikipedia.org/wiki?curid=164399", "title": "Jon I\u00f1aki Aspiazu", "text": "Jon I\u00f1aki Aspiazu San Emeterio, nado en Bilbao o 5 de novembro de 1962, \u00e9 un exfutbolista espa\u00f1ol. Xogaba de centrocampista.\nTraxectoria.\nNa tempada 1983\u201384 formou parte do Athletic Club que conseguiu a Liga e a Copa do Rei, pero non participou en ning\u00fan partido, xogando co Bilbao Athletic\u00a0en Segunda Divisi\u00f3n.\nNa tempada 1984\u201385 fichou polo H\u00e9rcules CF en Primeira Divisi\u00f3n. No club alacantino tan s\u00f3 6 encontros e foi traspasado, na tempada 1985\u201386 ao Sestao Sport, de Segunda Divisi\u00f3n, onde estivo d\u00faas campa\u00f1as nas que foi titular.\nNa tempada 1987\u201388 foi contratado polo Deportivo da Coru\u00f1a, debutando na primeira xornada contra o FC Barcelona B en Riazor, con vitoria branquiazul (1\u20130). No club coru\u00f1\u00e9s permaneceu cinco tempadas, sendo en todas titular de xeito regular ag\u00e1s a \u00faltima, co equipo xa en Primeira Divisi\u00f3n, v\u00e9ndose relegado \u00e1 suplencia pola chegada de xogadores como Ilian Kiriakov ou Dragan Kanatlarovski.\nNa tempada 1992\u201393 firmou novamente polo Sestao Sport, de Segunda Divisi\u00f3n."}
{"id": "164400", "revid": "98629", "url": "https://gl.wikipedia.org/wiki?curid=164400", "title": "Copa de Europa de rugby 1995-1996", "text": "A tempada 1995-1996 da Heineken Cup foi a 1\u00aa edici\u00f3n da m\u00e1xima competici\u00f3n continental do rugby europeo, nunha \u00e9poca na que se estaba producindo a profesionalizaci\u00f3n deste deporte. O n\u00famero de equipos participantes foi 12, divididos en 4 grupos de 3, para afrontar a primeira fase da competici\u00f3n, a fase de grupos. Tralas 3 xornadas correspondentes a esta primeira fase, os primeiros de cada grupo disputaron as semifinais, a partido \u00fanico, e a final.\nParticiparon nesta 1\u00aa edici\u00f3n do torneo 3 equipos franceses, 3 irlandeses, 3 galeses, 2 italianos, 1 roman\u00e9s e ning\u00fan equipo ingl\u00e9s nin escoc\u00e9s.\nFase de grupos.\n&lt;noinclude&gt;\n&lt;noinclude&gt;\n&lt;noinclude&gt;\n&lt;noinclude&gt;\nPlayoffs.\nOs 4 equipos que se clasificaron para as semifinais foron Toulouse, Leinster, Cardiff e Swansea, colocados nesta orde segundo a maior cantidade de puntos obtidos ou anotados. Toulouse e Leinster xogaron as semifinais como locais. A final foi o 7 de xaneiro do 1996 no estadio Arms Park de Cardiff ante 21.800 persoas, e tivo que resolverse no tempo engadido. O xogador gal\u00e9s Adrian Davies, do Cardiff RFC, rematou a tempada como m\u00e1ximo anotador do torneo con 58 puntos. A t\u00e1boa de anotadores de ensaios rematou con 14 xogadores empatados con 2 ensaios. Stade Toulousain coro\u00f3use como primeiro Campi\u00f3n de Europa."}
{"id": "164402", "revid": "25871", "url": "https://gl.wikipedia.org/wiki?curid=164402", "title": "Jos\u00e9 Luis Montes", "text": "Jos\u00e9 Luis Montes Vicente, nado en Segovia o 10 de agosto de 1956 e finado en Lorca (Murcia) o 18 de agosto de 2013, foi un futbolista e adestrador de f\u00fatbol espa\u00f1ol. Xogaba de porteiro.\nTraxectoria.\nFoi porteiro do Deportivo da Coru\u00f1a entre as tempadas 1983\u201384 e 1985\u201386, alternando a titularidade con Jorge Garc\u00eda as d\u00faas primeiras campa\u00f1as, todas en Segunda Divisi\u00f3n.\nFaleceu o 18 de agosto de 2013, aqueixado de cancro."}
{"id": "164403", "revid": "23204", "url": "https://gl.wikipedia.org/wiki?curid=164403", "title": "Copa de Europa de rugby 1996-1997", "text": "A tempada 1996-1997 da Heineken Cup foi a 2\u00aa edici\u00f3n da m\u00e1xima competici\u00f3n continental do rugby europeo. 20 foron os equipos participantes, divididos en 4 grupos de 5, para afrontar a primeira fase da competici\u00f3n, a fase de grupos. Tralas 5 xornadas correspondentes a esta primeira fase, os 2 primeiros de cada grupo disputaron os cuartos de final a partidos \u00fanico, as semifinais e a final.\nParticiparon nesta 2\u00aa edici\u00f3n do torneo 4 equipos franceses, 4 galeses, 3 irlandeses, 2 italianos e por primeira vez tam\u00e9n 4 ingleses e 3 escoceses.\nFase de grupos.\n&lt;noinclude&gt;\n&lt;noinclude&gt;\n&lt;noinclude&gt;\n&lt;noinclude&gt;\nPlayoffs.\nOs 2 primeiros equipos de cada grupo clasific\u00e1ronse para os cuartos de final, nos que os l\u00edderes de grupo xogaron como locais. As semifinais xog\u00e1ronse tam\u00e9n no campo dos mellores clasificados na fase de grupos. A final xogouse o d\u00eda 25 de xaneiro do 1997 no estadio Arms Park de Cardiff ante preto de 41.000 persoas. O Brive coroouse como segundo Campi\u00f3n de Europa."}
{"id": "164404", "revid": "89787", "url": "https://gl.wikipedia.org/wiki?curid=164404", "title": "Cruising", "text": "O cruising \u00e9 unha pr\u00e1ctica sexual consistente en buscar encontros sexuais de tipo an\u00f3nimo, casual e eventual en lugares p\u00fablicos.\nO termo empr\u00e9gase tam\u00e9n para a busca de encontros sexuais por medios tecnol\u00f3xicos, tales como sitios de Internet ou servizos telef\u00f3nicos.\nOrixe e uso hist\u00f3rico.\nNun contexto estritamente sexual, o termo \"cruising\" orixinalmente formaba parte do argot homosexual, que os homes gais usaban como mecanismo socioling\u00fc\u00edstico para reco\u00f1ecerse uns \u00f3s outros en sociedades hom\u00f3fobas.\nNa segunda metade do s\u00e9culo XX a despenalizaci\u00f3n das relaci\u00f3ns homosexuais transformou estes c\u00f3digos de protecci\u00f3n en termos de significado espec\u00edfico. O uso sexual do termo pasou \u00f3 uso coti\u00e1n para designar un certo tipo de relaci\u00f3ns sexuais an\u00f3nimas e eventuais."}
{"id": "164405", "revid": "12452", "url": "https://gl.wikipedia.org/wiki?curid=164405", "title": "Newport Dragons", "text": ""}
{"id": "164406", "revid": "23562", "url": "https://gl.wikipedia.org/wiki?curid=164406", "title": "Llanelli Scarlets", "text": ""}
{"id": "164407", "revid": "1410", "url": "https://gl.wikipedia.org/wiki?curid=164407", "title": "Copa de Europa de rugby 2009-2010", "text": "A tempada 2009-2010 da Heineken Cup foi a 15\u00aa edici\u00f3n da m\u00e1xima competici\u00f3n continental do rugby europeo. Coma nos \u00faltimos anos, 24 foron os equipos participantes, divididos en 6 grupos de 4, para afrontar a primeira fase da competici\u00f3n, a fase de grupos. Tralas 6 xornadas correspondentes a esta primeira fase, chegaron os cuartos de final e semifinais, a partido \u00fanico, e a final. A primeira xornada foi o d\u00eda 9 de outubro do 2009, e a gran final foi 22 de maio do 2010, no Stade de France de Par\u00eds.\nO equipo que defend\u00eda o t\u00edtulo obtido na tempada anterior era Leinster Rugby, que desta vez s\u00f3 puido chegar \u00e1s semifinais, caendo ante o novo campi\u00f3n, o Stade Toulousain.\nEsta tempada Francia achegou 6 equipos \u00f3 torneo, Inglaterra 7, Gales 4, Irlanda 3, Escocia 2 e Italia 2.\n=Resultados=\nFase de grupos.\n&lt;noinclude&gt;\n&lt;noinclude&gt;\n&lt;noinclude&gt;\n&lt;noinclude&gt;\n&lt;noinclude&gt;\n&lt;noinclude&gt;\nPlay Offs.\n\u00d3 remate da fase de grupos, os 6 equipos clasificados en primeiro lugar pasaron directamente \u00e1 fase de cuartos de final, as\u00ed coma os 2 mellores equipos restantes. Stade Toulousain logrou por 4\u00ba vez coroarse como Campi\u00f3n de Europa.\n= M\u00e1ximos Anotadores =\n=V\u00e9xase tam\u00e9n="}
{"id": "164408", "revid": "865", "url": "https://gl.wikipedia.org/wiki?curid=164408", "title": "Chris Dangerous", "text": ""}
{"id": "164409", "revid": "56817", "url": "https://gl.wikipedia.org/wiki?curid=164409", "title": "Dave Foster", "text": "Dave Foster \u00e9 un m\u00fasico estadounidense co\u00f1ecido por ser o terceiro bater\u00eda da banda de grunge Nirvana. Foi despedido despois de realizar s\u00f3 un feixe de concertos co grupo, principalmente por non asistir regularmente aos ensaios. Foster viv\u00eda lonxe de Kurt Cobain e Krist Novoselic, e este feito segundo Cobain complicaba os ensaios.\nSegundo escribiu Charles R. Cross na biograf\u00eda de Cobain \"Heavier Than Heaven\", o que finalmente cansou a Kurt foi o seu arresto por agredir ao fillo do alcalde de Cosmopolis, Washington, o que fixo que o metesen na cadea durante d\u00faas semanas, lle quitasen o seu permiso de conducir e tivese que pagar milleiros de d\u00f3lares en gastos m\u00e9dicos.\nNin Cobain nin Novoselic informaron a Foster directamente do seu despedimento. Segundo Cross, Foster decatouse de que estaba f\u00f3ra da banda cando viu o anuncio dun concerto de Butthole Surfers con Nirvana como abreconcertos do que non o avisaran. Ironicamente, unha longa nota do seu despedimento apareceu publicada nalg\u00fan xornal de Seattle.\nDespois de deixar Nirvana, Dave tocou coas bandas Suckerpunch, Psycho Samaritan e Helltrout. Tam\u00e9n pode ser escoitado como bater\u00eda convidado no \u00e1lbum de Mico de Noche \"Cherries\"."}
{"id": "164410", "revid": "56817", "url": "https://gl.wikipedia.org/wiki?curid=164410", "title": "Greg Drudy", "text": "Greg Drudy \u00e9 un bater\u00eda estadounidense que comezou a tocar a bater\u00eda practicando coa desaparecida banda Quid Pro Quo nun almac\u00e9n de Tampa ao lado de onde ensaiaban Cannibal Corpse e Brutality. Drudy foi o bater\u00eda das bandas Southpaw e Saetia, o membro orixinal de Interpol. Deixou este grupo no ano 2000 sendo substitu\u00eddo por Sam Fogarino. Foi tam\u00e9n bater\u00eda de Hot Cross e \u00e9 dono das discogr\u00e1ficas Plane Records e Enucleation Records."}
{"id": "164411", "revid": "88215", "url": "https://gl.wikipedia.org/wiki?curid=164411", "title": "Christian Grahn", "text": "Christian Grahn, co\u00f1ecido coma Chris Dangerous e nado o 12 de xu\u00f1o de 1978, \u00e9 o bater\u00eda da banda sueca de garage rock The Hives.\nBiograf\u00eda.\nGrahn comezou a tocar a bater\u00eda aos nove anos, e nos primeiros anos de The Hives en Fagersta, Grahn tocou tam\u00e9n a bater\u00eda noutra banda local, Bad Dreams Always. O seu pai formaba parte dun grupo fin\u00e9s de versi\u00f3ns chamado The Sailors, que, segundo Howlin' Pelle Almqvist, era \"a m\u00e1is grande banda de rock de Finlandia nese tempo\". O pai tam\u00e9n cantaba noutro grupo chamado The Ventons."}
{"id": "164412", "revid": "865", "url": "https://gl.wikipedia.org/wiki?curid=164412", "title": "Howlin' Pelle Almqvist", "text": ""}
{"id": "164413", "revid": "5863", "url": "https://gl.wikipedia.org/wiki?curid=164413", "title": "Dogging", "text": "O dogging \u00e9 a pr\u00e1ctica sexual consistente en manter relaci\u00f3ns sexuais en lugares p\u00fablicos, xeralmente de forma an\u00f3nima e sen ataduras. Adoita realizarse en parques, praias, bosques e demais escampados pr\u00f3ximos a zonas urbanas, as\u00ed como en todo tipo de ba\u00f1os p\u00fablicos e as \u00e1reas de descanso das autoestradas. O dogging \u00e9 o anglicismo para referirse a esta actividade cando os practicantes son heterosexuais, mentres que cruising \u00e9 o termo ingl\u00e9s usado no ambiente gai. Adoita haber m\u00e1is de dous participantes, e \u00e1s veces evoluciona cara a unha orx\u00eda. Os mir\u00f3ns son benvidos, o que fai do dogging unha forma de exhibicionismo. Os participantes p\u00f3dense reunir de forma casual ou (cada vez m\u00e1is habitual) citarse a trav\u00e9s de Internet."}
{"id": "164414", "revid": "89787", "url": "https://gl.wikipedia.org/wiki?curid=164414", "title": "Glory hole", "text": "Un glory hole (literalmente buraco glorioso) \u00e9 un buraco nunha parede ou tabique, usualmente visto nos retretes de ba\u00f1os p\u00fablicos ou en videocabinas, que poden ser utilizados para observar ou manter relaci\u00f3ns sexuais coa persoa que se atope al\u00e9n do tabique. O termo \"glory hole\" empr\u00e9gase tam\u00e9n para referirse aos buracos existentes nunha boneca inch\u00e1bel ou alg\u00fan xoguete sexual parecido, pero o primeiro uso \u00e9 m\u00e1is co\u00f1ecido."}
{"id": "164415", "revid": "1505", "url": "https://gl.wikipedia.org/wiki?curid=164415", "title": "Vilalba F.S.", "text": "O Vilalba F.S. \u00e9 un equipo de f\u00fatbol sala de Vilalba, a capital da Terra Ch\u00e1. Na actualidade est\u00e1 patrocinado por Valdesuso Peugeot, e milita na 3\u00aa Divisi\u00f3n Nacional Grupo 1, levando o nome de Valdesuso Peugeot Vilalba F.S.. Con m\u00e1is de 300 socios \u00e9 un referente do deporte na provincia de Lugo.\nNa tempada 2017/2018 contar\u00e1 cun equipo feminino, que xogar\u00e1 na Primeira Galega.\nTam\u00e9n ten un equipo xuvenil que xoga na Liga Galega."}
{"id": "164416", "revid": "85894", "url": "https://gl.wikipedia.org/wiki?curid=164416", "title": "Orx\u00eda", "text": "Unha orx\u00eda \u00e9 a actividade sexual en grupo. O termo prov\u00e9n do lat\u00edn, e este do grego, para facer referencia \u00e1s festas dos deuses Dionisos ou Baco. Tr\u00e1tase dunha actividade sexual na cal est\u00e1n presentes catro ou m\u00e1is participantes. Nalgunhas culturas practic\u00e1ronse orx\u00edas como parte dun rito comunal ou unha pr\u00e1ctica relixiosa."}
{"id": "164417", "revid": "6939", "url": "https://gl.wikipedia.org/wiki?curid=164417", "title": "Bacanais", "text": ""}
{"id": "164418", "revid": "89787", "url": "https://gl.wikipedia.org/wiki?curid=164418", "title": "Fractus", "text": "Fractus \u00e9 unha especie de nubes que se forma ao se esgazaren anacos pequenos de nubes de maior tama\u00f1o. Te\u00f1en forma de farrapos situados por embaixo ou por enriba da nube grande da que prove\u00f1en.\nPod\u00e9mola atopar en nubes dos x\u00e9neros stratus e cumulus."}
{"id": "164425", "revid": "89787", "url": "https://gl.wikipedia.org/wiki?curid=164425", "title": "Vista dende a vent\u00e1 en Le Gras", "text": "Vista dende a vent\u00e1 en Le Gras (en franc\u00e9s: \"Point de vue du Gras\") \u00e9 a fotograf\u00eda permanente m\u00e1is antiga que se conserva. Foi tomada polo inventor franc\u00e9s Nic\u00e9phore Ni\u00e9pce en xu\u00f1o de 1826, dende unha vent\u00e1 do terceiro piso da s\u00faa casa de campo en Le Gras, Saint-Loup-de-Varennes, Francia.\nDescrici\u00f3n.\nNi\u00e9pce capturou a fotograf\u00eda cunha c\u00e1mara escura enfocada nunha folla de 20 \u00d7 25\u00a0cm tratada con betume de Xudea. Como resultado das 8 horas de exposici\u00f3n, a luz do sol ilumina os edificios de \u00e1mbolos dous lados.\nHistoria.\nDespois dunha viaxe sen \u00e9xito a Gran Breta\u00f1a para tentar que a Royal Society se interesara no proceso, Ni\u00e9pce deu a foto \u00f3 bot\u00e1nico Francis Bauer. Foi exhibida \u00f3 p\u00fablico en 1898 por \u00faltima vez, e posteriormente foi esquecida. Foi adquirida polo coleccionista Helmut Gernsheim, que volveu sacala \u00e1 luz en 1952 e a Eastman Kodak Company realizou unha copia.\nEn 1973, a Universidade de Texas adquiriu a colecci\u00f3n de Helmut Gernsheim e hoxe en d\u00eda exh\u00edbese no Harry Ransom Humanities Research Center, na cidade de Austin.\nA revista Life colocouna na s\u00faa lista das \"100 fotograf\u00edas que cambiaron o mundo\"."}
{"id": "164426", "revid": "89787", "url": "https://gl.wikipedia.org/wiki?curid=164426", "title": "Llyfr Du Caerfyrddin", "text": "O Libro negro de Carmarthen, (en lingua galesa Llyfr Du Caerfyrddin), \u00e9 probabelmente o manuscrito medieval conservado m\u00e1is antigo redactado enteiramente en gal\u00e9s. Escrito sobre o 1250, o libro porta o nome da capital do Carmarthenshire, Carmarthen (Caerfyrddin en gal\u00e9s), mentres que a cor negra se refire \u00e1 tonalidade da encadernaci\u00f3n. Est\u00e1 depositado na Biblioteca Nacional de Gales, onde est\u00e1 catalogado como NLW Peniarth MS 1.\nO libro \u00e9 unha escolma de textos po\u00e9ticos divididos en varias categor\u00edas. Hai poemas con temas relixiosos e odas \u00e1 oraci\u00f3n e o loito. Para os estudosos, o maior interese deste manuscrito son os poemas sobre as tradici\u00f3ns e as referencias \u00e1 mitolox\u00eda galesa, as\u00ed como os heroes e o Hen Ogledd. Tam\u00e9n te\u00f1en especial importancia os conectados coa lenda do Rei Artur e Merl\u00edn. Un dos poemas, \"Gereint fil erbin\", fai referencia \u00e1 Batalla de Llongborth, cuxa localizaci\u00f3n nunca puido ser sinalada, e na que se menciona a participaci\u00f3n de Artur.\nPublicouse recentemente no xornal de Carmarthen a posibilidade de aloxar o \"Libro negro\" na s\u00faa cidade, polo que poder\u00eda ser visto pola xente do lugar e polos turistas.\nContidos.\nEstes son os textos que se incl\u00faen no manuscrito."}
{"id": "164427", "revid": "72012", "url": "https://gl.wikipedia.org/wiki?curid=164427", "title": "Supercopa de Espa\u00f1a de F\u00fatbol 1995", "text": "A Supercopa de Espa\u00f1a de F\u00fatbol 1995 foi unha competici\u00f3n de f\u00fatbol en Espa\u00f1a que se disputou a dobre partido o 24 e 27 de agosto de 1995. Foi disputada polo Real Madrid CF, campi\u00f3n da Liga 1994\u201395 e o Deportivo da Coru\u00f1a, campi\u00f3n da Copa do Rei 1994\u201395. O Deportivo ga\u00f1ou por 5\u20131 no global."}
{"id": "164428", "revid": "1736015", "url": "https://gl.wikipedia.org/wiki?curid=164428", "title": "Libro Negro de Carmarthen", "text": ""}
{"id": "164430", "revid": "72012", "url": "https://gl.wikipedia.org/wiki?curid=164430", "title": "Supercopa de Espa\u00f1a de F\u00fatbol 2000", "text": "A Supercopa de Espa\u00f1a de F\u00fatbol 2000 foi unha competici\u00f3n de f\u00fatbol en Espa\u00f1a que se disputou a dobre partido o 24 e 27 de agosto de 2000. Foi disputada polo Deportivo da Coru\u00f1a, campi\u00f3n da Liga 1999\u201300 e o RCD Espanyol, campi\u00f3n da Copa do Rei 1999\u201300. O Deportivo ga\u00f1ou por 2\u20130 no global."}
{"id": "164431", "revid": "23204", "url": "https://gl.wikipedia.org/wiki?curid=164431", "title": "Am\u00e9rico (cantante)", "text": "Domingo Jonhy Vega Urz\u00faa, m\u00e1is co\u00f1ecido polo seu nome art\u00edstico Am\u00e9rico, nado o 24 de decembro de 1978 en Arica, \u00e9 un cantante chileno de m\u00fasica tropical. F\u00edxose co\u00f1ecido como l\u00edder da banda Am\u00e9rico y la Nueva Alegr\u00eda, para despois comezar unha carreira en solitario. \u00c9 o fillo do cantante Melvin Coraz\u00f3n Am\u00e9rico e Marcela Toledo. \u00c9 o m\u00e1is novo de oito irm\u00e1ns."}
{"id": "164432", "revid": "98629", "url": "https://gl.wikipedia.org/wiki?curid=164432", "title": "Copa de Europa de rugby 1997-1998", "text": "A tempada 1997-1998 da Heineken Cup foi a 3\u00aa edici\u00f3n da m\u00e1xima competici\u00f3n continental do rugby europeo. Nesta edici\u00f3n foron 20 os equipos participantes, divididos en 5 grupos de 4, para afrontar a primeira fase da competici\u00f3n, a fase de grupos. Tralas 6 xornadas correspondentes a esta primeira fase, os primeiros de cada grupo pasan a cuartos de final, e os mellores segundos e o mellor terceiro enfront\u00e1ronse nunha eliminatoria previa \u00f3s cuartos de final en partido \u00fanico.\nNesta 3\u00aa edici\u00f3n do torneo participaron 4 equipos franceses, 4 ingleses, 4 galeses, 3 irlandeses, 3 escoceses e 2 italianos.\nFase de grupos.\n&lt;noinclude&gt;\n&lt;noinclude&gt;\n&lt;noinclude&gt;\n&lt;noinclude&gt;\n&lt;noinclude&gt;\nPlayoffs.\nOs 5 equipos que remataron primeiros nos seus grupos clasific\u00e1ronse para cuartos de final. Ademais os 5 equipos que remataron na segunda posici\u00f3n e o mellor terceiro clasific\u00e1ronse para xogar unha rolda previa \u00f3s cuartos de final. Os resultados desta rolda previa foron:\nOs equipos que xogaron como locais foron os que m\u00e1is puntos obtiveron nos seus grupos, ou no caso de haber empate aplicouse o criterio de ensaios a prol ou diferenza entre puntos anotados e encaixados. Nas semifinais aplicouse o mesmo criterio para decidir que equipo xogaba como local. A final xogouse o 31 de xaneiro do 1998 no Parc Lescure de Bordeos diante de 36.500 persoas. Bath Rugby coro\u00f3use como terceiro Campi\u00f3n de Europa.\nA semifinal entre Brive e Toulouse que rematou con t\u00e1boas (22 a 22) decidiuse a prol de Brive por ter anotado 2 ensaios fronte a 1 de Toulouse."}
{"id": "164433", "revid": "98629", "url": "https://gl.wikipedia.org/wiki?curid=164433", "title": "Copa de Europa de rugby 1998-1999", "text": "A tempada 1998-1999 da Heineken Cup foi a 4\u00aa edici\u00f3n da m\u00e1xima competici\u00f3n continental do rugby europeo. 16 foron os equipos participantes nesta ocasi\u00f3n, divididos en 4 grupos de 4, para afrontar a primeira fase da competici\u00f3n, a fase de grupos. Tralas 6 xornadas correspondentes a esta primeira fase, os 2 primeiros de cada grupo disputaron os cuartos de final a partidos \u00fanico, as semifinais e a final.\nNesta 4\u00aa edici\u00f3n do torneo participaron 5 equipos franceses, 4 galeses, 3 irlandeses, 2 italianos e 2 escoceses. Como na edici\u00f3n 1995/96, as disputas entre a RFU e a European Rugby provocaron que os equipos ingleses non participasen en ningunha competici\u00f3n europea. Pola s\u00faa parte, Cardiff RFC e Swansea RFC tampouco participaron nesta edici\u00f3n do torneo polas s\u00faas disputas coa federaci\u00f3n galesa de rugby.\nFase de grupos.\n&lt;noinclude&gt;\n&lt;noinclude&gt;\n&lt;noinclude&gt;\n&lt;noinclude&gt;\nPlayoffs.\nOs 2 primeiros equipos de cada grupo clasific\u00e1ronse para cuartos de final, nos que os primeiros de grupo xogaron como locais fronte \u00f3s segundos de grupo. As semifinais xog\u00e1ronse tam\u00e9n no campo dos mellores clasificados na fase de grupos. A final xogouse o 30 de xaneiro do 1999 no estadio Lansdowne Road de Dubl\u00edn diante de 49.000 persoas. Ulster Rugby coro\u00f3se como cuarto Campi\u00f3n de Europa."}
{"id": "164438", "revid": "98629", "url": "https://gl.wikipedia.org/wiki?curid=164438", "title": "Copa de Europa de rugby 1999-2000", "text": "A tempada 1999-2000 da Heineken Cup foi a 5\u00aa edici\u00f3n da m\u00e1xima competici\u00f3n continental do rugby europeo. Nesta edici\u00f3n foron 24 os equipos participantes, divididos por primeira vez en 6 grupos de 4, para afrontar a primeira fase da competici\u00f3n, a fase de grupos. Tralas 6 xornadas correspondentes a esta primeira fase, os primeiros de cada grupo e os 2 mellores segundos clasific\u00e1ronse para disputar os cuartos de final, a partido \u00fanico, as semifinais e a final.\nNesta 5\u00aa edici\u00f3n do torneo participaron 6 equipos franceses, 5 galeses, 3 irlandeses, 2 italianos, 2 escoceses, e de novo houbo presenza de equipos ingleses trala s\u00faa ausencia na tempada 1998/99. Foron 6 os equipos ingleses participantes este ano.\nFase de grupos.\n&lt;noinclude&gt;\n&lt;noinclude&gt;\n&lt;noinclude&gt;\n&lt;noinclude&gt;\n&lt;noinclude&gt;\n&lt;noinclude&gt;\nPlayoffs.\nOs 6 equipos que remataron primeiros de grupo clasific\u00e1ronse para cuartos de final, ademais dos 2 equipos que remataron na segunda posici\u00f3n con m\u00e1is puntos. Os equipos que xogaron como locais foron os que m\u00e1is puntos conseguiron, ou en caso de empate aplicouse o criterio de ensaios a prol ou diferenza entre puntos anotados e encaixados. Nas semifinais aplicouse o mesmo criterio para decidir que equipo xogaba como local. A final disput\u00f3use o 27 de maio do ano 2000 no Twickenham Stadium en Londres diante de 68.441 Persoas. Northampton Saints coro\u00f3use como quinto Campi\u00f3n de Europa."}
{"id": "164439", "revid": "1131", "url": "https://gl.wikipedia.org/wiki?curid=164439", "title": "Jos\u00e9 Antonio Rueda Crespo", "text": "Jos\u00e9 Antonio Rueda Crespo, nado en Xa\u00e9n o 9 de marzo de 1938 e finado en Pontevedra o 27 de xaneiro de 2012, foi un pol\u00edtico galego.\nTraxectoria.\nFillo de Antonio Rueda Mu\u00f1iz. Enxe\u00f1eiro agr\u00f3nomo de profesi\u00f3n, foi Xefe provincial do Instituto Nacional de Reforma y Desarrollo Agrario en Pontevedra. Foi concelleiro no concello de Silleda de 1983 a 1987, e neses anos foi deputado provincial e Vicepresidente da Deputaci\u00f3n Provincial de Pontevedra. Foi senador electo por Pontevedra na II e III lexislatura (1982-1989) polo Partido Popular de Galicia. Posteriormente foi nomeado Xefe do Servizo de Costas de Pontevedra.\nVida persoal.\nCasou con Dolores de Valenzuela L\u00f3pez-Montenegro, e foi pai de Mar\u00eda, Alfonso, Marta e Jos\u00e9 Antonio Rueda Valenzuela."}
{"id": "164441", "revid": "89787", "url": "https://gl.wikipedia.org/wiki?curid=164441", "title": "Vela\u00ed...", "text": "Vela\u00ed... foi un programa de humor da Televisi\u00f3n de Galicia que se emitiu en 1989-1990.\nSinopse.\nOs trinta minutos do programa inclu\u00edan espazos de c\u00e1mara oculta no que participaba Serxio Pazos, outro con preguntas na r\u00faa sobre alg\u00fan tema delicado ou en clave de humor, e a primeira serie de ficci\u00f3n da TVG \"Servicio de urxencias\", unha miniserie de humor con Antonio Dur\u00e1n \"Morris\" que despois se emitiu de xeito independente."}
{"id": "164442", "revid": "72012", "url": "https://gl.wikipedia.org/wiki?curid=164442", "title": "Supercopa de Espa\u00f1a de F\u00fatbol 2002", "text": "A Supercopa de Espa\u00f1a de F\u00fatbol 2002 foi unha competici\u00f3n de f\u00fatbol en Espa\u00f1a que se disputou a dobre partido o 18 e 25 de agosto de 2002. Foi disputada polo Valencia CF, campi\u00f3n da Liga 2001\u201302 e o Deportivo da Coru\u00f1a, campi\u00f3n da Copa do Rei 2001\u201302. O Deportivo ga\u00f1ou por 4\u20130 no global."}
{"id": "164444", "revid": "1888", "url": "https://gl.wikipedia.org/wiki?curid=164444", "title": "Francisco Gonz\u00e1lez Amadi\u00f3s", "text": "Francisco Gonz\u00e1lez Amadi\u00f3s, Panchulo, nado en Vigo o 26 de xullo de 1924 e finado na mesma cidade o 6 de abril de 1997, foi un economista e pol\u00edtico galego.\nTraxectoria.\nFillo de Francisco Gonz\u00e1lez Garra. Licenciado en Ciencias Econ\u00f3micas. Foi un dos dirixentes do Movemento Socialista de Galicia, que en 1975 se integrou no Partido Socialista Galego. Foi o candidato n\u00famero cinco do PSG pola provincia de Pontevedra nas elecci\u00f3ns xerais de 1977. Foi senador electo por Pontevedra polo PSdeG-PSOE nas elecci\u00f3ns de 1979. Elixido deputado do Parlamento galego polo PSOE nas d\u00faas primeiras lexislaturas, foi vicepresidente do Parlamento. Posteriormente ingresou no BNG.\nVida persoal.\nCasou con Marisa P\u00e9rez, filla de Telmo P\u00e9rez."}
{"id": "164446", "revid": "23204", "url": "https://gl.wikipedia.org/wiki?curid=164446", "title": "Ernst von Glasersfeld", "text": "Ernst von Glasersfeld, nado en M\u00fanic o 8 de marzo de 1917 e finado en Leverett, Condado de Franklin (Massachusetts), o 12 de novembro de 2010, foi un fil\u00f3sofo e cibern\u00e9tico te\u00f3rico do construtivismo radical. Traballou como Profesor Em\u00e9rito de Psicolox\u00eda na Universidade de Xeorxia, e Profesor Adxunto no Departamento de Psicolox\u00eda na Universidade de Massachusetts. Foi membro da American Society of Cybernetics, recibiu o premio cient\u00edfico \"McCulloch Memorial Award\" en 1991."}
{"id": "164447", "revid": "56817", "url": "https://gl.wikipedia.org/wiki?curid=164447", "title": "Cibern\u00e9tica", "text": "A cibern\u00e9tica \u00e9 o estudo interdisciplinario da estrutura dos sistemas reguladores e est\u00e1 estreitamente vinculada \u00e1 teor\u00eda de control e \u00e1 teor\u00eda de sistemas.\nHistoria e caracter\u00edsticas.\nTanto nas s\u00faas orixes como na s\u00faa evoluci\u00f3n, na segunda metade do s\u00e9culo XX, a cibern\u00e9tica \u00e9 igualmente aplic\u00e1bel aos sistemas f\u00edsicos e sociais. Os sistemas complexos afectan e logo ad\u00e1ptanse ao seu ambiente externo; en termos t\u00e9cnicos, c\u00e9ntrase en funci\u00f3ns de control e comunicaci\u00f3n: ambos os dous fen\u00f3menos externos e internos do/ao sistema. Esta capacidade \u00e9 natural nos organismos vivos e imitouse en m\u00e1quinas e organizaci\u00f3ns. Especial atenci\u00f3n pr\u00e9stase \u00e1 retroalimentaci\u00f3n e os seus conceptos derivados."}
{"id": "164449", "revid": "23204", "url": "https://gl.wikipedia.org/wiki?curid=164449", "title": "Rob\u00f3tica", "text": "A rob\u00f3tica \u00e9 a ciencia e a tecnolox\u00eda que se ocupa do estudo e funcionamento dos robots mediante o dese\u00f1o, manufactura e aplicaci\u00f3ns destes. Combina diversas disciplinas como son: a mec\u00e1nica, a electr\u00f3nica, a inform\u00e1tica, a intelixencia artificial e a enxe\u00f1ar\u00eda de control. Outras \u00e1reas importantes en rob\u00f3tica son a \u00e1lxebra, os aut\u00f3matas program\u00e1beis e as m\u00e1quinas de estados."}
{"id": "164450", "revid": "1888", "url": "https://gl.wikipedia.org/wiki?curid=164450", "title": "Gonz\u00e1lez Amadi\u00f3s", "text": ""}
{"id": "164451", "revid": "5863", "url": "https://gl.wikipedia.org/wiki?curid=164451", "title": "Biblioteca Nacional de Gales", "text": "A Biblioteca Nacional de Gales (gal\u00e9s: \"Llyfrgell Genedlaethol Cymru\"; ingl\u00e9s: \"National Library of Wales\") \u00e9 a biblioteca na que actualmente se realiza o dep\u00f3sito legal en Gales. Est\u00e1 localizada en Aberystwyth. \u00c9 un organismo patrocinado pola Asemblea de Goberno.\nCyril Evans, organizador da conmemoraci\u00f3n do centenario da instituci\u00f3n expresou que \"a biblioteca est\u00e1 considerada como unha das grandes bibliotecas mundiais,e que disp\u00f3n dunha reputaci\u00f3n internacional que fai que todos os homes e mulleres galeses estean moi orgullosos\".\nO gal\u00e9s \u00e9 o principal medio de comunicaci\u00f3n desta instituci\u00f3n, malia que como en todos os servizos p\u00fablicos se admite tanto o gal\u00e9s como o ingl\u00e9s.\nHistoria e edificios.\nEn 1873 creouse un comit\u00e9 para recompilar o material de Gales e conservalo na Universidade de Aberystwyth (University College, Aberystwyth). En 1905, o goberno prometeu di\u00f1eiro nos seus Orzamentos, e o Consello Privado nomeou un comit\u00e9 para decidir sobre a situaci\u00f3n das d\u00faas entidades. Seleccionouse Aberystwyth para situar a biblioteca logo dunha pelexa amarga con Cardiff, en parte debido a que unha colecci\u00f3n xa estaba dispo\u00f1\u00edbel no Colexio.\nSir John Williams, m\u00e9dico e coleccionista de libros, tam\u00e9n dixera que hab\u00eda doar a s\u00faa colecci\u00f3n \u00e1 Biblioteca, se esta se situaba en Aberystwyth, e ademais deu 20.000 libras para a eventual construci\u00f3n e establecemento da biblioteca. Cardiff foi seleccionado como a sede do Museo Nacional de Gales. A Biblioteca e Museo foron establecidas por decreto real o 19 de marzo de 1907.\nDese\u00f1ado polo arquitecto Sidney Greenslade, que ga\u00f1ou o concurso para dese\u00f1ar o edificio en 1909, o edificio en Grogythan, fronte a Penglais Hill, foi ocupado por primeira vez en 1916. O bloque central, ou edificio principal, foi engadido por Charles Holden como unha versi\u00f3n modificada do dese\u00f1o de Greenslade. En 1996, abriuse unha grande edificio de almacenamento, e nos \u00faltimos anos fix\u00e9ronse moitos cambios na parte dianteira do edificio. Conced\u00e9uselle un novo decreto real no 2006.\nColecci\u00f3ns da Biblioteca.\nO edificio alberga m\u00e1is de 4 mill\u00f3ns de volumes impresos, inclu\u00eddos moitos libros curiosos, como o primeiro libro impreso en gal\u00e9s Yn y lhyvyr hwnn, 1546 e a primeira traduci\u00f3n completa ao gal\u00e9s da Biblia (1588). Tam\u00e9n conta con moitos manuscritos raros e importantes, como o Libro Negro de Carmarthen (manuscrito antigo que se conserva integramente en gal\u00e9s), o Libro de Taliesin, e un manuscrito da obra de Geoffrey Chaucer. Como depositario de dereitos de autor, ten dereito a recibir unha copia de cada traballo publicado desde o Reino Unido e Rep\u00fablica de Irlanda. A s\u00faa pol\u00edtica c\u00e9ntrase no pa\u00eds de Gales, na lingua galesa e en materiais c\u00e9lticos.\nA Biblioteca tam\u00e9n pos\u00fae o arquivo pol\u00edtico dos galeses e a National Screen and Sound Archive de Gales. Tam\u00e9n ten mapas, fotograf\u00edas, cadros, gravados topogr\u00e1ficos e de paisaxe, revistas e xornais. Tam\u00e9n pos\u00fae a meirande colecci\u00f3n de material de arquivo en Gales.\nEn 2000, Peter Bellwood vendeu polo menos cincuenta mapas antigos da biblioteca, que chegaron a coleccionistas privados por 70.000 libras. Detido en 2004, foi encarcerado durante catro anos e medio.\nPublicaci\u00f3ns.\nA Biblioteca publicou unha serie de libros sobre a s\u00faa historia e colecci\u00f3ns, inclu\u00edndo cat\u00e1logos de manuscritos, unha bibliograf\u00eda das publicaci\u00f3ns de Gales, Rexistros Parroquiais de Gales, e os estudos acad\u00e9micos de Gwen John, Williams Kyffin e outros. A Biblioteca tam\u00e9n publica o Diario da Biblioteca Nacional de Gales (National Library of Wales Journal).\nContidos dixitais.\nMoitos dos manuscritos m\u00e1is importantes e os libros foron dixitalizados e est\u00e1n dispo\u00f1\u00edbeis gratuitamente para ver na p\u00e1xina web da biblioteca dixital. A Biblioteca ten a intenci\u00f3n de dixitalizar gran parte das imaxes, sons e colecci\u00f3ns de material impreso no 2018.\nRevistas en li\u00f1a en gal\u00e9s.\nA Biblioteca at\u00f3pase dixitalizando 50 n\u00fameros atrasados de revistas referentes a Gales, en gal\u00e9s e ingl\u00e9s, en Welsh Journals Online proxecto fundado por JISC, financiado por JISC. Isto ha formar o maior rexistro de texto gal\u00e9s na Web, as\u00ed como permitir o libre acceso de todos aos artigos acad\u00e9micos sobre a historia, a literatura, a ciencia, poemas e recensi\u00f3ns de libros. O sitio web conter\u00e1 un total de 400.000 p\u00e1xinas. Despois de que o proxecto estea terminado, as novas emisi\u00f3ns dos t\u00edtulos agregaranse a medida que xurdan a partir dun per\u00edodo de retenci\u00f3n acordado coa editorial.\nEntre os cincuenta t\u00edtulos incl\u00faense:"}
{"id": "164452", "revid": "109216", "url": "https://gl.wikipedia.org/wiki?curid=164452", "title": "Copa de Europa de rugby 2000-2001", "text": "A tempada 2000-2001 da Heineken Cup foi a 6\u00aa edici\u00f3n da m\u00e1xima competici\u00f3n continental do rugby europeo. Nesta edici\u00f3n houbo de novo 24 equipos participantes, divididos en 6 grupos de 4, para afrontar a primeira fase da competici\u00f3n, a fase de grupos. Tralas 6 xornadas correspondentes a esta primeira fase, os primeiros de cada grupo e os 2 mellores segundos clasific\u00e1ronse para disputar os cuartos de final, a partidos \u00fanico, as semifinais e a final.\nNesta 6\u00aa edici\u00f3n do torneo participaron 6 equipos franceses, 6 ingleses, 5 galeses, 3 irlandeses, 2 italianos e 2 escoceses, igual que na tempada 1999/2000.\nFase de grupos.\n&lt;noinclude&gt;\n&lt;noinclude&gt;\n&lt;noinclude&gt;\n&lt;noinclude&gt;\n&lt;noinclude&gt;\n&lt;noinclude&gt;\nPlayoffs.\nOs 6 equipos que remataron primeiros de grupo clasific\u00e1ronse para os cuartos de final, ademais dos 2 equipos que remataron na segunda posici\u00f3n con m\u00e1is puntos. Os equipos que xogaron coma locais foron aqueles que m\u00e1is puntos conseguiron, ou no caso de empate, aplicouse o criterio de ensaios a prol ou diferenza entre puntos anotados e encaixados. Nas semifinais aplicouse o mesmo criterio para decidir que equipo xogaba como local. A final foi o 19 de maio do ano 2001, e se xogou no Parc des Princes de Par\u00eds diante de 44.000 persoas. Leicester Tigers coro\u00f3use coma sexto Campi\u00f3n de Europa."}
{"id": "164453", "revid": "54336", "url": "https://gl.wikipedia.org/wiki?curid=164453", "title": "Cibr\u00e1n de Cartago", "text": "Cibr\u00e1n de Cartago, finado no ano 258, bispo e m\u00e1rtir, est\u00e1 considerado como un dos Pais da Igrexa occidental.\nTraxectoria.\nDe etnia b\u00e9rber, era un home culto e rico, profesor de ret\u00f3rica. Segundo el mesmo relata en \"A Donato\", o seu estilo de vida estaba arrastrado polo que el denominaba vicios e malos desexos (particularmente a avaricia). Tras a s\u00faa conversi\u00f3n, e segundo conta Xerome de Estrid\u00f3n na s\u00faa obra \"De Viris\", entregou todos os seus bens aos pobres. Ao pouco tempo de achegarse ao cristianismo foi ordenado presb\u00edtero e bispo de Cartago, isto \u00faltimo por aclamaci\u00f3n popular no ano 248.\nDurante a persecuci\u00f3n de Decio fuxiu de Cartago, pero seguiu dirixindo a s\u00faa comunidade dende o seu refuxio. Con todo, os seus inimigos acus\u00e1rono a Roma, por covard\u00eda e abandono, recibindo a amoestaci\u00f3n do Papa. Pasada a persecuci\u00f3n, produciuse un cisma na s\u00faa igrexa entre os que defend\u00edan a acollida e o perd\u00f3n aos que abxuraran da s\u00faa fe por temor \u00e1 persecuci\u00f3n e os que pu\u00f1an trabas ao retorno \u00e1 comunidade deses fieis m\u00e1is febles (os denominados \"lapsi\": ca\u00eddos). Cibr\u00e1n convocou un concilio en Cartago, que esixiu un serio arrepentimento e que para aqueles que chegaran a render culto ao Emperador s\u00f3 haber\u00eda unha admisi\u00f3n na proximidade da s\u00faa morte. O debate foi tan intenso que os partidarios da misericordia sen condici\u00f3ns elixiron un novo bispo chamado Fortunato. Pola s\u00faa banda os partidarios dunha dura inflexibilidade proclamaron bispo a M\u00e1ximo. Isto colocou a Cibr\u00e1n nunha posici\u00f3n intermedia entre as d\u00faas correntes, suavizou as condici\u00f3ns para os arrepentidos pero os cregos que abxuraran no poder\u00edan volver desempe\u00f1ar os seus cargos. A s\u00faa posici\u00f3n fortaleceuse cando tras unha gran praga de tifo e a consecuente fame, dedicou o seu esforzo \u00e1 pregaria e \u00e1 atenci\u00f3n aos esfameados e necesitados. Animou aos cristi\u00e1ns a socorrer aos pag\u00e1ns.\nAs pol\u00e9micas non remataron a\u00ed. Posteriormente enfrontouse ao Papa Estevo I cando este admitiu a validez do bautismo impartido polos herexes. Para Cibrao a herex\u00eda era m\u00e1is dani\u00f1a que a persecuci\u00f3n e a tortura, pois estas reafirmaban a fe pero a herex\u00eda a desdebuxaba. Cibr\u00e1n resultou ser m\u00e1is duro na defensa da unidade da fe e da Igrexa que o propio bispo de Roma, que reivindicou para si a autoridade de Pedro e desautorizou o radicalismo das comunidades africanas. Cibr\u00e1n defendeu con contundencia as tradici\u00f3ns da s\u00faa igrexa cartaxinense. Paradoxalmente, unha nova herex\u00eda o donatismo acubillar\u00edase nos escritos de Cibr\u00e1n nestas disputas co papado.\nFinalmente unha nova persecuci\u00f3n cohesionar\u00eda a posici\u00f3n dos bispos. O Emperador Valeriano decretou a obriga para os cristi\u00e1ns de sacrificar na s\u00faa honra o que desembocou na execuci\u00f3n do papa Estevo I e o seu sucesor Sisto II. Nesta ocasi\u00f3n Cibr\u00e1n non fuxir\u00eda: confesou a s\u00faa fe perante o proc\u00f3nsul Aspasio Paterno e foi desterrado a Cucubis no ano 257. Un ano despois foi confinado na s\u00faa propia vila. O 15 de setembro do 258 o proc\u00f3nsul Galerio conden\u00e1bao a morrer \u00e1 espada.\nPensamento.\nCibr\u00e1n non abordou a especulaci\u00f3n nin se elevou ata grandes tratados doutrinais, os seus escritos est\u00e1n ateigados de preocupaci\u00f3ns pr\u00e1cticas coti\u00e1s na axitada vida das comunidades cristi\u00e1ns da \u00e9poca. Grande admirador de Tertuliano, t\u00ed\u00f1ao como mestre e fonte de inspiraci\u00f3n, a\u00ednda que se afastaba del nalg\u00fans puntos do seu pensamento. Condenou o espect\u00e1culo da loita entre gladiadores, demandou dos crentes xenerosidade no auxilio dos marxinados e solidariedade cos pag\u00e1ns, teimaba en que a oraci\u00f3n cristi\u00e1 era comunitaria e afastada do individualismo e pregaba por todos os homes (\u00e9 c\u00e9lebre o seu comentario sobre o Noso Pai). A s\u00faa principal obsesi\u00f3n foi a defensa da unidade da Igrexa universal (unha era a fe e un o pobo crente cimentado na concordia), o que non foi \u00f3bice para que se amosara a prol da identidade da s\u00faa Igrexa africana. Louvou a virtude da humildade e a coherencia ata o martirio. As s\u00faas cartas son de grande utilidade para co\u00f1ecer o lat\u00edn com\u00fan.\nCibr\u00e1n fai unha severa autocr\u00edtica da Igrexa do seu tempo ata o punto de que a proba da persecuci\u00f3n a atribu\u00eda \u00e1 providencia divina para erguer a fe ca\u00edda e aletargada que provocara volta ao pecado \nA\u00ednda que firme partidario da unidade da Igrexa, Cibr\u00e1n pasou \u00e1 historia como un dos grandes defensores da autoridade do bispo, baseada na s\u00faa conduta exemplar de pobreza, austeridade e solicitude polos marxinados e fundada na lexitimidade da s\u00faa elecci\u00f3n polos fieis, \"cando un bispo substit\u00fae a outro defunto, cando \u00e9 elixido en paz polo voto do pobo, cando \u00e9 protexido na persecuci\u00f3n polo auxilio de Deus\" (Carta 59, VI, 1).\nDeixou tam\u00e9n valiosos testemu\u00f1os sobre os criterios para reco\u00f1ecer a autoridade do bispo de Roma como sucesor de Pedro e a concepci\u00f3n do que logo ser\u00eda o Papado. As\u00ed di que reco\u00f1ece a autoridade do papa Cornelio porque \nSignificaci\u00f3n.\nConsiderado como un dos Pais da Igrexa e como santo, a s\u00faa festividade cel\u00e9brase o 16 de setembro na Igrexa Cat\u00f3lica e o 31 de agosto na Igrexa Ortodoxa.\nEn Galicia \u00e9 un santo moi venerado ao que est\u00e1n adicadas moitas localidades como Ald\u00e1n (Cangas), San Cibrao de Las, San Cibrao das Vi\u00f1as ou o lugar portuario de San Cibrao (Cervo)."}
{"id": "164454", "revid": "98629", "url": "https://gl.wikipedia.org/wiki?curid=164454", "title": "Aerodramus sawtelli", "text": "Aerodramus sawtelli, denominada \"k\u014dpeka\" na lingua maor\u00ed das Illas Cook, de onde \u00e9 orixinaria, \u00e9 unha especie de ave da subclase das neornites, infraclase dos neognatos, orde dos apodiformes, familia dos ap\u00f3didos e tribo dos colocaliinos (salanganas), unha das integradas no x\u00e9nero \"Aerodramus\".\nTaxonom\u00eda.\nDescrici\u00f3n.\nA especie foi descrita en 1974 polo cient\u00edfico brit\u00e1nico David Holyoak.\nHistoria taxon\u00f3moca.\nAnteriormente foi co\u00f1ecido como \"Collocalia sawtelli\", e como a subespecie \"Aerodramus leucophaeus sawtelli\" . \nCaracter\u00edsticas.\n\u00c9 unha ave escura e veloz voadora. Mide 10 cm de lonxitude, e \u00e9 de cor caf\u00e9 escuro polas partes superiores, e lixeiramente m\u00e1is claro polas inferiores.\nDistribuci\u00f3n e poboaci\u00f3n.\nA especie est\u00e1 restrinxida \u00e1 illa de Atiu, no arquip\u00e9lago das Cook, a\u00ednda que existe un pos\u00edbel rexistro hist\u00f3rico temper\u00e1n en Mitiaro. \nCando se recolectou en 1973 na cova Anatakitaki hab\u00eda preto de 60 ni\u00f1os, e os habitantes locais informaron que hab\u00eda algunhas colonias m\u00e1is pequenas noutras partes da illa. \nSegundo observadores locais a poboaci\u00f3n da especie eran maiores hai varias d\u00e9cadas.\nEn 1987-1988, un reconto detallado rexistrou 190 ni\u00f1os activos en d\u00faas covas. En 1994 e 1995 realiz\u00e1ronse recontos adicionais e, a\u00ednda que o n\u00famero de ni\u00f1os activos en cada cova var\u00eda de ano en ano, os totais mantiv\u00e9ronse est\u00e1beis entre os 172 e os 175.\nH\u00e1bitat e ecolox\u00eda.\nEnd\u00e9mica da illa de Atiu, nas Illas Cook, o seu h\u00e1bitat natural son as matogueiras tropicais e zonas mixtas cultivadas, onde se alimenta, e ani\u00f1a nas covas calcarias da zona.\nA especie ten o seu h\u00e1bitat en bosques, zonas de fentos, terras de cultivo, e \u00e1reas mixtas de horticultura, pero evita o anel de coral seco (\"makatea\") de Atiu. Estas aves vense con maior frecuencia aliment\u00e1ndose a 3-5 m do solo, a\u00ednda que ocasionalmente descenden aos bordos de \u00e1rbores ou arbustos.\nA especie ani\u00f1a en colonias en covas de pedra calcaria de \"makatea\".\nStatus.\nA\u00ednda que est\u00e1 case en perigo de extinci\u00f3n, a s\u00faa poboaci\u00f3n \u00e9 est\u00e1bel, calcul\u00e1ndose en 350 individuos adultos e un pouco m\u00e1is de 170 ni\u00f1os por ano..\nA Uni\u00f3n Internacional para a Conservaci\u00f3n da Natureza e dos Recursos Naturais (UINC), considerando que a especie ten unha poboaci\u00f3n pequena, confinada nunha illa, e que se reproduce en covas e, polo tanto, \u00e9 suscept\u00edbel a eventos estoc\u00e1sticos e a acci\u00f3ns, cualif\u00edcaa como \"VU\" (vulne\u00e1bel). De demostrase que a poboaci\u00f3n est\u00e1 en declive, poder\u00eda xustificar o paso a unha categor\u00eda de ameaza m\u00e1is alta."}
{"id": "164456", "revid": "1903", "url": "https://gl.wikipedia.org/wiki?curid=164456", "title": "A Pasionaria", "text": ""}
{"id": "164459", "revid": "89787", "url": "https://gl.wikipedia.org/wiki?curid=164459", "title": "Euroliga 2010-11", "text": "A Euroliga 2010-11 foi a und\u00e9cima edici\u00f3n da m\u00e1xima competici\u00f3n de clubs de baloncesto de Europa dende a s\u00faa organizaci\u00f3n pola Uni\u00f3n de Ligas Europeas de Baloncesto (ULEB) e a primeira dende o seu patrocinio por \"Turkish Airlines\". Inclu\u00edndo as edici\u00f3n desta competici\u00f3n organizadas por FIBA Europa \u00e9 a edici\u00f3n n\u00famero 54. Nesta edici\u00f3n competiron vinte e catro equipos de catorce estados distintos.\nOs catro mellores equipos, nesta edici\u00f3n o Panathinaikos grego, o Montepaschi Siena italiano, o Maccabi Electra israel\u00ed e o Real Madrid espa\u00f1ol disputaronse o t\u00edtulo na Final Four, esta vez disputada no Palau Sant Jordi de Barcelona, a cal era a sede prevista en 2012, pero mudouse ao 2011 ao retirarse Tur\u00edn. A final disput\u00e1rona o Panathinaikos de Atenas e o Maccabi Electra de Tel Aviv, proclam\u00e1ndose campi\u00f3n o equipo grego tras vencer por 78 a 70, o que supuxo o seu sexto campionato at\u00e9 esta edici\u00f3n.\nFase previa.\nA fase previa de clasificaci\u00f3n consistiu en tres roldas, QR1, QR2 e QR3. A roldas xog\u00e1ronse con encontros de ida e volta.\n\u00c1rbore.\n&lt;/onlyinclude&gt;\nSorteo.\nO sorteo para a configuraci\u00f3n dos grupos para a Turkish Airlines Euroleague 2010\u201311 foi celebrado o xoves 8 de xullo de 2010 en Barcelona. O sorteo comezou \u00e1s 11:15 hora local (CET) e determinou os encontros a disputar da fase de clasificaci\u00f3n e os grupos da fase regular da Euroliga, as roldas de clasificaci\u00f3n da Eurocup e a fase regular da EuroChallenge.\nOs equipos foron organizados en seis bombos de catro equipos cada un. Dous equipo do mesmo estado non poden coincidir no mesmo grupo da fase regular, excepto no caso de Espa\u00f1a que contaba con cinco equipos participantes na competici\u00f3n.\nPrimeira fase.\nOs catro primeiros de cada grupo acadan o Top 16.\nTop 16.\nOs dezaseis equipos clasificados foron repartidos en cuaro grupos con catro equipos cada un. Os encontros xogaranse entre o 19 de xaneiro e o 3 de marzo, clasific\u00e1ndose aos playoffs os dous primeiros de cada grupo. O sorteo tivo lugar o 4 de xaneiro de 2011 en Barcelona \u00e1s 13:00 CET, sendo retransmitido en directo no sitio web oficial da Euroliga.\nOs dous primeiros de cada grupo clasif\u00edcanse para os cuartos de final\nCuartos de final.\nOs vencedores de cada eliminatoria pasan a xogar a Final Four.\nFinal Four.\nXogouse no Palau Sant Jordi de Barcelona, Espa\u00f1a do 6 ao 8 de maio. \n&lt;br&gt;"}
{"id": "164460", "revid": "1093", "url": "https://gl.wikipedia.org/wiki?curid=164460", "title": "Ram\u00f3n Lorenzo V\u00e1zquez", "text": ""}
{"id": "164461", "revid": "23204", "url": "https://gl.wikipedia.org/wiki?curid=164461", "title": "Kevin Costner", "text": "Kevin Michael Costner, nado en Lynwood (California) o 18 de xaneiro de 1955, \u00e9 un actor e director de cinema estadounidense. Ga\u00f1ou dous Premios Oscar, tres Globos de Ouro, un Emmy, e foi nomeado a tres BAFTA (British Academy of Film and Television Arts). \u00c9 co\u00f1ecido por interpretar a Eliot Ness en \"Os intocables de Eliot Ness\", a Crash Davis en \"Os b\u00fafalos de Durham\", a Ray Kinsella en \"Field of Dreams\", \u00f3 Tenente John J. Dunbar en \"Dances with Wolves\", Jim Garrison en \"JFK\", Robin Hood en \"Robin Hood, pr\u00edncipe dos ladr\u00f3ns\", Frank Farmer en \"O escolta\", e a Jonathan Kent en \"O home de aceiro\".\nTraxectoria.\nA s\u00faa fama no cinema comercial arrincou coa pel\u00edcula de H. Heard Shadows \"Run Black\" (1981), a\u00ednda que o seu primeiro papel como protagonista foi en \"Silverado\" (1985). Participou despois nunha gran cantidade de pel\u00edculas con \u00e9xito comercial; en 1990 debutou como director con \"Dances with Wolves\", coa que ga\u00f1ou sete \u00d3scars."}
{"id": "164462", "revid": "56817", "url": "https://gl.wikipedia.org/wiki?curid=164462", "title": "Brian De Palma", "text": "Brian Russell De Palma, nado en Newark (Nova Jersey) o 11 de setembro de 1940, \u00e9 un director de cinema e guionista estadounidense.\nTraxectoria.\n\u00c9 fillo dun cirurxi\u00e1n, e desde moi temper\u00e1 idade interesouse sobre todo polas ciencias e a t\u00e9cnica; en d\u00faas ocasi\u00f3ns ga\u00f1ou a \"National Science Fair Competition\". Namentres estudaba a carreira de F\u00edsica, descubriu a s\u00faa paix\u00f3n pola s\u00e9tima arte, interes\u00e1ndose especialmente polo traballo de Alfred Hitchcock, Roman Polanski e Jean-Luc Godard. De 1962 a 1964 estudou arte dram\u00e1tica no \"Sarah Lawrence College\" de Nova York e dirixiu varias curtametraxes.\nLogo de sete produci\u00f3ns independentes, na que destaca a s\u00faa primeira mirada cara \u00e1 guerra e en especial \u00e1 guerra de Vietnam, con \"Greetings\" (1968) con Robert De Niro, salta \u00e1 fama coa pel\u00edcula \"Sisters\" (1973) e usa por primeira vez o estilo voyeurista que despois ser\u00e1, xunto coas pantallas divididas, unha caracter\u00edstica no seu quefacer."}
{"id": "164463", "revid": "72012", "url": "https://gl.wikipedia.org/wiki?curid=164463", "title": "Roger Ebert", "text": "Roger Joseph Ebert, nado en Urbana (Illinois) o 18 de xu\u00f1o de 1942 e finado en Chicago o 4 de abril de 2013, foi un cr\u00edtico cinematogr\u00e1fico estadounidense reco\u00f1ecido a nivel mundial.\nEn 1975 converteuse no primeiro cr\u00edtico de cinema en ga\u00f1ar o premio Pulitzer, outorgado pola Universidade de Columbia. Desde 1967 os seus comentarios semanais son publicados polo \"Chicago Sun-Times\", e grazas a que a s\u00faa columna est\u00e1 sindicada pode ser lido en m\u00e1is de douscentos xornais estadounidenses."}
{"id": "164464", "revid": "56817", "url": "https://gl.wikipedia.org/wiki?curid=164464", "title": "Anita Ekberg", "text": "Kerstin Anita Marianne Ekberg, co\u00f1ecida como Anita Ekberg, nada en Malm\u00f6 o 29 de setembro de 1931 e finada en Roma o 11 de xaneiro de 2015, foi unha actriz e modelo sueca. Foi Miss Suecia en 1951 e competiu no concurso de Miss Universo. O seu papel m\u00e1is destacado no cinema \u00e9 o de Sylvia na pel\u00edcula \"La dolce vita\" de Federico Fellini."}
{"id": "164465", "revid": "5863", "url": "https://gl.wikipedia.org/wiki?curid=164465", "title": "Warner Bros.", "text": "Warner Bros. Entertainment, Inc ou Warner Bros. \u00e9 unha produtora estadounidense e unha das meirandes produtoras de cinema e televisi\u00f3n do mundo.\nHistoria e caracter\u00edsticas.\nO nome corporativo d\u00e9bese ao catro fundadores, os irm\u00e1ns Warner: Harry, Albert, Sam e Jack Warner. En 1903, Harry Warner, o maior, incursionou no negocio do cinema cunha pequena sala de cinema para exhibir pel\u00edculas nas vilas mineiras de Pennsylvania e Ohio.\n\u00c9 actualmente (2010) unha filial do conglomerado WarnerMedia con sede en Burbank (California). Warner Bros. incl\u00fae varias compa\u00f1\u00edas subsidiarias, entre elas \"Warner Bros. Studios\", \"Warner Bros. Pictures\", \"Warner Bros. Interactive Entertainment\", \"Warner Bros. Television\", \"Warner Bros. Animation\", \"Warner Home V\u00eddeo\", \"New Line Cinema\", \"Castle Rock Entertainment\", \"Turner Entertainment\", \"Dark Castle Entertainment\", \"DC Comics\", e os remanentes de \"Hanna-Barbera Cartoons, Inc.\", a\u00ednda que o antigo estudio da Hanna-Barbera \u00e9 agora co\u00f1ecido como \"Cartoon Network Studios\" e est\u00e1 baixo a \"Turner Broadcasting\"."}
{"id": "164466", "revid": "6939", "url": "https://gl.wikipedia.org/wiki?curid=164466", "title": "Warner Bros", "text": ""}
{"id": "164467", "revid": "92340", "url": "https://gl.wikipedia.org/wiki?curid=164467", "title": "Jesse James", "text": "Jesse Woodson James, nado no condado de Clay (Missouri) o 5 de setembro de 1847 e finado en Saint Joseph (Missouri) o 3 de abril de 1882, foi un fuxido estadounidense e o integrante m\u00e1is famoso da banda de asaltantes James-Younger. Foi asasinado a traiz\u00f3n, e converteuse nunha figura lendaria do Oeste estadounidense."}
{"id": "164468", "revid": "98629", "url": "https://gl.wikipedia.org/wiki?curid=164468", "title": "The Head on the Door", "text": "The Head on the Door \u00e9 o sexto \u00e1lbum de estudio da banda inglesa The Cure, editado o 26 de agosto de 1985. O \u00e1lbum foi o primeiro en contar co bater\u00eda Boris Williams, e tam\u00e9n \u00e9 o regreso de Simon Gallup e o primeiro traballo de Porl Thompson como membro oficial da banda.\nNo ano 2006 o \u00e1bum foi reeditado por Universal, a trav\u00e9s dos seus selos Fiction Records/Polydor Records, remasterizado dixitalmente con varias demos e canci\u00f3ns ao vivo da \u00e9poca. Incluironse as demos das catro caras-b da \u00e9poca (\"The Exploding Boy\", \"A Few Hours After This\", \"A Man Inside My Mouth\" e \"Stop Dead\"), e catro canci\u00f3ns que nunca se editaran. Os temas restantes son demos ou versi\u00f3ns ao vivo das 10 canci\u00f3ns do primeiro disco. Esta edici\u00f3n foi publicada o 8 de agosto nos Estados Unidos (onde o \u00e1lbum foi lanzado por Rhino Entertainment/Elektra Records) e o 14 de agosto no Reino Unido.\nUnha das catro novas canci\u00f3ns, \"Mansolidgone\", \u00e9 semellante tanto musicalmente como na letra a outra demo, \"A Hand Inside My Mouth\" (non confundir con \"A Man Inside My Mouth\"), que aparece na edici\u00f3n de luxo de \"The Top\". As letras de \u00e1mbalas d\u00faas canci\u00f3ns, e o demo \"Lime Time\" te\u00f1en letras que ser\u00edan usadas posteriormente nas canci\u00f3ns \"Inbetween Days\" e \"Six Different Ways\"."}
{"id": "164469", "revid": "56817", "url": "https://gl.wikipedia.org/wiki?curid=164469", "title": "De Stijl (\u00e1lbum)", "text": "De Stijl \u00e9 o segundo \u00e1lbum da banda estadounidense d garage rock The White Stripes, editado o 20 de xu\u00f1o do 2000 polo selo Sympathy for the Record Industry. O traballo acadou o n\u00famero 38 na lista de \u00e1lbums independentes da Billboard no ano 2002, cando a The White Stripes comezaba a facerse popular. Dende ent\u00f3n converteuse nun disco de culto para os seareiros da banda porque amosa a s\u00faa primeira fusi\u00f3n entre o blues e o punk antes do grande \u00e9xito \"White Blood Cells\".\nListaxe de canci\u00f3ns.\nTodos os temas compostos por The White Stripes, ag\u00e1s onde se indique."}
{"id": "164470", "revid": "56817", "url": "https://gl.wikipedia.org/wiki?curid=164470", "title": "Repeater", "text": "Repeater \u00e9 o \u00e1lbum de estrea da banda estadounidense de post-hardcore Fugazi. Foi editado o 19 de abril de 1990 en LP coma\"Repeater\", e no mes de marzo dese ano en CD inclu\u00edndo o EP \"3 Songs\" baixo o nome \"Repeater + 3 Songs\"."}
{"id": "164472", "revid": "1888", "url": "https://gl.wikipedia.org/wiki?curid=164472", "title": "Mundo Obrero", "text": "Mundo Obrero \u00e9 unha publicaci\u00f3n do Partido Comunista de Espa\u00f1a (PCE), que comezou a publicarse o 23 de agosto de 1930. \nHistoria.\nComeza a publicarse o 23 de agosto de 1930, a\u00ednda que outras fontes citan como data de fundaci\u00f3n o 14 de novembro de 1931. Nos seus comezos estaba dirixido polo xornalista peruano C\u00e9sar Falc\u00f3n, e financiado pola Uni\u00f3n Sovi\u00e9tica.\nDurante a maior parte da Segunda Rep\u00fablica e a Guerra Civil publicouse como diario, alcanzando unha gran difusi\u00f3n. Tras contender seguiu public\u00e1ndose no exilio e alg\u00fans exemplares foron elaborados de forma clandestina nos c\u00e1rceres e agrupaci\u00f3ns guerrilleiras, convert\u00e9ndose nunha valiosa ferramenta das actividades comunistas, claves na oposici\u00f3n ao franquismo.\nHoxe en d\u00eda \u00e9 o \u00f3rgano de comunicaci\u00f3n m\u00e1is importante do PCE. Despois de renovar o seu formato no 2008, a publicaci\u00f3n contin\u00faa difund\u00edndose dende o PCE e incl\u00fae artigos e informes de actualidade social e pol\u00edtica, entrevistas, expedientes, encontros de debate, actos, comentarios de libros e medios audiovisuais, e informaci\u00f3n da labor que desenvolven os comunistas en Espa\u00f1a e no mundo."}
{"id": "164473", "revid": "1888", "url": "https://gl.wikipedia.org/wiki?curid=164473", "title": "Juan Negr\u00edn L\u00f3pez", "text": ""}
{"id": "164475", "revid": "109216", "url": "https://gl.wikipedia.org/wiki?curid=164475", "title": "Copa de Europa de rugby 2001-2002", "text": "A tempada 2001-2002 da Heineken Cup foi a 7\u00aa edici\u00f3n da m\u00e1xima competici\u00f3n continental do rugby europeo. Nesta edici\u00f3n participaron novamente 24 equipos, divididos en 6 grupos de 4, para afrontar a primeira fase da competici\u00f3n, a fase de grupos. Tralas 6 xornadas correspondentes a esta primeira fase, os primeiros de cada grupo e os 2 mellores segundos clasific\u00e1ronse para disputar os cuartos de final, a partidos \u00fanico, as semifinais e a final.\nNesta 7\u00aa edici\u00f3n do torneo participaron 6 equipos franceses, 6 ingleses, 5 galeses, 3 irlandeses, 2 italianos e 2 escoceses, exactamente igual que na tempada 2000/01.\nResultados.\nFase de grupos.\n&lt;noinclude&gt;\n&lt;noinclude&gt;\n&lt;noinclude&gt;\n&lt;noinclude&gt;\n&lt;noinclude&gt;\n&lt;noinclude&gt;\nPlayoffs.\nOs 6 equipos que remataron primeiros de grupo clasific\u00e1ronse para os cuartos de final, ademais dos 2 equipos que remataron en segunda posici\u00f3n con m\u00e1is puntos. Os equipos que xogaron como locais foron os que m\u00e1is puntos conseguiron, ou en caso de empate aplicouse o criterio de ensaios a prol ou diferenza entre puntos obtidos e encaixados. Nas semifinais aplicouse o mesmo criterio para decidir que equipo xogaba como local. A final xog\u00f3use o d\u00eda 25 de maio do ano 2002 no Millennium Stadium de Cardiff diante 74.600 persoas. Leicester Tigers coro\u00f3use por segunda vez como Campi\u00f3n de Europa."}
{"id": "164482", "revid": "1410", "url": "https://gl.wikipedia.org/wiki?curid=164482", "title": "Copa de Europa de rugby 2002-2003", "text": "A tempada 2002-2003 da Heineken Cup foi a 8\u00aa edici\u00f3n da m\u00e1xima competici\u00f3n continental do rugby europeo. Nesta edici\u00f3n houbo novamente 24 equipos participantes, divididos en 6 grupos de 4, para afrontar a primeira fase da competici\u00f3n, a fase de grupos. Tralas 6 jornadas correspondentes a esta primeira fase, os primeiros de cada grupo e os 2 mellores segundos clasific\u00e1ronse para disputar os cuartos de final, a partido \u00fanico, as semifinais e a final.\nNesta 8\u00aa edici\u00f3n do torneo participaron 6 equipos franceses, 6 ingleses, 5 galeses, 3 irlandeses, 2 italianos e 2 escoceses, exactamente igual que na tempada 2001/02.\nResultados.\nFase de grupos.\n&lt;noinclude&gt;\n&lt;noinclude&gt;\n&lt;noinclude&gt;\n&lt;noinclude&gt;\n&lt;noinclude&gt;\n&lt;noinclude&gt;\nPlayoffs.\nOs 6 equipos que remataron primeiros nos seus grupos clasific\u00e1ronse para os cuartos de final, ademais dos 2 equipos que remataron en segunda posici\u00f3n con m\u00e1is puntos. Os equipos que xogaron como locais foron aqueles que m\u00e1is puntos conseguiron, ou en caso de empate, aplicouse o criterio de m\u00e1is ensaios a prol ou maior diferenza entre puntos anotados e encaixados. Nas semifinais aplicouse o mesmo criterio para decidir que equipo xogaba como local. A final disput\u00f3use o 24 de maio do ano 2003 no estadio Lansdowne Road de Dubl\u00edn diante de 28.600 persoas. Stade Toulousain coro\u00f3use por segunda vez como Campi\u00f3n de Europa."}
{"id": "164483", "revid": "1410", "url": "https://gl.wikipedia.org/wiki?curid=164483", "title": "Copa de Europa de rugby 2003-2004", "text": "A tempada 2003-2004 da Heineken Cup foi a 9\u00aa edici\u00f3n da m\u00e1xima competici\u00f3n continental do rugby europeo. Nesta edici\u00f3n houbo de novo 24 equipos participantes, divididos en 6 grupos de 4, para afrontar a primeira fase da competici\u00f3n, a fase de grupos. Tralas 6 xornadas correspondentes a esta primeira fase, os primeiros de cada grupo e os 2 mellores segundos clasific\u00e1ronse para disputar os cuartos de final, a partido \u00fanico, as semifinais e a final.\nNesta 9\u00aa edici\u00f3n do torneo participaron 6 equipos franceses, 6 ingleses, 5 galeses, 3 irlandeses, 2 italianos e 2 escoceses, exactamente igual que na tempada 2002/03. Os 5 equipos galeses participantes foron por primeira vez os novos equipos provinciais profesionais, que substitu\u00edron nas competici\u00f3ns continentais e na liga celta \u00f3s clubs tradicionais da liga galesa.\nResultados.\nFase de grupos.\n&lt;noinclude&gt;\n&lt;noinclude&gt;\n&lt;noinclude&gt;\n&lt;noinclude&gt;\n&lt;noinclude&gt;\n&lt;noinclude&gt;\nPlayoffs.\nOs 6 equipos que remataron primeiros nos seus grupos clasific\u00e1ronse para os cuartos de final, ademais dos 2 equipos que remataron na segunda posici\u00f3n con m\u00e1is puntos. Os equipos que xogaron como locais foron os que m\u00e1is puntos conseguiron, ou en caso de empate aplicouse o criterio de m\u00e1is ensaios a prol ou maior diferenza entre puntos anotados e encaixados. Nas semifinais aplicouse o mesmo criterio para decidir que equipo xogaba como local. A final disputouse o 23 de maio do ano 2004 no Twickenham Stadium de Londres diante de 73.057 persoas. London Wasps coroouse por primeira vez como Campi\u00f3n de Europa."}
{"id": "164484", "revid": "98629", "url": "https://gl.wikipedia.org/wiki?curid=164484", "title": "Copa de Europa de rugby 2005-2006", "text": "A tempada 2005-2006 da Heineken Cup foi a 11\u00aa edici\u00f3n da m\u00e1xima competici\u00f3n continental do rugby europeo. Nesta edici\u00f3n houbo novamente 24 equipos participantes, divididos en 6 grupos de 4, para afrontar a primeira fase da competici\u00f3n, a fase de grupos. Tralas 6 xornadas correspondentes a esta primeira fase, os primeiros de cada grupo e os 2 mellores segundos clasific\u00e1ronse para disputar os cuartos de final, a partido \u00fanico, as semifinais e a final.\nNesta 11\u00aa edici\u00f3n do torneo participaron 7 equipos franceses, 6 ingleses, 4 galeses, 3 irlandeses, 2 italianos e 2 escoceses.\nResultados.\nFase de grupos.\n&lt;noinclude&gt;\n&lt;noinclude&gt;\n&lt;noinclude&gt;\n&lt;noinclude&gt;\n&lt;noinclude&gt;\n&lt;noinclude&gt;\nPlayoffs.\nOs 6 equipos que remataron primeiros de grupo se clasificaron para cuartos de final, ademais dos 2 equipos que remataron en segunda posici\u00f3n con m\u00e1is puntos. Os equipos que xogaron como locais foron os que m\u00e1is puntos conseguiron, ou en caso de empate se aplicou o criterio de m\u00e1is ensaios a prol ou maior diferenza entre puntos anotados e encaixados. Nas semifinais aplicouse o mesmo criterio para decidir que equipo xogaba como local. A final disputouse o 20 de maio do ano 2006 no Millennium Stadium de Cardiff diante de 74.534 persoas. Munster Rugby coro\u00f3use por primeira vez como Campi\u00f3n de Europa."}
{"id": "164485", "revid": "56817", "url": "https://gl.wikipedia.org/wiki?curid=164485", "title": "Death Valley", "text": "O Death Valley \u00e9 unha conca situada ao sueste de California, nos Estados Unidos, que constit\u00fae parte do deserto de Mojave e unha pequena parte do deserto de Sonora. \u00c9 a parte m\u00e1is baixa, quente e seca de Norteam\u00e9rica, tendo preto de 225 quil\u00f3metros de lonxitude e de 8 a 24\u00a0km de largura."}
{"id": "164486", "revid": "56817", "url": "https://gl.wikipedia.org/wiki?curid=164486", "title": "Neutralidade da rede", "text": "A neutralidade de rede \u00e9 un principio proposto para as redes de banda larga de uso residencial, das que a internet \u00e9 o paradigma. \u00c9, de calquera maneira, potencialmente aplic\u00e1bel a todas as redes de comunicaci\u00f3n, e describe cal deber\u00eda ser o tratamento do tr\u00e1fico que circula a trav\u00e9s delas. Unha rede neutral \u00e9 xa que logo aquela que est\u00e1 libre de restrici\u00f3ns nas clases de equipamento a usar e no tocante aos modos de comunicaci\u00f3n permitidos, \u00e9 dicir, que non restrinxe o contido de sitios web e plataformas, e onde a comunicaci\u00f3n non est\u00e1 irrazonabelmente degradada por outras comunicaci\u00f3ns."}
{"id": "164487", "revid": "98629", "url": "https://gl.wikipedia.org/wiki?curid=164487", "title": "The Sopranos", "text": "The Sopranos \u00e9 unha serie de televisi\u00f3n estadounidense creada e producida por David Chase. A s\u00faa estrea nos Estados Unidos foi o 10 de xaneiro de 1999 pola canle de televisi\u00f3n por cable HBO, que a emitiu ininterrompidamente ata o seu desenlace, o 10 de xu\u00f1o de 2007.\nSinopse.\nA trama da serie xira en torno ao xa emblem\u00e1tico mafioso de Nova Jersey Tony Soprano (James Gandolfini) e as dificultades coas que se atopa tanto no seu fogar coma na organizaci\u00f3n criminal que dirixe. \u00c1 s\u00faa vez, a serie tam\u00e9n se centra na historia das personaxes achegadas a Tony, especialmente a s\u00faa dona Carmela (Edie Falco) e o seu curm\u00e1n e protexido Christopher Moltisanti (Michael Imperioli).\nHistoria e caracter\u00edsticas.\nA serie abrangueu un total de . Foi producida por HBO, Chase Films e Brad Grey Television. A rodaxe da serie realizouse entre os Silvercup Studios de Nova York e diversos escenarios do estado de Nova Jersey. Os produtores executivos ao longo da s\u00faa emisi\u00f3n foron Chase, Brad Grey, Robin Green, Mitchell Burgess, Ilene S. Landress, Terence Winter e Matthew Weiner.\nUn \u00e9xito cr\u00edtico e comercial, \"The Sopranos\" foi a serie por cable economicamente m\u00e1is exitosa da historia da televisi\u00f3n, e frecuentemente ten sido descrita pola cr\u00edtica como unha das mellores series de televisi\u00f3n de todos os tempos. A serie destaca polo seu alto nivel de calidade en todos os aspectos de produci\u00f3n e foi especialmente reco\u00f1ecida polo seu gui\u00f3n e polas excelentes actuaci\u00f3ns dos seus actores principais. \"The Sopranos\" foi acreditada por brindar un gran nivel art\u00edstico \u00e1 televisi\u00f3n media e fender un cami\u00f1o para o \u00e9xito de moitas series de ficci\u00f3n que lle sucederon. Tam\u00e9n ga\u00f1ou numerosos premios e reco\u00f1ecementos, entre eles, vinte e un Premios Emmy e cinco Globos de Ouro. No 2009 foi elixida a mellor serie da d\u00e9cada 2000 pola publicaci\u00f3n \"The Hollywood Reporter\".\nElemento b\u00e1sico da cultura popular estadounidense do s\u00e9culo XXI, \"The Sopranos\" foi obxecto de parodias, controversias e an\u00e1lises, e deu lugar a libros, un videoxogo, bandas sonoras de \u00e9xito e unha gran cantidade de merchandising. Varios dos actores e membros do equipo de rodaxe eran desco\u00f1ecidos para o p\u00fablico xeral, pero as s\u00faas carreiras experimentaron un grande \u00e9xito tras \"The Sopranos\".\nProduci\u00f3n.\nConcepci\u00f3n.\nAntes de crear \"The Sopranos\", David Chase traballara como guionista durante vinte anos Traballou como guionista e produtor en varias series de televisi\u00f3n (inclu\u00eddas \"Kolchak: The Night Stalker\", \"The Rockford Files\", \"I'll Fly Away\" e \"Doctor en Alaska\" e foi un dos creadores da ef\u00e9mera serie \"Almost Grown\" no 1988. Antes do seu \u00e9xito con \"The Sopranos\", Chase ga\u00f1ou dous Premios Emmy: un no 1980 polo gui\u00f3n do telefilme \"Off the Minnesota Strip\", e outro no 1978 polo seu traballo en \"The Rockford Files\", compartido con outros produtores.\nA historia de \"The Sopranos\" foi inicialmente concibida como unha longametraxe sobre \"un mafioso en terapia que ten problemas coa s\u00faa nai\". Tras algunhas achegas do seu representante, Lloyd Braun, Chase decidiu adaptalo a unha serie de televisi\u00f3n. No 1995, Chase firmou un contrato coa compa\u00f1\u00eda de produci\u00f3n Brillstein-Grey e escribiu o gui\u00f3n orixinal do episodio piloto.\nBase\u00e1ndose en gran medida na s\u00faa vida persoal e nas s\u00faas experiencias tras medrar en Nova Jersey, Chase asegurou que tratou de \"aplicar [a s\u00faa propia] din\u00e1mica familiar aos mafiosos\". Por exemplo, a tormentosa relaci\u00f3n entre o protagonista Tony Soprano e a s\u00faa nai, Livia, bas\u00e9ase, en gran parte, na relaci\u00f3n de Chase coa s\u00faa propia nai. Durante esa \u00e9poca, Chase tam\u00e9n foi a terapia e modelou a personaxe da Dra. Jennifer Melfi a partir do seu propio psiquiatra. Dende ben mozo, Chase xa ti\u00f1a mostrado interese na mafia despois de medrar con cl\u00e1sicas pel\u00edculas de g\u00e1nsteres como \"O inimigo p\u00fablico\" e a serie \"Os Intocables\". En gran medida, a historia da serie est\u00e1 inspirada na aut\u00e9ntica Familia criminal DeCavalcante, que se converteu na principal familia do crime organizado de Nova Jersey durante a mocidade de Chase. O nome da serie, por outra parte, prov\u00e9n dun dos seus mellores amigos de instituto. Chase pensaba que o escenario da mafia lle permitir\u00eda explorar temas como a identidade italoestadounidense e a natureza da violencia, entre outros. O propio Chase \u00e9 italoamericano e o seu apelido real \u00e9 DeCesare.\nChase e o produtor Brad Grey, de Brillstein-Grey, ofreceron \"The Sopranos\" a varias canles. FOX amosou interese, pero decidiron rexeitar a proposici\u00f3n despois de que Chase lles presentara o episodio piloto. Chase e Grey finalmente ofreceron a serie ao naquel intre director de contidos da HBO, Chris Albrecht, que reco\u00f1eceu a orixinalidade e o potencial de \"The Sopranos\", e decidiu financiar a rodaxe dun episodio piloto. Albrecht dixo:\nO episodio piloto \u2014chamado \"The Sopranos\" no DVD pero referido comunmente como \"Piloto\"\u2014 foi filmado no 1997. Chase, tras dirixir anteriormente episodios de \"The Rockford Files\" e \"Almost Grown\", p\u00faxose \u00e1 fronte do mesmo. Unha vez finalizado o episodio piloto e despois de ensinalo aos directivos da HBO, a serie quedou a expensas, durante un ano, de que HBO finalmente decidira producila e ordenara unha tempada completa de trece episodios. A serie estreouse na HBO o 10 de xaneiro de 1999, co episodio piloto. \"The Sopranos\" foi a segunda serie de drama dunha hora de duraci\u00f3n producida por HBO, que tomou o relevo de \"Oz\".\nCasting.\nAo igual que as personaxes que interpretan na serie, moitos dos actores de \"The Sopranos\" son italoestadounidenses. Incluso, moitos dos actores do elenco da serie xa apareceran xuntos en pel\u00edculas e series de televisi\u00f3n antes de incorporarse a \"The Sopranos\". Na serie coincidiron un total de 27 actores da pel\u00edcula de Martin Scorsese \"Un dos nosos\", de 1990, inclu\u00eddos as personaxes principais de Lorraine Bracco, Michael Imperioli e Tony Sirico. Tam\u00e9n, oito dos actores de \"The Sopranos\" apareceron na comedia de 1999 \"Mickey ollos azuis\".\nA elecci\u00f3n do elenco principal para a serie realizouse mediante un proceso de audici\u00f3ns e lecturas, no que os actores, normalmente, non sab\u00edan se as s\u00faas actuaci\u00f3ns convenc\u00edan, ou non, a Chase. Michael Imperioli, que superou a varios actores polo papel de Christopher Moltisanti, asegurou que Chase ti\u00f1a \"unha cara de p\u00f3ker, as\u00ed que pensei que [o papel] non ser\u00eda para min, pero continuou corrix\u00edndome e facendo que o intentara de novo, o que normalmente \u00e9 unha sinal de que non o est\u00e1s facendo ben. As\u00ed que pensei que non o \u00eda lograr. Ent\u00f3n dixo, 'Grazas', e marchei. Non esperaba que me volveran chamar, pero chamaron\". James Gandolfini foi invitado \u00e1 audici\u00f3n para o papel de Tony Soprano despois de que a directora de casting, Susan Fitzgerald, vira un pequeno fragmento da s\u00faa actuaci\u00f3n na pel\u00edcula \"True Romance\", de 1993. Nun principio, a intenci\u00f3n era que Lorraine Bracco, que anteriormente desempe\u00f1ara o papel de Karen Hill \u2014a dona do mafioso Henry Hill (Ray Liotta)\u2014 en \"Goodfellas\", interpretara o papel de Carmela Soprano. Non obstante, Bracco preferiu o papel da Dra. Jennifer Melfi porque quer\u00eda probar algo diferente e considerou que interpretar a culta Dra. Melfi ser\u00eda m\u00e1is que un desaf\u00edo para ela.\n Tony Sirico, do cal o seu pasado est\u00e1 relacionado coa mafia, firmou o papel de Paulie Gualtieri coa condici\u00f3n de que a s\u00faa personaxe non fora unha \"rata\" (confidente do FBI).\nChase convidou ao m\u00fasico \"Little Steven\" Van Zandt (co\u00f1ecido por ser o guitarrista da E Street Band de Bruce Springsteen) a unha audici\u00f3n para participar na s\u00faa serie despois de velo en directo na cerimonia do Rock &amp; Roll Hall of Fame de 1997 e quedar impresionado co seu aspecto e aparencia. Van Zandt, que nunca antes actuara, aceptou a personaxe do \"consigliere\" Silvio Dante e a s\u00faa esposa real, Maureen Van Zandt, foi escollida para interpretar o papel de Gabriella, a muller de Dante.\nA excepci\u00f3n de Bracco, proposta ao \u00d3scar por \"Goodfellas\", Dominic Chianese (\"El Padrino II\") e a ga\u00f1adora do Emmy Nancy Marchand (\"Lou Grant\"), o elenco da primeira tempada da serie comp\u00fa\u00f1ano, en gran parte, actores desco\u00f1ecidos. Con \u00e9xito de \"The Sopranos\", moitos dos actores destacaron pola s\u00faa habilidade interpretativa e comezaron a lograr notoriedade polas s\u00faas actuaci\u00f3ns. Nas seguintes tempadas incorpor\u00e1ronse alg\u00fans actores co\u00f1ecidos como Joe Pantoliano,Robert Loggia, Steve Buscemi e Frank Vincent, un\u00edndose ao elenco xunto a distinguidos actores en pequenos papeis, como Peter Bogdanovich, John Heard, Robert Patrick, Peter Riegert,Annabella Sciorra, e David Strathairn.Outros actores famosos apareceron nun s\u00f3 episodio, como Charles S. Dutton, Ken Leung, Ben Kingsley, Lauren Bacall, Daniel Baldwin, Tim Kang, Elias Koteas, Annette Bening, Sydney Pollack e Burt Young."}
{"id": "164490", "revid": "98629", "url": "https://gl.wikipedia.org/wiki?curid=164490", "title": "Itch", "text": "Itch \u00e9 un EP da banda inglesa de rock alternativo Radiohead, editado o 1 de xu\u00f1o de 1994 a trav\u00e9s do selo EMI.\nA\u00ednda que o EP non cont\u00e9n material novo, nel aparece a versi\u00f3n estadounidense de \"Stop Whispering\", que foi remesturada por Chris Sheldon. Conta cun arranxo de cordas e ten un tempo m\u00e1is lento. Esya versi\u00f3n estivo anteriormente discpo\u00f1ible no sinxelo \"Stop Whispering\", editado en 1993. O segundo tema do EP, \"Thinking About You\", era unha versi\u00f3n m\u00e1is r\u00e1pida e m\u00e1is punk da que aparec\u00eda no \u00e1lbum \"Pablo Honey\", e que tam\u00e9n estba no EP \"Drill\".\n\"Faithless, the Wonderboy\" foi primeiro editada como cara-b do sinxelo de 1993 \"Anyone Can Play Guitar\". A versi\u00f3n de \"Banana Co.\" presente no EP \u00e9 ac\u00fastica, e tam\u00e9n pode atoparse no sinxelo \"Pop Is Dead\". Unha versi\u00f3n en estudio deste \u00faltimo tema ser\u00eda editada no sinxelo \"Street Spirit (Fade Out)\" en 1996.\nAs versi\u00f3ns ao vivo de \"Killer Cars\", \"You\", e \"Vegetable\" lanz\u00e1ranse anteriormente na reedici\u00f3n en vinilo de 12\" de \"Creep\". Os tres temas foron gravados na sala Metro de Chicago, o 30 de xu\u00f1o de 1993. O \u00faltimo corte, \"Creep (Acoustic)\", est\u00e1 tam\u00e9n no EP \"My Iron Lung\", e foi gravado nos estudios KROQ dos \u00c1nxeles, o 13 de xullo de 1993."}
{"id": "164491", "revid": "56817", "url": "https://gl.wikipedia.org/wiki?curid=164491", "title": "Singles 2001\u20132005", "text": "Singles 2001\u20132005 \u00e9 un recompilatorio de grandes \u00e9xitos da banda escocesa Biffy Clyro, editado o 7 de xullo do 2008. O \u00e1lbum conta con sinxelos do seu tempo na s\u00faa antiga discogr\u00e1fica, Beggars Banquet, que foi a encargada de lanzar o disco."}
{"id": "164492", "revid": "72012", "url": "https://gl.wikipedia.org/wiki?curid=164492", "title": "Luis Guti\u00e9rrez Soto", "text": "Luis Guti\u00e9rrez Soto, nado en Madrid en 1890 e finado en 1977, foi un arquitecto espa\u00f1ol.\nTraxectoria.\nNa s\u00faa xuventude foi futbolista.\nFoi un dos principais representantes do racionalismo en Espa\u00f1a, traballando principalmente en Madrid. Formaba parte da denominada Xeraci\u00f3n do 25."}
{"id": "164493", "revid": "56817", "url": "https://gl.wikipedia.org/wiki?curid=164493", "title": "Thank You", "text": "Thank You \u00e9 un recompilatorio de grandes \u00e9xitos da banda estadounidense de rock alternativo Stone Temple Pilots, editado o 11 de novembro do 2003 a traves do selo Atlantic Records."}
{"id": "164496", "revid": "89787", "url": "https://gl.wikipedia.org/wiki?curid=164496", "title": "Humilis", "text": "Humilis \u00e9 unha especie de nubes, presente exclusivamente no x\u00e9nero cumulus, caracterizada polo seu pequeno tama\u00f1o. Se evolucionan e aumentan de tama\u00f1o poden dar lugar a cumulus mediocris, de tama\u00f1o medio, ou, se medran abondo, a cumulus congestus, de grande tama\u00f1o. As tres especies son exclusivas deste x\u00e9nero.\nAdoitan presentarse illadas e son indicadoras de bo tempo."}
{"id": "164497", "revid": "46294", "url": "https://gl.wikipedia.org/wiki?curid=164497", "title": "Mediocris", "text": "Mediocris \u00e9 unha especie de nubes, presente exclusivamente no x\u00e9nero cumulus, caracterizada polo seu tama\u00f1o medio. Son produto da evoluci\u00f3n dos cumulus humilis e, se aumentan de tama\u00f1o, poden dar lugar a cumulus congestus, de grande tama\u00f1o. As tres especies son exclusivas deste x\u00e9nero.\nNormalmente son indicadoras de bo tempo a\u00ednda que, en ocasi\u00f3ns, poden ser precursoras dunha treboada."}
{"id": "164500", "revid": "5132", "url": "https://gl.wikipedia.org/wiki?curid=164500", "title": "KK Cibona Zagreb", "text": ""}
{"id": "164501", "revid": "17467", "url": "https://gl.wikipedia.org/wiki?curid=164501", "title": "Union Olimpija Ljubljana", "text": ""}
{"id": "164503", "revid": "1131", "url": "https://gl.wikipedia.org/wiki?curid=164503", "title": "James D. G. Dunn", "text": "James D. G. Dunn, nado en Birmingham o 21 de outubro de 1939 e finado o 26 de xu\u00f1o de 2020, foi un historiador ingl\u00e9s, especialista no estudo do cristianismo primitivo e do Xes\u00fas de Nazaret hist\u00f3rico de tradici\u00f3n anglicana.\nTraxectoria.\nCatedr\u00e1tico pola Universidade de Durham est\u00e1 vinculado tam\u00e9n \u00e1s Universidades de Glasgow e Cambridge. Tiveron especial relevancia as s\u00faas publicaci\u00f3ns sobre Paulo de Tarso. Ten publicado unha monumental obra sobre o que denominou o \"Xes\u00fas recordado\". Dunn trata de cubrir a lagoa deixada pola investigaci\u00f3n hist\u00f3rica que, consonte a s\u00faa opini\u00f3n, non tirou as consecuencias axeitadas de que a transmisi\u00f3n da memoria de Xes\u00fas por parte dos que o co\u00f1eceron tivo que ser inicialmente oral. S\u00f3 as\u00ed se pode descubrir adecuadamente o impacto causado pola figura hist\u00f3rica de Xes\u00fas entre os primeiramente chamados ao discipulado. Sobre estas premisas \u00e9 como se pode reelaborar m\u00e1is cient\u00edfica e coherentemente a visi\u00f3n da figura hist\u00f3rica de Xes\u00fas, a s\u00faa misi\u00f3n e os seus efectos."}
{"id": "164506", "revid": "89787", "url": "https://gl.wikipedia.org/wiki?curid=164506", "title": "Aironi Rugby", "text": "O Aironi Rugby foi un equipo italiano de rugby creado no ano 2010 para competir a nivel profesional dende a tempada 2010/11. Despois de d\u00faas tempadas competindo na liga celta e na Copa de Europa, o equipo foi desfeito por raz\u00f3ns econ\u00f3micas, sendo substitu\u00eddo por outro equipo de nova creaci\u00f3n, Zebre Rugby.\nHistoria e caracter\u00edsticas.\nO equipo xogaba os seus partidos como local no estadio Luigi Zaffanella da localidade italiana de Viadana, cuxa capacidade \u00e9 para 5\u00a0500 persoas, a\u00ednda que estaba previsto que os partidos m\u00e1is importantes se puidesen xogar no estadio Giglio de Reggio Emilia, cunha capacidade para 29\u00a0380 persoas.\nAs cores do equipo eran negro e prata no primeiro equipamento, branco e prata no segundo, e nos partidos de Heineken Cup vest\u00edan de cor verde. Adidas ti\u00f1a un contrato para vestir \u00f3 equipo durante 4 anos.\nA constituci\u00f3n do novo club realizouse sobre o n\u00facleo do Rugby Viadana, coa colaboraci\u00f3n dos 2 clubs cabeceiros da cidade de Parma e outros clubs italianos de rugby dunha menor entidade. O proxecto de constituci\u00f3n do club respondeu \u00e1 oportunidade de introducir 2 equipos italianos na Liga celta de rugby, unha liga de rugby 100% profesional, que estivo composta ata a tempada 2009/10 por equipos de Irlanda, Gales e Escocia.\nO obxectivo da Federaci\u00f3n Italiana de Rugby era que os xogadores italianos non tivesen que emigrar a outras ligas, como a francesa, para competir \u00f3 m\u00e1ximo nivel europeo durante toda a tempada, e tam\u00e9n que a selecci\u00f3n italiana de rugby mellorase os seus resultados no torneo das 6 Naci\u00f3ns. Pola s\u00faa parte, a Liga Celta ampliaba o seu mercado a Italia.\nDado que tanto o Rugby Viadana e o Benetton Treviso (o outro equipo italiano que se incorporou \u00e1 Magners League) abandonaban a liga italiana de rugby, esta perdeu a capacidade de clasificar cada ano \u00f3s seus mellores equipos para a Copa de Europa de rugby.\nAironi Rugby ti\u00f1a garantida a s\u00faa presenza na Heineken Cup anualmente.\n\u00d3 cabo de dous anos con resultados deportivos moi pobres, a Federaci\u00f3n Italiana de Rugby anunciou que a franqu\u00eda era economicamente insostible, e tomou a decisi\u00f3n de que Aironi Rugby desaparecese. Atr\u00e1s deixaba d\u00faas participaci\u00f3ns na Liga Celta rematando na \u00faltima posici\u00f3n."}
{"id": "164507", "revid": "89787", "url": "https://gl.wikipedia.org/wiki?curid=164507", "title": "ASM Clermont Auvergne", "text": "O ASM Clermont Auvergne \u00e9 un club profesional de rugby da cidade francesa de Clermont-Ferrand, fundado no ano 1911 co nome de \"Association Sportive Michelin\", pola co\u00f1ecida f\u00e1brica de cauchos da localidade, sendo dende os seus comezos unha instituci\u00f3n polideportiva na que tam\u00e9n hai secci\u00f3ns de f\u00fatbol, baloncesto, atletismo, ximnasia, tenis, loita, judo e boxeo.\nHistoria.\nNo ano 1922 cambiou o nome polo de \"Association Sportive Montferrandaise\", chamado familiarmente polos seus seguidores \"L'ASM\", e co\u00f1ecido no mundo do rugby como \"Montferrand\".\nO equipo obtivo o ascenso \u00e1 m\u00e1xima categor\u00eda do rugby franc\u00e9s no ano 1925, e dende ent\u00f3n non descendeu nunca. Malia a s\u00faa continua presenza na divisi\u00f3n de honra francesa, o ASM non foi quen de ga\u00f1ar o seu primeiro t\u00edtulo de campi\u00f3n franc\u00e9s ata o ano 2010, despois de ser 10 veces subcampi\u00f3n nos anos 1936, 1937, 1970, 1978, 1994, 1999, 2001, 2007, 2008 e 2009 (feito polo que o club era co\u00f1ecido coma un perde-finais).\nDende o ano 2004 o club cambiou a s\u00faa denominaci\u00f3n pola actual de ASM Clermont Auvergne.\nNas competici\u00f3ns europeas o club tivo un \u00e9xito relativo ata hoxe, porque a\u00ednda que na segunda competici\u00f3n continental (a European Challenge Cup) o club logrou 2 t\u00edtulos nos anos 1999 e 2007, na m\u00e1xima competici\u00f3n (a Heineken Cup) o ASM Clermont Auvergne no ten feito nada salientable.\nO estadio no que o club xoga os seus partidos como local \u00e9 o Stade Marcel Michelin, chamado as\u00ed en honra do fundador do club e da famosa compa\u00f1\u00eda industrial. No campo collen 15\u00a0000 persoas.\nNeta tempada 2015/16 o club competir\u00e1 por ga\u00f1ar a Copa de Campi\u00f3ns Europea de Rugby e o Top 14 franc\u00e9s.\nElenco.\nOs seguintes son os xogadores dos Clermont para o Top 14 de 2019\u221220."}
{"id": "164508", "revid": "56817", "url": "https://gl.wikipedia.org/wiki?curid=164508", "title": "Love Canal/Someday", "text": "\"Love Canal/Someday\" \u00e9 un sinxelo da banda estadounidense de sludge metal Melvins, editado en 1990. Os dous temas que cont\u00e9n son da banda de hardcore punk Flipper. O sinxelo foi gravado na casa de Buzz Osborne nun reprodutor de casete de 4 pistas."}
{"id": "164512", "revid": "98629", "url": "https://gl.wikipedia.org/wiki?curid=164512", "title": "Jack o Destripador", "text": "Jack o Destripador (en ) \u00e9 o m\u00e1is co\u00f1ecido dos pseud\u00f3nimos que se lle deron a un asasino en serie non identificado que cometeu varios crimes en 1888 no distrito de Whitechapel de Londres. O nome \"Jack o Destripador\" orixinouse nunha carta diseminada polos medios de comunicaci\u00f3n que fora escrita por algu\u00e9n non identificado que afirmaba ser o asasino. Esta carta considerouse posteriormente unha fraude, probablemente escrita polos propios xornalistas como forma de atraer m\u00e1is atenci\u00f3n cara \u00e1 historia e incrementar as vendas dos exemplares de xornais. O asasino foi chamado oficialmente \"o Asasino de Whitechapel\" (\"The Whitechapel Murderer\") e \"Mandil de Coiro\" (\"Leather Apron\") nos ficheiros policiais do caso e nos recontos xornal\u00edsticos da \u00e9poca.\nOs ataques adscritos a Jack o Destripador involucraban tipicamente a mulleres prostitutas que viv\u00edan e traballaban nos suburbios do East End de Londres, \u00e1s que se lles cortou a gorxa antes de sufrir mutilaci\u00f3ns abdominais. O feito de que o asasino extirpara os \u00f3rganos internos de polo menos tres das v\u00edtimas levou a hip\u00f3tese de que posu\u00eda co\u00f1ecementos de anatom\u00eda ou cirurx\u00eda. Os rumores sobre a conexi\u00f3n entre os asasinatos intensific\u00e1ronse en setembro e outubro de 1888, e Scotland Yard as\u00ed como diversos medios de comunicaci\u00f3n recibiron cartas dun escritor ou escritores que afirmaban ser o asasino. A carta \"From Hell\" (\"Dende o Inferno\") recibida por George Lusk do \"Whitechapel Vigilance Committee\" inclu\u00eda unha metade dun ril humano preservado, presuntamente extra\u00eddo dunha das v\u00edtimas. O p\u00fablico comezou a crer cada vez m\u00e1is no asasino en serie \u00fanico co\u00f1ecido como \"Jack o Destripador\", principalmente polas caracter\u00edsticas extraordinariamente brutais dos asasinatos e polo tratamento dos eventos por parte dos medios.\nA extensa cobertura nos xornais que recibiron estes asasinatos axudaron a que se espallara a notoriedade do Destripador e a que se solidificase a s\u00faa lenda. Unha investigaci\u00f3n policial de once asasinatos en Whitechapel no ano 1891 non puido conectar estes outros eventos de forma conclu\u00ednte cos asasinatos de 1888. Cinco das v\u00edtimas, Mary Ann Nichols, Annie Chapman, Elizabeth Stride, Catherine Eddowes e Mary Jane Kelly, co\u00f1\u00e9cense como as \"cinco can\u00f3nicas\", e os seus asasinatos ocorridos entre o 31 de agosto e o 9 de novembro de 1888 adoitan considerarse os que tiveron unha maior probabilidade de estar conectados entre si. Estes asasinatos nunca chegaron a resolverse, e as lendas que os arrodearon convert\u00e9ronse nunha combinaci\u00f3n de investigaci\u00f3n hist\u00f3rica xenu\u00edna, contos populares e pseudohistoria. Existen ao redor dun cento de teor\u00edas sobre a identidade real de Jack o Destripador, e os seus asasinatos serviron de inspiraci\u00f3n para moitas obras de ficci\u00f3n.\nContexto hist\u00f3rico.\nA mediados do s\u00e9culo XIX Gran Breta\u00f1a experimentou un influxo de inmigrantes irlandeses que incrementaron de forma considerable a poboaci\u00f3n das principais cidades, inclu\u00edndo o East End de Londres, e dende o ano 1882 refuxiados xudeus escapando dos pogroms do Tsarato ruso as\u00ed como doutras \u00e1reas de Europa oriental emigraron a estas mesmas cidades. A parroquia de Whitechapel pasou a estar superpoboada, e as condici\u00f3ns de vida e laborais empeoraron, propiciando o desenvolvemento dunha clase social pobre moi significativa no lugar. Os roubos, a violencia e a dependencia \u00f3 alcohol fix\u00e9ronse com\u00fans, e a pobreza end\u00e9mica levou a que moitas mulleres comezaran a exercer a prostituci\u00f3n. En outubro de 1888 a polic\u00eda de Londres estimou que hab\u00eda nese momento 62 bordeis e 1200 mulleres traballando como prostitutas en Whitechapel. Os problemas econ\u00f3micos da poboaci\u00f3n sum\u00e1ronse ao incremento gradual na tensi\u00f3n social. Entre os anos 1886 e 1889 as frecuentes manifestaci\u00f3ns levaron a intervenci\u00f3n policial e ao desacougo civil, como por exemplo no caso do Domingo Sanguento do 13 de novembro de 1887. O antisemitismo, crime, racismo, disturbios e a severa pobreza que sufr\u00eda a poboaci\u00f3n alimentaron a percepci\u00f3n p\u00fablica de que Whitechapel era naquel momento un cubil de inmoralidade. No ano 1888 esta percepci\u00f3n reforzouse cando unha serie de asasinatos grotescos atribu\u00eddos a \"Jack o Destripador\" recibiron unha cobertura dos medios sen precedentes ata esa \u00e9poca.\nAsasinatos.\nO gran n\u00famero de agresi\u00f3ns a mulleres no East End durante a \u00e9poca engade incerteza sobre o n\u00famero real de v\u00edtimas asasinadas pola mesma persoa. Ata once asasinatos separados, dende o 3 de abril de 1888 ata o 13 de febreiro de 1891, foron inclu\u00eddos nunha investigaci\u00f3n da Metropolitan Police Service de Londres e denomin\u00e1ronse colectivamente no informe policial como os \"Asasinatos de Whitechapel\". As opini\u00f3ns dos estudosos var\u00edan en canto se todos estes asasinatos estar\u00edan ligados ao mesmo asasino, pero cinco deles, co\u00f1ecidos como os \"cinco can\u00f3nicos\", son amplamente aceptados como obra de Jack o Destripador. A maior\u00eda dos expertos indican que os profundos cortes na gorxa, as mutilaci\u00f3ns nas \u00e1reas abdominais e xenitais, a extracci\u00f3n de \u00f3rganos internos e as mutilaci\u00f3ns faciais progresivas son caracter\u00edsticas distintivas do \"modus operandi\" do Destripador. Os primeiros dous casos no arquivo dos asasinatos de Whitechapel, correspondentes as v\u00edtimas Emma Elizabeth Smith e Martha Tabram, non se incl\u00faen nos cinco can\u00f3nicos.\nSmith foi v\u00edtima dun roubo e violaci\u00f3n na r\u00faa Osborn o 3 de abril de 1888. O atacante inseriu un obxecto romo na s\u00faa vaxina, resg\u00e1ndolle o peritoneo. A lesi\u00f3n evolucionou nunha peritonite e faleceu \u00f3 d\u00eda seguinte no Hospital de Londres. Antes de morrer declarou que fora atacada por dous ou tres homes, e que un deles era un adolescente. A prensa ligou este ataque cos asasinatos posteriores, pero a maior\u00eda dos autores atrib\u00faeno \u00e1 violencia de bandas non relacionada co caso do Destripador.\nTabram foi asasinada o 7 de agosto de 1888 tras sufrir 39 feridas de arma branca. A brutalidade deste asasinato sen motivo aparente e a proximidade en lugar e data cos asasinatos posteriores de Jack o Destripador levou a que a polic\u00eda determinase inicialmente que estaban relacionados. Por\u00e9n, este ataque \u00e9 diferente \u00f3s asasinatos can\u00f3nicos no feito de que Tabram foi apu\u00f1alada no lugar de que lle cortasen a gorxa e o abdome, e moitos estudosos posteriores non ligan este asasinato aos posteriores por mor desta diferenza no padr\u00f3n das feridas.\nOs cinco asasinatos can\u00f3nicos.\nOs cinco asasinatos \"can\u00f3nicos\" atribu\u00eddos a Jack o Destripador son os de Mary Ann Nichols, Annie Chapman, Elizabeth Stride, Catherine Eddowes, e Mary Jane Kelly.\nO corpo de Mary Ann Nichols descubriuse \u00f3 redor das o venres 31 de agosto de 1888 en Buck's Row (posteriormente chamada Durward Street), en Whitechapel. Ti\u00f1a dous cortes na gorxa e a parte inferior do seu abdome estaba aberta nunha profunda ferida serrada. Tam\u00e9n ti\u00f1a outras varias incisi\u00f3ns no abdome, causadas pola mesma arma.\nO cad\u00e1ver de Annie Chapman foi atopado \u00f3 redor das o s\u00e1bado 8 de setembro de 1888 preto dun portal do xard\u00edn traseiro do n\u00famero 29 de Hanbury Street, en Spitalfields. Ao igual que no caso de Nichols, presentaba dous cortes na gorxa. Ti\u00f1a o abdome aberto por completo, e na investigaci\u00f3n forense descubriuse que o seu \u00fatero fora extirpado. Durante a investigaci\u00f3n policial houbo unha testemu\u00f1a que declarou ter visto a Chapman \u00f3 redor das xunto a un home de cabelo escuro e unha aparencia \"elegante mais desgastada\".\nElizabeth Stride e Catherine Eddowes foron asasinadas a primeiras horas da ma\u00f1\u00e1 do domingo 31 de setembro de 1888. O corpo de Stride foi descuberto \u00f3 redor da en Dutfield's Yard, m\u00e1is al\u00f3 de Berner Street (posteriormente Henriques Street) en Whitechapel. A causa da morte foi un corte limpo que lle cortou a arteria principal do lado esquerdo do seu pescozo. A ausencia de mutilaci\u00f3ns no seu abdome levou a incerteza sobre a atribuci\u00f3n do seu asasinato a Jack o Destripador, ou da probabilidade de que algo ou algu\u00e9n o interrompera durante o ataque. Algunhas testemu\u00f1as declararon ter visto a Stride xunto a un home horas antes, pero deron descrici\u00f3ns diferentes en cada caso. Alg\u00fans deles declararon que \u00eda cun home p\u00e1lido, outros que era un home de pel escura. Tam\u00e9n algunhas destas testemu\u00f1as dixeron que o home \u00eda desali\u00f1ado, mentres que outros afirmaron que \u00eda ben vestido.\nO corpo de Eddowes foi atopado na praza Mitre Square da Cidade de Londres, tres cuartos de hora despois de atoparse o cad\u00e1ver de Stride. Ti\u00f1a a gorxa tallada e o abdome aberto cunha gran ferida profunda e serrada. Falt\u00e1balle o ril esquerdo e gran parte do \u00fatero. Un veci\u00f1o da zona chamado Joseph Lawende pasou preto desta praza xunto a dous amigos seus pouco antes do asasinato, e afirmou que vira un home de cabelo claro e aparencia farrapenta xunto a unha muller que pod\u00eda ser Eddowes, mais os seus compa\u00f1eiros non foron capaces de confirmar esta descrici\u00f3n. Os asasinatos de Eddowes e Stride ser\u00edan chamados posteriormente o \"dobre suceso\". Parte do mandil ensanguentado de Eddowes foi atopado na entrada dunha vivenda en Goulston Street, Whitechapel. Tam\u00e9n se atopou un graffiti nese mesmo lugar que semellaba implicar un xudeu ou grupo de xudeus, pero non se chegou a clarificar se este texto o escribira o asasino cando deixou a peza de roupa ou se fora tan s\u00f3 unha coincidencia, xa que este tipo de pintadas eran habituais en Whitechapel. O comisario de polic\u00eda Charles Warren ordenou eliminar este graffiti antes do amencer por medo a que provocase disturbios antisemitas.\nO corpo mutilado e destripado de Mary Jane Kelly apareceu na cama da s\u00faa habitaci\u00f3n sinxela do n\u00famero 13 de Miller's Court onde resid\u00eda, preto de Dorset Street, as o venres 9 de novembro de 1888. Ti\u00f1a a gorxa cortada ata o espi\u00f1azo, o seu abdome estaba baleiro case por completo de \u00f3rganos e falt\u00e1balle o coraz\u00f3n.\nOs cinco asasinatos can\u00f3nicos perpetr\u00e1ronse pola noite, en ou preto dun fin de semana e ou ben a finais ou a comezos de mes. As mutilaci\u00f3ns incrementaron en severidade segundo progresou a serie de asasinatos, ag\u00e1s no de Stride no que probablemente o atacante foi interrompido no acto. A Nichols non lle faltaba ning\u00fan \u00f3rgano, a Chapman falt\u00e1balle o \u00fatero, a Eddowes extirp\u00e1ronlle o \u00fatero e un ril e ti\u00f1a a cara mutilada, e finalmente Kelly foi eviscerada e desfigurada, a\u00ednda que s\u00f3 o seu coraz\u00f3n faltou na escena do crime.\nA crenza hist\u00f3rica de que estes cinco crimes foron obra do mesmo home derivou dos documentos contempor\u00e1neos que os ligaron entre si e exclu\u00edron os outros crimes. En 1894 Sir Melville Macnaghten, subcomisario da Metropolitan Police Service e xefe do Departamento de Investigaci\u00f3n Criminal, escribiu un informe no que afirmou que o asasino de Whitechapel ti\u00f1a 5 v\u00edtimas nada m\u00e1is. Paralelamente, as conexi\u00f3ns entre as cinco v\u00edtimas can\u00f3nicas menci\u00f3nanse nunha carta escrita polo cirurxi\u00e1n de polic\u00eda Thomas Bond para Robert Anderson o 10 de novembro de 1888. Alg\u00fans investigadores hist\u00f3ricos expuxeron que mentres que alg\u00fans dos asasinatos eran obra dun \u00fanico asasino sen lugar a d\u00fabidas, o resto de crimes ser\u00edan obra dun n\u00famero desco\u00f1ecido de asasinos que actuaron de forma independente. Os autores Stewart P. Evans e Donald Rumbelow argumentaron que os cinco can\u00f3nicos son un \"mito do Destripador\" e que tres dos casos (Nichols, Chapman e Eddowes) estar\u00edan conectados entre si, pero que hai unha menor certeza nos casos de Stride e Kelly. Contrariamente a isto, outros autores teorizaron que os seis asasinatos entre Tabram e Kelly foron obra dun \u00fanico asasino. O doutor Percy Clark, axudante do forense George Bagster Phillips, pensaba que tan s\u00f3 tres dos asasinatos estaban ligados e que os outros foran perpetrados por \"individuo(s) sen car\u00e1cter\u00a0... inducidos a emular o crime\". Macnaghten non se uniu ao corpo de polic\u00eda ata un ano despois dos asasinatos, e o seu memorando cont\u00e9n graves erros sobre os posibles sospeitosos base\u00e1ndose nos feitos.\nAsasinatos posteriores en Whitechapel.\nPolo xeral Kelly est\u00e1 considerada como a \u00faltima v\u00edtima do Destripador, e os historiadores asumen que os crimes remataron nese momento por mor do falecemento, arresto, institucionalizaci\u00f3n ou emigraci\u00f3n do culpable. Por\u00e9n, o informe do caso dos asasinatos de Whitechapel detalla outros catro crimes que ocorreron posteriormente. Estes son os de Rose Mylett, Alice McKenzie, o \"torso de Pinchin Street\" e Frances Coles.\nMylett apareceu esganada en Clarke's Yard, (High Street, Poplar) o 20 de decembro de 1888. Non se atoparon sinais de loita, e a polic\u00eda cr\u00eda nese momento que se aforcara ela mesma co seu colar ao entrar en estado de shock polo alcohol ou que se suicidara. Non obstante o xurado de investigaci\u00f3n emitiu un veredicto de asasinato.\nMcKenzie foi asasinada o 17 de xullo de 1889 cun corte na s\u00faa arteria car\u00f3tide esquerda. A polic\u00eda atopou varias lesi\u00f3ns e cortes menores no seu corpo, que apareceu en Castle Alley, Whitechapel. Un dos forenses que examinou o corpo, Thomas Bond, pensaba que este era un asasinato do Destripador, pero o seu colega George Bagster Phillips, encargado do exame dos corpos das tres v\u00edtimas anteriores, non estivo de acordo con esa conclusi\u00f3n. Escritores posteriores tam\u00e9n amosan unha divisi\u00f3n entre aqueles que pensan que o asasino copiou o \"modus operandi\" do Destripador para evitar ser sospeitoso, e os que atrib\u00faen o crime a Jack o Destripador.\n\"O torso de Pinchin Street\" foi un torso sen cabeza nin pernas dunha muller non identificada que se atopou baixo un arco das v\u00edas do tren en Pinchin Street, Whitechapel, o 10 de setembro de 1889. Con toda probabilidade o crime tivo lugar noutra parte e as partes do corpo desmembrado foron dispersadas para desfacerse delas.\nFinalmente Coles foi asasinada o 13 de febreiro de 1891 baixo un arco da v\u00eda do tren en Swallow Gardens, Whitechapel. Ti\u00f1a a gorxa cortada pero non se atopou ningunha mutilaci\u00f3n corporal. James Thomas Sadler fora visto con anterioridade con ela e foi arrestado e acusado do asasinato, e por un breve per\u00edodo de tempo pensouse que el era o Destripador. Non obstante foi liberado desta acusaci\u00f3n por falta de probas o 3 de marzo de 1891.\nOutras presuntas v\u00edtimas.\nA maiores dos once crimes de Whitechapel, houbo outras v\u00edtimas que alg\u00fans autores ligaron a Jack o Destripador. No caso de \"Fairy Fay\" non se chegou a clarificar se o ataque foi real ou inventado como parte do mito do Destripador. \"Fairy Fay\" foi o alcume que se lle deu a unha v\u00edtima que presuntamente se atopou o 26 de decembro de 1887 \"co abdome penetrado por unha estaca\", mais non existen asasinatos rexistrados de forma oficial en Whitechapel durante ou preto do Nadal de 1887. \"Fairy Fay\" foi probablemente creada por mor dunha serie de informes confusos na prensa sobre o asasinato de Emma Elizabeth Smith, \u00e1 que lle inseriron un obxecto romo no abdome, pero a maior\u00eda dos autores est\u00e1n de acordo en que a v\u00edtima \"Fairy Fay\" nunca existiu.\nAnnie Millwood entrou na enfermer\u00eda do asilo de Whitechapel con feridas de arma branca nas pernas e na parte inferior do seu torso o 25 de febreiro de 1888. Foi dada de alta pero faleceu aparentemente por causas naturais a idade de 38 anos o 31 de marzo de 1888. Posteriormente postulouse que foi a primeira v\u00edtima do Destripador, pero este ataque nunca puido relacionarse de forma definitiva. Outra das supostas primeiras v\u00edtimas foi Ada Wilson, quen segundo os informes sobreviviu a d\u00faas feridas de arma branca no pescozo recibidas o 28 de marzo de 1888. Annie Farmer resid\u00eda na mesma pensi\u00f3n que Martha Tabram e denunciou ser v\u00edtima dunha agresi\u00f3n o 21 de novembro de 1888. Ti\u00f1a un corte superficial na gorxa, pero segundo a investigaci\u00f3n policial probablemente fose autoinflixido.\nO \"misterio de Whitehall\" foi o termo acu\u00f1ado \u00f3 descubrimento dun torso sen cabeza dunha muller o 2 de outubro de 1888 no soto do novo cuartel xeral da polic\u00eda que se estaba a constru\u00edr en Whitehall por aquel ent\u00f3n. Previamente xa se atopara un brazo que correspond\u00eda a ese corpo flotando no r\u00edo T\u00e1mese preto de Pimlico, e unha das pernas descubriuse posteriormente soterrada preto do lugar onde se atopou o torso. O resto das s\u00faas extremidades e a cabeza nunca se recuperaron, e o cad\u00e1ver nunca chegou a identificarse. Estas mutilaci\u00f3ns foron semellantes as do caso de Pinchin Street, no que as pernas e a cabeza foran cortadas mais non os brazos. Estes dous casos puideron ser parte dunha serie de asasinatos que foron denominados \"Os misterios do T\u00e1mese\", levados a cabo por un \u00fanico asasino que foi alcumado \"o Asasino do Torso\". Existe un debate sobre se Jack o Destripador e o Asasino do Torso foron a mesma persoa ou se pola contra foron dous asasinos en serie distintos que estiveron activos na mesma \u00e1rea. O \"modus operandi\" deste asasino era diferente \u00f3 de Jack o Destripador, e a polic\u00eda naquel momento descartou calquera tipo de conexi\u00f3n entre os dous. Elizabeth Jackson era unha prostituta da que diversas partes do seu corpo foron recollidas do r\u00edo T\u00e1mese nun per\u00edodo de tres semanas en xu\u00f1o de 1889, e puido ter sido outra v\u00edtima do Asasino do Torso.\nJohn Gill, un neno de sete anos, foi atopado morto en Manningham, Bradford o 29 de decembro de 1888. Ti\u00f1a as pernas amputadas, o abdome aberto cos intestinos por f\u00f3ra e quit\u00e1ranlle o coraz\u00f3n e unha orella. As semellanzas co asasinato de Mary Kelly levaron a que a prensa especulase que Jack o Destripador fora o asasino deste rapaz. O leiteiro William Barrett, patr\u00f3n do neno, foi arrestado por d\u00faas veces polo seu asasinato base\u00e1ndose en probas circunstanciais, pero foi liberado posteriormente, e nunca se chegou a investigar ningu\u00e9n m\u00e1is por este crime.\nCarrie Brown foi esganada cunha peza de roupa e despois mutilada cun coitelo o 24 de abril de 1891 en Nova York. O seu corpo ti\u00f1a unha gran brecha na ingua e cortes superficiais nas pernas e nas costas. Non faltaban \u00f3rganos da escena do crime, a\u00ednda que un dos seus ovarios estaba enriba dunha cama, ben extra\u00eddo a prop\u00f3sito ou desprendido de forma accidental. Naquel momento comparouse o crime cos de Whitechapel, pero a polic\u00eda finalmente descartou calquera tipo de conexi\u00f3n.\nInvestigaci\u00f3n policial.\nOs informes policiais conservados sobre os asasinatos de Whitechapel fornecen unha visi\u00f3n detallada do proceso policial da \u00e9poca vitoriana. Un extenso equipo de axentes de polic\u00eda levou a cabo pescudas casa por casa por todo Whitechapel, recolleron e examinaron diverso material forense, identificaron e seguiron a varios sospeitosos, examinando m\u00e1is a fondo a alg\u00fans e eliminando da investigaci\u00f3n a outros. Todos estes m\u00e9todos e padr\u00f3ns son moi semellantes aos procedementos policiais modernos. Entrevistaron a m\u00e1is de 2000 persoas, investigando a fondo a m\u00e1is de 300 delas, e detiveron a 80 sospeitosos.\nA investigaci\u00f3n foi conducida inicialmente polo Departamento de Investigaci\u00f3n Criminal (CID) da Polic\u00eda Metropolitana de Whitechapel liderado polo inspector Edmund Reid. Tralo asasinato de Nichols os inspectores Frederick Abberline, Henry Moore e Walter Simon Andrews foron enviados dende a oficina central de Scotland Yard para axudar na investigaci\u00f3n. A polic\u00eda da Cidade de Londres involucrouse por medio do inspector James McWilliam tralo asasinato de Eddowes, que tivo lugar dentro dos l\u00edmites da s\u00faa xurisprudencia. Malia todo, a direcci\u00f3n xeral das investigaci\u00f3ns dos asasinatos v\u00edronse obstaculizadas polo feito que o daquela recentemente novo xefe do CID Robert Anderson estivo de permiso en Su\u00edza entre o 7 de setembro e o 6 de outubro, tempo durante o que sucederon os asasinatos de Chapman, Stride e Eddowes. Isto fixo que o comisario Sir Charles Warren asignara o inspector en xefe Donald Swanson na coordinaci\u00f3n das investigaci\u00f3ns dende Scotland Yard.\nUn grupo de cidad\u00e1ns voluntarios do East End chamados o \"Comit\u00e9 de Vixilancia de Whitechapel\" patrullou as r\u00faas na busca de persoas sospeitosas, sent\u00edndose insatisfeitos cos esforzos policiais que se estaban levando a cabo. Este grupo fixo unha petici\u00f3n ao goberno para que puxese unha recompensa para quen ofrecera informaci\u00f3n sobre o asasino, e contratou a detectives privados para interrogar \u00e1s testemu\u00f1as de forma independente.\nCarniceiros, matach\u00edns, cirurxi\u00e1ns e m\u00e9dicos foron sospeitosos por mor da forma na que se realizaron as mutilaci\u00f3ns. Unha nota conservada do sarxento Henry Smith, comisario en funci\u00f3ns da polic\u00eda da Cidade de Londres, indica que se investigou as coartadas dos carniceiros e matach\u00edns locais, descart\u00e1ndoos as\u00ed da investigaci\u00f3n. Un informe do inspector Swanson enviado \u00e1 oficina central confirmou que 76 carniceiros e matach\u00edns foran interrogados, inclu\u00edndo tam\u00e9n a t\u00f3dolos empregados que tiveran nos seis meses previos. Alg\u00fans persoeiros famosos contempor\u00e1neos, inclu\u00edndo a ra\u00ed\u00f1a Vitoria, cr\u00edan que o padr\u00f3n dos asasinatos indicaba que o culpable ti\u00f1a que ser un carniceiro ou un gandeiro que transportaba o gando en barco entre Londres e a Europa continental. Whitechapel atop\u00e1base preto dos Peiraos de Londres, e era com\u00fan que este tipo de barcas atracasen os xoves ou venres, partindo de novo os s\u00e1bados ou domingos. A polic\u00eda investigou varias destas barcas de gando, pero as datas dos asasinatos non coincid\u00edan con ning\u00fan dos seus movementos e descartaron tam\u00e9n o traslado de tripulaci\u00f3n entre barcos.\nPerfil criminal.\nA finais do mes de outubro, Robert Anderson pediulle \u00f3 cirurxi\u00e1n da polic\u00eda Thomas Bond que dese a s\u00faa opini\u00f3n sobre ata onde chegaban os co\u00f1ecementos e habilidades de cirurx\u00eda do asasino. A valoraci\u00f3n feita por Bond sobre a personalidade do \"asasino de Whitechapel\" \u00e9 a primeira instancia conservada dun perfil criminal. O informe levado a cabo por Bond baseouse no seu propio exame do corpo de Mary Jane Kelly, a v\u00edtima que presentaba o maior n\u00famero de mutilaci\u00f3ns, e nas notas \"post mortem\" dos catro asasinatos can\u00f3nicos previos. No seu informe escribiu:\nBond op\u00faxose firmemente \u00e1 idea de que o asasino posu\u00edra calquera clase de co\u00f1ecemento cient\u00edfico ou anat\u00f3mico, nin tan sequera que tivera \"o co\u00f1ecemento t\u00e9cnico dun carniceiro ou matach\u00edn de cabalos\". Na s\u00faa opini\u00f3n o asasino debeu ser un home de costumes solitarias, suxeito a \"ataques peri\u00f3dicos de man\u00eda homicida e er\u00f3tica\", e que as caracter\u00edsticas das mutilaci\u00f3ns indicaban unha posible \"satir\u00edase\". Tam\u00e9n afirmou que \"o impulso homicida puido desenvolverse a partir dunha condici\u00f3n mental perturbadora e vingativa, ou ben unha man\u00eda relixiosa puido ser a enfermidade orixinal\", pero non foi capaz de asegurar que esas hip\u00f3teses fosen certas.\nNon se atoparon probas de ningunha actividade sexual con ningunha das v\u00edtimas, mais alg\u00fans psic\u00f3logos deduciron que a penetraci\u00f3n das v\u00edtimas cun coitelo e a forma na que as deixaron expostas en posici\u00f3ns degradantes indicaba que o perpetrador obtivo pracer sexual dos ataques. Non obstante esta opini\u00f3n foi discutida por outros estudosos que consideraron esta hip\u00f3tese como unha suposici\u00f3n sen probas posibles.\nSospeitosos.\nA concentraci\u00f3n dos crimes nos fins de semana e festivos p\u00fablicos e a proximidade dunhas poucas r\u00faas entre eles foi indicativo para moitos autores de que Jack o Destripador traballaba e viv\u00eda na zona. Outros autores consideraron que o asasino era un home de clase alta cunha boa educaci\u00f3n, posiblemente un doutor ou un arist\u00f3crata que se aventurou en Whitechapel procedente dunha zona m\u00e1is adi\u00f1eirada. Estas teor\u00edas toman inspiraci\u00f3n de percepci\u00f3ns culturais como o medo \u00e1 profesi\u00f3n m\u00e9dica, a desconfianza da ciencia moderna ou a explotaci\u00f3n dos pobres por parte dos ricos. Os sospeitosos que se propuxeron anos despois dos asasinatos incl\u00faen virtualmente a calquera que estivese remotamente conectado co caso nos documentos contempor\u00e1neos, as\u00ed como moitos nomes famosos que nunca foron considerados como sospeitosos na investigaci\u00f3n policial. Os sospeitosos mencionados nos documentos policiais contempor\u00e1neos foron varios, pero as probas contra todos eles foron circunstanciais como moito. Existen moitas e moi variadas teor\u00edas sobre a identidade e profesi\u00f3n de Jack o Destripador, pero as autoridades nunca chegaron a po\u00f1erse de acordo en ningunha delas, e o n\u00famero de sospeitosos nomeados chegou a superar a centena.\nCartas.\nNo transcurso dos asasinatos do Destripador, a polic\u00eda, os xornais e outros recibiron centos de cartas relacionadas co caso. Donald McCormick estimou que eran \"probablemente 2000 polo menos\", o diario \"Illustrated Police News\" do 20 de outubro de 1888 afirmou que a polic\u00eda investigara unhas 700 cartas, e cons\u00e9rvanse \u00f3 redor dunhas 300 na Oficina do Rexistro da Corporaci\u00f3n de Londres. Algunhas destas cartas foron ofrecementos de consello ben intencionados para atrapar \u00f3 asasino, pero a gran maior\u00eda delas foron in\u00fatiles. En centos destas cartas os autores afirmaron ser o asasino, das que m\u00e1is de 200 se conservan na Oficina do Rexistro P\u00fablico, e tres delas destacaron en particular: a carta \"Dear Boss\", a postal \"Saucy Jacky\" e a carta \"From Hell\".\nA carta \"Dear Boss\" ('Querido Xefe') ti\u00f1a data do 25 de setembro de 1888 e o selo postal era do 27 de setembro de 1888. A Central News Agency de Londres recibiu esta carta e pasouna a Scotland Yard o 29 de setembro. Considerouse unha fraude inicialmente, pero cando se atopou o cad\u00e1ver de Catherine Eddowes cunha orella parcialmente cortada tres d\u00edas despois da data do selo postal, a promesa afirmada na carta de \"cortarlle a orella \u00e1 se\u00f1ora\" ga\u00f1ou a atenci\u00f3n da polic\u00eda e dos medios. Por\u00e9n, a orella de Eddowes resultou moi probablemente cortada por accidente durante o ataque do asasino, e a ameaza do autor da carta de enviarlle a orella \u00e1 polic\u00eda nunca se levou a cabo. O nome \"Jack o Destripador\" foi empregado por primeira vez nesta carta por parte do asinante e obtivo unha notoriedade mundial trala publicaci\u00f3n da mesma, e moitas das cartas que a seguiron copiaron o ton desta. Algunhas fontes afirmaron que outra carta con data do 17 de setembro de 1888 fora a primeira en usar o nome \"Jack o Destripador\", pero a maior\u00eda dos expertos cren que esta foi unha fraude introducida nos rexistros policiais nalg\u00fan momento do s\u00e9culo XX.\nA postal \"Saucy Jacky\" estaba selada con data do 1 de outubro de 1888 e recibiuse ese mesmo d\u00eda na Central News Agency. A letra era semellante \u00e1 da carta \"Dear Boss\" recibida tan s\u00f3 uns d\u00edas antes. A carta menciona que d\u00faas v\u00edtimas foran asasinadas moi preto a unha da outra, o que se cr\u00eda que indicaba os asasinatos de Stride e Eddowes. Chegou a argumentarse que a carta fora enviada antes de que os crimes se fixesen p\u00fablicos, pero foi selada m\u00e1is de 24 horas despois de que ocorresen os crimes, cando os detalles xa eran co\u00f1ecidos e xa foran publicados na prensa.\nGeorge Lusk, l\u00edder do Comit\u00e9 de Vixilancia de Whitechapel, foi o receptor da carta \"From Hell\" o 16 de outubro de 1888. A forma da escrita e o estilo desta carta \u00e9 diferente \u00e1s das cartas anteriores, e chegou acompa\u00f1ada dunha pequena caixa na que Lusk descubriu a metade dun ril conservado en etanol. O ril esquerdo de Eddowes fora extra\u00eddo polo seu atacante, e o autor desta carta afirmou que \"fritira e comera\" a metade que faltaba. Malia todo existe un desacordo sobre a orixe do ril, no que varios autores afirman que realmente se trataba do de Eddowes mentres que outros argumentan que tan s\u00f3 era unha broma macabra. O ril foi examinado polo doutor Thomas Openshaw do Hospital de Londres, quen determinou que era humano e do costado esquerdo, pero non conseguiu determinar ningunha outra caracter\u00edstica biol\u00f3xica. O propio Openshaw recibir\u00eda posteriormente unha carta titulada \"Jack o Destripador\", con data do 29 de outubro de 1888.\nScotland Yard publicou facs\u00edmiles da carta \"Dear Boss\" e da postal o 3 de outubro de 1888 coa esperanza de que algu\u00e9n reco\u00f1ecera a letra das mesmas. Charles Warren explicou nunha carta dirixida a Godfrey Lushington, Vicesecretario de Estado do Departamento do Interior: \"Creo que todo isto \u00e9 unha fraude pero por suposto estamos obrigados a intentar verificar quen as escribiu en todo caso.\" O 7 de outubro de 1888 George R. Sims nun artigo do xornal \"Sunday Referee\" insinuou de forma mordaz que a carta fora escrita por un xornalista para aumentar a circulaci\u00f3n de exemplares do seu xornal. Axentes da polic\u00eda afirmaron posteriormente que identificaran un xornalista en particular como o autor da carta e da postal. Este xornalista foi identificado como Tom Bullen nunha carta do inspector xefe John Littlechild dirixida a George R. Sims do 23 de setembro de 1913. Un xornalista chamado Fred Best confesou no ano 1931 que un dos seus colegas do xornal \"The Star\" fora o autor das cartas asinadas como \"Jack o Destripador\" para aumentar o interese nos asasinatos e \"manter o negocio vivo\".\nCobertura nos medios.\nOs asasinatos do Destripador marcaron un importante punto de inflexi\u00f3n no tratamento dos crimes por parte dos xornalistas. Jack o Destripador non era o primeiro asasino en serie, pero o seu caso foi o primeiro que provocou un frenes\u00ed nos medios de comunicaci\u00f3n a nivel mundial. As reformas fiscais levadas a cabo na d\u00e9cada dos anos 1850 posibilitaron a publicaci\u00f3n de xornais a prezos moi accesibles cunha maior circulaci\u00f3n que ata ese momento. Na \u00e9poca vitoriana isto tivo como consecuencia a circulaci\u00f3n masiva de xornais moi baratos e revistas moi populares como \"The Illustrated Police News\", propiciando que o caso do Destripador recibise unha publicidade sen igual ata aquel ent\u00f3n.\nTralo asasinato de Nichols a comezos de setembro, o \"Manchester Guardian\" informou: \"Sexa cal sexa a informaci\u00f3n que pos\u00fae a polic\u00eda, consideran necesario mantela en segredo\u00a0... Crese que a s\u00faa atenci\u00f3n esta dirixida en particular cara\u00a0... un personaxe destacado co\u00f1ecido como 'Leather Apron' (Mandil de Coiro).\" Os xornalistas sent\u00edanse frustrados pola negativa do CID de revelar detalles da s\u00faa investigaci\u00f3n publicamente, polo que recorreron a escribir artigos dunha veracidade cuestionable, e varias descrici\u00f3ns imaxinativas de \"Mandil de Coiro\" apareceron nos xornais, malia que outros rivais xornalistas desde\u00f1aron estas descrici\u00f3ns cualific\u00e1ndoas de \"consecuencias mistificadoras do capricho dos xornalistas\". John Pizer, un home xudeu local que fabricaba calzado de coiro, era co\u00f1ecido co alcume de \"Mandil de Coiro\" e foi arrestado, a\u00ednda que o inspector a cargo da investigaci\u00f3n informou de que non ti\u00f1an ningunha proba na s\u00faa contra, polo que foi posto en liberdade \u00f3 pouco tempo cando se confirmou que ti\u00f1a unha coartada.\nTrala publicaci\u00f3n da carta \"Dear Boss\", \"Jack o Destripador\" substitu\u00edu a \"Mandil de Coiro\" como o nome adoptado pola prensa e polo p\u00fablico para describir \u00f3 asasino. O nome \"Jack\" xa fora empregado anteriormente para describir a outro criminal famoso en Londres, \"Spring-heeled Jack\", quen saltaba por riba dos muros para atacar as s\u00faas v\u00edtimas e escapar rapidamente. A invenci\u00f3n e adopci\u00f3n dun alcume para un asasino particular converteuse nunha pr\u00e1ctica habitual nos medios de comunicaci\u00f3n. Alg\u00fans exemplos de alcumes derivados de \"Jack o Destripador\" foron os do \"Destripador Franc\u00e9s\", o \"Destripador de D\u00fcsseldorf\", o \"Destripador de Camden\", \"Jack the Stripper\", o \"Destripador de Yorkshire\" e o \"Destripador de Rostov\". Os artigos sensacionalistas publicados na prensa da \u00e9poca en combinaci\u00f3n co feito de que nunca se condenou a ningu\u00e9n polos asasinatos resultan contraproducentes para calquera estudo anal\u00edtico, contribu\u00edndo a crear unha lenda que estendeu a s\u00faa influencia a outros asasinos en serie posteriores.\nLegado e influencia.\nA natureza dos crimes e da situaci\u00f3n social das v\u00edtimas atraeu a atenci\u00f3n cara \u00e1s pobres condici\u00f3ns de vida no East End e azuou a opini\u00f3n p\u00fablica en contra dos barrios baixos superpoboados e insalubres. Nas d\u00faas d\u00e9cadas posteriores aos asasinatos, as peores partes destes suburbios foron demolidas e reconstru\u00eddas, pero as r\u00faas e alg\u00fans dos edificios sobreviviron e a lenda do Destripador contin\u00faa promov\u00e9ndose por medio de visitas guiadas polos lugares dos asasinatos. O pub \"Ten Bells\" en Commercial Street era frecuentado por unha das v\u00edtimas, Mary Kelly, e foi un dos puntos principais deste tipo de visitas guiadas durante moitos anos, e no ano 2015 inaugurouse o Museo de Jack o Destripador no leste de Londres.\nComo repercusi\u00f3n inmediata dos asasinatos \"Jack o Destripador\" pasou a ser tratado popularmente como unha especie de home do saco, e as s\u00faas representaci\u00f3ns adoitaban ser fantasmag\u00f3ricas ou monstruosas. Nos anos 1920 e 1930 as representaci\u00f3ns do personaxe nos filmes amos\u00e1bao vestido en roupa de diario, na figura dun home reservado \u00e1 caza de v\u00edtimas que non sospeitaban nada. A atmosfera maligna suxer\u00edase grazas aos efectos de iluminaci\u00f3n e xogos de sombras. Cara aos anos 1960 o Destripador pasou a representarse como \"o s\u00edmbolo da aristocracia predadora\", sendo representado como un cabaleiro cun sombreiro de copa. O \"Establishment\" no seu conxunto converteuse no vil\u00e1n, co Destripador actuando como a manifestaci\u00f3n da explotaci\u00f3n levada a cabo por parte das clases altas. A imaxe do Destripador na ficci\u00f3n tomou prestados s\u00edmbolos das historias do cine de terror, como por exemplo a capa de Dr\u00e1cula ou a colleita de \u00f3rganos de Frankenstein, e o mundo ficticio de \"Jack o Destripador\" chegou a fusionarse con moitos x\u00e9neros diferentes.\nA maiores das contradici\u00f3ns e da pouca fiabilidade dos rexistros contempor\u00e1neos, os intentos de identificar \u00f3 asasino vense obstru\u00eddos pola falta de probas forenses sobreviventes. As an\u00e1lises do ADN nas cartas e outro material existente resultan inconclu\u00edntes, xa que este material est\u00e1 demasiado contaminado como para fornecer resultados significativos. Existen afirmaci\u00f3ns incompatibles entre si de que existen probas de ADN que apuntan a dous sospeitosos diferentes, Aaron Kosminski e Walter Sickert, e en \u00e1mbolos dous casos a metodolox\u00eda empregada foi obxecto de cr\u00edtica.\nJack o Destripador aparece en centos de obras de ficci\u00f3n as\u00ed como outras que mesturan feitos reais con ficticios. O Destripador ten aparecido en novelas, relatos curtos, poemas, banda dese\u00f1ada, xogos, canci\u00f3ns, obras teatrais, \u00f3peras, programas de televisi\u00f3n, filmes e videoxogos. Existen m\u00e1is dun cento de obras f\u00f3ra da ficci\u00f3n que tratan sobre os asasinatos de Jack o Destripador, convert\u00e9ndoo nun dos temas m\u00e1is tratados no eido da literatura sobre crimes reais. A novela de 1913 de Marie Belloc Lowndes titulada \"The Lodger\" e a obra \"Jack the Ripper: The Final Solution\" escrita por Stephen Knight en 1976, que elaborou unha teor\u00eda da conspiraci\u00f3n que involucraba \u00f3s mas\u00f3ns, \u00e1 realeza e \u00e1 profesi\u00f3n m\u00e9dica, foron de grande influencia en moitas dramatizaci\u00f3ns posteriores, como por exemplo na banda dese\u00f1ada \"From Hell\" de Alan Moore e Eddie Campbell, adaptada a s\u00faa vez \u00f3 cine no filme hom\u00f3nimo \"From Hell\" de 2001 protagonizado por Johnny Depp. O termo ingl\u00e9s \"ripperology\" ('destripolox\u00eda') foi cu\u00f1ado por Colin Wilson nos anos 1970 para describir o estudo do caso por parte tanto de profesionais como de afeccionados, que publicaron as s\u00faas investigaci\u00f3ns principalmente nas revistas \"Ripperana\", \"Ripperologist\" e \"Ripper Notes\".\nNon existe unha figura de cera de Jack o Destripador no museo Madame Tussauds, de acordo coa s\u00faa pol\u00edtica de non facer modelos de persoas das que non se co\u00f1ece a identidade con total seguridade, polo que est\u00e1 representado por unha sombra. No ano 2006 a revista \"BBC History\" e os seus lectores escolleron a Jack o Destripador como o \"peor brit\u00e1nico da historia\"."}
{"id": "164513", "revid": "1131", "url": "https://gl.wikipedia.org/wiki?curid=164513", "title": "Ch\u00e1", "text": "O top\u00f3nimo galego Ch\u00e1 \u00e9 un or\u00f3nimo que indica un terreo chairo. Pode referirse a:"}
{"id": "164514", "revid": "23204", "url": "https://gl.wikipedia.org/wiki?curid=164514", "title": "Archigram", "text": "Archigram, creado na d\u00e9cada de 1960, foi un grupo arquitect\u00f3nico de vangarda. Enmarcado no antidese\u00f1o, era un grupo futurista e pro-consumista que se inspiraba na tecnolox\u00eda co fin de crear unha nova realidade expresada a trav\u00e9s de proxectos ut\u00f3picos.\nTraxectoria.\nOs principais membros do grupo foron: Peter Cook, Warren Chalk, Ron Herron, Dennis Crompton, Michael Webb e David Greene.\nNo panfleto \"Archigram I\" publicado en 1961 expuxeron as s\u00faas ideas. Ideas baseadas en visi\u00f3ns de infraestruturas lixeiras coa \u00faltima tecnolox\u00eda, tecnolox\u00eda de supervivencia, tecnolox\u00eda clip-on, c\u00e1psulas espaciais e coa imaxiner\u00eda do consumo masivo. Os seus proxectos ofrec\u00edan visi\u00f3ns sedutoras dunha glamourosa era futura das m\u00e1quinas; por\u00e9n, os temas sociais e ambientais non foron contemplados.\nOs proxectos de Archigram basean a s\u00faa visi\u00f3n futurista na obra do arquitecto italiano Antonio Sant'Elia. Backmister Fuller foi tam\u00e9n unha importante fonte de inspiraci\u00f3n. Os traballos de Archigram foron, \u00e1 s\u00faa vez, fontes de inspiraci\u00f3n de traballos posteriores como o Centro Georges Pompidou (1971) dos arquitectos Renzo Piano e Richard Rogers, as\u00ed como a obra de Gianfranco Franchini e Future Systems.\nProxectos destacados.\nPlug-in-City, Peter Cook, 1964.\n\"Plug-in-City\" era unha mega-estrutura que non ti\u00f1a construci\u00f3ns, tan s\u00f3 unha armaz\u00f3n de gran tama\u00f1o na que se pod\u00edan encaixar cuartos en forma de cela ou compo\u00f1entes estandarizados.\nO proxecto xestouse entre 1962 e 1966, propo\u00f1\u00eda unha cidade que evolucionase cos habitantes-usuarios. As c\u00e1psulas de vivenda coloc\u00e1banse nunha estrutura en forma de A para obter iluminaci\u00f3n e facilitar o acceso, o espazo interior que se xera oc\u00fapao o comercio. Pres\u00e9ntanse distintas v\u00edas de transporte en funci\u00f3n da velocidade, transporte vertical de mercador\u00edas por medio de guindastres e escaleiras mec\u00e1nicas para pe\u00f3ns.\nThe Walking City, Ron Herron, 1964.\nA \"Walking City\" (cidade andante) era unha cidade dese\u00f1ada con patas, para que se puidese mover \u00f3 lugar desexado. Era un proxecto moi custoso, xa que a enerx\u00eda necesaria para desprazar a cidade era imposible de financiar."}
{"id": "164515", "revid": "89787", "url": "https://gl.wikipedia.org/wiki?curid=164515", "title": "Urdaibai Arraun", "text": "O Urdaibai Arraun (por motivos de patrocinio \"Urdaibai Umpro Avia\") \u00e9 un club de remo cuxa finalidade \u00e9 a potenciaci\u00f3n do remo na zona de Urdaibai (Biscaia). Actualmente compite na Liga San Miguel, da que \u00e9 o equipo m\u00e1is laureado, a s\u00faa trai\u00f1eira ch\u00e1mase Bou Bizkaia e os seus remeiros visten de azul (a mesma cor que luce na embarcaci\u00f3n).\nHistoria.\nA Sociedade fundouse no ano 1992 co fin de lograr unha tripulaci\u00f3n de tra\u00ed\u00f1a que fora competitiva cos que tradicionalmente foron destacados neste deporte, reun\u00edronse os clubs de remo de Elantxobe, Mundaka e Bermeo, sendo estes clubs os membros fundadores e actuais compo\u00f1entes do Urdaibai Arraun. Non foi con todo ata 1999 cando comezou a competir en probas de banco fixo, sendo dende ent\u00f3n a s\u00faa traxectoria deportiva altamente exitosa.\nActualmente, Urdaibai \u00e9 o club m\u00e1is laureado da Liga San Miguel con catro r\u00e9plicas da Corona Caja Madrid nas s\u00faas vitrinas. Cun campionato m\u00e1is, o club bermeano converter\u00edase no primeiro club da historia en conseguir en propiedade a Corona Caja Madrid orixinal."}
{"id": "164517", "revid": "19415", "url": "https://gl.wikipedia.org/wiki?curid=164517", "title": "Urdaibai Arraun Elkartea", "text": ""}
{"id": "164518", "revid": "98629", "url": "https://gl.wikipedia.org/wiki?curid=164518", "title": "Josep Lamas Alsina", "text": "Josep Lamas Alsina, nado en S\u00faria (Barcelona) o 3 de outubro de 1981, \u00e9 un ex xogador de h\u00f3ckey a pat\u00edns galego que desenvolveu toda a s\u00faa carreira deportiva no H.C. Liceo da Coru\u00f1a, dende os seus inicios nas categor\u00edas inferiores do club ata a s\u00faa retirada en 2019.\n\u00c9 fillo de Eduardo Lamas, que foi presidente do Liceo entre 2005 e 2018, e irm\u00e1n m\u00e1is vello de Eduard Lamas, que tam\u00e9n xogou no Liceo durante varias tempadas."}
{"id": "164519", "revid": "89787", "url": "https://gl.wikipedia.org/wiki?curid=164519", "title": "Donibaneko Arraunlariak", "text": "O Donibaneko Arraunlariak foi un club de remo, actualmente desaparecido, de Pasai Donibane (Guip\u00fascoa).\nHistoria.\nO Donibaneko Arraunlariak xurdiu como unha escisi\u00f3n do club Koxtape, en 1991. A tensi\u00f3n existente entre diversos sectores do club estoupou tras un incidente na Bandeira da Concha daquel ano. A divisi\u00f3n foi radical entre directivos, t\u00e9cnicos, remeiros e, en xeral, entre dous sectores da mesmo vila. Tras dez anos de confrontaci\u00f3n, conseguiuse recuperar a uni\u00f3n \"sanjuandarra\", ao volver integrarse todos os seus membros no club orixinal."}
{"id": "164520", "revid": "89787", "url": "https://gl.wikipedia.org/wiki?curid=164520", "title": "Ricardo Mart\u00ednez-Conde", "text": "Ricardo Mart\u00ednez-Conde, nado en Aldariz (Padri\u00f1\u00e1n, Sanxenxo) en 1949, \u00e9 un escritor galego.\nTraxectoria.\nDoutor en Filosof\u00eda e Letras pola Universidade Complutense de Madrid. Traballa como t\u00e9cnico da Conseller\u00eda de Cultura e Turismo da Xunta de Galicia, onde coordina o sitio web \"Autores Galegos\".\nEscritor tanto en galego como en castel\u00e1n. Colabora con artigos sobre cr\u00edtica literaria en \"La Voz de Galicia\", \"El Pa\u00eds\" e en revistas como \"Clar\u00edn\" ou \"Revista de Occidente\"."}
{"id": "164523", "revid": "89787", "url": "https://gl.wikipedia.org/wiki?curid=164523", "title": "Antropomorfismo", "text": "O antropomorfismo \u00e9 unha forma de personificaci\u00f3n, \u00e9 dicir, a aplicaci\u00f3n de cualidades humanas a obxectos inanimados, semellante \u00e1 prosopopea (adoptar a personalidade doutra persoa). \u00c9 a atribuci\u00f3n de caracter\u00edsticas e cualidades humanas a outros animais non humanos, a obxectos ou a fen\u00f3menos naturais. O termo antropomorfismo tam\u00e9n se utiliza para referirse a un conxunto de crenzas ou de doutrinas que atrib\u00faen \u00e1 divindade a figura ou as calidades do home."}
{"id": "164525", "revid": "1987", "url": "https://gl.wikipedia.org/wiki?curid=164525", "title": "John Aubrey", "text": "John Aubrey, nado preto de Malmesbury (Wiltshire) o 12 de marzo de 1626 e finado en xu\u00f1o de 1697, foi un anticuario e escritor ingl\u00e9s, m\u00e1is co\u00f1ecido por ser autor de breves pezas biogr\u00e1ficas, usualmente co\u00f1ecidas como \"Brief Lifes\". Era membro dunha familia adi\u00f1eirada e famosa da zona. Educouse na escola gram\u00e1tica de Malmesbury, baixo a tutela de Robert Latimer, que tivera a Thomas Hobbes entre os seus primeiros alumnos. En casa do seu profesor, Aubrey deu por vez primeira co fil\u00f3sofo cuxa biograf\u00eda redactar\u00eda m\u00e1is adiante."}
{"id": "164527", "revid": "865", "url": "https://gl.wikipedia.org/wiki?curid=164527", "title": "Oceansize", "text": "Oceansize foi unha banda de rock inglesa procedente de Manchester e formada no ano 1998. Estaba composta por Mike Vennart (voces, guitarra), Steve Durose (guitarra, coros, Richard \"Gambler\" Ingram (guitarra, teclados), Mark Heron (bater\u00eda) e Steve Hodson (baixo). Ata a s\u00faa disoluci\u00f3n como banda en febreiro de 2011 editou catro \u00e1lbums de estudio ademais dun feixe de EPs e sinxelos. O grupo ten sido categorizado como de rock progresivo, post-rock, rock alternativo, new prog e space rock, entre outros x\u00e9neros. O nome da banda est\u00e1 sacado da canci\u00f3n de Jane's Addiction \"Ocean Size\"."}
{"id": "164528", "revid": "1987", "url": "https://gl.wikipedia.org/wiki?curid=164528", "title": "Virginia Henley", "text": "Virgina Syddall Henley, nada en 1935, \u00e9 unha escritora inglesa de grandes \u00e9xitos comercial na novelas rom\u00e1nticas. As s\u00faas novelas, de alto contido sensual, fix\u00e9ronlle ga\u00f1ar o cualificativo de \"Queen of Steam\" (\"Ra\u00ed\u00f1a do Vapor\"). Publicou m\u00e1is de 25 novelas, traducidas a catorce idiomas."}
{"id": "164531", "revid": "25871", "url": "https://gl.wikipedia.org/wiki?curid=164531", "title": "Cor\u00edn Tellado", "text": "Mar\u00eda del Socorro Tellado L\u00f3pez, co\u00f1ecida como Cor\u00edn Tellado, nada en Viav\u00e9lez, El Franco (Asturias) o 25 de abril de 1927 e finada en Xix\u00f3n o 11 de abril de 2009, foi unha escritora espa\u00f1ola de novelas rom\u00e1nticas. \u00c9 a escritora espa\u00f1ola m\u00e1is lida despois de Miguel de Cervantes e figura no Libro Guinness dos R\u00e9cords de 1994 como a autora m\u00e1is vendida en idioma espa\u00f1ol."}
{"id": "164533", "revid": "21293", "url": "https://gl.wikipedia.org/wiki?curid=164533", "title": "The sopranos", "text": ""}
{"id": "164541", "revid": "47401", "url": "https://gl.wikipedia.org/wiki?curid=164541", "title": "E. P. Sanders", "text": "E. P. Sanders nado en Grand Prairie (Texas) o 18 de abril de 1937 e finado o 21 de novembro de 2022, foi un especialista en xuda\u00edsmo e cristianismo no espazo grecolatino.\nTraxectoria.\nFoi profesor das Universidades de Mc Master (Halminton, Ontario), Oxford e Duke, residiu en Xerusal\u00e9n onde estudou xuda\u00edsmo rab\u00ednico. Impartiu clases tam\u00e9n no Trinity College de Dubl\u00edn e Cambridge. O seu libro \"Xes\u00fas e o Xuda\u00edsmo\" recibiu o Premio Grawemeyer como o mellor libro sobre estudos relixiosos dos anos oitenta. Foi membro da Academia Brit\u00e1nica, e retirouse no 2005.\nPensamento.\nParte da contextualizaci\u00f3n dos textos na realidade sociol\u00f3xica do s\u00e9culo I mediante diversos estudos comparativos. Para Sanders, Xes\u00fas de Nazaret ti\u00f1a unha mensaxe escatol\u00f3xica que anunciaba a restauraci\u00f3n do Reino de Israel. Unha restauraci\u00f3n que era unha boa nova para os exclu\u00eddos moral e politicamente. Cando se fala da acollida aos pecadores no Novo Testamento, \u00e1 luz do xuda\u00edsmo palestino do s\u00e9culo I ref\u00edrese aos que persistentemente e de xeito pertinaz se colocan ou son colocados nesa posici\u00f3n de exclusi\u00f3n. Entende que as ideas de Xes\u00fas sobre a flexibilizaci\u00f3n da pureza ritual e do cumprimento do Shabat, non son raz\u00f3ns poderosas que conducir\u00edan a Xes\u00fas \u00e1 morte. Para el tivo que ser un conflito coa clase sacerdotal saducea (que se albisca na expulsi\u00f3n dos mercadores do Templo de Xerusal\u00e9n) o que provocou o fatal desenlace. Ser\u00e1 posteriormente Paulo de Tarso quen saque as consecuencias deste conflito cando proclamou a salvaci\u00f3n por pura graza sen necesidade de cumprir a Lei de Mois\u00e9s."}
{"id": "164542", "revid": "98629", "url": "https://gl.wikipedia.org/wiki?curid=164542", "title": "Sestao Sport Club", "text": "O Sestao Sport Club, S.A.D. foi un club de f\u00fatbol espa\u00f1ol da cidade de Sestao (Biscaia). Fundouse en 1916 e tras 80 anos de historia desapareceu no ver\u00e1n de 1996 debido a problemas econ\u00f3micos. Entre os seus logros destacan as 17 tempadas que o club estivo en Segunda Divisi\u00f3n, chegando a rozar o ascenso \u00e1 Primeira na tempada 1986\u201387.\nHistoria.\nPrimeiros anos.\nO Sestao Sport Club fundouse en 1916. Durante as s\u00faas primeiras d\u00e9cadas de historia foi un club modesto que se fogueou nas divisi\u00f3ns rexionais do f\u00fatbol bisca\u00ed\u00f1o. Tras a Guerra Civil Espa\u00f1ola foi inclu\u00eddo nun dos cinco grupos nos que se dividiu a Segunda divisi\u00f3n espa\u00f1ola. A inclusi\u00f3n do equipo de Sestao nesta categor\u00eda durante a tempada 1939\u201340 debeuse a motivos pol\u00edticos e demogr\u00e1ficos. A pesar do 4\u00ba lugar obtido no seu grupo, \u00e1 tempada seguinte realizouse unha nova reestruturaci\u00f3n da categor\u00eda e o Sestao quedou f\u00f3ra dela. O primeiro ascenso por m\u00e9ritos propios do Sestao \u00e1 Segunda Divisi\u00f3n produciuse en 1954. Durante 7 tempadas, o \"River\" logrou manterse a duras penas na categor\u00eda, at\u00e9 caer por fin en 1961 \u00e1 Terceira Divisi\u00f3n.\nConsolidaci\u00f3n.\nTras m\u00e1is dunha d\u00e9cada ancorado nesta categor\u00eda, o Sestao logrou ser inclu\u00eddo en 1977 na creada de pouco Segunda Divisi\u00f3n B. Tras unhas primeiros anos dif\u00edciles nesta categor\u00eda segu\u00edronlle outros nos que o Sestao consolidouse como un dos \"gali\u00f1os\" da categor\u00eda; at\u00e9 que finalmente en 1985 logrou o ascenso novamente a Segunda Divisi\u00f3n. Comeza ent\u00f3n a segunda \u00e9poca dourada do club que se prolongar\u00e1 desde 1985 at\u00e9 1993, durante 8 tempadas. Durante esas tempadas destaca a campa\u00f1a 1986\u201387, na que o Sestao da man d t\u00e9cnico Javier Irureta rozou o ascenso e acabou en cuarto lugar, s\u00f3 por detr\u00e1s do Valencia CF, CD Logro\u00f1\u00e9s e Celta de Vigo. Ao ano seguinte o Sestao saltou \u00e1 primeira plana da prensa deportiva, cando nun partido de Copa do Rei contra o Real Madrid, o dianteiro mexicano do equipo merengue, Hugo S\u00e1nchez foi alcanzado na cabeza por un botellazo lanzado desde as bancadas de Las Llanas. O campo do Sestao foi pechado durante sete partidos a causa do incidente. Na tempada 1991\u201392, o Sestao finalizou a campa\u00f1a en 17\u00ba lugar, o que supo\u00f1\u00eda o descenso de categor\u00eda, pero aquel ano coincidiu que os clubs de f\u00fatbol ti\u00f1an que converterse en sociedades an\u00f3nimas deportivas, e o Real Murcia non o fixo a tempo, polo que foi administrativamente descendido a Segunda Divisi\u00f3n B e o Sestao, que si se converteu en S.A.D., salvou a categor\u00eda. Ao ano seguinte, por\u00e9n, o Sestao non puido evitar que se consumara o descenso.\nDesaparici\u00f3n.\nO Sestao era un equipo moi modesto, dunha pequena cidade de 50.000 habitantes, que ademais se atopaba somerxida nunha grave crise econ\u00f3mica desde finais dos anos 60. A esta debilidade econ\u00f3mica estrutural sumouse o feito de que un club dimensionado para a Segunda Divisi\u00f3n ao caer a Segunda Divisi\u00f3n B, e verse privado por tanto de importantes ingresos econ\u00f3micos, entrou nunha crise econ\u00f3mica case irremediable. A \u00fanica soluci\u00f3n era que alg\u00fan empresario forte ou algunha instituci\u00f3n fix\u00e9ranse cargo do club, sendo para iso necesario que o club retornara \u00e1 Segunda Divisi\u00f3n. En 1995, ao segundo intento, o Sestao retornou a Segunda tras empatar a 1 gol ante o Castell\u00f3n en Castalia, dando algo de os\u00edxeno ao club que se atopaba nunha situaci\u00f3n cr\u00edtica. Por\u00e9n, \u00e1 tempada seguinte non foi quen de manter a categor\u00eda, condici\u00f3n indispensable para a viabilidade del club; ademais da mala xesti\u00f3n do presidente Azpitarte, polo que tras consumarse o descenso no ver\u00e1n de 1996, a S.A.D. foi disolvida e o Sestao Sport desapareceu. Non obstante, d\u00edas despois, o club cambiou de nome pas\u00e1ndose a chamar Sestao River.\nRefundaci\u00f3n.\nTras a desaparici\u00f3n do Sestao Sport Club, fundouse un novo club en Sestao, o Sestao River Club, que tomou o relevo como equipo representativo da localidade. Tradicionalmente ao Sestao Sport se lle apodaba River, alcume que prov\u00e9n de que na tempada 1953\u201354 logrouse o primeiro ascenso a Segunda arrasando na s\u00faa categor\u00eda, e casualmente veu a Europa o River Plate da Arxentina, que fixo unha xira triunfal e por iso se lle empezou a chamar ao Sestao \"River\", iniciando esta tendencia Patxo Etxegibel.\nAo igual que o Sestao Sport Club, ten como lema \"Algo m\u00e1is que o orgullo dunha vila\".\nEstadio.\nO Sestao Sport Club xogaba de local no campo Municipal de Las Llanas, con capacidade para 8.900 espectadores. Tras a desaparici\u00f3n do club, serve de local ao Sestao River Club e \u00e1 Sociedad Deportiva San Pedro."}
{"id": "164544", "revid": "1888", "url": "https://gl.wikipedia.org/wiki?curid=164544", "title": "Constante Moreda", "text": "Constante Moreda V\u00e1zquez, nado no barrio de Cabral-Sello (naquel ent\u00f3n concello de Lavadores) en 1894 e finado o 10 de decembro de 1936 no Monte do Castro de Vigo, foi un gaiteiro galego.\nTraxectoria.\nFillo de Manuel Moreda Outeiral. Peiteador de profesi\u00f3n, compaxinou dende novo o seu traballo coa militancia no PCE. Ademais era un afamado gaiteiro que mesmo chegou a ga\u00f1arlle un concurso ao m\u00edtico gaiteiro de Soutelo Avelino Cachafeiro. Arredor de 1928 formou o cuarteto \"Airi\u00f1os de Cabral\", como compa\u00f1eiros ti\u00f1a ao seu alumno Manuel Oliveira Blanco, na gaita, Vicente Clemata \"Firma\" no tambor e Rom\u00e1n Salgueiro no bombo. A \u00faltima actuaci\u00f3n de Constante Moreda co seu grupo foi o d\u00eda 18 de xullo de 1936 en plenas festas patronais de Santa Mari\u00f1a de Cabral. Foi xulgado por rebeli\u00f3n militar e sentenciado a pena de morte. Foi executado no Monte do Castro o 10 de decembro de 1936 co seu pai Manuel Moreda Outeiral, o seu irm\u00e1n Jos\u00e9 Moreda V\u00e1zquez, Urbano Rodr\u00edguez Moledo, Manuel N\u00fa\u00f1ez \u00c1lvarez, Antonio Sayar Carrera, Manuel Acu\u00f1a G\u00f3mez, Fernando Costas M\u00e9ndez, Lu\u00eds Ferreira Vieitez, Jos\u00e9 Gonz\u00e1lez Andreu e Lu\u00eds Mart\u00ednez Rom\u00e1n."}
{"id": "164545", "revid": "895", "url": "https://gl.wikipedia.org/wiki?curid=164545", "title": "Yosu", "text": ""}
{"id": "164546", "revid": "98629", "url": "https://gl.wikipedia.org/wiki?curid=164546", "title": "Modern Family", "text": "Modern Family \u00e9 unha serie de TV de comedia estadounidense, que xoga tam\u00e9n co pseudodocumental. Foi creada por Christopher Lloyd e Steven Levitan, e prod\u00facena os Fox Television Studios. Estreouse na ABC o 23 de setembro de 2009.\nNo 2010 ga\u00f1ou o Emmy \u00e1 mellor serie c\u00f3mica, as\u00ed como outros dous Emmys ao mellor actor secundario para Eric Stonestreet e mellor gui\u00f3n para Steven Levitan e Christopher Lloyd.\nArgumento.\nSegue as familias de Jay Pritchett (Ed O'Neill), s\u00faa filla Claire Dunphy (Julie Bowen), e seu fillo Mitchell Pritchett (Jesse Tyler Ferguson), que viven nos \u00c1nxeles. Claire \u00e9 dona de Phil Dunphy (Ty Burrell), co que ten d\u00faas nenas e un p\u00edcaro. Jay, o patriarca, est\u00e1 casado de segundas nupcias cunha muller colombiana moito m\u00e1is nova que el, que se chama Gloria (Sof\u00eda Vergara), que ten con ela, doutro matrimonio, un fillo preadolescente, Manny. Mitchell e o seu home, Cameron Tucker (Eric Stonestreet), te\u00f1en en adopci\u00f3n unha beb\u00e9 vietnamita chamada Lily."}
{"id": "164547", "revid": "895", "url": "https://gl.wikipedia.org/wiki?curid=164547", "title": "Sestao Sport", "text": ""}
{"id": "164549", "revid": "1888", "url": "https://gl.wikipedia.org/wiki?curid=164549", "title": "Constante Moreda V\u00e1zquez", "text": ""}
{"id": "164550", "revid": "89787", "url": "https://gl.wikipedia.org/wiki?curid=164550", "title": "Congestus", "text": "Congestus \u00e9 unha especie de nubes, presente exclusivamente no x\u00e9nero cumulus, caracterizada polo seu grande tama\u00f1o. Son produto da evoluci\u00f3n dos cumulus humilis, de pequeno tama\u00f1o, e dos cumulus mediocris, de tama\u00f1o medio. As tres especies son exclusivas deste x\u00e9nero.\nNormalmente son precursoras dos cumulonimbus, polo que agoiran treboadas e fortes chuvascos ou saraiba."}
{"id": "164552", "revid": "89787", "url": "https://gl.wikipedia.org/wiki?curid=164552", "title": "Calvus", "text": "Calvus \u00e9 unha especie de nubes que s\u00f3 se atopa no x\u00e9nero cumulonimbus. Representa a fase inicial do desenvolvemento vertical da nube, carente a\u00ednda dos t\u00edpicos accesorios no extremo superior, a xeito de pelo, pucho ou engra.\nEst\u00e1n asociadas a treboadas el\u00e9ctricas e fortes chuvascos en forma de chuvia, neve ou saraiba."}
{"id": "164555", "revid": "34681", "url": "https://gl.wikipedia.org/wiki?curid=164555", "title": "Emmanuel Levinas", "text": "Emmanuel Levinas, nado en Kaunas o 12 de xaneiro de 1906 e finado Par\u00eds o 25 de decembro de 1995, foi un destacado fil\u00f3sofo franc\u00e9s e unha importante personalidade intelectual do xuda\u00edsmo.\nTraxectoria.\nFillo dun libreiro xudeu, con motivo da primeira guerra mundial a s\u00faa familia desprazouse de Lituania a Ucra\u00edna. Al\u00ed recibiu a influencia dos grandes novelistas rusos como Pushkin, Tolstoi e especialmente Dostoievski e asiste \u00e1 revoluci\u00f3n de outubro.\nEstablecido en Francia, estuda filosof\u00eda en Estrasburgo. En Friburgo foi alumno de Edmund Husserl e Martin Heidegger. A s\u00faa tese versar\u00e1 sobre a teor\u00eda da intuici\u00f3n na fenomenolox\u00eda de Husserl. Empezou a escribir en \"Esprit\", a revista de Emmanuel Mounier. De regreso a Par\u00eds, traballou como tradutor de ruso e alem\u00e1n para os aliados. Durante a invasi\u00f3n de Francia foi capturado polos alem\u00e1ns e trasladado a un campo de concentraci\u00f3n preto de Hannover. A s\u00faa familia foi exterminada a\u00ednda que a s\u00faa dona e a s\u00faa filla conseguiron salvarse ao encontrar refuxio no mosteiro de San Vicente de Pa\u00fal preto de Orle\u00e1ns. Nesa situaci\u00f3n escribe \"Da existencia e o existente\". Foi director da Escola Normal Israelita Oriental de Par\u00eds entre 1946 e 1964 dependente da Alianza Israelita Universal, a \"shoa\" ou holocausto ficar\u00e1 para sempre como pano de fondo do seu pensamento. Recibiu en 1958 o doutorado \"honoris causa\" pola Universidade Ball Illar, en Israel.\nFoi un dos c\u00e9lebres tertulianos do grupo reunido por Gabriel Marcel. Chegou a facer amizade con Sartre se ben para el a anguria non agromaba ante a nada sen\u00f3n ante o \"factum\" de estar encadeado \u00e1 existencia. Ademais das s\u00faas obras filos\u00f3ficas ten reflexionado sobre a identidade xud\u00eda e o ser xudeu. Foi profesor nas universidades de Poitiers, Nanterre (onde viviu os acontecementos do 68) e a Sorbona. Foi un destacado participante nos coloquios da secci\u00f3n franc\u00e9s do Congreso xudeu mundial.\nPensamento.\nPara Levinas todo se pode trocar entre os seres ag\u00e1s o existir. Son totalmente s\u00f3. A ontolox\u00eda occidental baseouse na reflexi\u00f3n sobre o ser, sobre a busca da verdade e o co\u00f1ecemento. Levinas entende que isto leva ao solipsismo cartesiano, ao co\u00f1ecemento non como reco\u00f1ecemento sen\u00f3n como dominaci\u00f3n. O substrato da realidade \u00e9 o impersoal \"hai\", o ser sen ente o existir sen existente. Pero existe unha eclosi\u00f3n onde o Outro present\u00e1seme, interp\u00e9lame, e ch\u00e1mame a responsabilizarme del. Son en tanto que existe o outro, se ningu\u00e9n me nomea desaparezo, desint\u00e9grome. O outro \u00e9 dalg\u00fan xeito anterior ao meu existir, existo trascendendo, o Outro se me presenta como o absoluto inabranguible como o infinito. Levinas reivindica fronte a ontolox\u00eda grega, a \u00e9tica que ha de ocupar o primeiro posto na filosof\u00eda. Unha \u00e9tica inspirada non tanto no legado grego como no legado xudeu: A Biblia e o Talmud. Unha filosof\u00eda centrada non no ego sen\u00f3n na alteridade. Unha filosof\u00eda centrada no emprirismo, na verificaci\u00f3n, non alcanza a experiencia absoluta que non \u00e9 desvelamento sen\u00f3n revelaci\u00f3n. Son en canto que saio de min, como Abrah\u00e1n que sa\u00edu de Ur, Mois\u00e9s que sacou a Israel de Exipto ou os profetas. Por iso a face, o rostro, a aparici\u00f3n indefensa do outro-a\u00ed, o cara a cara \u00e9 o elemento b\u00e1sico de toda relaci\u00f3n aut\u00e9ntica, e o rostro me di \"non matar\u00e1s\" e me obriga a responsabilizarme a ocuparme de quen me deita a s\u00faa ollada desvalida, como o pobre, o orfo, o estranxeiro ou a vi\u00fava na \u00e9tica do Antigo Testamento. A responsabilidade non \u00e9 facerme cargo da mi\u00f1a propia existencia como afirmaba Heidegger, sen\u00f3n facerme cargo da indixencia allea. Non s\u00f3 o esquema mente-obxecto como en Atenas sen\u00f3n tam\u00e9n a relaci\u00f3n eu-outro como en Xerusal\u00e9n. Fronte ao retorno \u00e1 patria de Ulises a revoluci\u00f3n do suxeito desarraigado Abraham."}
