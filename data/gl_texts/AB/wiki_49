{"id": "149397", "revid": "98629", "url": "https://gl.wikipedia.org/wiki?curid=149397", "title": "Robert S. Mulliken", "text": "Robert Sanderson Mulliken nado o 7 de xu\u00f1o de 1896 en Newburyport de Massachusetts (USA) e finado o 31 de outubro de 1986 en Arlington, foi un f\u00edsico, qu\u00edmico e profesor universitario norteamericano galardoado co Premio Nobel de Qu\u00edmica en 1966.\nTraxectoria.\nNaceu na cidade de Newburyport, situada no estado norteamericano de Massachusetts. Fillo de Samuel Parsons Mulliken, profesor de qu\u00edmica org\u00e1nica no Instituto de Tecnolox\u00eda de Massachusetts (MIT), estudou f\u00edsica, qu\u00edmica e matem\u00e1ticas en devandito instituto, onde se licenciou en 1917. Ampliou os seus estudos na Universidade de Chicago, onde se doutorou en fisicoqu\u00edmica en 1921, e posteriormente pasou a ser profesor na Universidade de Harvard, na Universidade de Nova York e finalmente na de Chicago.\nMorreu na residencia da s\u00faa filla, no condado de Arlington, situada no estado de Virxinia, a consecuencia dun paro card\u00edaco, sendo enterrado en Chicago.\nInvestigaci\u00f3n cient\u00edfica.\nDurante a primeira guerra mundial, Mulliken foi membro do equipo de investigaci\u00f3n dirixido por James Bryant Conant na Universidade Americana de Washington, D.C., realizando investigaci\u00f3ns sobre gases velenosos. Nove meses despois, foi incorporado \u00e1 Secci\u00f3n Qu\u00edmica do Ex\u00e9rcito dos Estados Unidos, realizando o mesmo traballo. Co fin da Gran Guerra continuou a s\u00faa investigaci\u00f3n cient\u00edfica, pero orient\u00e1ndoa ao redor dos efectos do carb\u00f3n negro e o \u00f3xido de zinc sobre o caucho.\nA partir de 1921, durante a s\u00faa primeira estancia na Universidade de Chicago, desenvolveu a s\u00faa investigaci\u00f3n na separaci\u00f3n dos is\u00f3topos do mercurio por evaporaci\u00f3n, baixo a supervisi\u00f3n do futuro Premio Nobel Robert Andrews Millikan, que lle ensinou o modelo at\u00f3mico de Bohr. Durante a s\u00faa estancia en Harvard co\u00f1eceu o m\u00e9todo cromatogr\u00e1fico xunto a Robert Oppenheimer, John Hasbrouck van Vleck e Harold Clayton Urey. Durante a s\u00faa estancia en Europa (1925-1927) traballou con Erwin Schr\u00f6dinger, Paul Dirac, Werner Heisenberg, Louis de Broglie, Max Born e Walther Bothe, todos eles especialistas en mec\u00e1nica cu\u00e1ntica.\nAo seu regreso aos Estados Unidos achegou unha decisiva contribuci\u00f3n ao co\u00f1ecemento da estrutura electr\u00f3nica das mol\u00e9culas coa s\u00faa teor\u00eda dos orbitais moleculares, segundo a cal os electr\u00f3ns at\u00f3micos ampl\u00edan os seus \u00f3rbitas para estender a s\u00faa influencia ao conxunto da mol\u00e9cula da que forman parte. As\u00ed mesmo, desenvolveu a teor\u00eda da hiperconxugaci\u00f3n, realizou estudos sobre a escala de electronegatividade dos elementos e a ocupaci\u00f3n das integrais de superposici\u00f3n como medida da forza do enlace qu\u00edmico.\nEn 1966 foi galardoado co Premio Nobel de Qu\u00edmica \"por ampliar o co\u00f1ecemento de enl\u00e1celos qu\u00edmicos e a estrutura electr\u00f3nica das mol\u00e9culas mediante o m\u00e9todo orbital\"."}
{"id": "149398", "revid": "89787", "url": "https://gl.wikipedia.org/wiki?curid=149398", "title": "Nikola Lon\u010dar", "text": "Nikola Lon\u010dar Arsenijevi\u0107, nado o 31 de maio de 1972 en Kragujevac, Serbia (Iugoslavia), \u00e9 un ex xogador de baloncesto profesional hispano-serbio, que con 2,00 metros de altura ocupaba a posici\u00f3n de escolta. Agora traballa como comentarista de baloncesto da NBA para Cuatro e Digital+."}
{"id": "149399", "revid": "5132", "url": "https://gl.wikipedia.org/wiki?curid=149399", "title": "Partizan Belgrado", "text": ""}
{"id": "149400", "revid": "5132", "url": "https://gl.wikipedia.org/wiki?curid=149400", "title": "Nikola Lon\u010dar Arsenijevi\u0107", "text": ""}
{"id": "149401", "revid": "5132", "url": "https://gl.wikipedia.org/wiki?curid=149401", "title": "Nikola Lon\u0107ar", "text": ""}
{"id": "149402", "revid": "5132", "url": "https://gl.wikipedia.org/wiki?curid=149402", "title": "Nikola Loncar", "text": ""}
{"id": "149403", "revid": "5132", "url": "https://gl.wikipedia.org/wiki?curid=149403", "title": "Nicola Loncar", "text": ""}
{"id": "149404", "revid": "5726758", "url": "https://gl.wikipedia.org/wiki?curid=149404", "title": "Ba\u00ed\u00f1as, Ba\u00ed\u00f1as, Vimianzo", "text": "Ba\u00ed\u00f1as \u00e9 un lugar da parroquia de Ba\u00ed\u00f1as no concello coru\u00f1\u00e9s de Vimianzo na comarca da Terra de Soneira. Ti\u00f1a 282 habitantes no ano 2018 segundo datos do Instituto Nacional de Estad\u00edstica dos cales eran 142 homes e 140 mulleres."}
{"id": "149405", "revid": "85894", "url": "https://gl.wikipedia.org/wiki?curid=149405", "title": "As Cabazas, Ba\u00ed\u00f1as, Vimianzo", "text": "As Cabazas \u00e9 un lugar da parroquia de Ba\u00ed\u00f1as no concello coru\u00f1\u00e9s de Vimianzo na comarca da Terra de Soneira. Ti\u00f1a 31 habitantes no ano 2018 segundo datos do Instituto Nacional de Estad\u00edstica dos cales eran 19 homes e 12 mulleres."}
{"id": "149406", "revid": "85894", "url": "https://gl.wikipedia.org/wiki?curid=149406", "title": "Manlle, Ba\u00ed\u00f1as, Vimianzo", "text": "Manlle \u00e9 un lugar da parroquia do Ba\u00ed\u00f1as no concello coru\u00f1\u00e9s de Vimianzo na comarca da Terra de Soneira). Ti\u00f1a 42 habitantes no ano 2018 segundo datos do Instituto Nacional de Estad\u00edstica dos cales eran 22 homes e 20 mulleres."}
{"id": "149414", "revid": "2074", "url": "https://gl.wikipedia.org/wiki?curid=149414", "title": "Os Simpsons", "text": ""}
{"id": "149418", "revid": "89787", "url": "https://gl.wikipedia.org/wiki?curid=149418", "title": "Eduardo Mondlane", "text": "Eduardo Chivambo Mondlane, nado o 20 de xu\u00f1o de 1920 e finado o 3 de febreiro de 1969, foi presidente do Fronte de Liberaci\u00f3n de Mozambique (FRELIMO) dende 1962 ata o seu asasinato en 1969.\nTraxectoria.\nEducaci\u00f3n.\nEra o cuarto de 16 irm\u00e1ns, fillo dun xefe tribal, da tribo bant\u00fa dos tsonga. Mondlane naceu na \u00c1frica Oriental Portuguesa en 1920. Ata os doce anos traballou coidando raba\u00f1os de cabras. Asistiu a varias escolas primarias antes de entrar nunha escola su\u00edza presbiteriana. Prohib\u00eduselle asistir \u00e1 escola secundaria en Mozambique posto que nesa \u00e9poca estaba acabando a escola primaria e as leis coloniais portuguesas indicaban que era demasiado maior para entrar.\nEste feito e outros mostr\u00e1ronlle o que significaba vivir nunha sociedade oprimida. Como non pod\u00eda estudar en Mozambique marchou a Sur\u00e1frica, onde estudou nunha escola parroquial en Lemana, na a rexi\u00f3n de Transvaal. Pasou un ano na escola Jan Hofmeyer de Traballo Social e ingresou na Universidade Witwatersrand, en Johannesburgo, pero foi expulsado do pa\u00eds un ano despois, en 1949, cando se instaurou o Apartheid.\nMondlane trasladouse a Estados Unidos para continuar os seus estudos. En 1951 ingresou no \"Oberlin College\", en Oberlin, Ohio, comezando como \"junior\". En 1953 obtivo o graduado en antropolox\u00eda e sociolox\u00eda. Continuou os seus estudos na Universidade de Northwestern en Evanston, Illinois. Al\u00ed obtivo un doutoramento en Sociolox\u00eda e casou con Janet Rae Johnson, despois Janet Mondlane, unha muller de Indiana que viv\u00eda nos suburbios de Chicago.\nRegreso a Mozambique.\nEn 1962 foi elixido presidente da recentemente formada Fronte de Liberaci\u00f3n de Mozambique, ou FRELIMO, que estaba formado por grupos nacionalistas m\u00e1is pequenos. En 1963 estableceu a sede do FRELIMO f\u00f3ra de Mozambique, en Dar es Salaam, na veci\u00f1a Tanzania. Co apoio tanto das potencias occidentais como da URSS, o FRELIMO empezou en 1964 unha guerra de guerrillas para intentar obter a independencia mozambicana de Portugal que desembocar\u00eda na Guerra de Independencia de Mozambique.\nDurante os primeiros anos do FRELIMO o seu liderado estaba dividido: a facci\u00f3n encabezada por Mondlane quer\u00eda loitar non s\u00f3 pola independencia, sen\u00f3n para instaurar un r\u00e9xime socialista; Marcelino dos Santos, Samora Machel e Joaquim Alberto Chissano e a maior parte do Comit\u00e9 Central do Partido compart\u00edan o seu punto de vista. Os seus opo\u00f1entes, entre os que destacaban Lazaro Nkavandame e Uria Simango, desexaban a independencia, pero non un cambio fundamental nas relaci\u00f3ns sociais: esencialmente a substituci\u00f3n da elite branca por unha elite negra. A posici\u00f3n socialista foi aproveitada polo segundo congreso do partido, celebrado en xullo de 1968. Mondlane foi reelixido presidente e estableceuse a estratexia de seguir unha guerra prolongada co apoio da poboaci\u00f3n civil.\nAsasinato e posteridade.\nEn 1969 recibiu un libro-bomba no secretariado do FRELIMO que o matou. Despois de que nos anos 1990 se descubrira a existencia da Gladio, indagouse que unha secci\u00f3n portuguesa do Gladio fora a causante do asasinato de Mondlane.\nA principios dos anos 1970 os 7.000 guerrilleiros do FRELIMO tomaran o control da maior parte das rexi\u00f3ns centrais e do norte do pa\u00eds a pesar de estar combatendo contra unhas forzas portuguesas duns 60.000 homes. En 1974 a ca\u00edda da ditadura de Salazar en Portugal trouxo un cambio na pol\u00edtica colonial o 25 de xu\u00f1o de 1975, cando Portugal traspasou o poder ao FRELIMO e Mozambique converteuse en estado independente.\nA morte de Mondlane en 1969 foi sentida coma se dun funeral de estado se tratase. O funeral foi oficiado polo seu compa\u00f1eiro de clase en Oberlin e amigo, o reverendo Edward Hawley, quen dixo durante as cerimonias que Mondlane \"...deixou a s\u00faa vida pola verdade de que un home foi feito para a dignidade e a s\u00faa autodeterminaci\u00f3n.\"\nO d\u00eda da s\u00faa morte \u00e9 celebrado en Mozambique como o Dia dos Her\u00f3is Mo\u00e7ambicanos.\nEn 1975 a Universidade Louren\u00e7o Marques, que recib\u00eda o nome da capital colonial, Louren\u00e7o Marques, foi rebautizada como Universidade Eduardo Mondlane, situada na capital Maputo.\nVida persoal.\nMondlane deixou vi\u00fava, Janet Mondlane, que foi a primeira Directora Nacional de Acci\u00f3n Social Independente de Mo\u00e7ambique e a primeira presidenta do Consello Nacional contra a SIDA, nos anos 2000-2004, e tres fillos.\nObra.\nO seu libro \"Fight for Mo\u00e7ambique\" foi publicado uns meses despois da s\u00faa morte, detallando como funcionaba o sistema colonial en Mo\u00e7ambique e o que ser\u00eda necesario para desenvolver o pa\u00eds."}
{"id": "149419", "revid": "1576", "url": "https://gl.wikipedia.org/wiki?curid=149419", "title": "ANPA", "text": ""}
{"id": "149420", "revid": "1987", "url": "https://gl.wikipedia.org/wiki?curid=149420", "title": "O Orbellido, Ba\u00ed\u00f1as, Vimianzo", "text": "O Orbellido \u00e9 un lugar da parroquia do Ba\u00ed\u00f1as no concello coru\u00f1\u00e9s de Vimianzo na comarca da Terra de Soneira). Ti\u00f1a 53 habitantes no ano 2018 segundo datos do Instituto Nacional de Estad\u00edstica dos cales eran 21 homes e 32 mulleres."}
{"id": "149421", "revid": "23204", "url": "https://gl.wikipedia.org/wiki?curid=149421", "title": "O Outeiro, Ba\u00ed\u00f1as, Vimianzo", "text": "O Outeiro \u00e9 un lugar da parroquia do Ba\u00ed\u00f1as no concello coru\u00f1\u00e9s de Vimianzo na Comarca da Terra de Soneira). Ti\u00f1a 108 habitantes no ano 2018 segundo datos do Instituto Nacional de Estad\u00edstica dos cales eran 48 homes e 60 mulleres.\nToponimia.\nA orixe do top\u00f3nimo \u00e9 o lat\u00edn , que \u00e9 unha parte alta ou elevaci\u00f3n do terreo."}
{"id": "149424", "revid": "56817", "url": "https://gl.wikipedia.org/wiki?curid=149424", "title": "Diseases Database", "text": "Diseases Database \u00e9 unha p\u00e1xina web gratu\u00edta que fornece informaci\u00f3ns sobre as relaci\u00f3ns entre enfermidades, s\u00edntomas e medicamentos. Est\u00e1 directamente integrada no Sistema Unificado de Linguaxe M\u00e9dica."}
{"id": "149425", "revid": "5132", "url": "https://gl.wikipedia.org/wiki?curid=149425", "title": "Jim Wright", "text": "James Leroy Wright Jr., m\u00e1is co\u00f1ecido como Jim Wright ou Jimmy Wright, nado o 28 de marzo de 1959 no estado de California, Estados Unidos, e falecido o 28 de novembro de 2022, foi un xogador profesional de baloncesto estadounidense que xogou na NCAA e na Liga ACB, entre outras competici\u00f3ns. Est\u00e1 considerado un dos mellores \"matadores\" historia da ACB. O seu fillo, Devin Wright, \u00e9 tam\u00e9n baloncestista profesional.\nTraxectoria.\nMarcha do Breog\u00e1n.\nEn plena tempada de \u00e9xitos do Breog\u00e1n, Jim Wright di que abandona o equipo tralo seu partido o 29 de xaneiro de 1986 no Pionir Hall de Belgrado, nun encontro no que anotou 42 puntos ao Estela Vermella. Segundo o club no seu momento, o abandono do club do xogador deb\u00edase a presuntas ameazas de morte por parte da xente que subministraba coca\u00edna ao xogador, droga a cal as mesmas fontes do club dic\u00edan que estaba enganchado. Segundo a versi\u00f3n de Wright abandonaba o club por mor de problemas persoais. Con todo a lembranza que deixou o xogador en Lugo foi moi grande sendo un dos \u00eddolos da afecci\u00f3n e un dos xogadores m\u00e1is queridos."}
{"id": "149426", "revid": "5132", "url": "https://gl.wikipedia.org/wiki?curid=149426", "title": "Jimmy Wright", "text": ""}
{"id": "149427", "revid": "5132", "url": "https://gl.wikipedia.org/wiki?curid=149427", "title": "James Leroy Wright", "text": ""}
{"id": "149429", "revid": "98629", "url": "https://gl.wikipedia.org/wiki?curid=149429", "title": "MedlinePlus", "text": "MedlinePlus \u00e9 unha p\u00e1xina web mantida pola National Library of Medicine (en galego: Biblioteca Nacional de Medicina dos Estados Unidos de Am\u00e9rica) que cont\u00e9n informaci\u00f3ns en ingl\u00e9s e castel\u00e1n sobre sa\u00fade. \u00c9 actualizado diariamente.\nCreada coa intenci\u00f3n de axudar na localizaci\u00f3n de informaci\u00f3ns oficiais, a MedlinePlus ofrece: "}
{"id": "149430", "revid": "23204", "url": "https://gl.wikipedia.org/wiki?curid=149430", "title": "James Connolly", "text": "James Connolly, nado en Edimburgo o 5 de xu\u00f1o de 1868 e finado en Dubl\u00edn o 12 de maio de 1916, foi un l\u00edder obreiro irland\u00e9s e socialista.\nTraxectoria.\nFillo de pais emigrantes irlandeses, deixou a escola para traballar \u00f3s once anos, e posteriormente converteuse nun dos l\u00edderes pol\u00edticos da esquerda do seu momento. \u00c9 posible que entrase no Ex\u00e9rcito brit\u00e1nico \u00f3s catorce anos, sendo destinado a Dubl\u00edn, onde ao parecer co\u00f1eceu a que ser\u00eda a s\u00faa esposa.\nEn 1892 era unha figura importante da Federaci\u00f3n Socialista Escocesa, convert\u00e9ndose en secretario xeral da mesma tres anos m\u00e1is tarde. En 1896 deixou o Ex\u00e9rcito e formou o Partido Republicano Socialista Irland\u00e9s. Mentres se encontraba en chan brit\u00e1nico, foi un dos fundadores do Partido Laborista Socialista, que se separou da Federaci\u00f3n Socialdem\u00f3crata en 1903. Era a man dereita de James Larkin no Sindicato de Traballadores Transportistas. En 1913 en resposta \u00f3 peche patronal dese ano, formou o Ex\u00e9rcito Cidad\u00e1n Irland\u00e9s, un grupo de traballadores adestrados e armados que loitaban por defender \u00f3s traballadores e organizaban folgas. Tan s\u00f3 estivo formado por unhas 250 persoas. O seu obxectivo \u00faltimo era o establecemento dunha naci\u00f3n irlandesa socialista e independente, libre da ocupaci\u00f3n brit\u00e1nica.\nConnolly consideraba \u00e1 organizaci\u00f3n de Voluntarios Irlandeses demasiado burguesa, e pouco preocupados pola independencia econ\u00f3mica de Irlanda. En 1915, buscando realizar unha acci\u00f3n decisiva contra as forzas brit\u00e1nicas, estaba disposto a adoptar acci\u00f3ns inmediatas. Tal acci\u00f3n alarmou \u00f3s membros da Irmandade Republicana Irlandesa, que realizara unha labor de infiltraci\u00f3n dentro dos Voluntarios, e programaba unha insurrecci\u00f3n en varios anos. Os l\u00edderes da Irmandade, inclu\u00edndo a Tom Clarke e Patrick Pearse, reun\u00edronse con Connolly con vistas a acadar un acordo. A\u00ednda que se afirmou que foi secuestrado por iso, a devandita idea foi rexeitada con posterioridade. En calquera caso, desapareceu durante tres d\u00edas sen explicaci\u00f3n algunha.\nEn 1916 Connolly xa era comandante da Brigada de Dubl\u00edn, e participou no Alzamento de Pascua contra as forzas brit\u00e1nicas. Foi gravemente ferido na batalla, e posteriormente executado o 12 de maio de 1916 na prisi\u00f3n de Kilmainham.\nO seu legado en Irlanda \u00e9 de gran relevancia pola s\u00faa contribuci\u00f3n \u00e1 causa nacionalista. As\u00ed mesmo, o seu marxismo foi analizado e reivindicado por distintos pensadores e organizaci\u00f3ns pol\u00edticas, tanto dentro coma f\u00f3ra de Irlanda. A s\u00faa obra escrita est\u00e1 fundamentalmente baseada en artigos, e mostra un pensamento no que se pretende unir o nacionalismo irland\u00e9s, o marxismo e o catolicismo.\nConnolly foi un dos poucos esquerdistas que se opuxeron \u00e1 primeira guerra mundial, o cal provocou o odio de varios l\u00edderes socialistas de Europa. Segundo parece, Lenin foi un grande admirador de Connolly, a\u00ednda que nunca se co\u00f1eceron en persoa. Lenin enfrontouse nalgunha das s\u00faas obras \u00f3s que consideraban \u00e1 rebeli\u00f3n en Irlanda \"burguesa\", sinalando que non exist\u00eda unha revoluci\u00f3n pura, e os comunistas deb\u00edan buscar a unidade con outras forzas sociais.\nEn Escocia, o seu pensamento influ\u00edu a socialistas como John Maclean, tam\u00e9n interesado en combinar ideas nacionalistas e marxistas, para o cal creou o Partido Republicano Obreiro Escoc\u00e9s."}
{"id": "149431", "revid": "22570", "url": "https://gl.wikipedia.org/wiki?curid=149431", "title": "Medical Subject Headings", "text": "Medical Subject Headings ou MeSH \u00e9 o nome dun amplo vocabulario terminol\u00f3xico controlado para publicaci\u00f3ns de artigo e libros de ciencia.\nO MeSH p\u00f3dese consultar e descargar gratuitamente en Internet. A versi\u00f3n impresa anual descontinuouse en 2007. Orixinalmente en ingl\u00e9s, MeSH est\u00e1 traducida a numerosos idiomas e permite a recuperaci\u00f3n de documentos en varios idiomas.\nEstrutura do MeSH.\nA versi\u00f3n 2008 do MeSH conti\u00f1a un total de 24.767 t\u00edtulos de material, tam\u00e9n co\u00f1ecidos como descriptores, a maior parte dos cales son acompa\u00f1ados por unha breve descrici\u00f3n ou definici\u00f3n, ligaz\u00f3ns aos descriptores relacionados, e unha lista de sin\u00f3nimos ou termos moi similares (co\u00f1ecidos co nome de \"termos de entrada\").\nOrganizaci\u00f3n xer\u00e1rquica dos descriptores.\nOs descriptores ou encabezamentos de materia organ\u00edzanse de maneira xer\u00e1rquica. Un descriptor dado pode aparecer en varios lugares na \u00e1rbore xer\u00e1rquica. As localizaci\u00f3ns \u00e1rbore levan etiquetas de maneira sistem\u00e1tica, co\u00f1ecidas como \"n\u00famero de \u00e1rbores\" e, por conseguinte, un descriptor pode llevar varios n\u00fameros de \u00e1rbore. Por exemplo, tras o gr\u00e1fico da dereita, \"C\" significa \"Enfermidades de C06 Enfermidades do Sistema Dixestivo\", e para C06.301 \"Neoplasias do Sistema Dixestivo\"; C04 para as \"neoplasias\", para C04.588 \"Neoplasias por sitio\", e C04.588.274 segundo \u00e1rbore para \"Neoplasias do Sistema Dixestivo\". Como se observa no gr\u00e1fico, o termo \"Neoplasias\" aparece en catro lugares na xerarqu\u00eda e, por tanto, leva catro n\u00fameros diferentes de \u00e1rbores. O n\u00famero de \u00e1rbores dun descriptor dado est\u00e1 suxeito aos constantes cambios na actualizaci\u00f3n do MeSH. Cada descriptor tam\u00e9n leva un n\u00famero de identificaci\u00f3n alfanum\u00e9rico \u00fanico, que non var\u00eda."}
{"id": "149432", "revid": "336", "url": "https://gl.wikipedia.org/wiki?curid=149432", "title": "MeSH", "text": ""}
{"id": "149433", "revid": "5529", "url": "https://gl.wikipedia.org/wiki?curid=149433", "title": "Marco Krizevcanin", "text": ""}
{"id": "149435", "revid": "23204", "url": "https://gl.wikipedia.org/wiki?curid=149435", "title": "As Cabazas", "text": "O top\u00f3nimo As Cabazas pode referirse a:"}
{"id": "149436", "revid": "27249", "url": "https://gl.wikipedia.org/wiki?curid=149436", "title": "Manlle", "text": "O top\u00f3nimo galego Manlle pode referirse a:"}
{"id": "149437", "revid": "1987", "url": "https://gl.wikipedia.org/wiki?curid=149437", "title": "Padreiro de Abaixo, Ba\u00ed\u00f1as, Vimianzo", "text": "Padreiro de Abaixo \u00e9 un lugar da parroquia do Ba\u00ed\u00f1as no concello coru\u00f1\u00e9s de Vimianzo na comarca da Terra de Soneira. Ti\u00f1a 30 habitantes no ano 2018 segundo datos do Instituto Nacional de Estad\u00edstica dos cales eran 16 homes e 14 mulleres."}
{"id": "149438", "revid": "85894", "url": "https://gl.wikipedia.org/wiki?curid=149438", "title": "Padreiro de Arriba, Ba\u00ed\u00f1as, Vimianzo", "text": "Padreiro de Arriba \u00e9 un lugar da parroquia do Ba\u00ed\u00f1as no concello coru\u00f1\u00e9s de Vimianzo na comarca da Terra de Soneira. Ti\u00f1a 33 habitantes no ano 2018 segundo datos do Instituto Nacional de Estad\u00edstica dos cales eran 13 homes e 20 mulleres."}
{"id": "149439", "revid": "1987", "url": "https://gl.wikipedia.org/wiki?curid=149439", "title": "Rab\u00f3s, Ba\u00ed\u00f1as, Vimianzo", "text": "Rab\u00f3s \u00e9 un lugar da parroquia do Ba\u00ed\u00f1as no concello coru\u00f1\u00e9s de Vimianzo na comarca da Terra de Soneira). Ti\u00f1a 21 habitantes no ano 2018 segundo datos do Instituto Nacional de Estad\u00edstica dos cales eran 13 homes e 8 mulleres."}
{"id": "149441", "revid": "15490", "url": "https://gl.wikipedia.org/wiki?curid=149441", "title": "Jos\u00e9 Hierro", "text": "Jos\u00e9 Hierro del Real, nado en Madrid o 3 de abril do 1922 e finado tam\u00e9n en Madrid o 21 de decembro do 2002, foi un poeta espa\u00f1ol. Pertencente \u00e1 chamada \"Xeraci\u00f3n do medio s\u00e9culo\", foi un autor dificilmente clasificable, tratando nas s\u00faas composici\u00f3ns dende tem\u00e1ticas sociais a outras de car\u00e1cter existencial, pasando por unha variedade de asuntos de cariz \u00edntimo ou universal. Foi Premio Nacional das Letras Espa\u00f1olas no 1990 e Premio Cervantes no 1998.\nTraxectoria.\nCando contaba con dous anos de idade a s\u00faa familia trasladouse a Santander, onde cursou os estudos elementais e iniciou a carreira de perito industrial, que se viu obrigado a abandonar tralo inicio da Guerra Civil. Finalizado o conflito b\u00e9lico foi feito prisioneiro por pertencer a unha \u201corganizaci\u00f3n de axuda a presos pol\u00edticos\u201d, ingresando na cadea onde permaneceu ata 1944. Un deses presos pol\u00edticos era o seu propio pai, finado mentres o poeta cumpr\u00eda condena.\nAo sa\u00edr do c\u00e1rcere marcha a Valencia onde vivir\u00e1 dous anos. Na cidade levantina participa nas tertulias literarias do caf\u00e9 \"El Gato Negro\" e colabora na fundaci\u00f3n da revista \"Corcel\".\nDe volta en Santander volve participar na fundaci\u00f3n doutra revista, \"Proel\", xunto con Ricardo Gull\u00f3n e desempe\u00f1a multitude de oficios. Casa no 1949 e ao pouco tempo marcha a Madrid, onde empeza a traballar no CSIC, na Editora Nacional e no Ateneo. Faise colaborador de Radio Nacional de Espa\u00f1a ata a s\u00faa xubilaci\u00f3n no 1987.\nNo 1999 foi escollido membro da Real Academia Espa\u00f1ola.\nTraxectoria po\u00e9tica.\nInicia a s\u00faa produci\u00f3n no 1947 con \"Tierra sin nosotros\", expresi\u00f3n de tristura xuvenil e procura de felicidade inalcanzable. A s\u00faa obra dos anos cincuenta afonda na dor existencial, pero pouco a pouco vai deixando oco nos seus poemas para os temas sociais. Por\u00e9n, o trato que lle d\u00e1 \u00e1 tem\u00e1tica social non \u00e9 o habitual nos autores do x\u00e9nero da \u00e9poca, xa que a s\u00faa esixencia est\u00e9tica permanece intacta outorg\u00e1ndolle unha densidade e unha riqueza considerables.\nA influencia de Gerardo Diego, a quen considerou o seu \u201cpai espiritual\u201d, e, por extensi\u00f3n, da \"Xeraci\u00f3n do 27\" na s\u00faa obra \u00e9 amplamente perceptible."}
{"id": "149443", "revid": "43749", "url": "https://gl.wikipedia.org/wiki?curid=149443", "title": "Great Britain", "text": ""}
{"id": "149444", "revid": "25871", "url": "https://gl.wikipedia.org/wiki?curid=149444", "title": "Alfonso Reyes Cabanas", "text": "Alfonso Reyes Cabanas, nado en C\u00f3rdoba o 19 de setembro de 1971, \u00e9 un ex xogador profesional de baloncesto internacional espa\u00f1ol.\nTraxectoria.\nDesenvolveu a s\u00faa carreira na Liga ACB, exceptuando un ano que xogou no Racing Paris da Ligue Nationale de Basketball francesa. O seu irm\u00e1n \u00e9 o tam\u00e9n xogador profesional de baloncesto Felipe Reyes. \u00c9 tam\u00e9n enxe\u00f1eiro de cami\u00f1os. Cunha estatura de 2,02 metros xogaba na posici\u00f3n de pivote."}
{"id": "149445", "revid": "56817", "url": "https://gl.wikipedia.org/wiki?curid=149445", "title": "Alfonso Reyes", "text": "Alfonso Reyes pode referirse a:"}
{"id": "149446", "revid": "1888", "url": "https://gl.wikipedia.org/wiki?curid=149446", "title": "Xora", "text": "O top\u00f3nimo Xora pode referirse a:"}
{"id": "149447", "revid": "5132", "url": "https://gl.wikipedia.org/wiki?curid=149447", "title": "Juan Miguel Alonso", "text": "Juan Miguel Alonso V\u00e1zquez, co\u00f1ecido como Juanmi Alonso, nado en Donostia, Guip\u00fascoa, o 19 de febreiro de 1962, \u00e9 un ex xogador profesional de baloncesto vasco que xogou en diversas categor\u00edas do baloncesto estatal, entre elas catro anos na liga ACB, todos elas co Club Baloncesto Breog\u00e1n de Lugo."}
{"id": "149449", "revid": "5132", "url": "https://gl.wikipedia.org/wiki?curid=149449", "title": "Juan Miguel Alonso V\u00e1zquez", "text": ""}
{"id": "149450", "revid": "5132", "url": "https://gl.wikipedia.org/wiki?curid=149450", "title": "Juanmi Alonso", "text": ""}
{"id": "149455", "revid": "1131", "url": "https://gl.wikipedia.org/wiki?curid=149455", "title": "Rigoberta Mench\u00fa Tum", "text": ""}
{"id": "149456", "revid": "88215", "url": "https://gl.wikipedia.org/wiki?curid=149456", "title": "Copa de Feiras", "text": "A Copa de Cidades en Feira (en ingl\u00e9s: \"Inter-Cities Fairs Cup\"), ou m\u00e1is concisa e popularmente Copa de Feiras, foi unha competici\u00f3n internacional de clubs disputada integramente en Europa institu\u00edda o 18 de abril de 1955 (d\u00faas semanas logo da creaci\u00f3n da Copa de Europa). A s\u00faa creaci\u00f3n foi iniciativa de Ernst Thommen, de Ottorino Barrasi (naquel tempo, secretarios xerais da FIGC e da FA, respectivamente) e de Stanley Rous, secretario da FIFA, coa finalidade de enfrontar a representativos de cidades europeas que tiveran albergado feiras de mostras internacionais: Barcelona, Basilea, Birmingham, Copenhaguen, Frankfurt, Lausana, Leipzig, Londres, Mil\u00e1n e Zagreb\nA Copa de Feiras, a pesar de ser considerada a competici\u00f3n precursora da UEFA Europa League (co\u00f1ecida ata o 2009 co nome de \"Copa da UEFA\"), non est\u00e1 contabilizada nin a nivel estat\u00edstico nin de palmar\u00e9s no \u00e1mbito das competici\u00f3ns de clubs da UEFA, ao non estar afiliada a devandita instituci\u00f3n.\nO club con m\u00e1is t\u00edtulos \u00e9 o F\u00fatbol Club Barcelona con tres.\nHistoria.\nA pesar que a idea inicial era que os participantes fosen selecci\u00f3ns de cidades, e non clubs destas cidades, a realidade desde o principio foi a contraria. Barcelona xa competiu na primeira edici\u00f3n con xogadores unicamente do FC Barcelona, e ata cunha vestimenta azul e grana. A maior\u00eda do resto de cidades tam\u00e9n se representaron cos principais equipos da s\u00faa cidade, e non cunha selecci\u00f3n de diversos equipos. O campi\u00f3n da primeira edici\u00f3n foi o Barcelona, que se impuxo en partido a dobre volta \u00e1 selecci\u00f3n de Londres (equipo afeccionado) por un total de 8:2.\nPara a segunda edici\u00f3n introduc\u00edronse cambios. Concibiuse un torneo de duraci\u00f3n menor, dous anos (1958/1960), no que os equipos xa se enfrontar\u00edan en eliminatorias, segundo sorteo, con partidos de ida e volta. Os participantes deb\u00edan seguir sendo equipos pertencentes a cidades con feiras, pero xa non ti\u00f1an que ser selecci\u00f3ns da cidade, sen\u00f3n clubs. A partir da terceira edici\u00f3n (1961), a competici\u00f3n pasou a ser anual, e foi ampliando o n\u00famero de equipos participantes ata superar os 60 nas s\u00faas \u00faltimas edici\u00f3ns. Desde 1968, os equipos pasaron a clasificarse pola s\u00faa posici\u00f3n nas ligas dos seus respectivos pa\u00edses.\nFinalmente a UEFA tomou o control do torneo e decidiu substitu\u00edlo por unha nova competici\u00f3n, cun novo trofeo e novas regras: a Copa da UEFA. A da tempada 1970/1971 foi, as\u00ed, a \u00faltima edici\u00f3n da Copa de Feiras. O 22 de setembro de 1971 disputouse un partido \u00fanico para definir quen ter\u00eda en propiedade o trofeo, entre o primeiro club que o ga\u00f1ou, o FC Barcelona, e o \u00faltimo campi\u00f3n, o Leeds United. Neste torneo, denominado Copa de Campi\u00f3ns de Feiras, venceu o FC Barcelona por un marcador final de 2:1, nun partido disputado no Camp Nou.\nDurante os primeiros anos, a Copa de Feiras foi dominada polos equipos espa\u00f1ois, ao ga\u00f1ala o Barcelona en tres edici\u00f3ns, o Valencia en d\u00faas e o Real Zaragoza nunha. Non foi ata 1968 cando un equipo do norte de Europa, o Leeds United, conquistou o trofeo, marcando as\u00ed un per\u00edodo de dominio do f\u00fatbol ingl\u00e9s nas \u00faltimas edici\u00f3ns da competici\u00f3n.\nHistorial de finais.\nEn letra grosa o resultado no campo do campi\u00f3n."}
{"id": "149460", "revid": "1131", "url": "https://gl.wikipedia.org/wiki?curid=149460", "title": "Padreiro", "text": "O top\u00f3nimo galego Padreiro pode referirse a:"}
{"id": "149461", "revid": "12452", "url": "https://gl.wikipedia.org/wiki?curid=149461", "title": "O escafandro e a bolboreta", "text": ""}
{"id": "149474", "revid": "89787", "url": "https://gl.wikipedia.org/wiki?curid=149474", "title": "Jeff Adrien", "text": "Jeffrey \"Jeff\" Adrien, nado en Naples (Florida) o 10 de febreiro de 1986, \u00e9 un xogador profesional de baloncesto estadounidense, que actualmente xoga no Bnei Herzliya da Ligat ha'Al. Xogou en Galicia para o Club Baloncesto Breog\u00e1n na Liga LEB, procedente da Universidade de Connecticut, onde era o capit\u00e1n do equipo. Despois dunha tempada en Lugo foi invitado ao campus de baloncesto dos Golden State Warriors, pasando finalmente a formar parte do seu cadro de xogadores. Posteriormente, alternando diferentes etapas na NBA, xoga tam\u00e9n en diferentes equipos de todo o mundo. Cunha altura de 2,01 metros, pode xogar tanto de ala-pivote como de pivote.\nTraxectoria.\nInstituto.\nAdrien acudiu ao Instituto Brookline en Massachusetts. Destacou no seu ano \"sophomore\", cando o equipo de Brookline chegou a disputar a final do campionato estatal. Como \"s\u00e9nior\", o equipo de Adrien acadou de novo a final campionato estatal. Despois da s\u00faa graduaci\u00f3n en 2004, Adrien acudiu \u00e1 Academia Brewster, en Nova Hampshire por realizar un ano de posgrao, xogando na Amateur Athletic Union, antes de entrar na Universidade de Connecticut cunha bolsa de estudos integral.\nUniversidade.\nAdrien xogou de ala-pivote para os UConn Huskies. Na tempada 2007-2008 da NCAA Adrien foi nomeado para o Mellor quinteto da Big East Conference, liderando ao equipo en puntos (14,8) e rebotes (9,7). Como capit\u00e1n do equipo na tempada de 2008-2009, Adrien fixo medias de 13,7 puntos e 10 rebotes por partido, facendo un dobre-dobre de media. En 2009, o Huskies clasific\u00e1ronse para a Final Four de NCAA, perdendo contra os Michigan State Spartans. Adrien rematou a s\u00faa carreira universitaria con m\u00e1is de 1.600 puntos e 1.100 rebotes, torn\u00e1ndose no o segundo \"husky\" en conseguilo.\nProfesional.\nAdrien non foi seleccionado no NBA Draft de 2009, asinando co Club Baloncesto Breog\u00e1n de Lugo. Durante o ver\u00e1n xogou nas ligas de ver\u00e1n dos New Jersey Nets e dos Philadelphia 76ers e no equipo dos Memphis Grizzlies na Vegas Summer League. Despois da s\u00faa marcha de Lugo pasou a formar parte dos Golden State Warriors da NBA, cos que xogou vinte e tres encontros, chegando a conseguir algunha vez dobres figuras (m\u00e1is de 10 puntos e 10 rebotes nun encontro). Xogou o seu \u00faltimo encontro o 8 de decembro, sendo cortado do equipo para incorporar a Acie Law. Con todo, o 24 de febreiro de 2011 volver\u00eda ao equipo de Oakland.\nO 21 de decembro de 2011, asinou un contrato cos Houston Rockets, pero foi cortado o 8 de febreiro de 2012. En outubro de 2012, Adrien fichou polos Rio Grande Valley Vipers da NBA Development League. O 9 de decembro de 2012, fichou polos Charlotte Bobcats, onde se reuniu co seu antigo compa\u00f1eiro de Connecticut, Kemba Walker. O 20 de febreiro de 2014, Adrien foi traspasado xunto a Ramon Sessions \u00f3s Milwaukee Bucks a cambio de Gary Neal e Luke Ridnour. O 29 de novembro de 2014, asinou cos Minnesota Timberwolves. Tras finalizar o seu contrato, Adrien muda de competici\u00f3n e asina cos Guangdong Southern Tigers da Chinese Basketball Association (CBA). Tras permanecer a China un ano, en 2016 asina co Bnei Herzliya da Ligat ha'Al de Israel."}
{"id": "149475", "revid": "22570", "url": "https://gl.wikipedia.org/wiki?curid=149475", "title": "Regoelle, Olveira, Dumbr\u00eda", "text": "Regoelle \u00e9 un lugar da parroquia de Olveira no concello coru\u00f1\u00e9s de Dumbr\u00eda, na comarca de Fisterra. Segundo datos do INE en 2009 ti\u00f1a 154 habitantes (81 homes e 73 mulleres), o que sup\u00f3n unha diminuci\u00f3n de 36 habitantes respecto do ano 2000.\nEn Regoelle est\u00e1n situados a Pedra da Arca e o castro de Regoelle."}
{"id": "149476", "revid": "1888", "url": "https://gl.wikipedia.org/wiki?curid=149476", "title": "Regoelle", "text": ""}
{"id": "149482", "revid": "5132", "url": "https://gl.wikipedia.org/wiki?curid=149482", "title": "Jos\u00e9 Miguel Ant\u00fanez", "text": "Jos\u00e9 Miguel Ant\u00fanez Melero, nado o 21 de febreiro de 1967 en Madrid, \u00e9 un ex xogador profesional de baloncesto internacional espa\u00f1ol formado na canteira do Club Baloncesto Estudiantes. Cunha estatura de 1,83 metros xogaba na posici\u00f3n de base.\nTraxectoria.\nDespois de formarse e xogar en Estudiantes, Jos\u00e9 Miguel Ant\u00fanez estivo no Real Madrid sete tempadas, dende a 1991-92 at\u00e9 a 1997-98. O seu f\u00edsico e capacidade defensiva permit\u00edronlle competir sempre a gran nivel. Xunto a Jos\u00e9 Lasa, formou unha parella de bases que soubo complementarse \u00e1 perfecci\u00f3n, dirixindo o xogo dun equipo cheo de talento, con nomes da categor\u00eda de Arvydas Sabonis, Jos\u00e9 Biriukov, Antonio Mart\u00edn e Joe Arlauckas. F\u00f3ra da disciplina do equipo branco gozou nos seus \u00faltimos d\u00edas como baloncestista dun m\u00e1is que digno papel no Breog\u00e1n de Lugo, onde despregou con maior liberdade todo o baloncesto que a\u00ednda lle quedaba dentro."}
{"id": "149486", "revid": "10599", "url": "https://gl.wikipedia.org/wiki?curid=149486", "title": "Copa de Cidades en Feira", "text": ""}
{"id": "149487", "revid": "22570", "url": "https://gl.wikipedia.org/wiki?curid=149487", "title": "Alfons Alzamora", "text": "Alfons Alzamora Ametller, nado en Palma o 20 de maio de 1979, \u00e9 un xogador de baloncesto profesional espa\u00f1ol que xoga para o Lleida B\u00e0squet da Liga LEB. Mide 2,06 metros, pesa 109 kg e xoga na posici\u00f3n de pivote.\nTraxectoria.\nFormado nas categor\u00edas inferiores do FC Barcelona, debutou na Liga ACB o 21 de setembro de 1997, con 18 anos. Durante tres anos combinou as s\u00faas actuaci\u00f3ns no Barcelona B co primeiro equipo. Na tempada 1998-1999 participou na consecuci\u00f3n da Copa Kora\u0107. Tras un ano de cesi\u00f3n no Caprabo Lleida da Liga LEB, en 2001 regresou ao FC Barcelona de Svetislav Pe\u0161i\u0107, onde xogou d\u00faas tempadas. Nese per\u00edodo participou na consecuci\u00f3n da Euroliga, unha Liga ACB e unha Copa do Rei de Baloncesto.\nEn 2003 fichou polo Club Joventut de Badalona, onde xogou unha tempada, para pasar a xogar despois co Leite R\u00edo Breog\u00e1n as d\u00faas seguintes tempada (2004-2006). En agosto de 2006 asinou co Vive Menorca e posteriormente co Ricoh Manresa."}
{"id": "149490", "revid": "5132", "url": "https://gl.wikipedia.org/wiki?curid=149490", "title": "Santi Abad", "text": "Santiago Abad Viciano, co\u00f1ecido como Santi Abad, nado o 24 de xullo de 1969 en Barcelona, \u00e9 un ex xogador profesional de baloncesto espa\u00f1ol que comezou a s\u00faa carreira como profesional en 1985, con tan s\u00f3 15 anos, no equipo do R.C.D.Espa\u00f1ol. Cunha altura de 2,03 metros xogaba de aleiro.\nTraxectoria.\nNaceu en Barcelona, o 24 de xullo de 1969. Mide 2,03 metros de altura e xogaba na posici\u00f3n de aleiro ou ala pivote. Sa\u00edu da canteira do Bon Pastor de Barcelona, sendo rexeitado nun primeiro momento polo principal equipo de baloncesto da cidade, o FC Barcelona, acabando nas filas do R.C.D.Espa\u00f1ol.\nComo profesional chegou a xogar en m\u00e1is de dez equipos diferentes. O seu forte car\u00e1cter influ\u00edu notablemente ao longo de toda a s\u00faa carreira. Foi considerado, na s\u00faa etapa de j\u00fanior, como un dos xogadores espa\u00f1ois con m\u00e1is talento. Entre os seus t\u00edtulos como xogador, destacar o campionato da Liga ACB co FC Barcelona en 1989, e a Copa do Rei conseguida co TAU Baskonia en 1995.\nDisputou, durante a s\u00faa traxectoria profesional, 364 partidos da m\u00e1xima competici\u00f3n espa\u00f1ola, con medias de 7,7 puntos e 3,5 rebotes por partido. Foi internacional coa Selecci\u00f3n de baloncesto de Espa\u00f1a en 16 ocasi\u00f3ns.\nVida posterior.\nEn 2009 entrou a formar parte dos concursantes dun reality show emitido pola cadea de televisi\u00f3n espa\u00f1ola Telecinco chamado Supervivientes (do castel\u00e1n: \"Sobrevivintes\")."}
{"id": "149492", "revid": "89787", "url": "https://gl.wikipedia.org/wiki?curid=149492", "title": "Jos\u00e9 Mar\u00eda Balm\u00f3n", "text": "Jos\u00e9 Mar\u00eda Balm\u00f3n Calvente, nado en Alxeciras (provincia de C\u00e1diz) o 27 de maio de 1981, \u00e9 un xogador profesional de baloncesto espa\u00f1ol. Cunha estatura de 2,04 metros xoga na posici\u00f3n de pivote."}
{"id": "149493", "revid": "5132", "url": "https://gl.wikipedia.org/wiki?curid=149493", "title": "Jos\u00e9 Mar\u00eda Balm\u00f3n Calvente", "text": ""}
{"id": "149498", "revid": "89787", "url": "https://gl.wikipedia.org/wiki?curid=149498", "title": "Jo\u00e3o Gomes", "text": "Jo\u00e3o Roberto Gomes Correira, m\u00e1is co\u00f1ecido como Betinho, nado o 2 de maio de 1985 na Illa de Fogo, Cabo Verde, \u00e9 un xogador profesional de baloncesto portugu\u00e9s que actualmente milita no MoraBanc Andorra da Liga ACB. Cunha altura de 1,99 metros xoga na posici\u00f3n de ala.\nCaracter\u00edsticas.\nJo\u00e3o Gomes, \"Betinho\" como se lle co\u00f1ece no mundo do baloncesto, \u00e9 un xogador con excelentes calidades f\u00edsicas. Poder\u00edase dicir que desenvolve un xogo t\u00edpico de escolta a pesar de ter o f\u00edsico propio dun beirado. Pos\u00fae un gran primeiro paso xogando un contra un, penetra con ambas as mans e finaliza moi arriba, sendo capaz de parar e tirar. Ten un bo tiro de 3 puntos, bal\u00f3n dobrado, un contra un e \u00e9 especialmente r\u00e1pido ao contraataque. A s\u00faa mellora \u00e9 a\u00ednda m\u00e1is evidente no xogo 5*5 onde agora xa axunta o seu f\u00edsico co co\u00f1ecemento do xogo.\nTraxectoria.\nProcedente do FC Barreirense fichou polo Cantabria Lobos na tempada 2007 antes de incorporarse nese mesmo no Breog\u00e1n, onde xogou dende aquela ata o ano 2011. Era un dos xogadores que m\u00e1is fac\u00eda vibrar \u00e1 bancada coas s\u00faas acci\u00f3ns espectaculares. Participou no Eurobasket 2007 de Espa\u00f1a coa Selecci\u00f3n de baloncesto de Portugal."}
{"id": "149499", "revid": "5132", "url": "https://gl.wikipedia.org/wiki?curid=149499", "title": "Jo\u00e3o Gomes Betinho", "text": ""}
{"id": "149500", "revid": "5132", "url": "https://gl.wikipedia.org/wiki?curid=149500", "title": "Jo\u00e3o Gomes &quot;Betinho&quot;", "text": ""}
{"id": "149501", "revid": "5132", "url": "https://gl.wikipedia.org/wiki?curid=149501", "title": "Betinho", "text": ""}
{"id": "149502", "revid": "5132", "url": "https://gl.wikipedia.org/wiki?curid=149502", "title": "Jo\u00e3o Gomes Correira", "text": ""}
{"id": "149503", "revid": "5132", "url": "https://gl.wikipedia.org/wiki?curid=149503", "title": "Jo\u00e3o &quot;Beto&quot; Gomes Correira", "text": ""}
{"id": "149504", "revid": "5132", "url": "https://gl.wikipedia.org/wiki?curid=149504", "title": "Jo\u00e3o Beto Gomes Correira", "text": ""}
{"id": "149505", "revid": "5132", "url": "https://gl.wikipedia.org/wiki?curid=149505", "title": "Joao Gomes", "text": ""}
{"id": "149506", "revid": "5132", "url": "https://gl.wikipedia.org/wiki?curid=149506", "title": "Xo\u00e1n Gomes", "text": ""}
{"id": "149522", "revid": "111578", "url": "https://gl.wikipedia.org/wiki?curid=149522", "title": "David Cameron", "text": "David Cameron, nado en Londres o 9 de outubro\u00a0de 1966, \u00e9 un pol\u00edtico ingl\u00e9s.\nTraxectoria.\nEntre 2010 e 2016 foi Primeiro Ministro do Reino Unido e Primeiro Lord do Tesouro. Tras ga\u00f1ar as elecci\u00f3ns o Partido Conservador e aceptar a ra\u00ed\u00f1a Isabel II do Reino Unido a dimisi\u00f3n do anterior Primeiro Ministro Gordon Brown, David Cameron foi nomeado Primeiro Ministro ingl\u00e9s. Ao non obter a maior\u00eda absoluta formou un goberno de coalici\u00f3n co Partido Liberal Dem\u00f3crata de Nick Clegg."}
{"id": "149526", "revid": "89787", "url": "https://gl.wikipedia.org/wiki?curid=149526", "title": "Trompe le Monde", "text": "Trompe le Monde \u00e9 o cuarto e derradeiro \u00e1lbum da banda estadounidense de rock alternativo Pixies, editado o 23 de setembro de 1991 a trav\u00e9s do selo 4AD no Reino Unido e de Elektra Records nos Estados Unidos. Despois do \"surf-pop\" de \"Bossanova\" neste \u00e1lbum a banda recupera o son abrasivo dos seus primeiros discos.\nO \u00e1lbum acadou o posto 92 na lista \"Billboard 200\" o 26 de outubro de 1991, e no ano 2003 foi posto no n\u00famero 83 na lista dos 100 mellores \u00e1lbums elaborada pola publicaci\u00f3n Pitchfork Media."}
{"id": "149527", "revid": "22570", "url": "https://gl.wikipedia.org/wiki?curid=149527", "title": "Nobody's Daughter", "text": "Nobody's Daughter \u00e9 o cuarto \u00e1lbum de estudio da banda estadounidense de rock alternativo Hole, editado o 23 de abril de 2010. \u00c9 o primeiro traballo da banda en 12 anos, dende que en 1998 lanzase \"Celebrity Skin\", debido ao seu par\u00f3n entre os anos 2002 e 2009.\nO \u00e1lbum foi orixinalmente concibido pola l\u00edder da banda Courtney Love como un proxecto en solitario titulado \"How Dirty Girls Get Clean\", como continuaci\u00f3n do seu disco de estrea \"America's Sweetheart\", lanzado no 2004. Gran parte do material que aparece en \"Nobody's Daughter\" orixinouse nas sesi\u00f3ns de estudio de \"How Dirty Girls Get Clean\"."}
{"id": "149528", "revid": "98629", "url": "https://gl.wikipedia.org/wiki?curid=149528", "title": "Policl\u00ednico miserable", "text": "Policl\u00ednico miserable \u00e9 o d\u00e9cimo \u00e1lbum da banda viguesa Siniestro Total, editado en maio do ano 1995 a trav\u00e9s do selo BMG/Ariola."}
{"id": "149529", "revid": "56817", "url": "https://gl.wikipedia.org/wiki?curid=149529", "title": "Battle for the Sun", "text": "Battle for the Sun \u00e9 o sexto \u00e1lbum de estudio da banda de rock alternativo Placebo, editado o 8 de xu\u00f1o de 2009. Este \u00e9 o primeiro disco do grupo co bater\u00eda Steve Forrest, despois da sa\u00edda de Steve Hewitt no ano 2007. Deste \u00e1lbum sac\u00e1ronse os sinxelos \"For What It's Worth\", \"Ashtray Heart\", \"The Never-Ending Why\" e \"Bright Lights\".\nListaxe de canci\u00f3ns.\nTodos os temas foron compostos por Brian Molko, Stefan Olsdal e Steve Forrest, ag\u00e1s onde se indique."}
{"id": "149530", "revid": "56817", "url": "https://gl.wikipedia.org/wiki?curid=149530", "title": "Primeira divisi\u00f3n espa\u00f1ola 1986/87", "text": "A tempada 1986/87 da Primeira divisi\u00f3n espa\u00f1ola de f\u00fatbol, que foi a 56\u00aa edici\u00f3n do campionato, desenvolveuse cunha fase final e foi co\u00f1ecida como a \"liga do play-off\".\nOs seis primeiros clasificados nas 34 xornadas habituais xogaron unha nova rolda de ligui\u00f1a a dobre partido entre eles, mantendo a puntuaci\u00f3n da liga regular. Estes seis primeiros disputaron o t\u00edtulo. Os clasificados entre os postos s\u00e9timo e duod\u00e9cimo disputaron outra ligui\u00f1a para decidiren os seus postos e clasific\u00e1rense para a Copa da Liga. Igualmente os seis \u00faltimos disputaron unha ligui\u00f1a para decidiren as tres prazas iniciais de descenso. Por unha decisi\u00f3n tomada tras a competici\u00f3n os tres \u00faltimos tras a segunda fase xogaron unha promoci\u00f3n entre eles para decidiren unha soa praza de descenso, xa que se decidiu ampliar a Primeira Divisi\u00f3n ao ano seguinte a 20 equipos.\nEste sistema non foi utilizado nunca m\u00e1is. O Real Madrid proclamouse campi\u00f3n desta liga do play-off.\nTrofeo Pichichi.\nHugo S\u00e1nchez logrou por terceiro ano consecutivo o Trofeo Pichichi do Diario Marca ao m\u00e1ximo goleador da Primeira Divisi\u00f3n."}
{"id": "149532", "revid": "56817", "url": "https://gl.wikipedia.org/wiki?curid=149532", "title": "Glauconita", "text": "A glauconita \u00e9 un mineral do grupo dos silicatos, subgrupo filosilicatos e dentro destes pertence \u00e1s micas. \u00c9 un hidroxi-silicato con numerosos i\u00f3ns met\u00e1licos, con numerosas variedades, at\u00e9 o punto de que m\u00e1is que un mineral, a glauconita case \u00e9 considerada como un grupo de minerais.\nA color \u00e9 distintivamente verde, podendo ter tonalidade azulada ou amarelada. Normalmente enc\u00f3ntrase en forma de agregados redondeados, con part\u00edculas escamosas, como todas as micas, pero de gran moi fino.\nO seu nome prov\u00e9n do grego \"glaukos\", que significa azul-verdoso, en alusi\u00f3n \u00e1 s\u00faa color. A verba \"glauconio\" usouse antes de 1823, cando se renomeou \"glauconita\".\nAmbiente de formaci\u00f3n.\nMineral com\u00fan nas secuencias sedimentarias desde o C\u00e1mbrico at\u00e9 a actualidade, sendo o compo\u00f1ente principal das arenitas verdes, precisamente chamadas as\u00ed polo seu alto contido en glauconita.\nFormado por alteraci\u00f3n diaxen\u00e9tica da biotita depositada nun ambiente sedimentario mari\u00f1o superficial, empregado polos xe\u00f3logos como indicador do ambiente de sedimentaci\u00f3n mari\u00f1o.\nLocalizaci\u00f3n, extracci\u00f3n e uso.\nAbunda nas areas terciarias mari\u00f1as do mar B\u00e1ltico e en numerosas rochas sedimentarias repartidas por todo o mundo. En Espa\u00f1a son glaucon\u00edferas as arenitas e arxilas de Guadalajara e Cuenca.\nA glauconita empr\u00e9gase na industria t\u00e9xtil, na industria azucareira e na industria cervexeira. Polo seu contido en potasio tam\u00e9n se usou para a elaboraci\u00f3n de fertilizantes agr\u00edcolas. Outro uso \u00e9 como colorante non t\u00f3xico e resistente aos axentes atmosf\u00e9ricos."}
{"id": "149535", "revid": "19314", "url": "https://gl.wikipedia.org/wiki?curid=149535", "title": "Malaio-polinesia", "text": ""}
{"id": "149537", "revid": "43327", "url": "https://gl.wikipedia.org/wiki?curid=149537", "title": "Prados", "text": "O termo Prados pode referirse a:"}
{"id": "149538", "revid": "89787", "url": "https://gl.wikipedia.org/wiki?curid=149538", "title": "Centro de Recursos Zooxen\u00e9ticos de Galicia", "text": "O Centro de Recursos Zooxen\u00e9ticos de Galicia (CRZG), inaugurado en 2006 e situado no Pazo de Fontefiz (Ucelle, Coles), \u00e9 un organismo que ten por obxectivo a recuperaci\u00f3n e conservaci\u00f3n das razas animais aut\u00f3ctonas en perigo de extinci\u00f3n. O organismo dependen da Conseller\u00eda do Medio Rural e do Mar da Xunta de Galicia.\nNo Centro de Recursos Zooxen\u00e9ticos de Galicia, as razas bovinas aut\u00f3ctonas cr\u00edanse seguindo a agricultura ecol\u00f3xica, caracterizada pola crianza ao aire libre e a alimentaci\u00f3n natural."}
{"id": "149542", "revid": "1131", "url": "https://gl.wikipedia.org/wiki?curid=149542", "title": "Sequeiro", "text": "O termo sequeiro p\u00f3dese referir a:\nO top\u00f3nimo Sequeiro pode referirse a:"}
{"id": "149543", "revid": "1131", "url": "https://gl.wikipedia.org/wiki?curid=149543", "title": "O Sequeiro", "text": ""}
{"id": "149546", "revid": "1131", "url": "https://gl.wikipedia.org/wiki?curid=149546", "title": "Eiravedra", "text": "O top\u00f3nimo galego Eiravedra pode referirse a:"}
{"id": "149547", "revid": "23204", "url": "https://gl.wikipedia.org/wiki?curid=149547", "title": "Nacho Ord\u00edn", "text": "Ignacio Ord\u00edn Barrabes, m\u00e1is co\u00f1ecido como Nacho Ord\u00edn, nado en Monz\u00f3n (Huesca) o 4 de xaneiro de 1978, \u00e9 un ex-xogador profesional de baloncesto espa\u00f1ol. Cunha altura de 1,85 metros xogaba na posici\u00f3n de base."}
{"id": "149548", "revid": "5132", "url": "https://gl.wikipedia.org/wiki?curid=149548", "title": "Ignacio Ord\u00edn", "text": ""}
{"id": "149549", "revid": "5132", "url": "https://gl.wikipedia.org/wiki?curid=149549", "title": "Eric Coleman", "text": "Eric Nathaniel Coleman, nado o 8 de agosto de 1985 en Owensboro, Kentucky, \u00e9 un xogador profesional de baloncesto estadounidense que actualmente xoga para o BC Hoverla da Superliga de Baloncesto de Ucra\u00edna. Cunha estatura de 2,00 metros xoga na posici\u00f3n de pivote. Foi nomeado MVP da Liga LEB da tempada 2010. Xogou na selecci\u00f3n estadounidense que participou e ga\u00f1ou no World University 07 de Bangkok."}
{"id": "149550", "revid": "1576", "url": "https://gl.wikipedia.org/wiki?curid=149550", "title": "Feira do Trece", "text": ""}
{"id": "149552", "revid": "98629", "url": "https://gl.wikipedia.org/wiki?curid=149552", "title": "Jordi Vallmaj\u00f3", "text": "Jordi Vallmaj\u00f3 Tercero, nado o 8 de maio de 1982 en Figueres, Xirona, \u00e9 un xogador profesional de baloncesto catal\u00e1n que dende 2009 milita no Club Baloncesto Breog\u00e1n de Lugo da Liga LEB. Cunha altura de 1,91 metros xoga na posici\u00f3n de base. O seu irm\u00e1n m\u00e1is vello Xavier Vallmaj\u00f3 tam\u00e9n \u00e9 base e xogou durante varias tempadas na Liga ACB."}
{"id": "149554", "revid": "23204", "url": "https://gl.wikipedia.org/wiki?curid=149554", "title": "Jeff Xavier", "text": "Jeffrey Nunes Xavier, nado o 7 de setembro de 1985 en Pawtucket (Rhode Island, Estados Unidos), \u00e9 un ex-xogador profesional de baloncesto internacional caboverdiano. Cunha estatura de 1,86 metros xogaba na posici\u00f3n de escolta.\nTraxectoria.\nJeff Xavier graduouse no instituto St. Raphael Academy da s\u00faa cidade de natal, Pawtucket, en 2004, recibindo unha bolsa para xogar ao ano seguinte coa Universidade de Manhattan na NCAA. As s\u00faas boas actuaci\u00f3ns nesa universidade fix\u00e9ronlle chegar unha oferta da Universidade de Providence, \u00e1 cal non rexeitou. Segundo o regulamento da competici\u00f3n o troco de universidade sup\u00f3n unha penalizaci\u00f3n dun ano sen xogar, tempo que se adicou a adestrar, para finalmente poder xogar d\u00faas temporadas cos Providence Friars.\nFinalizada a s\u00faa etapa universitaria recibiu unha oferta do \"Orlando National Tournament\", incorpor\u00e1ndose despois \u00e1 selecci\u00f3n nacional de Cabo Verde, coa que disputou o torneo \"African Championships in Libya\", conseguindo ser finalmente m\u00e1ximo anotador do campionato con 27,2 puntos por encontro. Posteriormente ser\u00eda contrato para xogar na Liga LEB polo Club Baloncesto Breog\u00e1n de Lugo, onde na tempada 2009-2010 conseguiu media de 12,9 puntos, 1,9 rebotes e 1,5 asistencias por encontro.\nO 28 de novembro de 2018, anunciouse a s\u00faa fichaxe polo B\u00e1squet Coru\u00f1a para o resto da tempada 2018-19. Tras tempada e media na Coru\u00f1a, Xavier anunciou a s\u00faa marcha do equipo laranxa. En 2020 Xaveir asina polo C\u00e1ceres Patrimonio de la Humanidad, onde permanece unha temporada. Ao ano seguinte segue xogando en LEB Ouro, esta vez para o Unicaja Banco Oviedo. Despois da finalizaci\u00f3n da temporada, o xogador anuncia a s\u00faa retirada do baloncesto profesional."}
{"id": "149559", "revid": "5132", "url": "https://gl.wikipedia.org/wiki?curid=149559", "title": "Arnette Hallman", "text": "Arnette Lamar Hallman Scharfhausen, nado o 6 de xaneiro de 1988 en Lisboa, Portugal, \u00e9 un xogador profesional de baloncesto espa\u00f1ol que actualmente xoga para o Acad\u00e9mica de Coimbra da Liga Portuguesa de Baloncesto. Cunha estatura de 1,98 metros xoga na posici\u00f3n de aleiro.\nTraxectoria.\nDe pai estadounidense e nai espa\u00f1ola, Hallman naceu na cidade portuguesa de Lisboa, onde comezou a xogar ao baloncesto no colexio de Alges. C\u00f3mpre destacar que o seu pai tam\u00e9n foi xogador de baloncesto da universidade de Purdue na NCAA, chegando a ser elixido no draft da NBA na posici\u00f3n oitenta polos Boston Celtics. Hallman despois do colexio ingresa no Sport Lisboa Benfica Lisboeta, onde xoga na liga UZO e Proliga. En 2007, mentres xogaba no Benfica, asina polas categor\u00edas inferiores do Breog\u00e1n, xogando posteriormente cedido no Belenenses Hyundai Lusitor da UZO. Hallman, por mor da s\u00faa nacionalidade espa\u00f1ola, foi nomeado en 2008 \"Xogador Bosman do Ano\" da Proliga portuguesa."}
{"id": "149560", "revid": "22570", "url": "https://gl.wikipedia.org/wiki?curid=149560", "title": "Primeira divisi\u00f3n espa\u00f1ola 1985/86", "text": "A tempada 1985/86 da Primeira divisi\u00f3n espa\u00f1ola de f\u00fatbol, que foi a 55\u00aa edici\u00f3n do campionato, comezou o 31 de agosto de 1985 e rematou o 20 de abril de 1986.\nO Real Madrid proclamouse campi\u00f3n por 21\u00aa vez na s\u00faa historia.\nParticipantes.\nTomaron parte na competici\u00f3n 18 equipos.\nTrofeo Pichichi.\nHugo S\u00e1nchez revalidou o Trofeo Pichichi, agora nas filas do Real Madrid.\nTrofeo Zamora.\nO \"Gatu\" asturiano, Ablanedo II, revalidou o Trofeo Zamora ga\u00f1ado o ano anterior, superando o vasco Andoni Zubizarreta. Ambos foron, ao termo da campa\u00f1a, os porteiros da selecci\u00f3n espa\u00f1ola no Mundial de M\u00e9xico."}
{"id": "149563", "revid": "5132", "url": "https://gl.wikipedia.org/wiki?curid=149563", "title": "Club Estudiantes Lugo", "text": "O Club Estudiantes de Lugo, actualmente co\u00f1ecido por motivos de patrocinio como Estudiantes Lugo R\u00edo de Galicia, \u00e9 un club de baloncesto galego con sede na cidade de Lugo. Fundado en 1962, actualmente milita na Liga EBA ap\u00f3s ascenderen desde a Primeira Nacional en 2023. O club est\u00e1 vinculado ao Club Baloncesto Breog\u00e1n e ten equipos con rapaces de todas as idades. Forma unha das mellores canteiras do Estado.\nHistoria.\nO Club Estudantes Lugo foi fundado en 1968 por Jos\u00e9 Antonio Santiso, profesor de Educaci\u00f3n F\u00edsica no IES Lucus Augusti, instituto decano de Galiza. A idea era formar un club de baloncesto onde puidese xogar a xuventude da cidade. Nos primeiros anos, o club utilizou o polideportivo do instituto. Co paso dos anos, froito do paso do tempo dos nenos que comezaron no equipo, decidiuse formar un equipo s\u00e9nior onde puidesen xogar aquelas persoas que non deran o salto ao profesionalismo de elite da cidade, o Breog\u00e1n. En 1985 o club chega \u00e1 Segunda Divisi\u00f3n, daquela terceira categor\u00eda do baloncesto espa\u00f1ol. Sen contar a temporada 1989\u22121990, o club non mudar\u00eda de categor\u00eda at\u00e9 a temporada 1999\u22122000. Coa reestruturaci\u00f3n das categor\u00edas de baloncesto, o Estudiantes pasar formar parte da Primeira Auton\u00f3mica e posteriormente da Primeira Nacional. Na temporada 2002\u22122003 o club consegue o ascenso \u00e1 Liga EBA, cuarta categor\u00eda do baloncesto estatal, e na que permaneceu at\u00e9 o ano 2021 cando descenderon \u00e1 Primeira Divisi\u00f3n. \nXogadores.\nElenco actual.\n! colspan=\"2\" style=\"background-color: #A5CCD9; color: white; text-align: center;\" | Estudiantes Lugo Leyma Natura 2020\u22122021 (EBA)\n! Xogadores !! Adestradores\n! Pos. !! # !! Nac. !! Nome !! Altura"}
{"id": "149564", "revid": "5132", "url": "https://gl.wikipedia.org/wiki?curid=149564", "title": "Estudiantes de Lugo", "text": ""}
{"id": "149565", "revid": "114944", "url": "https://gl.wikipedia.org/wiki?curid=149565", "title": "Primeira divisi\u00f3n espa\u00f1ola 1984/85", "text": "A tempada 1984/85 da Primeira divisi\u00f3n espa\u00f1ola de f\u00fatbol, que foi a 54\u00aa edici\u00f3n do campionato, comezou o 1 de setembro de 1984 e rematou o 21 de abril de 1985. O FC Barcelona proclamouse campi\u00f3n, once anos despois, sumando o seu d\u00e9cimo t\u00edtulo. Os azulgrana igualaron a marca de puntuaci\u00f3n establecido cinco anos antes polo Real Madrid con 53 puntos.\nA tempada estivo marcada por unha folga de futbolistas, convocada pola AFE (Asociaci\u00f3n de Futbolistas Espa\u00f1ois), que obrigou os equipos a ali\u00f1aren xogadores non profesionais -xuven\u00eds e afeccionados- na segunda xornada, mentres que a terceira foi adiada.\nParticipantes.\nTomaron parte na competici\u00f3n 18 equipos.\nTrofeo Pichichi.\nHugo S\u00e1nchez logrou esta tempada o primeiro dos seus cinco Trofeos Pichichi como m\u00e1ximo goleador do campionato. O \"macho\" foi o terceiro xogador atl\u00e9tico, tras G\u00e1rate e Luis, en lograr o premio do Diario Marca e o primeiro mexicano -e ata a data o \u00fanico- en conseguilo.\nTrofeo Zamora.\nJuan Carlos Ablanedo, na s\u00faa primeira tempada como porteiro titular do Sporting, logrou o Trofeo Zamora ao gardameta menos goleado do campionato, sendo o primeiro xogador do club xixon\u00e9s en recibir este premio. O trofeo decidiuse na \u00faltima xornada entre o porteiro do Sporting e o do Athletic Club, Andoni Zubizarreta, nun enfrontamento directo entre os seus dous equipos. Para asegurarse o \"Zamora\", Ablanedo non terminou o encontro e foi substitu\u00eddo, entre os apupos do p\u00fablico de San Mam\u00e9s, no minuto 61, co partido con 2-0 para os bilba\u00ednos, que cun gol m\u00e1is lograsen o premio para o seu porteiro.\nPara optar ao premio foi necesario disputar 60 minutos en, como m\u00ednimo, 28 partidos."}
{"id": "149567", "revid": "23204", "url": "https://gl.wikipedia.org/wiki?curid=149567", "title": "Primeira divisi\u00f3n espa\u00f1ola 1983/84", "text": "A tempada 1983/84 da Primeira divisi\u00f3n espa\u00f1ola de f\u00fatbol, que foi a 53\u00aa edici\u00f3n do campionato, comezou o 3 de setembro de 1983 e rematou o 29 de abril de 1984.\nO Athletic Club revalidou o t\u00edtulo conseguido a tempada anterior. Con oito campionatos, os vascos igualaron o Atl\u00e9tico de Madrid como terceiro equipo m\u00e1is laureado da historia da liga espa\u00f1ola, por detr\u00e1s do Real Madrid (20 t\u00edtulos) e o FC Barcelona (9 t\u00edtulos).\nEsta tempada, ademais, o Athletic ga\u00f1ou a Copa do Rei, logrando o dobrete por quinta vez na s\u00faa historia. Como vencedor de ambas as competici\u00f3ns, foi automaticamente proclamado campi\u00f3n da Supercopa de Espa\u00f1a.\nParticipantes.\nTomaron parte na competici\u00f3n 18 equipos.\nClasificaci\u00f3n final.\n \nTrofeo Pichichi.\nJuan G\u00f3mez, \"Juanito\" (Real Madrid) e Jorge da Silva (Real Valladolid) compartiron o Trofeo Pichichi ao m\u00e1ximo goleador do torneo. Ambos o ga\u00f1aron por primeira e \u00fanica vez na s\u00faa carreira, sendo ademais o \"Polilla\" o primeiro futbolista uruguaio en conseguilo.\nO \"Polilla\" Da Silva tivo un inicio goleador irresistible, con cinco tantos nas tres primeiras xornadas. Logo, decaeu o seu ritmo anotador e viuse superado na segunda volta por Juanito, cuxos goles decisivos mantiveron vivo o Real Madrid na loita polo t\u00edtulo. Pero o dianteiro de Fuengirola lesionouse en San Mam\u00e9s e perdeuse as d\u00faas \u00faltimas xornadas de liga. Na pen\u00faltima, Da Silva igualou as s\u00faas 17 goles, pero unha suspensi\u00f3n por acumulaci\u00f3n de amoestaci\u00f3ns impediulle superalo na \u00faltima xornada.\nTrofeo Zamora.\nO gardameta do FC Barcelona, Francisco Javier Urruticoechea, \"Urruti\", logrou o trofeo ao porteiro menos goleado do campionato.\nA partir desta tempada, o trofeo estrea novas normas. A cifra m\u00ednima de partidos disputados para optar ao premio increm\u00e9ntase de 22 a 28. Ademais, a partir deste ano unicamente consid\u00e9ranse computables aqueles partidos nos que o gardameta permaneza 60 minutos, ou m\u00e1is, no terreo de xogo."}
{"id": "149568", "revid": "23204", "url": "https://gl.wikipedia.org/wiki?curid=149568", "title": "Primeira divisi\u00f3n espa\u00f1ola 1982/83", "text": "A tempada 1982/83 da Primeira divisi\u00f3n espa\u00f1ola de f\u00fatbol, que foi a 52\u00aa edici\u00f3n do campionato, comezou o 4 de setembro de 1982 e rematou o 1 de maio de 1983.\nTras 27 anos de seca, o Athletic Club de Bilbao volveu proclamarse campi\u00f3n de liga, a s\u00e9tima na s\u00faa historia. Deste xeito, prolongouse a vaga de t\u00edtulos vascos, tras as d\u00faas ligas da Real Sociedad.\nParticipantes e estadios.\nTomaron parte na competici\u00f3n 18 equipos.\nTrofeo Pichichi.\nHip\u00f3lito Rinc\u00f3n logrou o Trofeo Pichichi ao m\u00e1ximo goleador co mellor rexistro da s\u00faa carreira: 20 tantos. Rinc\u00f3n comandou a t\u00e1boa de goleadores na primeira metade do campionato, sendo logo desbancado por Ra\u00fal Amarilla. Con todo, o paraguaio non viu porta durante os meses de marzo e abril, o que aproveitou Poli Rinc\u00f3n para situarse novamente \u00e1 fronte da t\u00e1boa de goleadores. O dianteiro b\u00e9tico non puido participar na \u00faltima xornada por sanci\u00f3n, e Amarilla, a pesar de lograr d\u00faas tantos, quedou \u00e1s portas do \"Pichichi\"."}
{"id": "149569", "revid": "54334", "url": "https://gl.wikipedia.org/wiki?curid=149569", "title": "A Aldea Grande, Arca, O Pino", "text": ""}
{"id": "149571", "revid": "22570", "url": "https://gl.wikipedia.org/wiki?curid=149571", "title": "Primeira divisi\u00f3n espa\u00f1ola 1981/82", "text": "A tempada 1981/82 da Primeira divisi\u00f3n espa\u00f1ola de f\u00fatbol, que foi a 51\u00aa edici\u00f3n do campionato, comezou o 19 de setembro de 1981 e rematou o 25 de abril de 1982.\nA Real Sociedad revalidou o t\u00edtulo conquistado a tempada anterior e logrou a segunda liga da s\u00faa historia.\nTrofeo Pichichi.\nPor terceiro ano consecutivo, Quini logrou o Trofeo Pichichi, igualando a Alfredo di St\u00e9fano como o xogador que m\u00e1is veces recibiu o galard\u00f3n, cinco, desde a s\u00faa creaci\u00f3n en 1953, a\u00ednda que por detr\u00e1s de Telmo Zarra como futbolista que m\u00e1is veces foi m\u00e1ximo goleador da Primeira Divisi\u00f3n Espa\u00f1ola, en seis ocasi\u00f3ns."}
{"id": "149572", "revid": "22570", "url": "https://gl.wikipedia.org/wiki?curid=149572", "title": "Primeira divisi\u00f3n espa\u00f1ola 1980/81", "text": "A tempada 1980/81 da Primeira divisi\u00f3n espa\u00f1ola de f\u00fatbol, que foi a 50\u00aa edici\u00f3n do campionato, comezou o 6 de setembro de 1980 e rematou o 26 de abril de 1981.\nA Real Sociedad proclamouse campi\u00f3n por primeira vez na s\u00faa historia."}
{"id": "149573", "revid": "22570", "url": "https://gl.wikipedia.org/wiki?curid=149573", "title": "Primeira divisi\u00f3n espa\u00f1ola 1979/80", "text": "A tempada 1979/80 da Primeira divisi\u00f3n espa\u00f1ola de f\u00fatbol, que foi a 49\u00aa edici\u00f3n do campionato, comezou o 8 de setembro de 1979 e rematou o 18 de maio de 1980.\nO Real Madrid proclamouse campi\u00f3n por terceiro ano consecutivo, conquistando as\u00ed o trofeo en propiedade."}
{"id": "149574", "revid": "89787", "url": "https://gl.wikipedia.org/wiki?curid=149574", "title": "Javier Rom\u00e1n", "text": "Javier Rom\u00e1n Maseda, nado o 5 de agosto de 1980 en Caracas, Venezuela, \u00e9 un xogador profesional de baloncesto. Cunha estatura de 2,07 metros xoga na posici\u00f3n de pivote."}
{"id": "149576", "revid": "22570", "url": "https://gl.wikipedia.org/wiki?curid=149576", "title": "Alberto Corbacho", "text": "Alberto Corbacho de la Cruz, nado en Palma o 1 de novembro de 1984, \u00e9 un ex xogador profesional de baloncesto espa\u00f1ol. Cunha estatura de 2,01 metros xogaba nas posici\u00f3ns de ala e escolta.\nTraxectoria.\nTras cinco tempadas no Obradoiro CAB, o 29 de xu\u00f1o de 2015 anunciouse a s\u00faa fichaxe polo Saski Baskonia.\nO 20 de xullo de 2018, anunciouse a s\u00faa fichaxe polo Gipuzkoa Basket da Liga ACB.\nO 16 de novembro de 2021, Corbacho anunciou a s\u00faa retirada coma xogador de baloncesto profesional."}
{"id": "149583", "revid": "1131", "url": "https://gl.wikipedia.org/wiki?curid=149583", "title": "Primeira divisi\u00f3n espa\u00f1ola 1978/79", "text": "A tempada 1978/79 da Primeira divisi\u00f3n espa\u00f1ola de f\u00fatbol, que foi a 48\u00aa edici\u00f3n do campionato, comezou o 2 de setembro de 1978 e rematou o 3 de xu\u00f1o de 1979.\nO Real Madrid revalidou o t\u00edtulo conseguido o ano anterior.\nTrofeo Pichichi.\nFlamante Bota de Ouro e Bal\u00f3n de Prata, \"Hansi\" Krankl chegou ao FC Barcelona como un dos mellores dianteiros mundiais do momento. Confirmouno ga\u00f1ando o Trofeo Pichichi cunha gran media realizador, 29 goles en 30 partidos, logrando tam\u00e9n a Bota de Bronce como terceiro m\u00e1ximo anotador das ligas europeas. "}
{"id": "149587", "revid": "22570", "url": "https://gl.wikipedia.org/wiki?curid=149587", "title": "Primeira divisi\u00f3n espa\u00f1ola 1977/78", "text": "A tempada 1977/78 da Primeira divisi\u00f3n espa\u00f1ola de f\u00fatbol, que foi a 47\u00aa edici\u00f3n do campionato, comezou o 3 de setembro de 1977 e rematou o 7 de maio de 1978.\nO Real Madrid proclamouse campi\u00f3n.\nTrofeo Pichichi.\nCon doce goles nas dez \u00faltimas xornadas, Mario Kempes desbancou a Carlos Santillana na cabeza da t\u00e1boa de goleadores, revalidando o Trofeo Pichichi obtido a tempada anterior. \"O Matador\" \u00e9 o \u00fanico xogador valencianista, xunto a \"Mundo\", en proclamarse \"Pichichi\" en d\u00faas ocasi\u00f3ns."}
{"id": "149588", "revid": "22570", "url": "https://gl.wikipedia.org/wiki?curid=149588", "title": "Primeira divisi\u00f3n espa\u00f1ola 1976/77", "text": "A tempada 1976/77 da Primeira divisi\u00f3n espa\u00f1ola de f\u00fatbol, que foi a 46\u00aa edici\u00f3n do campionato.\nO Atl\u00e9tico de Madrid proclamouse campi\u00f3n nesta edici\u00f3n."}
{"id": "149589", "revid": "118112", "url": "https://gl.wikipedia.org/wiki?curid=149589", "title": "Sergio de la Fuente", "text": "Sergio de la Fuente Valdiz\u00e1n, nado en Vitoria (\u00c1raba) o 1 de novembro de 1989, \u00e9 un xogador profesional de baloncesto vasco que xoga para o CB Valladolid da Liga LEB. Cunha estatura de 1,98 metros xoga na posici\u00f3n de ala."}
{"id": "149593", "revid": "98629", "url": "https://gl.wikipedia.org/wiki?curid=149593", "title": "Primeira divisi\u00f3n espa\u00f1ola 1975/76", "text": "A tempada 1975/76 da Primeira divisi\u00f3n espa\u00f1ola de f\u00fatbol, que foi a 45\u00aa edici\u00f3n do campionato, comezou o 6 de setembro de 1974 e rematou o 16 de maio de 1975.\nO Real Madrid revalidou o t\u00edtulo conquistado a tempada anterior, sumando a s\u00faa d\u00e9cimo s\u00e9tima copa."}
{"id": "149594", "revid": "56817", "url": "https://gl.wikipedia.org/wiki?curid=149594", "title": "Primeira divisi\u00f3n espa\u00f1ola 1974/75", "text": "A tempada 1974/75 da Primeira divisi\u00f3n espa\u00f1ola de f\u00fatbol, que foi a 44\u00aa edici\u00f3n do campionato, comezou o 7 de setembro de 1974 e rematou o 25 de maio de 1975.\nO Real Madrid proclamouse campi\u00f3n."}
{"id": "149595", "revid": "56817", "url": "https://gl.wikipedia.org/wiki?curid=149595", "title": "Primeira divisi\u00f3n espa\u00f1ola 1973/74", "text": "A tempada 1973/74 da Primeira divisi\u00f3n espa\u00f1ola de f\u00fatbol, que foi a 43\u00aa edici\u00f3n do campionato, comezou o 1 de setembro de 1973 e rematou o 20 de maio de 1974.\nO FC Barcelona logrou o seu noveno campionato, rompendo unha seca ligueira de catorce anos.\nParticipantes e estadios.\nParticiparon dezaoito equipos."}
{"id": "149596", "revid": "22570", "url": "https://gl.wikipedia.org/wiki?curid=149596", "title": "Primeira divisi\u00f3n espa\u00f1ola 1970/71", "text": "A tempada 1970/71 da Primeira divisi\u00f3n espa\u00f1ola de f\u00fatbol, que foi a 40\u00aa edici\u00f3n do campionato, comezou o 12 de setembro de 1970 e rematou o 18 de abril de 1971.\nO Valencia CF proclamouse campi\u00f3n por cuarta vez na s\u00faa historia e clasificouse por vez primeira para disputar a Copa de Europa. Os valencianos non lograban en trofeo desde hab\u00eda 24 anos e tardar\u00edan outros 31 en volvelo levantar. Co triunfo levantino, ademais, rompeu unha vaga de dez t\u00edtulos consecutivos ga\u00f1ados por equipos madrile\u00f1os (dous para o Atl\u00e9tico e oito o Real Madrid).\nParticipantes e estadios.\nParticiparon 16 equipos.\nTrofeo Pichichi.\nJos\u00e9 Eulogio G\u00e1rate ga\u00f1ou por terceiro ano consecutivo o Trofeo Pichichi e, como nas veces precedentes, tivo que compartir o premio, nesta ocasi\u00f3n con Carles Rexach, quen logrou o mellor rexistro goleador da s\u00faa carreira. Esta tempada volveu imporse o f\u00fatbol defensivo, e a media goleadora dos dous m\u00e1ximos artilleiros (0,56 goles por partido) foi o terceiro m\u00e1is baixo da historia."}
{"id": "149597", "revid": "98629", "url": "https://gl.wikipedia.org/wiki?curid=149597", "title": "Nacho Biota", "text": "Jos\u00e9 Ignacio Biota P\u00e9rez, nado o 19 de decembro de 1975 en Jaca, Huesca, \u00e9 un ex xogador profesional de baloncesto espa\u00f1ol formado na canteira do Pe\u00f1as Huesca. Cunha estatura de 2,02 metros xogaba na posici\u00f3n de ala."}
{"id": "149598", "revid": "23204", "url": "https://gl.wikipedia.org/wiki?curid=149598", "title": "Primeira divisi\u00f3n espa\u00f1ola 1968/69", "text": "A tempada 1968/69 da Primeira divisi\u00f3n espa\u00f1ola de f\u00fatbol, que foi a 38\u00aa edici\u00f3n do campionato, disputouse entre o 14 de setembro de 1968 e o 20 de abril de 1969.\nO Real Madrid proclamouse campi\u00f3n, por oitava vez nos \u00faltimos nove anos."}
{"id": "149599", "revid": "1888", "url": "https://gl.wikipedia.org/wiki?curid=149599", "title": "O Salgueiral", "text": "O top\u00f3nimo O Salgueiral pode referirse a varios lugares de Galicia:"}
{"id": "149600", "revid": "65337", "url": "https://gl.wikipedia.org/wiki?curid=149600", "title": "Manfred Eigen", "text": "Manfred Eigen, nado en Bochum (Renania do Norte-Westfalia) o 9 de maio de 1927 e finado o 6 de febreiro de 2019, foi un f\u00edsico e qu\u00edmico alem\u00e1n galardoado co Premio Nobel de Qu\u00edmica en 1967.\nTraxectoria.\nEn 1945 iniciou os seus estudos de f\u00edsica e qu\u00edmica na Universidade de Gotinga, onde se doutorou en 1951. Actualmente \u00e9 membro da Academia de Ciencias Francesa.\nInvestigaci\u00f3n cient\u00edfica.\nO 1953 ingresou no Instituto Max Planck e iniciou os seus traballos de cin\u00e9tica qu\u00edmica, desenvolvendo o seu m\u00e9todo do salto de temperatura para alterar os equilibrios qu\u00edmicos, e que consiste nun r\u00e1pido arrequecemento da mostra mediante a descarga dun condensador.\nEn 1967 foi galardoado, xunto cos ingleses Ronald George Wreyford Norrish e George Porter, co Premio Nobel de Qu\u00edmica \"polas s\u00faas investigaci\u00f3ns sobre as reacci\u00f3ns qu\u00edmicas r\u00e1pidas, causadas por destruci\u00f3n do equilibrio qu\u00edmico provocado por un r\u00e1pido impulso enerx\u00e9tico\"."}
{"id": "149601", "revid": "6279", "url": "https://gl.wikipedia.org/wiki?curid=149601", "title": "As Salgueiras", "text": "O top\u00f3nimo As Salgueiras pode referirse a varios lugares de Galicia:"}
{"id": "149602", "revid": "89787", "url": "https://gl.wikipedia.org/wiki?curid=149602", "title": "Anthony Bonner", "text": "Anthony Bonner, nado o 8 de xu\u00f1o de 1968 en St. Louis, Missouri, \u00e9 un ex xogador profesional de baloncesto estadounidense que xogou 6 tempadas na NBA, ademais de facelo na CBA e noutros 7 pa\u00edses diferentes, principalmente na liga ACB, onde militou en tres equipos diferentes. Con 2,03 metros de altura, fac\u00edao na posici\u00f3n de ala-pivote.\nTraxectoria deportiva.\nUniversidade.\nXogou durante catro tempadas cos Billikens da Universidade de Sant Louis, onde fixo unha media de 14,8 puntos e 10,7 rebotes por partido. Ten cinco marcas hist\u00f3ricas da s\u00faa universidade, inclu\u00eddos os de anotaci\u00f3n e rebotes. \u00c9 tam\u00e9n o xogador que m\u00e1is puntos anotou nun partido dos Billikens, con 45 ante Loyola. Foi o m\u00e1ximo reboteador da NCAA en 1990, promediando 13,8 por partido.\nProfesional.\nFoi elixido na vix\u00e9simo terceira posici\u00f3n do Draft da NBA de 1990 por Sacramento Kings, onde xogou tres tempadas como suplente de Lionel Simmons. A m\u00e1is destacada foi a tempada 1991-92, na que fixo medias de 9,4 puntos e 6,1 rebotes por partido. Tras ser cortado polos Kings, en 1993 ficha como axente libre con New York Knicks, onde xoga d\u00faas tempadas \u00e1s ordes de Pat Riley, alcanzando en 1994 as Finais da NBA onde caeron no s\u00e9timo e definitivo partido ante Houston Rockets. Bonner colaborou esa tempada con 5,1 puntos e 4,7 rebotes por encontro.\nTras verse sen equipo, comezou nese momento a s\u00faa particular xira mundial, que lle levar\u00eda a xogar durante o dez seguintes anos en 15 equipos de 7 pa\u00edses diferentes. Comezou a s\u00faa aventura no Buckler Bologna da liga italiana, onde chegou para substitu\u00edr temporalmente ao lesionado Orlando Woolridge, xogando 12 partidos nos que fixo medias de 16,7 puntos e 2,7 asistencias por partido. Foi repescado ao final da tempada polos Orlando Magic, pero s\u00f3 xogou catro partidos antes de regresar a Europa, xogando unha tempada no PAOK Thessaloniki grego, e ao ano seguinte no Galatasaray turco.\nNo ver\u00e1n de 1998 cruza de novo o charco para xogar nos \"Brujos de Guayama\" da liga de Porto Rico, antes de fichar polo Tau Cer\u00e1mica, onde fixo medias de 12,4 puntos e 8,1 rebotes por partido, ga\u00f1ando a Copa do Rei. Ao ano seguinte ficha polo Breog\u00e1n Universidade, onde mellorou bastante o seu xogo, aproveitando o ver\u00e1n para volver xogar \u00e1 liga portorrique\u00f1a. En 2001 vaise a xogar ao UNICS Kazan da Superliga Rusa, regresando a Espa\u00f1a sete partidos despois para fichar polo F\u00f3rum Valladolid, o seu \u00faltimo equipo nas ligas europeas. Al\u00ed promedia 11,8 puntos e 6,7 rebotes na s\u00faa \u00fanica tempada no equipo. En 2003 regresa a Porto Rico, onde acabar\u00e1 a s\u00faa carreira deportiva, con d\u00faas breves incursi\u00f3ns nos Great Lakes Storm da CBA e no Pe\u00f1arol Mar da Prata arxentino. Posteriormente retirar\u00edase."}
{"id": "149613", "revid": "15490", "url": "https://gl.wikipedia.org/wiki?curid=149613", "title": "Tanoka Beard", "text": "Tanoka Dwight Beard, nado o 29 de setembro de 1971 en Ogden, Utah, \u00e9 un ex xogador e adestrador profesional de baloncesto estadounidense. Cunha altura de 2,06 xogaba na posici\u00f3n de pivote. Dende o ano 2003 at\u00e9 novembro de 2007 militou no \u017dalgiris Kaunas de Lituania, club no que conseguiu ga\u00f1ar as ligas nacionais de 2003 a 2005, particpando noutra m\u00e1is en 2007.\nBeard \u00e9 todo un trotamundos do baloncesto, pasando previamente por Estados Unidos, Italia, Galicia, Espa\u00f1a, Francia, Turqu\u00eda, Venezuela, Rusia, Porto Rico e Estonia. Pos\u00fae de xeito folgado o maior rexistro de valoraci\u00f3n nun s\u00f3 partido da Euroliga con 63, conseguidos co \u017dalgiris Kaunas contra o Skipper Bologna na tempada 2003-04."}
{"id": "149618", "revid": "85894", "url": "https://gl.wikipedia.org/wiki?curid=149618", "title": "Roseau", "text": "Roseau (\"Wozeau\" en crioulo antillano; pronunciado \"Ro-zo\") \u00e9 a capital de Dominica e a s\u00faa cidade m\u00e1is antiga e importante. Segundo o censo de 2007 ten unha poboaci\u00f3n de 16.582 habitantes.\nHistoria.\nA cidade de Roseau foi constru\u00edda sobre un antigo asentamento caribe chamado Sa\u00efri. A pesar de que a illa foi descuberta por Cristovo Col\u00f3n o 3 de novembro de 1493, os primeiros europeos en lograr colonizar a illa foron os franceses. No s\u00e9culo XVII arribaron \u00e1 zona le\u00f1adores franceses que rebautizaron o lugar co nome de Roseau debido ao gran n\u00famero de canas que hab\u00eda nas beiras do r\u00edo, tam\u00e9n chamado Roseau. En franc\u00e9s, \"Roseau\" significa cana. A nova colonia logrou ter a s\u00faa propia igrexa en 1730, o que hoxe \u00e9 a catedral cat\u00f3lica. Os brit\u00e1nicos tomaron pola forza a cidade en 1761.\nEn 1768 a capital de Dominica foi trasladada de Porstmouth a Roseau. O enxe\u00f1eiro brit\u00e1nico encargado de levar a cabo o traslado e de converter a Roseau na nova capital, Nathaniel Minshall, dese\u00f1ou a nova cidade tomando como centro da mesma a r\u00faa \"High Street\" e a igrexa anglicana no que ent\u00f3n se chamaba \"Church Savannah\", hoxe en d\u00eda \"Newtown Savannah\". A cidade estaba defendida polo corpo dos \"Old Roseau Boys School\" coa s\u00faa base na praia. Como \u00faltima medida para romper co pasado franc\u00e9s cambiouse o nome da cidade polo de Charlotteville en honra da ra\u00ed\u00f1a Carlota. Con todo o nome de Roseau logrou sobrevivir ao cambiou e acabou imp\u00f3\u00f1endose fronte ao novo, a\u00ednda que a cidade tam\u00e9n se chamaba en ocasi\u00f3ns Newtown (\"Cidade Nova\").\nNo s\u00e9culo XVIII, Roseau tan s\u00f3 abarcaba o que \u00e9 agora o barrio do seu casco antigo, e a principios do s\u00e9culo XXI, aproximadamente tan s\u00f3 unha s\u00e9tima parte da poboaci\u00f3n da cidade vive nel. Newtown e Potter's Ville, os antigos suburbios, foron creados entre finais do s\u00e9culo XVIII e principios do s\u00e9culo XIX. Outro suburbio, Goodwill, foi establecido nos anos 1950. Foi a partir desa d\u00e9cada cando a cidade experimentou un maior crecemento urban\u00edstico e demogr\u00e1fico coa chegada de habitantes das zonas rurais en busca de traballo.\nDentro do contexto das loitas franco-brit\u00e1nicas por facerse co control do Caribe, e polo tanto, tam\u00e9n de Dominica, a cidade foi destru\u00edda por un incendio en 1781. E foi tomada e incendiada de novo polos franceses en 1805.\nA cidade foi arrasada en 1979 polo furac\u00e1n \"David\", polo que tivo que ser reconstru\u00edda practicamente na s\u00faa totalidade. O barrio de Bath Estate foi creado a principios dos anos 1980. Desde ent\u00f3n, diversas novas barriadas - como Stock Farm, Castle Comfort e Wall House - foron constru\u00eddos ao redor dos xa existentes. Alg\u00fans barrios m\u00e1is antigos como Fond Cole e Canefield pertencen hoxe en d\u00eda ao \u00e1rea semiurbana que est\u00e1 ao redor de Roseau.\nXeograf\u00eda e localizaci\u00f3n.\nRoseau at\u00f3pase na parroquia de San Xurxo (\"Saint George\"), Dominica est\u00e1 dividida en parroquias ou \"parish\", organizaci\u00f3n herdada da colonizaci\u00f3n francesa, a m\u00e1is poboada do pa\u00eds, e da que tam\u00e9n \u00e9 a capital. Localizada a , at\u00f3pase na costa suroeste do pa\u00eds. A cidade est\u00e1 ba\u00f1ada polo mar Caribe, o que lle permite dispor dun importante porto, tanto para as transacci\u00f3ns comerciais como para a chegada de cruceiros tur\u00edsticos. Est\u00e1 rodeada do mar Caribe e a elevaci\u00f3n do Morne Bruce, desde deonde p\u00f3dese ver unha vista panor\u00e1mica da cidade, sendo unha das poucas zonas chairas da zona. Roseau est\u00e1 situada na desembocadura do r\u00edo Roseau ou r\u00edo da Ra\u00ed\u00f1a (\"Queen's\"), que cruza a cidade, sendo un dos r\u00edos m\u00e1is longos que cruzan as capitais dos estados caribe\u00f1os.\nSuburdios.\na Cidade de Roseau ten 13 suburbios ou barrios:\nDemograf\u00eda.\nEvoluci\u00f3n demogr\u00e1fica:\nEconom\u00eda.\nRoseau exporta produtos tropicais como limas, mollo de lima, aceites esenciais, froitas e verduras tropicais, laranxas, cacao, copra e especias. A cidade \u00e9 o principal centro comercial e tur\u00edstico do pa\u00eds. Nela at\u00f3panse situadas a maior\u00eda das principais empresas e axencias do pa\u00eds, sendo a sede de numerosas empresas de turismo, e do sector terciario en xeral. Tam\u00e9n serve de base para a rodaxe de pel\u00edculas nos numerosos escenarios naturais cos que conta a illa.\nA maior\u00eda das entidades bancarias presentes en Dominica te\u00f1en a s\u00faa sede ou oficina en Roseau. As\u00ed, en Roseau at\u00f3pase a sede do Banco Nacional de Dominica ou NBD, \"National Bank of Dominica\" -primeiro banco de Dominica-. Na cidade tam\u00e9n se atopan presentes o \"The Bank of Nova Scotia\", o \"First Caribbean International Bank\", o \"Royal Bank of Canada\", o \"AID Bank\" (\"Dominica Agricultural Industrial Development Bank\") e o \"Eastern Caribbean Central Bank Agency\".\nArquitectura.\nO distrito central ou casco antigo (\"Central district\") est\u00e1 repleto de numerosas casas de pequenas dimensi\u00f3ns, e s\u00f3 uns poucos espazos verdes \u00e1brense entre as edificaci\u00f3ns. Mostra un estilo arquitect\u00f3nico mestura de construci\u00f3ns modernas, sobre todo na zona do \"Bayfront\", fronte ao porto, xunto con edificios de pouca altura de estilo colonial franc\u00e9s e brit\u00e1nico, e de estilo crioulo, feitas de madeira e cos seus t\u00edpicos balc\u00f3ns e celos\u00edas.\nRoseau est\u00e1 distribu\u00edda en pequenas cuadras de edificios, sendo o tama\u00f1o das cuadras batante menor comparado co doutra capitais veci\u00f1as como Kingstown ou Castries. A cidade foi constru\u00edda cunha distribuci\u00f3n cuadriculada.\nMonumentos e atractivos tur\u00edsticos.\nRoseau \u00e9 o principal centro de turismo do pa\u00eds. A cidade ten praias de area negra de orixe volc\u00e1nico como un dos seus maiores atractivos tur\u00edsticos.\nOs edificios relixiosos m\u00e1is representativos son o templo da igrexa anglicana de St. George's.\nEn canto a zonas verdes ou axardinadas destacan os Xard\u00edns Bot\u00e1nicos e os xard\u00edns da \"State House\", sendo Roseau un caso excepcional neste sentido, xa que non \u00e9 habitual que haxa espazos verdes deste tama\u00f1o en zonas tan c\u00e9ntricas nas outras capitais do Caribe.\nNas proximidades da cidade local\u00edzanse fontes termais. Outro dos seus atractivos tur\u00edsticos \u00e9 o mergullo con tubo na praia de \"Champagne Beach\", onde se produce un burbulleo da auga nos fondos mari\u00f1os.\nA 8\u00b49\u00a0km ao noroeste da cidade, no val do r\u00edo Roseau, na vila de Trafalgar, at\u00f3pase a paraxe das fervenzas co\u00f1ecidas como \"Trafalgar Falls\". Tr\u00e1tase do maior atractivo natural da illa. Ten d\u00faas fervenzas, a maior dela duns 38 metros de altura, e a segunda, duns 23 metros.\nOutro dos atractivos naturais, o \"Titou Gorge\", tam\u00e9n no val do Roseau, at\u00f3pase a uns 9 quil\u00f3metros ao nord\u00e9s de Roseau, en Laudat. Tr\u00e1tase unha piscina natural na base dunhas fervenzas e cuberta por vexetaci\u00f3n.\nOutra fervenza, a \"Emerald pool\", at\u00f3pase a uns 13 quil\u00f3metros ao nord\u00e9s de Roseau. Tr\u00e1tase dunha fervenza de 12 metros e unha piscina natural cun f\u00e1cil acceso.\nNumerosos turistas acoden a Roseau en busca dun bo lugar para pescar ou onde contemplar cachalotes.\nXard\u00edns Bot\u00e1nicos.\nOs Xard\u00edns Bot\u00e1nicos, co\u00f1ecidos popularmente como \"the Gardens\", foron creados en 1891 polo goberno da Coroa brit\u00e1nica cando Dominica a\u00ednda era parte do Imperio Brit\u00e1nico co obxectivo de proporcionar sementes aos agricultores da illa. Este espazo semiaberto, \u00e9 o \u00fanico espazo deste tipo aberto aos cidad\u00e1ns e visitantes da cidade, est\u00e1 situado no Morne Bruce e re\u00fane unhas condici\u00f3ns clim\u00e1ticas favorables para o crecemento de plantas tropicais. En 1889 compraron a William Davies 40 acres duns terreos de plantaci\u00f3ns de cana de azucre en Bath Estate, no Morne Bruce. O conservador dos xard\u00edns, Henri Green empezou a plantaci\u00f3n dos xard\u00edns un ano m\u00e1is tarde, en 1890. En 1982 f\u00edxose cargo dos xard\u00edns Joseph Jones. Nos xard\u00edns p\u00f3dense diferenciar d\u00faas zonas. A primeira delas ten plantas ornamentais e a segunda serve para desenvolver plantas para a agricultura local. As distintas plantas dos xard\u00edns eran tra\u00eddas de todas partes do mundo, xa que este depend\u00eda do Xard\u00edn Bot\u00e1nico Real de Kew. P\u00f3dense ver exemplares do papagaio imperial, papagaio que s\u00f3 se atopa na illa. Unha das atracci\u00f3ns dos xard\u00edns son os restos dun autob\u00fas que chocou cun enorme baobab, que quedou desa forma desde o paso do furac\u00e1n \"David\", furac\u00e1n que no transcurso de oito horas destru\u00edu a maior parte dos xard\u00edns e das \u00e1rbores m\u00e1is antigas e de maior tama\u00f1o.\nEntre 1960 e 1970, os xard\u00edns ti\u00f1an un dos campos de cr\u00edcket con mellor reputaci\u00f3n de todo o Caribe. Os xard\u00edns foron visitados pola ra\u00ed\u00f1a Isabel II de Inglaterra e o duque Felipe de Edimburgo en 1966 e 1985. Os xard\u00edns son usados tam\u00e9n para celebraci\u00f3ns relixiosas, cabalgatas e desfiles e outros eventos culturais e de recreo.\nInfraestruturas.\nEn Roseau at\u00f3panse os edificios do goberno do pa\u00eds, as\u00ed como os consulados estranxeiros en Dominica. A cidade conta cos tres principais portos mar\u00edtimos do pa\u00eds, que sriven para o comercio e transporte de mercanc\u00edas, e para o amarre de cruceiros tur\u00edsticos ou embarcaci\u00f3ns de recreo. O situado en \"Woodbridge Bay\" at\u00f3pase a uns 2 quil\u00f3metros ao norte da cidade, mentres que o \"Roseau Ferry Terminal\" e o \"Cruise Ship Berth\" at\u00f3panse no \"Bayfront\", a pouca distancia do centro da cidade.\nA cidade conta cos servizos do aeroporto de Canefield (DCF), situado na localidade do mesmo nome, a 5\u00b48\u00a0km de Roseau, que permite voos rexionais. Para os voos de maior duraci\u00f3n, Roseau s\u00e9rvese do aeroporto de Melville Hall, situado ao norte de Marigot, no nord\u00e9s da illa, que permite voos internacionais v\u00eda Antiga, Barbados, San Mart\u00edn, Guadalupe e Martinica.\nO Hospital de Roseau, o \"Princess Margaret\", \u00e9 un dos tres cos que conta o pa\u00eds, e conta cunha c\u00e1mara hiperb\u00e1rica de descompresi\u00f3n para posibles accidentes na pr\u00e1ctica de submarinismo, deporte moi practicado polos turistas.\nTransporte.\nA cidade ten numerosas empresas de alugueiro de veh\u00edculos e taxis, e cun servizo de autobuses e microbuses que conectan a cidade co resto da illa.\nArte e cultura.\nCelebraci\u00f3ns e acontecementos.\nEn Roseau cel\u00e9branse varios festivais e festividades, alg\u00fans deles compartidos co resto do pa\u00eds, outros exclusivos da cidade. Entre eles destacan o Festival mundial de m\u00edsica crioula de Dominica (\"Dominica's World Creole Music Festival\"), celebrado anualmente no pa\u00eds. \"Dominica's World Creole Music Festival\"\nAs celebraci\u00f3ns nacionais pola Independencia do pa\u00eds tam\u00e9n se producen na capital. As celebraci\u00f3ns duran catro semanas en outubro e novembro, e contan con varios d\u00edas sinalados como Kw\u00e8y\u00f2l Day, Heritage Day, e National Day. Diferentes actividades como desfiles, m\u00fasica en vivo ou mercadillos nos Xard\u00edns Bot\u00e1nicos ou noutros lugares serven para amenizar as celebraci\u00f3ns.\nMuseos.\nO Museo da Dominica (\"Dominica Museum\"), situado na antiga oficina de correos e xunto ao \"Old Market\", o antigo mercado de escravos, onde se mostra historia e a vida na illa desde o per\u00edodo colonial ata a actualidade, as\u00ed como a historia xeol\u00f3xica da illa, e o Vitoria Memorial Museum, son as principais ofertas culturais da cidade.\nDeportes.\nEn Roseau cel\u00e9branse os acontecementos deportivos m\u00e1is importantes do pa\u00eds. As\u00ed, a selecci\u00f3n de f\u00fatbol de Dominica disputa os seus partidos como local no estadio de \"Windsor Park\", con capacidade para 6.000 espectadores. Un dos principais deportes, o cr\u00edcket, conta cun terreo de xogo nos mesmos Xard\u00edns Bot\u00e1nicos, sendo este un dos principais do pa\u00eds.\nRoseau serve de base para a celebraci\u00f3n dalgunhas das actividades do \"Dominica's Dive Fest\", organizado pola \"Dominica Watersports Association\".\nEducaci\u00f3n.\nA Universidade das Indias Occidentais (\"The University of the West Indies\") ten un centro en Roseau, o \"The Dominica University Centre\".\nRelixi\u00f3n.\nA poboaci\u00f3n de Roseau \u00e9 maioritariamente cristi\u00e1 e na cidade conviven tanto cat\u00f3licos, como anglicanos e metodistas. Roseau \u00e9 a sede episcopal da diocese cat\u00f3lica de Roseau, que engloba a toda Dominica ademais das illas pr\u00f3ximas de Montserrat, Antiga, Saint Kitts, Saint Croix e Saint Thomas. \u00c9 parte da arquidiocese de Porto Espa\u00f1a en Trindade, sendo declarada diocese separada desta en 1850 polo Papa P\u00edo IX.\nMedios de comunicaci\u00f3n.\nEn Roseau at\u00f3panse a maior parte de medios de comunicaci\u00f3n do pa\u00eds. A cidade ten varias publicaci\u00f3ns peri\u00f3dicas e diarios, alg\u00fans en formato electr\u00f3nico, como \"The Chronicle\", \"The Dominican.net\", \"Dominica News\", \"News-Dominica.com\", \"The Estafes\" (edici\u00f3n de Dominica), \"W\u00e1shington Post: Dominica\", \"D-Eco Magazine\", \"Domnitjen Magazine\" e \"The Sun Newspaper\". En Roseau at\u00f3panse as emisoras de radio \"Kairi FM\", \"Q95FM\" ou \"DBS Radio\"."}
{"id": "149619", "revid": "5863", "url": "https://gl.wikipedia.org/wiki?curid=149619", "title": "Valencia Basket", "text": "O Valencia Basket Club S.A.D. \u00e9 un club profesional de baloncesto da cidade de Valencia, que xoga na liga ACB, a m\u00e1xima competici\u00f3n do baloncesto espa\u00f1ol. Fundado en 1986, o club \u00e9 herdeiro da secci\u00f3n de baloncesto do Valencia Club de F\u00fatbol. Estaba patrocinado pola empresa Pamesa, polo que era comunmente co\u00f1ecido at\u00e9 2009 como Pamesa Valencia. Disputa os seus encontros no Pavell\u00f3 Font de Sant Llu\u00eds de Valencia, pavill\u00f3n con capacidade para 8\u00a0500 espectadores, e viste camiseta e pantal\u00f3n laranxa.\nHistoria.\nO Valencia Basket Club foi fundado o 27 de setembro de 1986 despois de que o Valencia CF decidise pechar a s\u00faa secci\u00f3n de baloncesto. O 4 de maio de 1988, co equipo participando na s\u00faa segunda temporada na Primeira Divisi\u00f3n B, naquela altura a segunda categor\u00eda do baloncesto espa\u00f1ol, o equipo conseguiu o seu primeiro ascenso \u00e1 m\u00e1xima categor\u00eda, a Liga ACB. Al\u00ed permaneceu at\u00e9 a temporada 1994\u221295, cando descendeu \u00e1 Liga EBA xunto co CB Breog\u00e1n. Este descenso produciuse despois de perder nos playoffs pola permanencia ante o Somontano Huesca por (1\u22123). Na seguinte temporada, tras ser subcampi\u00f3n da Liga EBA nunha tempada sen ascensos, o Valencia comprou a praza ACB do Amway Zaragoza. As\u00ed, o Valencia xoga initerrompidamente na m\u00e1xima categor\u00eda desde a temporada 1996\u221297 at\u00e9 a actualidade.\nO 2 de febreiro de 1998, o daquela chamado Pamesa Valencia, ga\u00f1ou o seu primeiro t\u00edtulo nacional tras vencer ao Pinturas Bruguer Badalona. O resultado da final, xogada no Polideportivo Pisuerga de Valladolid foi de 89\u221275. Un ano m\u00e1is tarde, o 13 de abril de 1999, o club xogou a final da Copa Saporta. Por\u00e9n, o club caeu derrotado polo Benetton Treviso por 64\u221260, nunha final disputada no Pavill\u00f3n Pr\u00edncipe Felipe de Zaragoza. Tres anos m\u00e1is tarde, o Valencia conseguiu chegar de novo \u00e1 final, m\u00e1is o equipo volveu caer derrotado. Esta vez a vitoria foi para o Montepaschi Siena por 81\u201371, en Li\u00f3n.\nDespois destas derrotas, chegar\u00eda unha etapa hist\u00f3rica para o club. En liga, na temporada 2001\u221202, o Valencia chega \u00e1 final, a\u00ednda que non puido ga\u00f1ar ning\u00fan xogo da s\u00faa serie ante o FC Barcelona. Por\u00e9n, antes desta derrota, esta o vez o equipo si foi quen de ga\u00f1ar o seu primeiro t\u00edtulo europeo: a Copa ULEB. O Valencia conseguiu proclamarse campi\u00f3n desde de derrotar ao Krka Novo Mesto por un global na eliminatoria de 154\u2013168. Esta vitoria, ademais, garantiulles a participaci\u00f3n na seguinte edici\u00f3n da Euroliga. Na seguinte temporada, na s\u00faa primeira participaci\u00f3n na principal competici\u00f3n continental, o club logrou a s\u00faa clasificaci\u00f3n para o Top 16, m\u00e1is foi eliminado despois de rexeitar xogar na Man de El\u00edas ante o Maccabi Tel Aviv aducindo problemas de seguridade en Israel.\nO 18 de abril de 2010, o naquela altura chamado Power Electronics Valencia, ga\u00f1ou o seu segundo t\u00edtulo europeo, ao vencer ao Alba Berl\u00edn por 67\u221244 na final da EuroCup disputada no Fernando Buesa Arena de Vitoria. Isto permitiu ao club volver \u00e1 Euroliga sete anos despois da s\u00faa primeira participaci\u00f3n no torneo. Esta vez, Valencia chegou aos cuartos de final da Euroliga, onde foi eliminado polo Real Madrid, que ga\u00f1ou a serie de playoffs por unha marxe de 3\u22122. O 7 de maio de 2014 o Valencia consegue o seu terceiro t\u00edtulo da EuroCup, esta vez vencendo na final a dobre partido ao UNICS Kazan.\nO 5 de xu\u00f1o de 2017, o Valencia clasificouse para a s\u00faa segunda final da Liga ACB de Espa\u00f1a ap\u00f3s derrotar ao Baskonia nas semifinais. A diferenza da primeira vez, esta vez os valenciano conseguiron ga\u00f1ar o seu primeiro t\u00edtulo de liga. Na final o equipo venceu ao Real Madrid por 3\u22121. Esa mesma temporada, o club tam\u00e9n chegou \u00e1 final da Copa do Rei e da EuroCup, mais perdeu as finais ante o propio Real Madrid e o Unicaja, respectivamente. O cuarto t\u00edtulo europeo da EuroCup do club chegou dous anos despois, o 16 de abril de 2019, cando a Valencia venceu ao Alba Berl\u00edn na final a dobre partido.\nPatrocinios.\nPor motivo de patrocinio, o club tivo diversos nomes ao longo da s\u00faa historia:\nAdestradores.\nA seguinte \u00e9 unha lista dos adestradores do Valencia Basket desde a s\u00faa fundaci\u00f3n.\nPalmar\u00e9s.\nEuroCup\nLiga ACB\nCopa do Rei\nSupercopa"}
{"id": "149620", "revid": "5132", "url": "https://gl.wikipedia.org/wiki?curid=149620", "title": "Valencia Basket Club", "text": ""}
{"id": "149621", "revid": "5132", "url": "https://gl.wikipedia.org/wiki?curid=149621", "title": "Val\u00e8ncia Basket Club", "text": ""}
{"id": "149622", "revid": "5132", "url": "https://gl.wikipedia.org/wiki?curid=149622", "title": "Val\u00e8ncia BC", "text": ""}
{"id": "149623", "revid": "5132", "url": "https://gl.wikipedia.org/wiki?curid=149623", "title": "Pamesa Valencia", "text": ""}
{"id": "149624", "revid": "5132", "url": "https://gl.wikipedia.org/wiki?curid=149624", "title": "Power Electronics Valencia", "text": ""}
{"id": "149625", "revid": "126572", "url": "https://gl.wikipedia.org/wiki?curid=149625", "title": "Dorayaki", "text": "Dorayaki () \u00e9 un tipo de doce xapon\u00e9s que consiste de dous pequenos produtos semellante \u00e1s filloas, feitos de kasutera e envoltos cun recheo de \"anko\" (pasta de feix\u00f3n doce \"azuki\").\nReceita e caracter\u00edsticas.\nOrixinalmente s\u00f3 ti\u00f1a unha capa, e a forma actual foi inventada no 1914 por Ueno Usagiya.\nEn xapon\u00e9s, \"dora\" significa \"gong\", e este probablemente \u00e9 a orixe do nome. Normalmente adoitan ser de pasta de feix\u00f3n doce pero tam\u00e9n poden ser de casta\u00f1a. Pref\u00edrese comer xunto cunha bebida porque son secos; o complemento m\u00e1is usado \u00e9 o te.\nO dorayaki \u00e9 un dos doces ou pasteis t\u00edpicos no Xap\u00f3n. Na serie manga Doraemon aparece como a comida favorita de Doraemon. Na serie Anpanman hai un personaxe con cabeza de dorayaki que se chama Dorayakiman.\nEntre os distintos tipos de Bollycao enc\u00f3ntrase o \"Bollycao Dokyo\", que \u00e9 unha imitaci\u00f3n do Dorayaki."}
{"id": "149627", "revid": "336", "url": "https://gl.wikipedia.org/wiki?curid=149627", "title": "G2", "text": ""}
{"id": "149630", "revid": "1505", "url": "https://gl.wikipedia.org/wiki?curid=149630", "title": "Candela", "text": "A candela (s\u00edmbolo cd) \u00e9 a unidade b\u00e1sica do SI de intensidade luminosa nunha direcci\u00f3n dada, dunha fonte que emite unha radiaci\u00f3n monocrom\u00e1tica, de frecuencia 540\u00d71012 hertzs e da cal a intensidade radiada nesa direcci\u00f3n \u00e9 de 1/683 vatios por estereorradi\u00e1n.\nEsta cantidade \u00e9 equivalente \u00e1 que en 1948, na conferencia xeral de pesos e medidas, se definiu como unha sesax\u00e9sima parte da luz emitida por un cent\u00edmetro cadrado de platino puro en estado s\u00f3lido \u00e1 temperatura do seu punto de fusi\u00f3n (2046 K)."}
{"id": "149635", "revid": "98629", "url": "https://gl.wikipedia.org/wiki?curid=149635", "title": "Antonio Ozores", "text": "Antonio Ozores Puchol, nado en Burjassot (Valencia) o 24 de agosto de 1928 e finado en Madrid o 12 de maio de 2010, foi un actor espa\u00f1ol.\nBiograf\u00eda.\nPertence a unha das sagas cinematogr\u00e1ficas m\u00e1is co\u00f1ecidas de Espa\u00f1a, sendo fillo dos actores Mariano Ozores (pai) e Luisa Puchol, pai da actriz Emma Ozores, exmarido da actriz Elisa Mont\u00e9s, irm\u00e1n do actor Jos\u00e9 Luis Ozores, irm\u00e1n tam\u00e9n do escritor, director e actor Mariano Ozores, t\u00edo da actriz Adriana Ozores e cu\u00f1ado das actrices Emma Penella e Terele P\u00e1vez.\nFilmograf\u00eda.\nTraballou en m\u00e1is de cento cincuenta pel\u00edculas. Alg\u00fans dos filmes nos que participou como protagonista foron \"Esto es un atraco\" (1987), \"Canci\u00f3n triste de...\" (1988), \"El Equipo Aahhgg\" (1989) \nou \"Los obsexos\" (1989)."}
{"id": "149637", "revid": "65337", "url": "https://gl.wikipedia.org/wiki?curid=149637", "title": "Momia de Manchester", "text": "Hannah Beswick, co\u00f1ecida de maneira p\u00f3stuma como a momia de Manchester, nada en 1688 e finada en febreiro de 1758, foi unha muller brit\u00e1nica adi\u00f1eirada que viv\u00eda nunha propiedade chamada Birchin Bower, situada na \u00e1rea de Hollinwood, en Oldham, Inglaterra. Debido aos seus antecedentes familiares, Beswick ti\u00f1a un medo patol\u00f3xico a ser enterrada viva. As\u00ed, dise que antes de morrer manifestara o desexo de que o seu corpo permanecese sen sepultar, coa finalidade de verificar periodicamente a existencia de sinais de vida. Con todo, tras a s\u00faa morte en 1758, o seu corpo foi embalsamado.\nA pesar de que non quedou constancia do m\u00e9todo utilizado no embalsamamento, crese que consistiu na substituci\u00f3n do sangue por unha mestura de trementina e vermell\u00f3n, m\u00e9todo chamado embalsamamento arterial. O corpo foi gardado dentro dunha vella caixa de reloxo e almacenado en casa do doutor Charles White, o m\u00e9dico da familia. A aparente excentricidade de Beswick terminou convert\u00e9ndoa nunha celebridade local, especialmente polo feito de que os visitantes puidesen observala na casa de White.\nFinalmente o corpo foi legado ao Museo da Sociedade de Historia Natural de Manchester, onde foi exhibido e onde recibiu o alcume de Momia de Manchester ou a momia de Birchin Bower. Posteriormente toda a colecci\u00f3n do museo foi transferida \u00e1 Universidade de Manchester e decidiuse, coa aprobaci\u00f3n das autoridades e o bispo, enterrar a Beswick. O acto tivo lugar no cemiterio de Harpurhey o 22 de xullo de 1868, 110 anos despois da s\u00faa morte. A tumba na que xacen os seus restos carece de nome ou marca ningunha.\nAntecedentes.\nCara \u00e1 metade do s\u00e9culo XVIII incrementouse entre a sociedade europea o temor a ser enterrado vivo por equivocaci\u00f3n. Xerouse ademais un gran debate sobre a certeza dos signos de morte, e polo tanto fix\u00e9ronse varias suxesti\u00f3ns coa intenci\u00f3n de procurar signos vitais antes de realizar o enterro, dende derramar vinagre e pementa na boca do cad\u00e1ver, ata aplicar un ferro incandescente nos p\u00e9s ou no recto. Nunha publicaci\u00f3n de 1895, o m\u00e9dico J. C. Ouseley publicou que arredor de 2\u00a0700 persoas eran enterradas vivas cada ano en Inglaterra e Gales, a\u00ednda que outros estimaban que o n\u00famero real era m\u00e1is pr\u00f3ximo a 800.\nHannah Beswick naceu en 1688 e herdou de seu pai, John Beswick, unha considerable riqueza. Anos antes da s\u00faa propia morte, o seu irm\u00e1n John deu sinais de vida xusto cando estaban a piques de pechar a tapa do seu ata\u00fade e unha das choradeiras notou que as s\u00faas p\u00e1lpebras parec\u00edan moverse. Logo do exame realizado por Charles White, o m\u00e9dico da familia, confirmouse que a\u00ednda estaba vivo. John recobrou o sentido uns d\u00edas m\u00e1is tarde e viviu durante moitos anos m\u00e1is.\nJessie Dobson, do Museo do Real Colexio de Cirurxi\u00e1ns de Inglaterra, sinalou que parece haber moitas \u00abinexactitudes e contradici\u00f3ns\u00bb no rexistro dos acontecementos que seguiron \u00e1 morte de Hannah Beswick en 1758. Algunhas persoas suxeriron que Hannah Beswick deixou 25\u00a0000 \u00a3 \u2014o equivalente a tres mill\u00f3ns de libras de 2017 aproximadamente\u2014 a White, pioneiro da obstetricia e un dos fundadores do Manchester Royal Infirmary, coa condici\u00f3n de que o seu corpo fose mantido sen enterrar e que periodicamente se lle realizasen exames procurando signos de vida. Con todo, o testamento de Beswick, datado o 25 de xullo de 1757 \u2014menos dun ano antes da s\u00faa morte\u2014 declaraba que White recibir\u00eda tan s\u00f3 100\u00a0\u00a3 e que 400\u00a0\u00a3 ser\u00edan destinadas aos gastos funerarios. Outras historias suxer\u00edan que White fora nomeado testamenteiro do testamento e que recibiu 400\u00a0\u00a3 para facerse cargo dos gastos funerarios, podendo conservar o excedente; manter a Beswick embalsamada permitiulle gardar a suma completa. Con todo, o testamento nomeaba a Mary Graeme e Esther Robinson como testamenteiras, non a White. En 1866, m\u00e1is de cen anos despois da s\u00faa morte, os detalles a\u00ednda segu\u00edan en disputa.\nEmbalsamamento.\nNo testamento de Beswick de 1757 non existe ningunha menci\u00f3n de que desexara ser embalsamada. Dise que unicamente lle pedira ao doutor White que mantivese o corpo sen enterrar ata que se fixese obvio que estaba realmente morta, pero que o m\u00e9dico foi incapaz de resistirse \u00e1 tentaci\u00f3n de engadir unha momia \u00e1 s\u00faa colecci\u00f3n de obxectos de exhibici\u00f3n, e ent\u00f3n tomou a decisi\u00f3n de embalsamala. White desenvolvera un interese particular pola anatom\u00eda cando estudaba medicina en Londres e foi acumulando unha colecci\u00f3n de \u00abcuriosidades\u00bb, que para a \u00e9poca do seu falecemento inclu\u00eda o esqueleto de Thomas Higgins, un asaltante de cami\u00f1os aforcado por roubo, as\u00ed como a momia de Hannah Beswick.\nNon existen rexistros do m\u00e9todo de embalsamamento empregado por White, mais estudara co anatomista William Hunter en 1748 e este desenvolvera un sistema de embalsamamento arterial, polo que \u00e9 moi probable que empregara o mesmo procedemento. As veas e arterias ter\u00edan sido inxectadas cunha mestura de trementina e vermell\u00f3n, despois do cal os \u00f3rganos ser\u00edan retirados do t\u00f3rax e o abdome e colocados en auga para limpalos e reducir o seu volume. Extra\u00edase tanto sangue como fose posible do cad\u00e1ver e o corpo enteiro era lavado con alcol. A seguinte etapa era recolocar os \u00f3rganos e repetir a inxecci\u00f3n de trementina e vermell\u00f3n. As cavidades ench\u00edanse cunha mestura de alcanfor, nitrato de potasio e resina, antes de que o corpo fose cosido e todos os orificios se encheran con alcanfor. Despois dun \u00faltimo lavado, o corpo embal\u00e1base nunha caixa que conti\u00f1a xeso para absorber calquera rastro de humidade, e logo probablemente era cuberto con alcatr\u00e1n para conservalo.\nExhibici\u00f3n.\nO corpo momificado conservouse inicialmente no Ancoats Hall, que era a casa dun membro da familia Beswick, a\u00ednda que pouco tempo despois foi trasladado \u00e1 casa do doutor White, situada en Sale, onde foi depositado nunha vella caixa de reloxo coa cara cuberta por un manto de veludo. A aparente excentricidade de Beswick converteuna nunha celebridade. O escritor Thomas de Quincey foi un dos moitos que acudiron a contemplala. Despois da morte de White en 1813, o corpo de Beswick foi legado ao doutor Ollier, e logo da morte deste en 1828, foi doado ao Museo da Sociedade de Historia Natural de Manchester, establecido en 1835 en Peter Street, onde se deu a co\u00f1ecer como a momia de Manchester ou a momia de Birchin Bower. Era exhibida no vest\u00edbulo do museo, xunto a unha momia Chinchorro e unha exipcia, e os seus familiares ti\u00f1an acceso gratu\u00edto para visitala cando desexasen.\nFoi descrita en 1844 por un visitante como \u00abun dos obxectos m\u00e1is notables do museo\u00bb e segundo a escritora Edith Sitwell, \u00aba sombra fr\u00eda e escura da s\u00faa momia colgaba sobre Manchester \u00e1 metade do s\u00e9culo XVIII\u00bb. Non existen pinturas de Hannah Beswick. Philip Wentworth, un historiador local, proporcionou unha das poucas descrici\u00f3ns contempor\u00e1neas:\nO museo transferiu o corpo \u00e1 Universidade de Manchester en 1867. Pouco tempo despois decidiuse que Beswick estaba \u00abirrevogable e inequivocamente morta\u00bb e que chegara a hora de enterrala. Dende 1837 a lei brit\u00e1nica requir\u00eda que un examinador m\u00e9dico estendese un certificado de defunci\u00f3n antes de levar a cabo un enterro; como Beswick morrera en 1758, f\u00edxose unha petici\u00f3n ao ministro do Interior, quen emitiu unha orde para executalo. Coa autorizaci\u00f3n do bispo de Manchester, Hannah Beswick foi enterrada nunha tumba sen marcar no cemiterio Harpurhey o 22 de xullo de 1868, m\u00e1is de 110 anos despois da s\u00faa morte.\nTesouro e aparici\u00f3ns.\nLogo de que Carlos Eduardo Stuart entrase en Manchester \u00e1 cabeza do seu ex\u00e9rcito invasor en 1745, Hannah Beswick sentiuse preocupada pola seguridade dos seus cartos e decidiu enterralos. Pouco antes de morrer prometeu aos seus familiares revelarlles onde ocultara o tesouro, mais non sobreviviu o suficiente para facelo.\nLogo da morte de Beswick, a s\u00faa casa, Birchin Bower, foi convertida en vivenda para traballadores. Moitos dos novos habitantes afirmaban ter visto unha figura vestida cun traxe de seda negra e un gorro branco, unha descrici\u00f3n que parec\u00eda corresponder a Hannah Beswick. Segundo as testemu\u00f1as, despois de flotar polo sal\u00f3n da casa, a aparici\u00f3n desvanec\u00edase ao pasar sobre unha lousa en particular. Asegur\u00e1base que un tecedor que viv\u00eda al\u00ed, nunha ocasi\u00f3n que cavaba para fixar un novo tear, descubriu as reservas de ouro de Beswick ocultas debaixo daquela mesma lousa. Oliphant, un distribuidor de metais preciosos, pagou ao tecedor 3 libras e 10 xilins por cada peza de ouro, o equivalente a case 450\u00a0\u00a3 en 2017. A casa finalmente foi demolida para dar paso a un cami\u00f1o cara \u00e1 f\u00e1brica Ferranti, mais seguiron mencion\u00e1ndose avistamentos da pantasma na \u00e1rea da s\u00faa antiga residencia."}
{"id": "149638", "revid": "6939", "url": "https://gl.wikipedia.org/wiki?curid=149638", "title": "Hannah Beswick", "text": ""}
{"id": "149639", "revid": "98629", "url": "https://gl.wikipedia.org/wiki?curid=149639", "title": "Asemblea Nacional de Nicaragua", "text": "A Asemblea Nacional de Nicaragua \u00e9 o \u00f3rgano que exerce o poder lexislativo en Nicaragua. Est\u00e1 integrada por 92 deputados que son electos para un per\u00edodo de cinco anos mediante o voto. Do total de deputados, 70 son electos de acordo \u00e1s circunscrici\u00f3ns departamentais e rexionais, mentres que o resto te\u00f1en car\u00e1cter nacional.\nA Constituci\u00f3n de Nicaragua disp\u00f3n que o Presidente e Vicepresidente da Rep\u00fablica ocupar\u00e1n os cargos de deputados propietario e suplente, respectivamente, unha vez culminaran o seu per\u00edodo constitucional, tam\u00e9n far\u00e1n o mesmo os candidatos a Presidente e Vicepresidente que obtivesen o segundo lugar. \nTodos os deputados pos\u00faen a inmunidade parlamentaria no exercicio das s\u00faas funci\u00f3ns como tales.\nAnteriormente \u00e1 Revoluci\u00f3n Sandinista, o poder lexislativo era chamado Congreso e a s\u00faa sede encontr\u00e1base no Palacio Nacional de Nicaragua, actual Palacio da Cultura."}
{"id": "149640", "revid": "23204", "url": "https://gl.wikipedia.org/wiki?curid=149640", "title": "Joseph Louis Lagrange", "text": "Joseph Louis Lagrange, nado en Tur\u00edn o 25 de xaneiro de 1736 e finado en Par\u00eds o 10 de abril de 1813, foi un matem\u00e1tico, f\u00edsico e astr\u00f3nomo italiano que despois viviu en Prusia e Francia.\nLagrange traballou para Frederico II de Prusia, en Berl\u00edn, durante vinte anos. Demostrou o teorema do valor medio ou teorema de Lagrange, desenvolveu a mec\u00e1nica lagrangiana e tivo unha importante contribuci\u00f3n en astronom\u00eda."}
{"id": "149645", "revid": "19314", "url": "https://gl.wikipedia.org/wiki?curid=149645", "title": "Linguas afro-asi\u00e1ticas", "text": ""}
{"id": "149646", "revid": "85894", "url": "https://gl.wikipedia.org/wiki?curid=149646", "title": "Santa Comba, Ba\u00ed\u00f1as, Vimianzo", "text": "Santa Comba \u00e9 un lugar da parroquia do Ba\u00ed\u00f1as no concello coru\u00f1\u00e9s de Vimianzo na comarca da Terra de Soneira). Ti\u00f1a 52 habitantes no ano 2018 segundo datos do Instituto Nacional de Estad\u00edstica dos cales eran 28 homes e 24 mulleres."}
{"id": "149648", "revid": "89787", "url": "https://gl.wikipedia.org/wiki?curid=149648", "title": "Emergency Committee of Atomic Scientists", "text": "O Emergency Committee of Atomic Scientists, que se poder\u00eda traducir como Comit\u00e9 de emerxencia de cient\u00edficos at\u00f3micos, foi fundado por Albert Einstein e Le\u00f3 Szil\u00e1rd en 1946. Os seus obxectivos eran os de alertar a opini\u00f3n p\u00fablica sobre dos perigos asociados ao desenvolvemento de armas nucleares, promover o uso pac\u00edfico da enerx\u00eda nuclear e en \u00faltima an\u00e1lise, traballar para a paz mundial.\nO comit\u00e9 foi estabelecido tras a petici\u00f3n de Szil\u00e1rd en 1945, que foi remitida ao Presidente dos EUA, Harry S. Truman, op\u00f3ndose ao uso da bomba at\u00f3mica por raz\u00f3ns morais. A petici\u00f3n foi asinada por 68 cient\u00edficos que traballaran no Proxecto Manhattan. A maior\u00eda dos cient\u00edficos que traballaban no Proxecto Manhattan, non sab\u00edan enteiramente o que daquela estaban a crear.\nMembros.\nO Comit\u00e9 apenas consist\u00eda en oito membros:"}
{"id": "149649", "revid": "23204", "url": "https://gl.wikipedia.org/wiki?curid=149649", "title": "Devin Davis", "text": "Devin Lavall Davis Monroe, co\u00f1ecido no mundo do baloncesto como Devin Davis, nado o 27 de decembro de 1974 en Miami, Florida, \u00e9 un ex-xogador profesional de baloncesto estadounidense con pasaporte espa\u00f1ol. Cunha estatura de 2,00 metros xogaba nas posici\u00f3ns de ala-pivote e pivote. Pasou por m\u00faltiples equipos ao longo de toda a s\u00faa carreira deportiva, destacando o Breog\u00e1n de Lugo onde pasou m\u00faltiples temporadas, sendo un dos xogadores hist\u00f3ricos do club."}
{"id": "149650", "revid": "5132", "url": "https://gl.wikipedia.org/wiki?curid=149650", "title": "Devin Lavall Davis", "text": ""}
{"id": "149651", "revid": "6939", "url": "https://gl.wikipedia.org/wiki?curid=149651", "title": "Comit\u00e9 de emerxencia de cient\u00edficos at\u00f3micos", "text": ""}
{"id": "149653", "revid": "23204", "url": "https://gl.wikipedia.org/wiki?curid=149653", "title": "Charlotte Rampling", "text": "Charlotte Rampling, nada en Sturmer, Inglaterra, en 1946, \u00e9 unha actriz brit\u00e1nica. Deveu un mito er\u00f3tico grazas \u00e1 s\u00faa aparici\u00f3n no filme \"Il Portiere di notte\" (1974) de Liliana Cavani.\nTraxectoria.\nNa s\u00faa carreira art\u00edstica ten rodado pel\u00edculas tanto nos Estados Unidos como en Europa, traballando con directores reco\u00f1ecidos como Woody Allen ou Fran\u00e7ois Ozon, entre outros. Alternou o cinema de autor con superproduci\u00f3ns. Co filme \"Swimming pool\" obtivo o Premio de Cinema Europeo."}
{"id": "149654", "revid": "85894", "url": "https://gl.wikipedia.org/wiki?curid=149654", "title": "O Sisto, Ba\u00ed\u00f1as, Vimianzo", "text": "O Sisto \u00e9 un lugar da parroquia do Ba\u00ed\u00f1as no concello coru\u00f1\u00e9s de Vimianzo na comarca da Terra de Soneira). Ti\u00f1a 29 habitantes no ano 2018 segundo datos do Instituto Nacional de Estad\u00edstica dos cales eran 16 homes e 13 mulleres."}
{"id": "149655", "revid": "89787", "url": "https://gl.wikipedia.org/wiki?curid=149655", "title": "Fran\u00e7ois Ozon", "text": "Fran\u00e7ois Ozon, nado en Par\u00eds o 15 de novembro de 1967, \u00e9 un cineasta franc\u00e9s."}
{"id": "149656", "revid": "85894", "url": "https://gl.wikipedia.org/wiki?curid=149656", "title": "O Val, Ba\u00ed\u00f1as, Vimianzo", "text": "O Val \u00e9 un lugar da parroquia do Ba\u00ed\u00f1as no concello coru\u00f1\u00e9s de Vimianzo na comarca da Terra de Soneira). Ti\u00f1a 15 habitantes no ano 2018 segundo datos do Instituto Nacional de Estad\u00edstica dos cales eran 7 homes e 8 mulleres."}
{"id": "149658", "revid": "5132", "url": "https://gl.wikipedia.org/wiki?curid=149658", "title": "Bilbao Berri", "text": ""}
{"id": "149659", "revid": "25871", "url": "https://gl.wikipedia.org/wiki?curid=149659", "title": "Jos\u00e9 Manuel Cabezudo", "text": "Jos\u00e9 Manuel Cabezudo Moreno, nado o 4 de outubro de 1962 en Zaragoza, Arag\u00f3n, \u00e9 un ex xogador de baloncesto profesional espa\u00f1ol, que cunha estatura de 1,96 metros xogaba de ala. Durante a s\u00faa estancia na m\u00e1xima categor\u00eda do baloncesto estatal xogou en tres equipos, Cajabilbao, Breog\u00e1n e Argal Huesca, a\u00ednda que neste \u00faltimo estivo tan s\u00f3 unha tempada."}
{"id": "149660", "revid": "56817", "url": "https://gl.wikipedia.org/wiki?curid=149660", "title": "LOL", "text": "LOL, \u00e9 unha abreviatura inglesa que significa \"Laugh Out Loud\" e \"Lots Of Laugh\", traducido literalmente coma \"Moitos risos\" e \"Rir a gargalladas\". A palabra en si \u00e9 propia de internet, aparecendo asiduamente en foros e chats, ademais de nas mensaxes de texto de tel\u00e9fonos m\u00f3biles.\n\"Lol\" tam\u00e9n \u00e9 unha verba nativa do holand\u00e9s que significa \"diversi\u00f3n\" (cf., o verbo composto \"lol maken\" \"divertirse\" e o adxectivo \"lolling\" \"divertido, gracioso\")."}
{"id": "149664", "revid": "72012", "url": "https://gl.wikipedia.org/wiki?curid=149664", "title": "Sabahudin Bilalovi\u0107", "text": "Sabahudin Bilalovi\u0107, co\u00f1ecido como Dino Bilalovi\u0107, nado o 7 de maio de 1960 en Trebinje, Bosnia e Hercegovina (Iugoslavia) e finado o 29 de xullo de 2003 en Makarska, Croacia, foi un xogador profesional de baloncesto internacional, que cunha estatura de 2,10 metros xogaba na posici\u00f3n de pivote.\nTraxectoria.\nEn 1979, como xogador do Bosna Asa e nos seus primeiros anos de carreira, ga\u00f1ou a Copa de Europa de Baloncesto. Internacional coa selecci\u00f3n de Iugoslavia, apareceu por primeira vez coa selecci\u00f3n de Bosnia e Hercegovina trala desintegraci\u00f3n iugoslava no EuroBasket de Alema\u00f1a de 2003, onde foi o m\u00e1ximo anotador do torneo con preto de 25 puntos por encontro.\nDurante a s\u00faa etapa na liga ACB, no Breog\u00e1n de Lugo, conseguiu facer unha media 15 puntos e 6,5 rebotes por encontro, destacando sobre todo as s\u00faas 51 triplas dese ano (cun 41% de acerto), dato moi consedirable e m\u00e1is a\u00ednda tendo en conta que xogaba como pivote. Morreu en xullo de 2003 durante unhas vacaci\u00f3ns de Makarska, Croacia, debido a problemas card\u00edacos previamente diagnosticados."}
{"id": "149665", "revid": "21311", "url": "https://gl.wikipedia.org/wiki?curid=149665", "title": "LOL (hom\u00f3nimos)", "text": "LOL pode referirse a:"}
{"id": "149671", "revid": "5132", "url": "https://gl.wikipedia.org/wiki?curid=149671", "title": "Sabahudin Bilalovic", "text": ""}
{"id": "149672", "revid": "5132", "url": "https://gl.wikipedia.org/wiki?curid=149672", "title": "Dino Bilalovi\u0107", "text": ""}
{"id": "149673", "revid": "5132", "url": "https://gl.wikipedia.org/wiki?curid=149673", "title": "Dino Bilalovic", "text": ""}
{"id": "149674", "revid": "88215", "url": "https://gl.wikipedia.org/wiki?curid=149674", "title": "Jorge Racca", "text": "Jorge \u00d3scar Racca, nado o 4 de setembro de 1971 en General Pico, \u00e9 un ex xogador profesional de baloncesto internacional arxentino con pasaporte italiano, que cunha estatura de 1,98 metros xogaba na posici\u00f3n de escolta. Participou nos Xogos Ol\u00edmpicos de 1996 de Atlanta e foi nomeado d\u00faas veces mellor xogador da Liga de baloncesto da Arxentina."}
{"id": "149675", "revid": "98629", "url": "https://gl.wikipedia.org/wiki?curid=149675", "title": "Os Areeiras de Catoira", "text": "Os Areeiras de Catoira \u00e9 un grupo musical de m\u00fasica tradicional galega formado na d\u00e9cada dos anos 40 en Catoira.\nHistoria.\nRam\u00f3n Sumay formou o seu primeiro d\u00fao de gaitas co seu mestre Agust\u00edn Lorenzo Loro\u00f1o nos grupos Airi\u00f1os de Campelo e Brisas do R\u00edo Ulla, aconsellado por Avelino Cachafeiro, e percorreu a xeograf\u00eda galega ata o inicio da guerra civil espa\u00f1ola en 1936.\nNo ano 1940 retoma a actividade art\u00edstica e forman o cuarteto \"Os Areeiras de Catoria\", nome que fac\u00eda referencia ao lugar do Areal de onde proced\u00eda a familia. A formaci\u00f3n inicial se completaba con Tito Sumay (gaita), Agust\u00edn Sumay (caixa) e Alfonso D\u00edez \"O Zapateiro\". Posteriormente participar\u00edan tam\u00e9n como bombeiros Eugenio Sumay, Pepe \"O carreiro\" e Manuel Isorna \"Castro\".\nCompartiron escenarios cos Os Gaiteiros de Soutelo de Avelino Cachafeiro e cos Os Campaneiros de Vilagarc\u00eda, e est\u00e1n considerados como un dos grupos importantes da tradici\u00f3n gaiteiril galega."}
{"id": "149676", "revid": "23204", "url": "https://gl.wikipedia.org/wiki?curid=149676", "title": "Javier Rodr\u00edguez P\u00e9rez", "text": "Javier Rodr\u00edguez P\u00e9rez, co\u00f1ecido como Javi Rodr\u00edguez, nado no Porri\u00f1o o 22 de abril de 1979, \u00e9 un ex-xogador e adestrador profesional de baloncesto internacional galego. Como xogador, ocupaba a posici\u00f3n de base cunha estatura de 1,89 metros. Actualmente \u00e9 o adestrador do Movistar Estudiantes da LEB Ouro."}
{"id": "149677", "revid": "1131", "url": "https://gl.wikipedia.org/wiki?curid=149677", "title": "Xavi Rodr\u00edguez", "text": ""}
{"id": "149678", "revid": "1131", "url": "https://gl.wikipedia.org/wiki?curid=149678", "title": "Xabi Rodr\u00edguez", "text": ""}
{"id": "149680", "revid": "1131", "url": "https://gl.wikipedia.org/wiki?curid=149680", "title": "Xabier Rodr\u00edguez P\u00e9rez", "text": ""}
{"id": "149681", "revid": "98629", "url": "https://gl.wikipedia.org/wiki?curid=149681", "title": "Manuel Bosch", "text": "Manuel Bosch Rodr\u00edguez, nado o 3 de marzo de 1956 en Badalona, Barcelona, \u00e9 un ex xogador profesional de baloncesto internacional que xogou durante gran parte da s\u00faa carreira no Joventut de Badalona e no CAI Zaragoza. Cunha altura de 1,84 xogaba na posici\u00f3n de base."}
{"id": "149683", "revid": "5132", "url": "https://gl.wikipedia.org/wiki?curid=149683", "title": "Stade Lorrain Universit\u00e9 Club Nancy Basket", "text": ""}
{"id": "149685", "revid": "85894", "url": "https://gl.wikipedia.org/wiki?curid=149685", "title": "Vilanova, Ba\u00ed\u00f1as, Vimianzo", "text": "Vilanova \u00e9 un lugar da parroquia do Ba\u00ed\u00f1as no concello coru\u00f1\u00e9s de Vimianzo na comarca da Terra de Soneira). Ti\u00f1a 29 habitantes no ano 2018 segundo datos do Instituto Nacional de Estad\u00edstica dos cales eran 16 homes e 13 mulleres."}
{"id": "149686", "revid": "22570", "url": "https://gl.wikipedia.org/wiki?curid=149686", "title": "Joseph Gomis", "text": "Joseph Gomis, nado o 2 de xullo de 1978 en \u00c9vreux, Alta Normand\u00eda, \u00e9 un ex xogador profesional de baloncesto internacional franc\u00e9s. Cunha altura de 1,80 metros xogaba na posici\u00f3n de base."}
{"id": "149687", "revid": "5726760", "url": "https://gl.wikipedia.org/wiki?curid=149687", "title": "Bamiro, Bamiro, Vimianzo", "text": "Bamiro \u00e9 un lugar da parroquia do Bamiro no concello coru\u00f1\u00e9s de Vimianzo na comarca da Terra de Soneira). Ti\u00f1a 47 habitantes no ano 2018 segundo datos do Instituto Nacional de Estad\u00edstica dos cales eran 24 homes e 23 mulleres."}
{"id": "149688", "revid": "85894", "url": "https://gl.wikipedia.org/wiki?curid=149688", "title": "O Campo, Bamiro, Vimianzo", "text": "O Campo \u00e9 un lugar da parroquia do Bamiro no concello coru\u00f1\u00e9s de Vimianzo na comarca da Terra de Soneira). Ti\u00f1a 24 habitantes no ano 2018 segundo datos do Instituto Nacional de Estad\u00edstica dos cales eran 12 homes e 12 mulleres."}
{"id": "149689", "revid": "1131", "url": "https://gl.wikipedia.org/wiki?curid=149689", "title": "Pazo de Deportes da Comunidade de Madrid", "text": "O Pazo de Deportes da Comunidade de Madrid (en castel\u00e1n: \"Palacio de Deportes de la Comunidad de Madrid\"), oficialmente co\u00f1ecido por motivos de patrocinio como WiZink Center, \u00e9 un pavill\u00f3n polideportivo cuberto da Cidade de Madrid, Espa\u00f1a. Ten capacidade para 15.000 espectadores en partidos de baloncesto e de 14.000 para balonm\u00e1n.\nHistoria.\nO antigo edificio, constru\u00eddo en 1960, foi destru\u00eddo por un incendio en 2001. Os arquitectos Enrique Hermoso e Paloma Huidobro proxectaron un novo pavill\u00f3n estilo \"High-Tech\" que foi constru\u00eddo no mesmo lugar entre 2002 e 2005.\nO pavill\u00f3n acolleu dous eventos de grande importancia de baloncesto dende a s\u00faa reapertura, o Eurobasket 2007 e a final da Euroliga do ano seguinte. Tam\u00e9n acolleu a Copa do Rei de baloncesto de 2006."}
{"id": "149691", "revid": "17467", "url": "https://gl.wikipedia.org/wiki?curid=149691", "title": "Palacio de los Deportes de la Comunidad de Madrid", "text": ""}
{"id": "149692", "revid": "17467", "url": "https://gl.wikipedia.org/wiki?curid=149692", "title": "Palacio de los Deportes de la CAM", "text": ""}
{"id": "149693", "revid": "17467", "url": "https://gl.wikipedia.org/wiki?curid=149693", "title": "Palacio de Deportes de la CAM", "text": ""}
{"id": "149694", "revid": "17467", "url": "https://gl.wikipedia.org/wiki?curid=149694", "title": "Palacio de Deportes da Comunidade de Madrid", "text": ""}
{"id": "149695", "revid": "17467", "url": "https://gl.wikipedia.org/wiki?curid=149695", "title": "Palacio dos Deportes da Comunidade de Madrid", "text": ""}
{"id": "149696", "revid": "1131", "url": "https://gl.wikipedia.org/wiki?curid=149696", "title": "Palau Sant Jordi", "text": "O Palau Sant Jordi (do catal\u00e1n: \"Pazo de San Xurxo\") \u00e9 un recinto cuberto e multifuncional situado na monta\u00f1a de Montju\u00efc, en Barcelona , constru\u00eddo con motivo dos Xogos Ol\u00edmpicos de 1992. Est\u00e1 considerado a xoia do chamado \"anel ol\u00edmpico de Montju\u00efc\", que tam\u00e9n integran instalaci\u00f3ns como o Estadio Ol\u00edmpico Llu\u00eds Companys, a Piscina de Saltos de Montju\u00efc ou as Piscinas Bernat Picornell.\n\u00c9 a instalaci\u00f3n ol\u00edmpica m\u00e1is utilizada de Barcelona, xa que acolle todo tipo de acontecementos deportivos, espect\u00e1culos musicais e teatrais e encontros sociais. Para acontecementos deportivos ten unha capacidade de 16.670 espectadores sentados (habilitando bancadas no fondo sur, que normalmente carece delas)/delas), mentres que para concertos ten unha capacidade m\u00e1xima superior aos 24.000 espectadores, a\u00ednda que as \u00faltimas ordenanzas municipais restrinxen as licenzas de uso a un m\u00e1ximo de 17.960 espectadores.\nHistoria.\nDese\u00f1ado polo arquitecto xapon\u00e9s Arata Isozaki, foi inaugurado o 21 de setembro de 1990, dous anos antes da celebraci\u00f3n dos Xogos Ol\u00edmpicos de Barcelona. Est\u00e1 considerado unha obra mestra da arquitectura e a enxe\u00f1ar\u00eda moderna. A s\u00faa estrutura e materiais mecanizados conf\u00edrenlle unha gran flexibilidade que permite adaptar o recinto para acoller os m\u00e1is variados acontecementos. O Palau Sant Jordi foi o principal pavill\u00f3n cuberto dos Xogos Ol\u00edmpicos de Barcelona 1992, acollendo a competici\u00f3n de ximnasia art\u00edstica as\u00ed como as finais de balonm\u00e1n e voleibol.\nO Palau Sant Jordi acolle regularmente espect\u00e1culos deportivos de todo tipo; tenis coas d\u00faas finais de Copa Davis de 2000 e 2009; baloncesto coa celebraci\u00f3n de d\u00faas finais de Euroliga (1998 e 2003) e o Eurobasket en 1997; exhibici\u00f3ns de motocros e trial; as\u00ed como deportes non habituais de practicar en recintos non especializados como o windsurf ou a nataci\u00f3n (con motivo do Campionato Mundial de Nataci\u00f3n de 2003, celebrado en Barcelona, instalouse unha piscina regulamentaria de 50x25 metros onde se disputaron as principais probas dos campionatos)."}
{"id": "149697", "revid": "89787", "url": "https://gl.wikipedia.org/wiki?curid=149697", "title": "O Cartafol Dixital", "text": "O Cartafol Dixital \u00e9 un bolet\u00edn electr\u00f3nico mensual de informaci\u00f3ns referentes ao uso e normalizaci\u00f3n da lingua galega, editado polo Servizo de Normalizaci\u00f3n Ling\u00fc\u00edstica, da Universidade de Santiago de Compostela. O primeiro n\u00famero deste bolet\u00edn sa\u00edu en febreiro de 2001.\nTraxectoria.\n\"O Cartafol da lingua\", editado en papel, comezou a publicarse en 1992. Primeiramente, sa\u00edu como unha publicaci\u00f3n propia e edit\u00e1ronse 15 n\u00fameros at\u00e9 1996, e despois comezou a formar parte dunha revista universitaria. Foi no ano 2001 cando este bolet\u00edn se introduce nas novas tecnolox\u00edas, e naceu \"O Cartafol Dixital\", que convive coa publicaci\u00f3n en papel, de novo como publicaci\u00f3n independente.\n\"O Cartafol Dixital\" presenta un esquema xeral de Axenda, Principal (portada e novas), Novas, Un idioma preciso, Pasa a folla, Ruxerruxe (con informaci\u00f3n publicadas noutros medios), Pasa a folla (con recensi\u00f3ns e an\u00e1lises de publicaci\u00f3ns e outras ferramentas), e Arriba e Abaixo (con comentarios sobre novas que gustan e novas que desgustan)."}
{"id": "149698", "revid": "56817", "url": "https://gl.wikipedia.org/wiki?curid=149698", "title": "The First Session", "text": "The First Session \u00e9 un EP da banda de rock alternativo estadounidense Hole, editado o 26 de agosto de 1997. O EP est\u00e1 conposto pola primeira sesi\u00f3n de gravaci\u00f3n da banda no estudio o d\u00eda 17 de marzo de 1990.\nLista de canci\u00f3ns.\nTodos os temas compostos por Courtney Love e Eric Erlandson ag\u00e1s onde se indique."}
{"id": "149699", "revid": "23204", "url": "https://gl.wikipedia.org/wiki?curid=149699", "title": "Alfonso Albert", "text": "Alfonso Albert Garc\u00eda, nado o 22 de maio de 1973 en Torrent, Valencia, \u00e9 un ex-xogador profesional de baloncesto internacional espa\u00f1ol. Cunha altura de 2,11 metros xogaba na posici\u00f3n de pivote."}
{"id": "149701", "revid": "56817", "url": "https://gl.wikipedia.org/wiki?curid=149701", "title": "Ask for It", "text": "Ask for It \u00e9 o primeiro EP da banda de rock alternativo estadounidense Hole, editado o 8 de setembro de 1995. O EP ten temas gravados en tres sesi\u00f3ns distintas: o 19 de novembro de 1991 con John Peel; en marzo de 1992 para un \u00e1lbum tributo a Wipers; e unha actuaci\u00f3n en directo no Whisky A Go Go en West Hollywood o 11 de febreiro de 1992."}
{"id": "149702", "revid": "1987", "url": "https://gl.wikipedia.org/wiki?curid=149702", "title": "Avex trax", "text": " \u00e9 o selo principal da Compa\u00f1\u00eda avex. Inaugurado en 1990, esta discogr\u00e1fica \u00e9 co\u00f1ecida como unha das m\u00e1is grandes de todo o Xap\u00f3n."}
{"id": "149704", "revid": "98629", "url": "https://gl.wikipedia.org/wiki?curid=149704", "title": "Neboj\u0161a Bogavac", "text": "Neboj\u0161a Bogavac, alcumado \"Trumo\", nado o 14 de decembro de 1973 en Bijelo Polje, Iugoslavia (actual Montenegro), \u00e9 un ex xogador profesional internacional e adestrador de baloncesto montenegrino. Actualmente \u00e9 adestrador asistente do Strasbourg IG da LNB Pro A francesa e Euroliga. Cunha altura de 1,98 metros xogaba na posici\u00f3n de ala."}
{"id": "149705", "revid": "5132", "url": "https://gl.wikipedia.org/wiki?curid=149705", "title": "Nebojsa Bogavac", "text": ""}
{"id": "149709", "revid": "1131", "url": "https://gl.wikipedia.org/wiki?curid=149709", "title": "A Casa do Mel", "text": "A Casa do Mel \u00e9 unha construci\u00f3n en Goente (As Pontes de Garc\u00eda Rodr\u00edguez), sede da delegaci\u00f3n da Asociaci\u00f3n Galega de Apicultura (AGA).\nFinalidade.\nA Casa do Mel de Goente est\u00e1 xestionada pola delegaci\u00f3n local da Asociaci\u00f3n Galega de Apicultura. A finalidade da s\u00faa implantaci\u00f3n na comarca do Eume \u00e9 apoiar tecnicamente \u00f3s apicultores, contribu\u00edndo \u00e1 s\u00faa formaci\u00f3n e axud\u00e1ndolles a mellorar a calidade dos seus produtos, en especial do mel. O contorno natural, nas inmediaci\u00f3ns das Fragas do Eume, favorece a produci\u00f3n de produtos de calidade.\nNo ano 2009 a delegaci\u00f3n local da Asociaci\u00f3n Galega de Apicultura participou na organizaci\u00f3n da I Feira do Mel e do Queixo de Goente, xunto co concello das Pontes de Garc\u00eda Rodr\u00edguez.\nInstalaci\u00f3ns.\nA Casa do Mel conta cunha sala de exposici\u00f3ns na que se exhiben cortizos e ferramentas de uso corrente nas explotaci\u00f3ns ap\u00edcolas tradicionais en Galicia, as\u00ed como paneis informativos que mostran os distintos procesos do traballo do mel. Tam\u00e9n se pode ver unha colmea acristalada que permite apreciar directamente o traballo das abellas. Ademais ten un pequeno obradoiro para a transformaci\u00f3n da cera e outro de extracci\u00f3n para uso dos socios da asociaci\u00f3n. Por \u00faltimo, hai unha sala de conferencias na que se imparten charlas e cursos."}
{"id": "149710", "revid": "89787", "url": "https://gl.wikipedia.org/wiki?curid=149710", "title": "Kimberlita", "text": "A kimberlita \u00e9 unha rocha \u00edgnea plut\u00f3nica, b\u00e1sica, da que se obte\u00f1en os diamantes (tam\u00e9n se obte\u00f1en noutro tipo de rocha co\u00f1ecidas como lampro\u00edtas). Os dep\u00f3sitos en Kimberley, Sur\u00e1frica, foron os primeiros en ser reco\u00f1ecidos, e de a\u00ed v\u00e9n o nome.\nEsta rocha formouse no magma fundido a gran profundidade, presi\u00f3n e temperatura baixo a superficie da codia terrestre hai m\u00e1is de 100 mill\u00f3ns de anos, onde o carbono cristalizou en forma de diamante. Posteriormente a kimberlita ascendeu por f\u00edsgoas volc\u00e1nicas chamadas chemineas liberada na superficie da Terra polos axentes atmosf\u00e9ricos."}
{"id": "149712", "revid": "5749", "url": "https://gl.wikipedia.org/wiki?curid=149712", "title": "Cortizo", "text": ""}
{"id": "149713", "revid": "89787", "url": "https://gl.wikipedia.org/wiki?curid=149713", "title": "Kip\u00e1", "text": "A kip\u00e1 (hebreo \u05db\u05b4\u05bc\u05e4\u05b8\u05bc\u05d4, \"c\u00fapula, parte superior\", plural \"kipot\"; tam\u00e9n co\u00f1ecida polo seu nome y\u00eddish, \"yarmulke\") \u00e9 unha pequena gorra ritual empregada para cubrir parcialmente a cabeza, usada tradicionalmente polos homes xudeus, e ultimamente aceptada tam\u00e9n polas correntes non ortodoxas para uso feminino.\nCaracter\u00edsticas.\nA kip\u00e1 - ou calquera outro chapeu, gorro ou peza que cubra total ou parcialmente a cabeza - \u00e9 de uso obrigatorio (mesmo para non xudeus ou xent\u00eds) ao entrar e permanecer en determinados lugares de culto xudeu, como sinagogas, cemiterios ou lugares sacros, ou en situaci\u00f3ns de pregaria, celebraci\u00f3n ou estudo can\u00f3nico. Os homes xudeus observantes, emporiso, visten kip\u00e1 durante todo o d\u00eda e en toda ocasi\u00f3n.\nA kip\u00e1 \u00e9 de tea ou l\u00e1 ben tecida, e confecci\u00f3nase hoxe en d\u00eda das m\u00e1is diversas cores, tama\u00f1os e dese\u00f1os, para todos os gustos, situaci\u00f3ns e modas. As\u00ed e todo, a\u00ednda se estila usar kip\u00e1 branca para celebraci\u00f3ns de x\u00fabilo, como shabat, festas ou vodas, e negra en sinal de doo. \u00c9 posible situar a un xudeu practicante dentro de determinada rama ou corrente do xuda\u00edsmo, en base \u00e1 cor, ao tama\u00f1o ou ao material do que est\u00e1 feita a kip\u00e1 que leva posta.\nO costume de levar kip\u00e1 non prov\u00e9n dun precepto ou mandamento propiamente dito, a diferenza do \"talit\" ou chal ritual, ou dos \"tefil\u00edn\" ou filacterias; a\u00ednda que se arraigou co paso dos s\u00e9culos, ao momento de converterse nun dos atributos m\u00e1is emblem\u00e1ticos do xuda\u00edsmo. A\u00ednda as\u00ed, as s\u00faas orixes son igualmente milenarias, e rem\u00f3ntanse ao Talmud (\"Mas\u00e9jet Kidush\u00edn\", \"Tratado de casamentos\", 31:1), simbolizando a necesidade de ter presente en todo momento que Deus est\u00e1 porriba dos homes e as cousas; e s\u00f3 pretende que a cabeza non quede descuberta ante Deus.\nNo servizo do Templo de Xerusal\u00e9n os sacerdotes Cohanim ti\u00f1an prohibido traballar coa cabeza descuberta, esta \u00e9 unha das orixes deste costume."}
{"id": "149714", "revid": "5749", "url": "https://gl.wikipedia.org/wiki?curid=149714", "title": "Double income, no kids yet", "text": ""}
{"id": "149715", "revid": "22570", "url": "https://gl.wikipedia.org/wiki?curid=149715", "title": "Departamento de Atl\u00e1ntida", "text": "O departamento de Atl\u00e1ntida \u00e9 un dos 18 departamentos que conforman a Rep\u00fablica de Honduras.\nEst\u00e1 localizado no sector setentrional do pa\u00eds. Limita polo norte co mar Caribe, onde se acha o departamento de Islas de la Bah\u00eda; polo sur co departamento de Yoro; polo leste co departamento de Col\u00f3n e polo oeste co departamento de Cort\u00e9s.\nTen como cabeceira departamental a cidade portuaria de La Ceiba, a terceira cidade m\u00e1is importante do Estado, despois de Tegucigalpa e San Pedro Sula.\nHistoria.\nO departamento foi creado oficialmente en 1902, desde territorios pertencentes a Col\u00f3n, Cort\u00e9s e Yoro. Durante 1910 a poboaci\u00f3n do departamento era de 11.370 habitantes, destacando a localidade de La Ceiba, debido a que ademais de ser a capital, contaba cunha gran poboaci\u00f3n activa.\nXeograf\u00eda.\nAtl\u00e1ntida presenta d\u00faas rexi\u00f3ns diferenciadas, unha cha e outra monta\u00f1osa. A primeira est\u00e9ndese a car\u00f3n da costa caribe\u00f1a, formando amplas praias, e ten como accidente costeiro m\u00e1is notable a Ba\u00eda de Tela, cuxos extremos son as puntas Sal, no oeste, e Izopo, no leste. A rexi\u00f3n monta\u00f1osa comprende a Serra Nombre de Dios, onde se alza o Pico Bonito, o punto m\u00e1is alto do departamento.\nO clima \u00e9 tropical chuvioso na chaira costeira, e o sistema hidrol\u00f3xico esta conformado polos r\u00edos Ul\u00faa, Le\u00e1n, Cangrejal, Danto, Cuero, Salado, Papaloteca e San Juan.\nDemograf\u00eda.\nA poboaci\u00f3n do departamento, a pesar da importante concentraci\u00f3n urbana en La Ceiba, \u00e9 maioritariamente rural. A poboaci\u00f3n dominante \u00e9 ladino e conta na costa con varias comunidades gar\u00edfunas.\nA principal fonte de ingresos do departamento \u00e9 a agricultura, a industria e o comercio, estes \u00faltimos concentrados principalmente en La Ceiba. Tam\u00e9n cabe destacar a miner\u00eda non met\u00e1lica e a crecente industria do turismo.\nO departamento tam\u00e9n conta cunha \u00f3ptima rede vial, que incl\u00fae estradas pavimentadas, ferrocarril, os portos de La Ceiba e Tela, e o Aeroporto Internacional de Golos\u00f3n en La Ceiba.\nEducaci\u00f3n.\nO departamento de Atl\u00e1ntida ten unha taxa de analfabetismo do 14,2 e unha media de 5,2 anos de estudo."}
{"id": "149716", "revid": "37081", "url": "https://gl.wikipedia.org/wiki?curid=149716", "title": "Departamento de Choluteca", "text": "Choluteca \u00e9 un dos 18 departamentos nos que se divide a Rep\u00fablica de Honduras, e \u00e9 o m\u00e1is meridional desta. Limita polo norte cos departamentos de Francisco Moraz\u00e1n e El Para\u00edso, polo oeste co Golfo de Fonseca e o departamento de Valle, e polo leste e sur coa veci\u00f1a Nicaragua.\nTen unha superficie total de 4360\u00a0km2. A s\u00faa poboaci\u00f3n \u00e9 de aproximadamente 395.000 habitantes. Conta con moitos terreos que son utilizados para a agricultura, a pesca, azucareiras, camaroneiras etc. A cabeceira do departamento \u00e9 a cidade de Choluteca, que \u00e9 atravesada polo r\u00edo Choluteca que cruza o departamento.\nHistoria.\nCholuteca foi un dos sete departamentos orixinais nos que se dividiu Honduras despois da s\u00faa independencia, en 1825, a\u00ednda que as s\u00faas fronteiras mudaron no transcurso da historia. En 1843 adheriuse ao seu territorio o distrito de Guascor\u00e1n, at\u00e9 daquelas parte de Comayagua. En 1893 desprendeuse da s\u00faa parte m\u00e1is occidental, coa creaci\u00f3n do departamento de Valle."}
{"id": "149720", "revid": "37081", "url": "https://gl.wikipedia.org/wiki?curid=149720", "title": "Departamento de Col\u00f3n", "text": "Col\u00f3n \u00e9 un dos 18 departamentos nos que se divide a Rep\u00fablica de Honduras. Creouse en 1881. A capital departamental \u00e9 Trujillo, sendo outra cidade importante Tocoa. \nTen unha superficie de 8.875\u00a0km\u00b2 e, no 2007, unha poboaci\u00f3n estimada de 284.900 habitantes."}
{"id": "149721", "revid": "98629", "url": "https://gl.wikipedia.org/wiki?curid=149721", "title": "Celebrity Skin (sinxelo)", "text": "\"Celebrity Skin\" \u00e9 o d\u00e9cimo sinxelo da banda de rock alternativo estadounidense Hole, editado o 1 de setembro de 1998 a trav\u00e9s do selo Geffen Records. \u00c9 o sinxelo de estrea do seu terceiro \u00e1lbum de estudio \"Celebrity Skin\" e tr\u00e1tase do sinxelo m\u00e1is exitoso da banda, sendo o \u00fanico en acadar o n\u00famero 1 na lista \"Modern Rock Tracks\"."}
{"id": "149722", "revid": "37081", "url": "https://gl.wikipedia.org/wiki?curid=149722", "title": "Departamento de Comayagua", "text": "Comayagua \u00e9 un dos 18 departamentos nos que se divide a Rep\u00fablica de Honduras. A capital departamental \u00e9 Comayagua. Ten unha superficie de 5.196\u00a0km\u00b2 e, no 2005, unha poboaci\u00f3n estimada de 390,643 habitantes."}
{"id": "149723", "revid": "37081", "url": "https://gl.wikipedia.org/wiki?curid=149723", "title": "Departamento de Cop\u00e1n", "text": "Cop\u00e1n \u00e9 un dos 18 departamentos nos que se divide a Rep\u00fablica de Honduras, localizado no occidente desta. A capital departamental \u00e9 Santa Rosa de Cop\u00e1n.\nTen unha superficie de 3.203\u00a0km\u00b2 e, no 2005, ti\u00f1a unha poboaci\u00f3n estimada de 320.562 habitantes."}
{"id": "149724", "revid": "1576", "url": "https://gl.wikipedia.org/wiki?curid=149724", "title": "Dio", "text": "Dio foi un grupo estadounidense de heavy metal liderado polo vocalista Ronnie James Dio, trala s\u00faa marcha de Black Sabbath no 1983. O grupo editou dez \u00e1lbums de estudio e tivo numerosos cambios nos seus membros ao longo dos anos, sendo Ronnie James Dio o \u00fanico membro constante."}
{"id": "149725", "revid": "1131", "url": "https://gl.wikipedia.org/wiki?curid=149725", "title": "C\u00e9line", "text": ""}
{"id": "149726", "revid": "43749", "url": "https://gl.wikipedia.org/wiki?curid=149726", "title": "Nigeria", "text": ""}
{"id": "149727", "revid": "43749", "url": "https://gl.wikipedia.org/wiki?curid=149727", "title": "S\u00e9n\u00e9gal", "text": ""}
{"id": "149728", "revid": "1131", "url": "https://gl.wikipedia.org/wiki?curid=149728", "title": "Ronnie James Dio", "text": "Ronald James Padavona, nado en Portsmouth (Nova Hampshire) o 10 de xullo do 1942 e finado en Houston o 16 de maio do 2010, foi un cantante de heavy metal estadounidense, m\u00e1is co\u00f1ecido co nome art\u00edstico de Ronnie James Dio.\nFormou parte das bandas Elf, Rainbow, Black Sabbath, Dio e Heaven and Hell. Foi quen popularizou o xesto dos cornos como parte da simbolox\u00eda do heavy metal.\nTraxectoria.\nAdoptou o sobrenome de Dio en homenaxe a un mafioso italiano, Johnny Dio. A s\u00faa primeira banda foi Elf, pasando a mediados dos 70 a ser o vocalista de Rainbow, banda do ex-Deep Purple Ritchie Blackmore. Despois de gravar catro \u00e1lbums con eles int\u00e9grase en Black Sabbath ata 1983, empezando nese ano a s\u00faa carreira en solitario baixo o nome de Dio. Entre discos, directos, recompilatorios e DVDs saca 28 traballos ao mercado, na que \u00e9 a etapa m\u00e1is prol\u00edfica da s\u00faa carreira musical. No 2007 re\u00fanese con tres antigos compa\u00f1eiros de Black Sabbath (Tony Iommi, Geezer Butler e Vinny Appice) e xuntos forman Heaven and Hell, denominaci\u00f3n coa que gravaron un disco, \"The Devil you Know\", no 2009.\nEn novembro do 2009 foille diagnosticado un cancro de est\u00f3mago, falecendo seis meses despois."}
{"id": "149732", "revid": "5132", "url": "https://gl.wikipedia.org/wiki?curid=149732", "title": "\u00d3scar Cervantes", "text": "\u00d3scar Cervantes Gisbert, nado o 13 de maio de 1969 en Barcelona \u00e9 un xogador profesional internacional de baloncesto catal\u00e1n. Procedente da canteira do Espanyol, cunha altura 1,93 metros xogaba na posici\u00f3n de escolta. Est\u00e1 considerado como un dos mellores tiradores da historia da ACB.\nTraxectoria.\nA saga Cervantes leva tres xeraci\u00f3ns xogando no CB Granollers, antigo \"Cacaolat\" e \"Grupo IFA\". O pai de \u00d3scar Cervantes (Juanjo) e o seu fillo Pol Cervantes, tam\u00e9n xogador do CB Granollers. Cabe destacar que foi o primeiro ga\u00f1ador espa\u00f1ol do concurso de triplas do All-Star da ACB, derrotando na final de Madrid de 1991 a Bryan Jackson.\nEra co\u00f1ecido no mundo ACB pola s\u00faa boa e r\u00e1pida mec\u00e1nica de tiro. Especialista en finalizar os contraataques en tiros de tripla.\nDeuse a casualidade que no ano 1991 o Club Basquet Granollers contaba nas s\u00faas filas co campi\u00f3n ACB de triplos 1991 e o campi\u00f3n de mates NBA 1989 e da ACB 1991 Kenny Walker."}
{"id": "149734", "revid": "17467", "url": "https://gl.wikipedia.org/wiki?curid=149734", "title": "7Up Joventut", "text": ""}
{"id": "149735", "revid": "17467", "url": "https://gl.wikipedia.org/wiki?curid=149735", "title": "Festina Joventut", "text": ""}
{"id": "149736", "revid": "5132", "url": "https://gl.wikipedia.org/wiki?curid=149736", "title": "C.B. Granada", "text": ""}
{"id": "149737", "revid": "111586", "url": "https://gl.wikipedia.org/wiki?curid=149737", "title": "Sara Tavares", "text": "Sara Tavares, nada en Lisboa o 1 de febreiro de 1978 e finada o 19 de novembro de 2023 na mesma cidade, foi unha cantante e compositora portuguesa con ascendencia caboverdiana. A m\u00fasica que fixo foi definida como world music.\nTraxectoria.\nTavares ga\u00f1ou a final da 1\u00aa edici\u00f3n (1993/1994) do concurso Chuva de Estrelas do canal televisivo SIC, onde interpretou un tema de Whitney Houston. Foi invitada por Rosa Lobato de Faria para participar no Festival RTP da Can\u00e7\u00e3o de 1994 coa canci\u00f3n \"Chamar a M\u00fasica\". A canci\u00f3n recibiu a pontuaci\u00f3n m\u00e1xima de t\u00f3dolos xurados, ga\u00f1ando as\u00ed un lugar no Festival Eurovis\u00e3o da Can\u00e7\u00e3o de 1994, onde alcanzou a 8\u00aa posici\u00f3n.\nEn 1996 editou o seu primeiro disco que contou coa colaboraci\u00f3n do coro Shout, al\u00e9n de gravar a m\u00fasica \"Longe do Mundo\" (unha adaptaci\u00f3n de \"God Help The Outcasts, de Heidi Mollenhauer), para o filme da Disney \"The Hunchback of Notre Dame\", que vir\u00eda merecer unha menci\u00f3n honrosa da Disney como a mellor versi\u00f3n, sen contar coa inglesa, da canci\u00f3n.\nNa Expo'98, Sara Tavares participou no espect\u00e1culo de homenaxe a Gershwin, ao lado da Rias Big Band Berlin. Colaborou, entre tanto, no grande succeso da banda Ala dos Namorados, \"Solta-se o Beijo\". En 1999 editou o \u00e1lbum \"Mi Ma B\u00f4\", un disco m\u00e1is maduro e con m\u00e1is ligaz\u00f3n as s\u00faas ra\u00edces.\nO \u00e1lbum \"Balanc\u00ea\", editado pola World Connection, en novembro de 2005, foi considerado un dos mellores \u00e1lbums do ano por parte da cr\u00edtica, tendo alcanzado o disco de ouro.\nCoa canci\u00f3n \"Bom Feeling\", do \u00e1lbum \"Balanc\u00ea\", Sara Tavares foi a imaxe publicitaria do Millenium BCP. A trav\u00e9s da campa\u00f1a, nun investimento de 3 mill\u00f3ns de euros, 40 mil CDs da cantante foron distribu\u00eddos aos clientes do banco.\nEn 2008 \u00e9 lanzado o DVD \"Alive in Lisboa\". No ano de 2009 regresa aos orixinais co \u00e1lbum \"Xinti\"."}
{"id": "149738", "revid": "25871", "url": "https://gl.wikipedia.org/wiki?curid=149738", "title": "C\u00e9sar Sanmart\u00edn", "text": "C\u00e9sar Sanmart\u00edn Ab\u00e1n, nado o 19 de outubro de 1975 en Barcelona, \u00e9 un xogador profesional de baloncesto catal\u00e1n. Cunha altura de 1,98 metros xoga na posici\u00f3n de ala.\nTraxectoria.\nMomentos memorables.\nC\u00e9sar Sanmart\u00edn \u00e9 lembrado en Lugo sobre todo polo seu partido xogado fronte ao FC Barcelona o 26 de novembro de 1999, no que foi a primeira vitoria do Breog\u00e1n no se retorno \u00e1 ACB de 1999. Nese partido, no que o Bar\u00e7a acud\u00eda como favorito xa que os de Lugo levaban catro xornadas sen ga\u00f1ar, Sanmart\u00edn anotou 22 puntos (2/2 en tiros de dous, 2/2 en tiros libres e 5/5 en triplas), en tan s\u00f3 oito minutos. Finalmente rematou o partido con 33 puntos e unha valoraci\u00f3n de 38, o que lle supuxo o nomeamento a mellor xogador da xornada da ACB."}
{"id": "149739", "revid": "98629", "url": "https://gl.wikipedia.org/wiki?curid=149739", "title": "Two Lovers", "text": "Two Lovers \u00e9 un filme estadounidense de James Gray (director de pel\u00edculas coma \"We own the night\") estrenada en 2008, inspirada na obra de Fi\u00f3dor Dostoievski, \"Noites brancas\". Foi amplamente alabada no festival de Cannes de 2008.\nSinopse.\nLeonard \u00e9 un home con problemas emocionais que vive cos seus pais nun pequeno apartamento en Nova York. A s\u00faa vida complicarase coa chegada de d\u00faas mulleres, por un lado Michelle, a guapa veci\u00f1a coa que Leonard reco\u00f1ece o amor dos seus so\u00f1os xa que tam\u00e9n leva unha vida moi inestable, e por outro lado Sandra, a filla duns amigos de negocios do seu pai, de car\u00e1cter bondadoso que est\u00e1 perdidamente namorada de Leonard. \u00bfO amor dos teus so\u00f1os ou o amor da t\u00faa vida?"}
{"id": "149740", "revid": "89787", "url": "https://gl.wikipedia.org/wiki?curid=149740", "title": "Viviane", "text": "Viviane \u00e9 unha vocalista portuguesa. A s\u00faa voz e canci\u00f3ns son moi caracter\u00edsticas, pola forma como pronuncia o portugu\u00e9s, con sonoridades do seu franc\u00e9s natal. Forma parte da banda Entre Aspas e do proxecto Linha da Frente. Actualmente segue a carreira en solitario.\nBiograf\u00eda.\nEra \"Entre Aspas\".\nViviane Farias naceu en Nice, Francia, mais mudouse a Portugal aos 13 anos. Inicia a s\u00faa carreira musical en 1990, formando con T\u00f3 Viegas os Entre Aspas, editando cinco \u00e1lbums.\nEn 2001 integra o proxecto colectivo Linha da Frente editando un \u00e1lbum na editora Universal en 2002, ao lado de Jo\u00e3o Aguardela (Sitiados), Lu\u00eds Varatojo, Dora Fidalgo, Janelo, Prince Wadada e Rui Duarte (Ramp).\n\"O Sul\" \u00e9 un disco editado en 2003 co proxecto Camale\u00e3o Azul, que partilla con T\u00f3 Viegas, baseado na poes\u00eda do escritor Fernando Cabrita. Dese \u00e1lbum \u00e9 extra\u00eddo o single \"Nocturno III\"\nEra post \"Entre Aspas\".\nEn 2005 chega \u00e1 fin o grupo Entre Aspas. Viviane inicia a s\u00faa carreira en solitario co primeiro \u00e1lbum titulado \"Amores Imperfeitos\", coproducido con T\u00f3 Viegas, gravado no seu propio estudio ZIPMIX no Algarve, con sonoridades en formato ac\u00fastico.\nRegresa en 2007 cun traballo en formato ac\u00fastico, co t\u00edtulo hom\u00f3nimo de \"Viviane\" nun conxunto de once canci\u00f3ns en que se firma unha dial\u00e9ctica enriquecedora entre as linguaxes universais do Fado e do Tango e co acorde\u00f3n e a guitarra portuguesa como notas dominantes. Deste \u00e1lbum xorde \"Meu cora\u00e7\u00e3o abandonado\" coma single de presentaci\u00f3n.\nEn 2009 integra o proxecto Rua da Saudade xuntamente con Susana F\u00e9lix, Mafalda Arnauth e Luanda Cozetti, dando voz \u00e1s letras orixinais de Ary dos Santos no \u00e1lbum \"Can\u00e7\u00f5es de Ary dos Santos."}
{"id": "149741", "revid": "25871", "url": "https://gl.wikipedia.org/wiki?curid=149741", "title": "Jacobo Odriozola", "text": "Jacobo Odriozola Losada, nado o 28 de marzo de 1973 en Santander, Cantabria, \u00e9 un xogador profesional de baloncesto espa\u00f1ol que actualmente xoga para o Ventanas Arsan Estela da Liga EBA. Cunha altura de 1,95 metros xoga na posici\u00f3n de aleiro.\nTraxectoria.\nFormouse deportivamente na canteira do Castroverde e a s\u00faa traxectoria no baloncesto profesional \u00e9 dilatada, xogado en equipos na m\u00e1xima categor\u00eda como o F\u00f3rum Valladolid, Le\u00f3n Caja Espa\u00f1a, Caja San Fernando e Leite R\u00edo Breog\u00e1n. Internacional j\u00fanior, Jacobo Odriozola foi subcampi\u00f3n de Copa e Liga co Caja San Fernando na tempada 1998-99.\nO seu maior logro individual foi en 2001, cando ga\u00f1ou mentres xogaba no Brego\u00e1n o Concurso de Triplas da liga ACB."}
{"id": "149742", "revid": "736", "url": "https://gl.wikipedia.org/wiki?curid=149742", "title": "Viviane (cantora)", "text": ""}
{"id": "149743", "revid": "5132", "url": "https://gl.wikipedia.org/wiki?curid=149743", "title": "Pete Mickeal", "text": "Fenton Pete Mickeal, nado o 22 de febreiro de 1978 en Rock Island, Illinois, \u00e9 un xogador profesional baloncesto estadounidense. Foi seleccionado por Dallas Mavericks na segunda rolda (58.\u00ba posici\u00f3n) do draft da NBA de 2000.\nTraxectoria.\nPete xogou dous anos como aleiro no Indian Hills Community College antes de ser transferido no seu ano como \"junior\" \u00e1 Universidade de Cincinnati. No seu segundo ano nos Indian Hills C.C., foi nomeado Xogador Nacional J\u00fanior do ano despois de liderar ao seu equipo ao seu segundo t\u00edtulo consecutivo. Despois de dous anos moi produtivos en Cincinnati, recibindo a menci\u00f3n All-American por \"Associated Press\" como s\u00e9nior, Mickeal entrou no Draft da NBA. Participou no \"training camp\" cos Mavericks, pero nunca xogou para eles nun partido. Foi seleccionado por Dallas pero pronto asinou como axente libre polos New York Knicks. Estivo durante toda a tempada lesionado no banco e foi cortado ao final da tempada.\nDespois do seu pouco exitosa carreira na NBA, Mickeal conseguir\u00eda mellores resultados na ABA cos Tampa Bay ThunderDawgs, e particularmente cos Kansas City Knights. Liderando aos Knights a unha marca de 32-5 no 2002, o equipo de Mickeal ga\u00f1ar\u00eda ese ano o campionato e el foi premiado como MVP da liga e da final. Despois da tempada do 2002 na ABA, Mickeal asinou cos Talk 'N Text Phone Pals, equipo da Asociaci\u00f3n de Baloncesto de Filipinas. Conseguiu ser o l\u00edder da liga en anotaci\u00f3n durante a s\u00faa primeira tempada, ademais de conseguir co seu equipo o campionato. Fixo caso por \u00faltima vez \u00e1 NBA, asinando un contrato con Houston Rockets. En 2004, xogar\u00eda na liga Grega para o Peristeri, e m\u00e1is tarde no Makedonikos.\nPete Mickeal chegou \u00e1 liga ACB da man do Leite R\u00edo Breog\u00e1n, onde pese a xogar unha gran campa\u00f1a non puido evitar o descenso dos de Lugo. Posteriormente chegar\u00eda ao Tau Cer\u00e1mica. En 2010 Mickeal fichou polo Regal FC Barcelona onde ga\u00f1ou a Euroliga."}
{"id": "149744", "revid": "37081", "url": "https://gl.wikipedia.org/wiki?curid=149744", "title": "Departamento de Cort\u00e9s", "text": "Cort\u00e9s \u00e9 un dos 18 departamentos nos que se divide a Rep\u00fablica de Honduras, localizado na zona norte desta. Este departamento ocupa o primeiro lugar no pa\u00eds en canto ao n\u00famero de habitantes, e \u00e9 tam\u00e9n onde se concentra a maior parte da actividade industrial de pa\u00eds. Ten unha superficie de 3.954\u00a0km\u00b2 e, no 2005, ti\u00f1a unha poboaci\u00f3n estimada de 1\u00a0365\u00a0497 habitantes. A capital departamental \u00e9 San Pedro Sula.\nO departamento recibiu este nome polo conquistador espa\u00f1ol Hern\u00e1n Cort\u00e9s, quen chegou a Honduras en 1525 e foi quen orixinalmente organizou a conquista da rexi\u00f3n.\nHistoria.\nO departamento de Cort\u00e9s foi creado o 4 de xullo de 1893 polo presidente Domingo V\u00e1squez. Este novo departamento naceu de partes do departamento de Santa B\u00e1rbara e Yoro.\nCoa chegada dos espa\u00f1ois, este territorio foi un dos primeiros sitios de Honduras en ser conquistado.\nEn 1536 Pedro de Alvarado fundou a cidade de San Pedro de Puerto Caballos no val de Choloma. \nEsta cidade \u00e9 actualmente a cabeceira departamental e a capital industrial e cidade m\u00e1is grande de Honduras.\nAntes fora fundada a cidade de Puerto Cort\u00e9s baixo o nome de Puerto Caballos en 1524, por Hern\u00e1n Cort\u00e9s. Co paso do tempo, Puerto Cort\u00e9s converteuse no porto m\u00e1is importante de Honduras.\nEconom\u00eda.\nA econom\u00eda de Cort\u00e9s esta centrada principalmente en San Pedro Sula e Puerto Cort\u00e9s, que son as d\u00faas cidades m\u00e1is importantes de Cort\u00e9s, xa que Puerto Cort\u00e9s ten o porto m\u00e1is importante de Centroam\u00e9rica e San Pedro Sula est\u00e1 considerada a \"Capital Industrial\" de Honduras e \u00e9 nesta cidade onde se desenvolve a maior parte da econom\u00eda do pa\u00eds .\nA presenza de maquiladoras estimula unha migraci\u00f3n interna cara o departamento. Tam\u00e9n esta migraci\u00f3n interna est\u00e1 asociada a unha emigraci\u00f3n cara M\u00e9xico e Estados Unidos."}
{"id": "149745", "revid": "37081", "url": "https://gl.wikipedia.org/wiki?curid=149745", "title": "Departamento de El Para\u00edso", "text": "El Para\u00edso \u00e9 un dos 18 departamentos nos que se divide a Rep\u00fablica de Honduras.\nA capital departamental \u00e9 Yuscar\u00e1n.\nTen unha superficie de 7.218\u00a0km\u00b2 e, no 2005, ti\u00f1a unha poboaci\u00f3n estimada de 383.565 habitantes."}
{"id": "149746", "revid": "27249", "url": "https://gl.wikipedia.org/wiki?curid=149746", "title": "Departamento de Francisco Moraz\u00e1n", "text": "Francisco Moraz\u00e1n \u00e9 un dos 18 departamentos nos que se divide a Rep\u00fablica de Honduras, localizada polo zona central desta. \nTen unha superficie de 8.619 km\u00b2 e , no 2005, ti\u00f1a unha poboaci\u00f3n estimada de 1\u00a0680\u00a0700 habitantes.\nO departamento limita polo norte cos departamentos de Comayagua, Yoro e Olancho; polo sur cos departamentos Valle e Choluteca; polo leste con Olancho e El Para\u00edso, e polo oeste cos departamentos de Comayagua e La Paz.\nHistoria.\nO departamento de Francisco Moraz\u00e1n (anteriormente Tegucigalpa) \u00e9 un dos sete departamentos orixinais da Rep\u00fablica de Honduras. Este fundouse por decreto da primeira Asemblea Constitu\u00ednte do Estado, expedida o 28 de xu\u00f1o de 1825 durante a administraci\u00f3n de don Dionisio de Herrera.\nEn 1869, o departamento foi reducido cando o municipio de Texiguat foi anexado ao departamento de El Para\u00edso. En 1943 Tegucigalpa pasou a chamarse 'Francisco Moraz\u00e1n' conmemorando o centenario da morte do Palad\u00edn da Uni\u00f3n Centroamericana."}
{"id": "149747", "revid": "37081", "url": "https://gl.wikipedia.org/wiki?curid=149747", "title": "Departamento de Gracias a Dios", "text": "Gracias a Dios \u00e9 un dos 18 departamentos nos que se divide a Rep\u00fablica de Honduras, localizado no leste desta. A capital departamental \u00e9 Puerto Lempira, a\u00ednda que antes de 1975 era Brus Laguna. \nTen unha superficie de 16.630\u00a0km\u00b2 e, no 2005, ti\u00f1a unha poboaci\u00f3n estimada de 76.278 habitantes."}
{"id": "149752", "revid": "1987", "url": "https://gl.wikipedia.org/wiki?curid=149752", "title": "Departamento de Intibuc\u00e1", "text": "Intibuc\u00e1 \u00e9 un dos 18 departamentos nos que se divide a Rep\u00fablica de Honduras.\nA capital departamental \u00e9 La Esperanza.\nTen unha superficie de 3.072\u00a0km\u00b2 e, no 2005, ti\u00f1a unha poboaci\u00f3n estimada de 202.140 habitantes."}
{"id": "149756", "revid": "1131", "url": "https://gl.wikipedia.org/wiki?curid=149756", "title": "Cabo Gracias a Dios", "text": "O Cabo Gracias a Dios \u00e9 un cabo de Am\u00e9rica Central na costa do Mar Caribe, entre Honduras e Nicaragua, na desembocadura do r\u00edo Coco, que constit\u00fae a fronteira entre ambos pa\u00edses. Nicaragua ten forma de tri\u00e1ngulo is\u00f3scele que apunta cara o nordeste, sendo este cabo dito v\u00e9rtice, \u00e1 vez que \u00e9 o extremo oriental de Honduras.\nFoi chamado as\u00ed por Cristovo Col\u00f3n, o primeiro europeo en visitalo, o 12 de setembro de 1502."}
{"id": "149757", "revid": "37081", "url": "https://gl.wikipedia.org/wiki?curid=149757", "title": "Departamento de Islas de la Bah\u00eda", "text": "Islas de la Bah\u00eda \u00e9 un dos 18 departamentos nos que se divide a Rep\u00fablica de Honduras. A capital departamental \u00e9 Coxen Hole, na illa de Roat\u00e1n.\nEn total o departamento ten unha superficie de 261\u00a0km\u00b2 e, no 2005, ti\u00f1a unha poboaci\u00f3n estimada de 43.018 habitantes. P\u00f3dese debullar xeograficamente en tres grupos de illas:"}
{"id": "149758", "revid": "27249", "url": "https://gl.wikipedia.org/wiki?curid=149758", "title": "Departamento de La Paz, Honduras", "text": "La Paz \u00e9 un dos 18 departamentos de Honduras. A capital que lle d\u00e1 nome \u00e9 a cidade de La Paz. Ten unha superficie de 2.331\u00a0km\u00b2, e en 2005 ti\u00f1a unha poboaci\u00f3n estimada de 173.731 habitantes."}
{"id": "149759", "revid": "89787", "url": "https://gl.wikipedia.org/wiki?curid=149759", "title": "Departamento de Lempira", "text": "Lempira \u00e9 un dos 18 departamentos nos que se divide a Rep\u00fablica de Honduras, localizado no occidente desta. Ten unha superficie de 4.228\u00a0km\u00b2 e, no 2005, ti\u00f1a unha poboaci\u00f3n estimada de 277,910 habitantes.\nLimita polo norte cos departamentos de Cop\u00e1n e Santa B\u00e1rbara, polo sur coa Rep\u00fablica do Salvador, polo oeste con Ocotepeque, Cop\u00e1n e O Salvador, e polo leste cos departamentos de Santa B\u00e1rbara e Intibuc\u00e1.\nHistoria.\nLempira foi fundado o 28 de xu\u00f1o de 1825. Antes, este departamento pertenc\u00eda ao territorio de Gracias como parte da primeira organizaci\u00f3n territorial de Honduras en 1536. O nome do departamento \u00e9 un tributo ao heroe ind\u00edxena Lempira, orixinario deste lugar.\nEconom\u00eda.\nA econom\u00eda do departamento de Lempira est\u00e1 asociada \u00e1 agricultura. Caf\u00e9, millo, arroz e tabaco son, entre outros produtos, parte fundamental das actividades diarias deste departamento."}
{"id": "149760", "revid": "99208", "url": "https://gl.wikipedia.org/wiki?curid=149760", "title": "Porro", "text": "A palabra porro pode referirse aos seguintes conceptos:"}
{"id": "149763", "revid": "89787", "url": "https://gl.wikipedia.org/wiki?curid=149763", "title": "Departamento de Ocotepeque", "text": "Ocotepeque \u00e9 un dos 18 departamentos nos que se divide a Rep\u00fablica de Honduras, localizado no oeste desta, limitando co Salvador e Guatemala. A capital departamental e principal cidade \u00e9 Ocotepeque.\nTen unha superficie de 1.680\u00a0km\u00b2 e, no 2001, ti\u00f1a unha poboaci\u00f3n censada de 108.029 habitantes, o que sup\u00f3n un aumento con respecto a 1988, cando ti\u00f1a 77.128 habitantes."}
{"id": "149764", "revid": "5132", "url": "https://gl.wikipedia.org/wiki?curid=149764", "title": "Claude Riley", "text": "Claude Edward Riley Jr., nado o 8 de setembro de 1960 en Crockett, Texas, \u00e9 un ex xogador de profesional baloncesto estadounidense que se retirou no ano 2005. Cunha altura de 2,06 metros xogaba na posici\u00f3n de pivote. Foi elixido no Draft da NBA de 1983 polos Philadelphia 76ers no posto 64, con todo nunca chegou debutar nesa competici\u00f3n.\nFoi o primeiro xogador da liga ACB en acadar 2.500 rebotes, sendo considerado tam\u00e9n \"hist\u00f3rico\" ao superar os 6.000 puntos (o status de \"hist\u00f3rico\" \u00e9 outorgado pola Liga ACB aos xogadores capaces de superar certos topes estat\u00edsticos). Tam\u00e9n \u00e9 o segundo m\u00e1ximo reboteador da historia da ACB con 3.023 rebotes (s\u00f3 por detr\u00e1s de Granger Hall) e o cuarto en rebotes por partido 9,9. Est\u00e1 considerado un dos mellores \"matadores\" da historia da ACB."}
{"id": "149766", "revid": "1131", "url": "https://gl.wikipedia.org/wiki?curid=149766", "title": "O Meixoeiro", "text": ""}
{"id": "149771", "revid": "98629", "url": "https://gl.wikipedia.org/wiki?curid=149771", "title": "EMI", "text": "EMI Group Ltd. (siglas de Electric and Musical Industries, tam\u00e9n co\u00f1ecida como EMI Records Ltd. ou simplemente EMI) foi unha compa\u00f1\u00eda discogr\u00e1fica multinacional que inclu\u00eda ao selo EMI Music, con sede en Brook Green, no distrito londiniense de Hammersmith e Fulham, e a EMI Music Publishing, con sede en Charing Cross Road, tam\u00e9n na cidade de Londres. \"EMI Music\" foi un dos catro grandes selos discogr\u00e1ficos do mundo e \"EMI Music Publishing\" foi o maior produtor musical do mundo.\nHistoria.\nFundouse en 1931 pola incorporaci\u00f3n da Columbia Gramophone Company e Gramophone Company. En 1957, para repor as perdas dos seus negocios licenciados coa RCA Victor e Columbia Records, ao final, a \"Columbia EUA\" rompera os acordos coa EMI desde 1951, a EMI entrou no mercado americano adquirindo o 96% das acci\u00f3ns da Capitol Records.\nDurante as d\u00e9cadas de 1950, 1960 e 1970, a gravadora EMI obtivo un grande \u00e9xito no campo da m\u00fasica popular a trav\u00e9s das s\u00faas marcas subsidiarias, tales como: Parlophone, HMV, Columbia Records da Australia, Capitol Records e EMI-Odeon, Virgin Records , Apple Records e Copacabana Records. Iso fixo da EMI unha das discogr\u00e1ficas mais co\u00f1ecidas en todo o mundo, cunha lista dalg\u00fans dos artistas mais famosos nas s\u00faas respectivas \u00e9pocas.\nEn marzo de 2006 a \"EMI Group\" entrou en negociaci\u00f3ns para a compra da Warner Music Group -este movemento no mercado fonogr\u00e1fico poderia reducir os 4 \"xigantes\" do ramo para 3 -mais de acordo coa p\u00e1xina web da Warner, a proposta foi rexeitada. Ent\u00f3n, a Warner volveu \u00e1 mesa de negociaci\u00f3ns ofrecendo a compra da EMI, que rexeitou a proposta. Representantes de ambos os lados contin\u00faan mantendo encontros e decidindo quen compra quen.\nContratados.\nA EMI Music ti\u00f1a contratados a artistas como:"}
{"id": "149772", "revid": "56817", "url": "https://gl.wikipedia.org/wiki?curid=149772", "title": "A Avieira", "text": "O top\u00f3nimo galego A Avieira pode referirse a:"}
{"id": "149773", "revid": "1888", "url": "https://gl.wikipedia.org/wiki?curid=149773", "title": "Baneira", "text": "O top\u00f3nimo Baneira pode referirse a dous lugares de Galicia:"}
{"id": "149774", "revid": "56817", "url": "https://gl.wikipedia.org/wiki?curid=149774", "title": "Calabanda", "text": "O top\u00f3nimo galego Calabanda pode referirse a:"}
{"id": "149775", "revid": "22570", "url": "https://gl.wikipedia.org/wiki?curid=149775", "title": "Ricardo Gonz\u00e1lez", "text": "Ricardo Gonz\u00e1lez Tezanos, nado o 7 de abril de 1975 en Torrelavega, Cantabria, \u00e9 un ex xogador profesional de baloncesto espa\u00f1ol que xogou durante toda a s\u00faa carreira no Cantabria Lobos e no Breog\u00e1n de Lugo, equipo no que se converteu no capit\u00e1n e nun dos xogadores mais queridos pola afecci\u00f3n lucense. T\u00edvose que retirar prematuramente aos 30 anos tras diagnosticarlle un problema no coraz\u00f3n."}
{"id": "149776", "revid": "785", "url": "https://gl.wikipedia.org/wiki?curid=149776", "title": "Oural", "text": "O top\u00f3nimo galego Oural pode referirse a:"}
{"id": "149779", "revid": "72012", "url": "https://gl.wikipedia.org/wiki?curid=149779", "title": "Eduard Khil", "text": "Eduard Anatolyevich Khil, en ruso \u042d\u0434\u0443\u0430\u0440\u0434 \u0410\u043d\u0430\u0442\u043e\u043b\u044c\u0435\u0432\u0438\u0447 \u0425\u0438\u043b\u044c, nado en Smolensk o 4 de setembro de 1934 e finado en San Petersburgo o 4 de xu\u00f1o de 2012, foi un bar\u00edtono ruso. Foi nomeado \"Artista do pobo da URSS\" en 1974.\nTraxectoria.\nDespois do seu retiro como cantante, Khil lentamente pasou ao anonimato. Con todo, en 2010 acadou son internacional ao devir famoso un v\u00eddeo musical seu de 1976, \"Trolol\u00f3\", en YouTube, onde interpreta unha versi\u00f3n vocal da canci\u00f3n \"\u042f \u043e\u0447\u0435\u043d\u044c \u0440\u0430\u0434, \u0432\u0435\u0434\u044c \u044f, \u043d\u0430\u043a\u043e\u043d\u0435\u0446, \u0432\u043e\u0437\u0432\u0440\u0430\u0449\u0430\u044e\u0441\u044c \u0434\u043e\u043c\u043e\u0439\" (\"Estou moi ledo, por fin regreso a casa\")."}
{"id": "149780", "revid": "5132", "url": "https://gl.wikipedia.org/wiki?curid=149780", "title": "Carlos Gil", "text": "Carlos Gil G\u00f3mez, nado o 22 de febreiro de 1968 en Madrid, \u00e9 un ex xogador profesional de baloncesto espa\u00f1ol formado na canteira do Cajamadrid. Cunha estatura de 1,85 metros xogaba na posici\u00f3n de base.\nTraxectoria.\nCarlos Gil formouse nas categor\u00edas inferiores do Colexio San Viator de Madrid, mesmo colexio onde xogaron Juan Antonio Corbal\u00e1n e Carlos Jim\u00e9nez, e do Cajamadrid de Alcal\u00e1 de Henares. Xogador moi precoz, Gil chega a formar parte do primeiro equipo do Cajamadrid con 16 anos. Na primeira temporada no club alcala\u00edno, o equipo finaliza quinto na Liga ACB e clasificase para disputar a seguinte edici\u00f3n da Copa Kora\u0107. Moi diferente \u00e9 a seguinte temporada, onde o club non pasa da fase de grupos en Europa e descende da ACB ap\u00f3s perder no playoff pola permanencia ante o Magia Huesca. As d\u00faas seguintes temporadas seguir\u00eda xogando co Cajamadrid en Primeira B. \nNa temporada 1988\u22121989 asina por outro equipo de ACB da Comunidade de Madrid, o Collado Villalba. No equipo da Serra de Madrid, que usou as denominaci\u00f3ns de BBV e Atl\u00e9tico de Madrid, xoga catro temporadas at\u00e9 que o equipo desaparece. Posteriormente contin\u00faa en ACB da man do Club Baloncesto Breog\u00e1n de Lugo, onde consegue o r\u00e9cord de asistencias do club nun encontro da m\u00e1xima categor\u00eda con 11, s\u00f3 igualado en 2021 por Trae Bell-Haynes. Tras finalizar a s\u00faa etapa en Lugo, asina pola que ser\u00eda a s\u00faa \u00faltima temporada en ACB co Grupo AGB Huesca (1995\u22121996). Xogou en ACB un total de 320 encontros cunha media de 6,1 puntos por partido. Reparte 776 asistencias en total para unha media de 2,43 por partido, colac\u00e1ndose entre os 50 maiores asistentes da historia da ACB. En 1997 regresa ao Breog\u00e1n tras un ano en LEB co Lucentum Alicante. Posteriormente xogar\u00eda co Melilla Baloncesto e d\u00faas temporadas m\u00e1is en LEB 2 e EBA."}
{"id": "149783", "revid": "127505", "url": "https://gl.wikipedia.org/wiki?curid=149783", "title": "Os Cemp\u00e9s", "text": "Os Cemp\u00e9s foi un grupo musical de folk e m\u00fasica tradicional galega formado en 1992 en Ferrol.\nHistoria.\nO grupo iniciou a s\u00faa historia en 1992, debutando nun concerto ben\u00e9fico en Cedeira. A primeira formaci\u00f3n estaba composta por \u00d3car Fern\u00e1ndez, Carlos Zaera, Ant\u00f3n Varela, Beto Niebla, Pablo Ces e Serxio Ces. Da formaci\u00f3n orixinal o gaiteiro Carlos Zaera morreu nun accidente de tr\u00e1fico o 17 de marzo en 1995 antes de poder ver o resultado das primeiras gravaci\u00f3ns.\n\"Opaiii!\" foi o t\u00edtulo escollido para o primeiro traballo, que foi gravado en varios locais galegos, conforme o grupo \u00eda facendo concertos, e que reflicte a intenci\u00f3n do grupo por facer m\u00fasica popular. O disco tivo escaso \u00e9xito en Galicia, inda que non en circu\u00edtos europeos. Conforme o grupo evolucionou, foi cobrando m\u00e1is protagonismo instrumentos como a zanfona, o acorde\u00f3n e os saxo, as\u00ed como aumentando tam\u00e9n a presenza das pezas cantadas, compostas en base a coplas tradicionais e outras de autor\u00eda propia. A pesar deses cambios, a raizame popular do grupo segue a reflectirse tanto nas pezas escollidas (rumbas, pasodobres, fox-trot) como nas melod\u00edas doadas.\nUn dos aspectos importantes da formaci\u00f3n foron os seus directos, de eminente car\u00e1cter festeiro. De feito o \u00faltimo disco foi \"Moe a moa\", un directo gravado en Vigo. O 11 de outubro de 2007, durante a gala dos VI Premios Opini\u00f3n de M\u00fasica Folk, o grupo fixo a \u00faltima actuaci\u00f3n para despois desfacerse oficialmente.\nMembros.\nA \u00faltima formaci\u00f3n do grupo foi:"}
{"id": "149784", "revid": "5132", "url": "https://gl.wikipedia.org/wiki?curid=149784", "title": "Clesa Ferrol", "text": ""}
{"id": "149786", "revid": "23204", "url": "https://gl.wikipedia.org/wiki?curid=149786", "title": "Morcant Bulc", "text": "Morcant Bulc foi un pr\u00edncipe britano, probabelmente un rei, do norte de Britania, durante o per\u00edodo que vai entre o final do Imperio Romano e o establecemento dun estado ingl\u00e9s a principio da Idade Media.\nMorcant aparece nunha li\u00f1axe de \"Homes do Norte\" nas dinast\u00edas en gal\u00e9s antigo. Semella que foi precedido polo seu pai, Cuncar, e sucedido polo seu fillo, Coledauc. Non se sabe m\u00e1is nada del. Por\u00e9n, os historiadores te\u00f1en conxecturado que o seu reino estar\u00eda situado en Gododdin (Lothian), Alt Clut (Strathclyde) ou Bryneich (Northumberland) a finais do s\u00e9culo VI.\nO nome de Morcant \u00e9 unha variante de Morgan. \u00c9 pos\u00edbel, xa que logo, que poida ser identificado con outros \"Morgans\" que se atopan na \"Vida de San Kentigern \" e os escritos de Nennio:"}
{"id": "149787", "revid": "27249", "url": "https://gl.wikipedia.org/wiki?curid=149787", "title": "Departamento de Yoro", "text": "Yoro \u00e9 un dos 18 departamentos nos que se divide a Rep\u00fablica de Honduras, localizado no centro-norte desta.\nA capital departamental \u00e9 Yoro.\nTen unha superficie de 7.939\u00a0km\u00b2 e, no 2005, ti\u00f1a unha poboaci\u00f3n estimada de 503.886 habitantes.\nLimita polo norte co departamento de Atl\u00e1ntida, polo sur limita cos departamentos de Comayagua e Francisco Moraz\u00e1n, polo leste cos departamentos de Olancho e Col\u00f3n e polo oeste co departamento de Cort\u00e9s."}
{"id": "149788", "revid": "37081", "url": "https://gl.wikipedia.org/wiki?curid=149788", "title": "Departamento de Valle", "text": "Valle \u00e9 un dos 18 departamentos nos que se divide a Rep\u00fablica de Honduras.\nA capital departamental \u00e9 Nacaome.\nTen unha superficie de 1.565\u00a0km\u00b2 e, no 2005, ti\u00f1a unha poboaci\u00f3n estimada de 160.346 habitantes."}
{"id": "149789", "revid": "37081", "url": "https://gl.wikipedia.org/wiki?curid=149789", "title": "Departamento de Santa B\u00e1rbara", "text": "Santa B\u00e1rbara \u00e9 un dos 18 departamentos nos que se divide a Rep\u00fablica de Honduras, localizado na zona norte-occidental desta.\nA capital departamental \u00e9 Santa B\u00e1rbara.\nTen unha superficie de 5.115\u00a0km\u00b2 e, no 2005, ti\u00f1a unha poboaci\u00f3n estimada de 368.298 habitantes."}
{"id": "149790", "revid": "37081", "url": "https://gl.wikipedia.org/wiki?curid=149790", "title": "Departamento de Olancho", "text": "Olancho \u00e9 un dos 18 departamentos nos que se divide a Rep\u00fablica de Honduras, localizado no norte-leste desta.\nA capital departamental \u00e9 Juticalpa. \nTen unha superficie de 24.351\u00a0km\u00b2 e no 2005 ti\u00f1a unha poboaci\u00f3n estimada de 458.365 habitantes.\nOlancho \u00e9 o departamento m\u00e1is extenso de Honduras. Pos\u00fae maior extensi\u00f3n territorial que o veci\u00f1o Salvador; sendo a segunda entidade subnacional centroamericana por superficie, despois de Pet\u00e9n, en Guatemala.\nLimita polo norte cos departamentos de Yoro e Col\u00f3n; polo sur con de El Para\u00edso e con Nicaragua e polo oeste cos departamentos de Francisco Moraz\u00e1n e Yoro novamente."}
{"id": "149791", "revid": "3338", "url": "https://gl.wikipedia.org/wiki?curid=149791", "title": "Olancho", "text": ""}
{"id": "149792", "revid": "23204", "url": "https://gl.wikipedia.org/wiki?curid=149792", "title": "Bohemian F.C.", "text": "O Bohemian Football Club (en irland\u00e9s: \"An Cumann Peile B\u00f3ith\u00e9imeach\") \u00e9 un equipo de f\u00fatbol irland\u00e9s da cidade de Dubl\u00edn que compite na FAI Premier Division, da que \u00e9 o vixente campi\u00f3n. Foi fundado o 6 de setembro de 1890."}
{"id": "149794", "revid": "75439", "url": "https://gl.wikipedia.org/wiki?curid=149794", "title": "O esp\u00edrito de Broustenac", "text": "O esp\u00edrito de Broustenac \u00e9 un libro escrito por Alfonso \u00c1lvarez C\u00e1ccamo, publicado por Edici\u00f3ns Xerais en 1996, ano no que ga\u00f1ou o Premio Manuel Garc\u00eda Barros de narrativa. Foi traducida ao castel\u00e1n por Pablo de los R\u00edos V\u00e1zquez, sendo publicada en 1997 por Olalla Ediciones co t\u00edtulo de \"El esp\u00edritu de Broustenac\".\nTrama.\nA acci\u00f3n comeza o ser\u00e1n do 1 de xullo de 1835 nunha praia a car\u00f3n do mosteiro de Oia. Unha muller pobre d\u00e1 a luz, coa axuda dun can, a unha criatura dun tama\u00f1o descomunal. Aband\u00f3nao \u00e1 s\u00faa sorte, e a criatura chega ao mosteiro, onde \u00e9 acollido polos dez frades da orde do C\u00edster. Ac\u00f3lleno e p\u00f3\u00f1enlle o nome de Broustenac, elixindo cada un unha letra, e orde\u00e1ndoas segundo a idade dos frades.\nO trazo f\u00edsico m\u00e1is caracter\u00edstico do rapaz \u00e9 que ten unha crista, e outras das s\u00faas caracter\u00edsticas son que se alimenta de algas, e non ouri\u00f1a nin defeca. Malia ter un s\u00f3 d\u00eda de idade, sabe falar e tocar o \u00f3rgano. Axi\u00f1a descobren nel unha intelixencia supina e un membro viril desproporcionado, polo que xorden debates acerca de se \u00e9 un santo ou se \u00e9 o demo.\nNo contexto da desamortizaci\u00f3n, o prior ten medo polas novas procedentes de Madrid, pero Broustenac axuda aos frades a cumprir as esixencias para manter aberto o mosteiro, e acaba por ser benquerido por toda a comunidade.\nNarraci\u00f3n.\nA obra est\u00e1 escrita desde a perspectiva do narrador omnisciente, describindo non s\u00f3 a situaci\u00f3n, sen\u00f3n tam\u00e9n os pensamentos e sentimentos dos personaxes. Incl\u00fae di\u00e1logos en estilo directo."}
{"id": "149795", "revid": "1131", "url": "https://gl.wikipedia.org/wiki?curid=149795", "title": "Heinrich Schmid", "text": "Heinrich Schmid, nado en Z\u00fcrich o 6 de abril de 1921 e finado na mesma cidade o 23 de febreiro de 1999, foi un ling\u00fcista su\u00edzo, \"pai\" das linguas retorrom\u00e1nicas: Rumantsch Grischun e Ladin Dolomitan, usadas como linguas escritas com\u00fans para distintas dialectos nun continuo dialectal (en alem\u00e1n: \"Dachsprachen\").\nTraxectoria.\nHeinrich Schmid viviu durante s\u00faa vida enteira na mesma casa de Z\u00fcrich na cal nacera. A pesar de nacer cun defecto de o\u00eddo, descubriu un amor precoz polas linguas e aprendeu como meni\u00f1o /cativo moitos idiomas comezando co grego e o latino e as linguas rom\u00e1nicas: franc\u00e9s, italiano, espa\u00f1ol e as distintas variedades do romanche.\nTerminado o ensino medio, estudou Ling\u00fc\u00edstica rom\u00e1nica na Universidade de Z\u00faric. Graduouse \"summa cum laude\" en 1946. O tema central dos seus estudos foron a Historia das Linguas e a Xeograf\u00eda das Linguas.\nDespois dunha estad\u00eda en Florencia, en Italia, regresou a Su\u00edza, mais tivo grandes dificultades en encontrar un traballo apropiado debido ao seu xa mencionado defecto de o\u00eddo. Finalmente encontrou un emprego no proxecto lexicogr\u00e1fico \"Rh\u00e4tisches Namenbuch\" \n(\"L\u00e9xico r\u00e9tico de Onom\u00e1stica\") e contribu\u00edu durante 15 anos a outro proxecto, o \"Dicziunari Rumantsch Grischun\" (\"Dicionario de Romanche dos Gris\u00f5es\").\nEn 1962, conseguiu a cualificaci\u00f3n acad\u00e9mica necesaria para traballar como profesor na Universidade de Z\u00faric, sendo nomeado pouco despois profesor anexo e tres anos m\u00e1is tarde profesor asociado. S\u00faa carreira acad\u00e9mica posterior foi not\u00e1bel, a\u00ednda que sen conseguir grandes reco\u00f1ecementos.\nRumantsch Grischun.\nPouco denantes de apousentarse, en 1983, a L\u00eda Rumantscha (\"Liga Romanche\") confioulle a tarefa de crear unha lingua escrita com\u00fan para as cinco variedades principais da lingua romanche. En \nabril de 1982, despois de s\u00f3 seis meses de traballo intenso, Schmid presentou as s\u00faas propostas de regras para a lingua escrita com\u00fan. Seguiron moitas discusi\u00f3ns vivaces e viaxes intensas dentro do territorio ling\u00fc\u00edstico retorrom\u00e1nico, onde el promov\u00eda incansabelmente a s\u00faa creaci\u00f3n e puido superar moitas reservas. Como consecuencia de todo iso, o \"Rumantsch Grischun\" conseguiu un reco\u00f1ecemento p\u00fablico moi maior que denantes en Su\u00edza (o Romanche \u00e9 lingua nacional desde o 1938, mais bastante platonicamente) e notouse unha nova vitalidade en todo o territorio ling\u00fc\u00edstico retorrom\u00e1nico, que incl\u00fae tam\u00e9n o ladino en Italia.\nLadin Dolomitan.\nAs\u00ed, en 1988, representantes do pobo ladino das Dolomitas en Italia confiaron a Heinrich Schmid a tarefa de crear unha lingua escrita com\u00fan tam\u00e9n para o ladino. \nSchmid aceptou este desaf\u00edo e escribiu a obra con t\u00edtulo \"Wegleitung f\u00fcr den Aufbau einer gemeinsamen Schriftsprache der Dolomitenladiner\" (\"Directrices para o Desenvolvemento dunha Lingua Escrita Com\u00fan para os Ladinos das Dolomitas\"). \nSchmid non tivo a oportunidade de ver publicar en lingua italiana esta obra fundamental xa que morreu repentinamente dun ataque de coraz\u00f3n en febreiro de 1999."}
{"id": "149796", "revid": "23204", "url": "https://gl.wikipedia.org/wiki?curid=149796", "title": "I of the Mourning", "text": "\"I of the Mourning\" \u00e9 un sinxelo da banda estadounidense The Smashing Pumpkins do seu \u00e1lbum do ano 2000 \"Machina/The Machines of God\". Foi editado coma sinxelo promocional e tr\u00e1tase do \u00fanico lanzamento dese \u00e1lbum que non incl\u00fae unha portada dese\u00f1ada por Vasily Kafanov."}
{"id": "149797", "revid": "56817", "url": "https://gl.wikipedia.org/wiki?curid=149797", "title": "Doll Parts", "text": "\"Doll Parts\" \u00e9 o sexto sinxelo da banda de rock alternativo estadounidense Hole, editado en nobembro de 1994. Foi lanzado en formato CD coma segundo sinxelo do \u00e1lbum \"Live Through This\", seguindo a \"Miss World\". Foi o primeiro sinxelo da banda editado tras a morte da baixista Kristen Pfaff.\nO sinxelo acadou o posto 4 na lista da \"Billboard\" \"Alternative Songs\" en decembro de 1994, e o n\u00famero 58 na \"Hot 100\" en xaneiro de 1995."}
{"id": "149798", "revid": "25871", "url": "https://gl.wikipedia.org/wiki?curid=149798", "title": "Banquet", "text": "\"Banquet\" \u00e9 un sinxelo do \u00e1lbum de estrea da banda brit\u00e1nica Bloc Party \"Silent Alarm\". Foi editado no Reino Unido polo selo Wichita Recordings o 25 de abril do 2005 e foi o seu primeiro sinxelo en entrar na lista da Billboard \"Modern Rock Tracks\", onde acadou o n\u00famero 34."}
{"id": "149799", "revid": "1576", "url": "https://gl.wikipedia.org/wiki?curid=149799", "title": "Prerrom\u00e1nico", "text": ""}
{"id": "149800", "revid": "23204", "url": "https://gl.wikipedia.org/wiki?curid=149800", "title": "LXDE", "text": "LXDE \u00e9 un contorno de escritorio libre para Unix e outras plataformas POSIX, coma Linux ou BSD. O nome corresponde a \"Lightweight X11 Desktop Environment\", que en galego significa \"Contorno livi\u00e1n de escritorio X11\".\nO seu proxecto est\u00e1 enfocado a servir como contorno de escritorio lixeiro e r\u00e1pido. Non est\u00e1 dese\u00f1ado para ser tan complexo coma KDE ou Gnome, pero ofrece un f\u00e1cil emprego e mant\u00e9n unha baixa utilizaci\u00f3n de recursos do sistema. A diferenza doutros contornos de escritorio, os compo\u00f1entes non se integran firmemente sen\u00f3n que son independentes. Emprega Openbox como xestor de xanelas predeterminado. E apunta a ofrecer un escritorio lixeiro e r\u00e1pido baseado en compo\u00f1entes independentes que poden ser utilizados noutros contornos."}
{"id": "149804", "revid": "1888", "url": "https://gl.wikipedia.org/wiki?curid=149804", "title": "\u00c1ngel Baltar Cort\u00e9s", "text": "\u00c1ngel Baltar Cort\u00e9s, nado en Padr\u00f3n o 12 de marzo de 1868 e finado en Santiago de Compostela o 30 de marzo de 1934, foi un m\u00e9dico galego.\nTraxectoria.\nFillo de \u00c1ngel Baltar Varela o que fora alcalde de Padr\u00f3n, e de Ramona Cort\u00e9s Gim\u00e9nez, \u00c1ngel Baltar estudou bacharelato no Instituto de Santiago de Compostela, rematando en 1884. Estudou na Facultade de Medicina e licenciouse con sobresa\u00ednte no ano 1893. No Hospital Provincial realizou as pr\u00e1cticas como m\u00e9dico interno e foi nomeado m\u00e9dico rural de Rois. En 1898 casou en San Xuli\u00e1n de Requeixo, Pontecesures, con Isabel Dom\u00ednguez. En 1923 foi nomeado director do Gran Hospital, do que foi cirurxi\u00e1n durante trinta anos. Co doutor Manuel Varela Rad\u00edo fundou en 1908 o Sanatorio Baltar. En 1909 viaxou a Berl\u00edn para observar as \u00faltimas t\u00e9cnicas da s\u00faa especialidade. En 1915 creou un laboratorio e dese\u00f1ou aparellos.\nTrala s\u00faa morte foi enterrado no cemiterio de Padr\u00f3n. Na s\u00faa memoria creouse a Fundaci\u00f3n Baltar, adicada a repartir bolsas a licenciados para estudos de cirurx\u00eda no estranxeiro. O Concello de Padr\u00f3n p\u00faxolle o seu nome a unha praci\u00f1a en agosto de 1947, a Praza de Baltar.\nVida persoal.\nCasou con Isabel Dom\u00ednguez Orense e foi pai de Antonio e Ram\u00f3n Baltar Dom\u00ednguez."}
{"id": "149806", "revid": "1131", "url": "https://gl.wikipedia.org/wiki?curid=149806", "title": "Fonta\u00ed\u00f1a", "text": "O top\u00f3nimo galego Fonta\u00ed\u00f1a pode referirse a:"}
{"id": "149809", "revid": "1131", "url": "https://gl.wikipedia.org/wiki?curid=149809", "title": "Mill\u00e1n", "text": "O top\u00f3nimo galego Mill\u00e1n pode referirse a:\nAmais, como apelido pode referirse a:"}
{"id": "149810", "revid": "98629", "url": "https://gl.wikipedia.org/wiki?curid=149810", "title": "Veni Vidi Vicious", "text": "Veni Vidi Vicious \u00e9 o segundo \u00e1lbum da banda sueca de garage punk The Hives, editado o 10 de abril do 2000. Foi lanzado a trav\u00e9s do selo Burning Heart Records e distribu\u00eddo polo Warner Music Group. O \u00e1lbum ser\u00eda reeditado no ano 2002.\nLista de canci\u00f3ns.\nTodos os temas compostos por Randy Fitzsimmons ag\u00e1s onde se indique."}
{"id": "149811", "revid": "89787", "url": "https://gl.wikipedia.org/wiki?curid=149811", "title": "Ken Orange", "text": "Kenneth De Wayne Orange, co\u00f1ecido como Ken Orange, nado o 8 de outubro de 1961 no estado de Oklahoma, \u00e9 un ex xogador profesional de baloncesto estadounidense. Formado na universidade de Oklahoma xogou na LEGA italiana, na Ligat HaAl israel\u00ed e na ACB. Cunha altura de 2,08 metros destacaba pola s\u00faa capacidade para taponar."}
{"id": "149812", "revid": "5132", "url": "https://gl.wikipedia.org/wiki?curid=149812", "title": "Kenneth Orange", "text": ""}
{"id": "149813", "revid": "98629", "url": "https://gl.wikipedia.org/wiki?curid=149813", "title": "Backspacer", "text": "Backspacer \u00e9 o noveno \u00e1lbum de estudio da banda estadounidense de rock alternativo Pearl Jam, editado o 20 de setembro do 2009. A banda lanzou o \u00e1lbum a trav\u00e9s do seu propio selo Monkeywrench Records nos Estados Unidos e pola Universal Music Group internacionalmente grazas a un acordo co selo Island Records.\nListaxe de canci\u00f3ns.\nTodas as letras escritas por Eddie Vedder e toda a m\u00fasica composta por Vedder ag\u00e1s onde se indique."}
{"id": "149814", "revid": "98629", "url": "https://gl.wikipedia.org/wiki?curid=149814", "title": "Surfer Rosa", "text": "Surfer Rosa \u00e9 o primeiro \u00e1lbum da banda estadounidense de rock alternativo Pixies, editado o 21 de marzo de 1988 a trav\u00e9s do selo independente brit\u00e1nico 4AD. O \u00e1lbum destaca polas referencias pouco habituais a temas como a mutilaci\u00f3n ou o voyeurismo, pola produci\u00f3n lo-fi, e polo son \u00fanico da bater\u00eda, que debe moito ao enxe\u00f1eiro de son e produtor do disco Steve Albini.\nListaxe de canci\u00f3ns.\nTodos os temas compostos por Black Francis ag\u00e1s onde se indique."}
{"id": "149815", "revid": "56817", "url": "https://gl.wikipedia.org/wiki?curid=149815", "title": "Sleeping with Ghosts", "text": "Sleeping with Ghosts \u00e9 o cuarto \u00e1lbum da banda inglesa de rock alternativo Placebo, editado o 1 de abril do 2003. O \u00e1lbum tivo \u00e9xito nas listas do Reino Unido, Australia e Europa."}
{"id": "149816", "revid": "56817", "url": "https://gl.wikipedia.org/wiki?curid=149816", "title": "Sesi\u00f3n verm\u00fa", "text": "Sesi\u00f3n Verm\u00fa \u00e9 un \u00e1lbum da banda de rock viguesa Siniestro Total, editado o 28 de novembro de 1997 a trav\u00e9s do selo Virgin Records. A gravaci\u00f3n foi realizada polo ent\u00f3n baixista do grupo, Segundo Grand\u00edo, e o disco foi mesturado polo produtor Joe Hardy en Memphis, Tennessee.\nLista de canci\u00f3ns.\nTodos os temas foron compostos por Siniestro Total."}
{"id": "149817", "revid": "56817", "url": "https://gl.wikipedia.org/wiki?curid=149817", "title": "A Rectoral", "text": "O top\u00f3nimo A Rectoral pode facer referencia a varios lugares de Galicia:"}
{"id": "149818", "revid": "85894", "url": "https://gl.wikipedia.org/wiki?curid=149818", "title": "Karl Christian Friedrich Krause", "text": "Karl Christian Friedrich Krause nado en Eisenberg o 6 de maio de 1781 e finado o 27 de setembro de 1832, en M\u00fanic, foi un autor e fil\u00f3sofo alem\u00e1n. \u00c9 principalmente co\u00f1ecido por ser o creador do panente\u00edsmo.\nD\u00e1 nome \u00f3 krausismo, doutrina acu\u00f1ada en Espa\u00f1a, que tanta importancia tivo neste pa\u00eds e en Hispanoam\u00e9rica no s\u00e9culo XIX debido especialmente \u00f3 seu disc\u00edpulo Francisco Giner de los R\u00edos.\nTraxectoria.\nFillo dun ministro protestante, ingresou na Universidade de Jena, onde o\u00edu a Fichte e Schelling, dos que se proclamou disc\u00edpulo seguindo o proxecto idealista por estes dese\u00f1ado. Foi docente privado nas Universidades de Jena, Berl\u00edn e, finalmente, na de Gotinga, sen lograr nunca unha c\u00e1tedra, a causa do seu car\u00e1cter dif\u00edcil, con grave prexu\u00edzo para a s\u00faa numerosa familia. En 1817 realizou unha viaxe por Alema\u00f1a e Francia e estivo as\u00ed mesmo en Italia. En 1830 a s\u00faa posici\u00f3n pol\u00edtica valeulle un proceso ante o tribunal de Gotinga.\nAs s\u00faas obras fundamentais son as \"Vorlesungen \u00fcber d\u00e1s System der Philosophie\" (1828), que conte\u00f1en a metaf\u00edsica, e o \"Urbild der Menschheit\" (1811), ademais de escritos mas\u00f3nicos.\nA idea pola que \u00e9 m\u00e1is co\u00f1ecido \u00e9 a do panente\u00edsmo, termo que inventou para eludir as acusaci\u00f3ns de pante\u00edsmo que se lle fac\u00edan ao seu pensamento na Universidade de Gotinga. O panente\u00edsmo consiste nunha estrutura metaf\u00edsica que pretende conxugar a inmanencia e a transcendencia de Deus sobre o mundo. En teor\u00eda social destaca por defender a autonom\u00eda das distintas esferas do humano, como a ciencia e a educaci\u00f3n, e foi pioneiro en reivindicar a igualdade de dereitos entre o home e a muller, os dereitos dos nenos as\u00ed como os dereitos da natureza, isto \u00e9, o ecoloxismo. Segundo este panente\u00edsmo, Deus acaba por reabsorber os \"tres termos do mundo\", ou sexa, a natureza, o esp\u00edrito e a humanidade, que unifica nun todo org\u00e1nico. O seu historicismo culmina as\u00ed mesmo nun retorno do x\u00e9nero humano a Deus, como meta \u00faltima de todo progreso; segundo el, ch\u00e9gase ao Ser Supremo non a trav\u00e9s do com\u00fan proceso cr\u00edtico e indutivo, que o fil\u00f3sofo denomina \"anal\u00edtico\" e \"subxectivo\", sen\u00f3n por medio doutro superior, que chama \"sint\u00e9tico\" ou \"obxectivo\", que parte de Deus mesmo e d\u00e1 lugar ao mundo. O fil\u00f3sofo deixou moitas obras in\u00e9ditas, que s\u00f3 en parte viron a luz: \"Proxecto dun sistema de filosof\u00eda\", \"A idea da humanidade \"(que lle valeu o citado proceso), \"Sistema de \u00e9tica\" e \"Lecci\u00f3ns acerca das verdades fundamentais da ciencia\".\nExerceu unha grande influencia no mundo castelanfalante, tanto en Espa\u00f1a como en Hispanoam\u00e9rica, a trav\u00e9s da divulgaci\u00f3n das s\u00faas doutrinas que na primeira fixo Juli\u00e1n Sanz del R\u00edo e a aplicaci\u00f3n que fixo delas o seu fiel disc\u00edpulo Francisco Giner de los R\u00edos, quen as utilizou na Instituci\u00f3n Libre de Ense\u00f1anza; na propia Alema\u00f1a f\u00edxoo, sobre todo, por medio do pedagogo Friedrich Fr\u00f6bel.\nObras.\nOs traballos de Krause sobre o Dereito son:\nAdemais se lle deben outros moitos escritos sobre a masonar\u00eda, a m\u00fasica e a linguaxe, dos que merecen citarse:"}
{"id": "149819", "revid": "5132", "url": "https://gl.wikipedia.org/wiki?curid=149819", "title": "TDK Manresa", "text": ""}
{"id": "149820", "revid": "29398", "url": "https://gl.wikipedia.org/wiki?curid=149820", "title": "Roberto Losada", "text": "Roberto Losada Rodr\u00edguez, co\u00f1ecido como Chino Losada, nado en Vigo o 25 de outubro de 1976, \u00e9 un ex futbolista e actual adestrador de f\u00fatbol galego. Xogaba de dianteiro e dende 2001 adestra o Eastern SC, da Primeira Divisi\u00f3n de Hong Kong."}
{"id": "149822", "revid": "89787", "url": "https://gl.wikipedia.org/wiki?curid=149822", "title": "George Singleton", "text": "George Wilfard Singleton Jr., co\u00f1ecido como George Singleton, nado o 9 de xullo de 1961 en Kershaw, Carolina do Sur, \u00e9 un ex xogador profesional de baloncesto estadounidense. Formado na universidade de Furman xogou na LEGA, na HEBA e na ACB. Cunha altura de 2,02 metros destacou por ser un dos mellores taponadores da historia da ACB.\nC\u00f3mpre destacar que \u00e9 un dos poucos xogadores que conseguiu unha tripla-dobre na liga ACB, facendo o 12 de febreiro de 1994 23 puntos, 12 rebotes e 10 tap\u00f3ns, nunha vitoria por 84 a 82 do TDK Manresa sobre o Taugr\u00e9s. Est\u00e1 tam\u00e9n considerado como un dos mellores \"matadores\" da historia da ACB."}
{"id": "149823", "revid": "88215", "url": "https://gl.wikipedia.org/wiki?curid=149823", "title": "Miguel Escalona Verano", "text": "Miguel Escalona Verano, nado en Logro\u00f1o o 22 de novembro de 1983, \u00e9 un futbolista espa\u00f1ol. Xoga de porteiro e o seu actual equipo \u00e9 o UCAM Murcia."}
{"id": "149824", "revid": "865", "url": "https://gl.wikipedia.org/wiki?curid=149824", "title": "Songs for the Deaf", "text": "Songs for the Deaf \u00e9 o terceiro \u00e1lbum da banda estadounidense de stoner rock Queens of the Stone Age, editado o 27 de agosto do 2002 a trav\u00e9s do selo Interscope Records. O \u00e1lbum conta coa colaboraci\u00f3n do membro de Nirvana e Foo Fighters Dave Grohl na bater\u00eda. Ao igual que noutros \u00e1lbums da banda, \"Songs for the Deaf\" conta cun bo n\u00famero de colaboraci\u00f3ns.\nListaxe de canci\u00f3ns.\nTodos os temas compostos por Joshua Homme e Nick Oliveri ag\u00e1s onde se indique."}
{"id": "149825", "revid": "89787", "url": "https://gl.wikipedia.org/wiki?curid=149825", "title": "A Naifa", "text": "A Naifa (expresi\u00f3n de r\u00faa do ingl\u00e9s 'knife' para o termo portugu\u00e9s \"faca\", isto \u00e9, coitelo) \u00e9 un grupo musical portugu\u00e9s de fusi\u00f3n.\nHistoria.\nEn 2004 Jo\u00e3o Aguardela (substitu\u00eddo pola antiga namorada Sandra Baptista) fundou o grupo A Naifa con Lu\u00eds Varatojo, Maria Ant\u00f3nia Mendes e Paulo Martins (substitu\u00eddo por Samuel palitos). As reminiscencias punk e rock e influencias que tiveron do fado fixeron que A Naifa se convertese nunha das bandas m\u00e1is at\u00edpicas do panorama musical portugu\u00e9s, misturando as influencias inclusivamente a instrumentaci\u00f3n do fado con percusi\u00f3ns e guitarras da m\u00fasica popular.\nAs s\u00faas canci\u00f3ns son creadas a partir de poemas de autores portugueses como Ad\u00edlia Lopes, Jos\u00e9 M\u00e1rio Silva e Jos\u00e9 Lu\u00eds Peixoto, interpretados na voz de Maria Ant\u00f3nia Mendes.\nEn 2004 chegaron \u00e1s emisoras de radio portuguesas coa canci\u00f3n \"M\u00fasica\", do seu primeiro disco \"Can\u00e7\u00f5es subterr\u00e2neas\", editado pola Sony Music. Dous anos despois, en marzo, publicaron o segundo disco, \"3 minutos antes de a mar\u00e9 encher\", m\u00e1is consolidado e seguindo o mesmo coidado na instrumentaci\u00f3n e nas letras que o anterior. No comezo de 2008 lanzaron o que foi o seu terceiro disco, \"Uma inocente inclina\u00e7\u00e3o para o mal\", o cal, segundo Lu\u00eds Varatojo, \u00e9 o m\u00e1is intimista e m\u00e1is pr\u00f3ximo do fado no que toca \u00e1s letras e \u00e1 maior presenza da guitarra portuguesa. Foi editado pola Lisboa Records. Nese mesmo ano, en xullo, A Naifa tocou no festival m\u00fasica fusi\u00f3n de Badaxoz, Badasom."}
{"id": "149827", "revid": "98629", "url": "https://gl.wikipedia.org/wiki?curid=149827", "title": "Jos\u00e9 Manuel Aira Lindoso", "text": "Jos\u00e9 Manuel Aira Lindoso, nado en Ponferrada o 14 de marzo de 1976, \u00e9 un exfutbolista e actual adestrador de f\u00fatbol espa\u00f1ol. Xogaba de defensa e actualmente adestra o Marbella FC, de Segunda Divisi\u00f3n B.\nTraxectoria.\nComo adestrador.\nIniciouse nos banqui\u00f1os iniciada a tempada 2011\u201312, tras a destituci\u00f3n de Stili como t\u00e9cnico do Racing de Ferrol. Debutou o 16 de outubro de 2011 fronte ao Deportivo B na Cidade Deportiva de Abegondo.\nNa tempada 2014\u201315 foi contratado polo Real Murcia, en substituci\u00f3n de Julio Vel\u00e1zquez."}
{"id": "149828", "revid": "5749", "url": "https://gl.wikipedia.org/wiki?curid=149828", "title": "M\u00e1is BNG", "text": ""}
{"id": "149830", "revid": "89787", "url": "https://gl.wikipedia.org/wiki?curid=149830", "title": "Alejandro Bao V\u00e1zquez", "text": "Alejandro \"\u00c1lex\" Bao V\u00e1zquez, nado en Lugo o 3 de xaneiro de 1989, \u00e9 un futbolista galego. Xoga de defensa e o seu actual equipo \u00e9 o Pontevedra CF.\nTraxectoria.\nFormado nas categor\u00edas inferiores do Club Deportivo Lugo, debutou co primeiro equipo en Segunda Divisi\u00f3n B o 22 de marzo de 2009, nun derbi galego que enfrontou ao CD Lugo co Racing de Ferrol (1-1). En xaneiro de 2011 fichou polo Pontevedra CF."}
{"id": "149831", "revid": "25871", "url": "https://gl.wikipedia.org/wiki?curid=149831", "title": "Alberto Garc\u00eda Salgueiro", "text": "Alberto Garc\u00eda Salgueiro, nado en Vigo o 22 de febreiro de 1981, \u00e9 un futbolista galego. Xoga de centrocampista. Da tempada 2001/02 \u00e1 2003/04, xogou no Celta de Vigo B, nas tempadas 2008/09 e 2009/10 xogou no Club Deportivo Lugo. Desde a tempada 2010/11 a 2015/16 xoga no Coruxo F\u00fatbol Club.\nClubs.\nIncl\u00fae partidos de 2\u00aaB, Copa do Rei e Promoci\u00f3n a Segunda."}
{"id": "149832", "revid": "81969", "url": "https://gl.wikipedia.org/wiki?curid=149832", "title": "AFC Ajax", "text": "O Amsterdamsche Football Club Ajax, co\u00f1ecido como Ajax Amsterdam, \u00e9 un club de f\u00fatbol neerland\u00e9s da cidade de \u00c1msterdan.\nFoi fundado o 18 de marzo de 1900 e actualmente compite na Eredivisie, a m\u00e1xima categor\u00eda do f\u00fatbol nos Pa\u00edses Baixos, na que milita dende os primeiros anos da competici\u00f3n. Disputa os seus partidos como local no Johan Cruyff Arena.\nEstadio.\nO estadio do Ajax \u00e9 o Johan Cruyff Arena, cunha capacidade para 51\u00a0628 espectadores. O estadio foi inaugurado oficialmente o 14 de agosto de 1996, nun partido entre o Ajax e o AC Milan, que finalizou cun triunfo de 1-4 a favor do equipo italiano."}
{"id": "149834", "revid": "1131", "url": "https://gl.wikipedia.org/wiki?curid=149834", "title": "Crist\u00f3bal Juncal Fervenza", "text": "Crist\u00f3bal Juncal Fervenza, nado en Moa\u00f1a o 29 de marzo de 1981, \u00e9 un exfutbolista galego, que xogaba de defensa. \u00c9 t\u00edo dos futbolistas Jonathan Aspas, Iago Aspas e Adri\u00e1n Cruz.\nTraxectoria.\nFormado no Club Deportivo Moa\u00f1a, xogou en varios clubs de Segunda Divisi\u00f3n B, anunciando o 29 de xu\u00f1o de 2009 a s\u00faa fichaxe polo Club Deportivo Lugo. En 2012 xoga no Club Deportivo Tenerife."}
{"id": "149835", "revid": "895", "url": "https://gl.wikipedia.org/wiki?curid=149835", "title": "CD Moa\u00f1a", "text": ""}
{"id": "149836", "revid": "23204", "url": "https://gl.wikipedia.org/wiki?curid=149836", "title": "Maikel Naujoks", "text": "Maikel Hermann Naujoks Garc\u00eda, nado en Iserlohn (daquela Alema\u00f1a do Oeste) o 18 de marzo de 1976, \u00e9 un futbolista galego. Xoga de dianteiro e o seu equipo actual \u00e9 o Pontevedra CF.\nTraxectoria.\nXogador xuvenil do Arousa e despois do Deportivo xuvenil e do Fabril, en 1995 pasou ao equipo absoluto, co que xogou 17 encontros en Primeira Divisi\u00f3n ata 1998. Nese ver\u00e1n ficha polo CD Toledo. A partir de a\u00ed percorrer\u00e1 diversos equipos da Segunda Divisi\u00f3n, entre eles o Xerez CD, o Getafe CF, a SD Compostela, o Terrassa FC, o CD Tenerife e o Lorca (06/07).\nDesde 2007, Maikel xogou en equipos de Segunda B e Terceira, co Benidorm CD, Ciudad de Santiago ou CD Lugo. Na actualidade xoga no Monta\u00f1eros CF."}
{"id": "149837", "revid": "88215", "url": "https://gl.wikipedia.org/wiki?curid=149837", "title": "Fernando Seoane", "text": "Fernando Seoane Antelo, nado o 25 de marzo de 1983 en Tapia, Ames, \u00e9 un exfutbolista galego. Xogaba como centrocampista e desenvolveu toda a s\u00faa carreira entre a Segunda Divisi\u00f3n e a Segunda Divisi\u00f3n B. \u00c9 o segundo futbolista con m\u00e1is partidos disputados na historia da Segunda Divisi\u00f3n, con 426 encontros, s\u00f3 por detr\u00e1s dos 571 de Nino.\nFutbolista hist\u00f3rico do Lugo, \u00e9 o cuarto xogador con m\u00e1is partidos da historia do club (397), s\u00f3 por detr\u00e1s de Alvite, Dom\u00ednguez e Carlos Pita, futbolista este \u00faltimo co que formou a dupla titular no centro do campo durante unha d\u00e9cada. \u00c9 ademais o futbolista con m\u00e1is partidos en Segunda Divisi\u00f3n na historia do Lugo (351).\nTraxectoria.\nComezos no Compostela.\nNado en Tapia, Ames, xogou ao f\u00fatbol na SD Villestro ata a idade cadete, entrando logo na canteira do Compostela. Tras pasar polo equipo xuvenil e polo filial compostel\u00e1n, debutou na Segunda Divisi\u00f3n B co primeiro equipo na tempada 2003/04, da man do adestrador Pichi Lucas. No seu primeiro ano xogou 30 partidos, a\u00ednda que non puido evitar o descenso do seu equipo \u00e1 Terceira. Con todo, o seu rendemento chamou a atenci\u00f3n doutros clubs da categor\u00eda de bronce, asinando ao ano seguinte co filial do Deportivo Alav\u00e9s.\nPeriplo pola Segunda B.\nPermaneceu d\u00faas temporadas no Alav\u00e9s B, sendo un dos habituais do once titular do equipo vasco. Con todo, o equipo tam\u00e9n descendeu de categor\u00eda e Seoane buscou novo equipo. Esta vez asinou co Burgos CF, adestrado por Gonzalo Arconada. Militou un ano no club burgal\u00e9s, onde xogou como lateral dereito, e disputou a fase de ascenso a Segunda, eliminando o Alcoyano e caendo na final contra o Sevilla Atl\u00e9tico.\nNa tempada 2007/08 fichou polo \u00c9cija Balompi\u00e9, da mesma categor\u00eda. No equipo andaluz coincidiu con futbolistas como Xisco Campos ou Nolito, e proclamouse campi\u00f3n do grupo IV, pero non logrou o ascenso ao perder na final da fase de ascenso contra o Huesca, despois de ter eliminado ao Fabril.\nPrimeiro paso polo Lugo.\nNa temporada 2009-10, volveu a Galiza e asinou co Lugo de Quique Seti\u00e9n, onde se converteu nun dos piares do equipo, formando unha destacada parella de mediocentros xunto con Marcos Rodr\u00edguez. Disputou 35 partidos, todos como titular, perdendo s\u00f3 tres encontros por sanci\u00f3n. Tras o seu gran ano, interes\u00e1ronse por el varios equipos da Segunda Divisi\u00f3n. Finalmente, decidiu asinar co Gimn\u00e0stic de Tarragona de Luis C\u00e9sar Sampedro.\nDebut en Segunda co N\u00e0stic.\nDebutou na Segunda Divisi\u00f3n na primeira xornada da tempada 2010/11, nun partido contra a UD Las Palmas no estadio de Gran Canaria que acabou con derrota (3-2). Xa no seu primeiro ano na categor\u00eda de prata converteuse nun dos xogadores fundamentais do equipo catal\u00e1n, tendo como compa\u00f1eiro m\u00e1is habitual no centro do campo a Fernando Mor\u00e1n. Xogou 38 partidos esa primeira tempada, 37 deles como titular. Na seguinte campa\u00f1a disputou 38 encontros, 35 como titular, pero non puido evitar que o equipo descendese a Segunda B.\nSegunda etapa no Lugo.\nTras o descenso do N\u00e0stic, o recentemente ascendido CD Lugo interesouse de novo polo xogador, asinando este polo club galego. Titular indiscutible dende a s\u00faa chegada, converteuse nun dos alicerces do equipo durante a seguinte d\u00e9cada xunto con Carlos Pita, disputando preto de 400 partidos cada un. Na tempada 2016/17 coincidiu no Lugo co que fora o seu adestrador no N\u00e0stic, Luis C\u00e9sar Sampedro, obtendo o equipo o 9\u00ba posto, a mellor clasificaci\u00f3n da historia do club.\nO 28 de maio de 2022 disputou o seu \u00faltimo partido como profesional, sa\u00edndo como titular no derradeiro partido da tempada 2021/22 ante o M\u00e1laga no Anxo Carro (1-0). Foi o seu 426\u00ba partido na Segunda Divisi\u00f3n, co que superou os 425 de Quique Mart\u00edn, coloc\u00e1ndose en solitario como o segundo futbolista con m\u00e1is partidos na historia da competici\u00f3n, s\u00f3 po detr\u00e1s dos 571 de Nino."}
{"id": "149841", "revid": "89787", "url": "https://gl.wikipedia.org/wiki?curid=149841", "title": "Greg Foster", "text": "Gregory Clinton Foster, nado o 3 de outubro de 1968 en Oakland (California), \u00e9 un ex xogador profesional de baloncesto estadounidense que disputou trece tempadas da NBA en nove equipos diferentes. Con 2,11 metros de altura, xogaba na posici\u00f3n de ala-pivote. Foi campi\u00f3n da liga profesional na tempada 2000-01 con Los Angeles Lakers. Actualmente traballa como adestrador asistente nos Milwaukee Bucks.\nTraxectoria.\nUniversidade.\nComezou a s\u00faa andaina universitaria na Universidade de California, Os \u00c1nxeles, a popular UCLA, onde xogou as s\u00faas d\u00faas primeiras tempadas, coincidindo no equipo con Reggie Miller. Pero a s\u00faa falta de oportunidades fix\u00e9ronlle ser transferido \u00e1 Universidade de Texas-El Paso, onde no seu ano j\u00fanior coincidiu con d\u00faas futuras estrelas da NBA, Tim Hardaway e Antonio Davis, cos que ga\u00f1ou ese ano o t\u00edtulo da Western Athletic Conference. Na s\u00faa tempada s\u00e9nior logrou os seus mellores rexistros, facendo 15,0 puntos e 6,3 rebotes por partido, repetindo t\u00edtulo da WAC.\nNo total da s\u00faa carreira universitaria fixo 8,2 puntos e 5,2 rebotes por partido. Antes da celebraci\u00f3n de Draft da NBA, Foster chegou a xogar en Galicia co Club Baloncesto Breog\u00e1n, na liga ACB, onde fixo medias de 17,7 puntos e 10 rebotes por encontro.\nProfesional.\nFoi elixido na trix\u00e9simo quinta posici\u00f3n do Draft da NBA de 1990 por Washington Bullets, equipo co que asinou contrato, e onde disputou os seus d\u00faas primeiras tempadas. Foi desde o primeiro momento un xogador de banco, algo que non variar\u00eda ao longo da s\u00faa dilatada carreira. Pouco despois de comezar a tempada 1992-93 foi cortado polo equipo, convert\u00e9ndose en axente libre. Quince d\u00edas despois de quedar no paro, foi contratado por Atlanta Hawks, onde pasou a ser o terceiro ala-pivote do equipo, por detr\u00e1s de Kevin Willis e Jon Koncak, xogando apenas seis minutos por noite nos trinta e tres partidos que disputou en Atlanta.\nAo ano seguinte foi cortado polos Hawks pouco antes de comezar a tempada, fichando por Milwaukee Bucks, onde apenas disputou 3 partidos antes de verse de novo na r\u00faa, non volvendo aparecer na liga durante toda a sesi\u00f3n. En 1994 ficha por Chicago Bulls, pero unicamente disputa 17 partidos antes de ser novamente despedido. Catro d\u00edas despois, xa ti\u00f1a novo equipo, os Minnesota Timberwolves, onde xogou o resto da tempada.\nNa tempada 1995-96 ficha por Utah Jazz, onde por fin lograr\u00eda unha estabilidade que at\u00e9 ese momento non tivera. Co equipo morm\u00f3n disputou 4 tempadas, sendo no seu primeiro ano o terceiro pivote do equipo, tras Felton Spencer e Greg Ostertag, facendo 3,8 puntos e 2,4 rebotes en 11 minutos por partido. Ao ano seguinte formou unha poderosa tripleta de pivotes xunto a Greg Ostertag e Antoine Carr, axudando ao seu equipo a acabar con 64 vitorias na tempada regular, primeiros da Divisi\u00f3n Medio Oeste. Fixo 3,5 puntos e 2,4 rebotes por encontro, pero acabou a fase regular moi forte, facendo 6,5 puntos nos seus 11 \u00faltimos partidos. Chegou cos Jazz \u00e1s Finais da NBA, xogando o mellor partido da s\u00faa carreira cando o seu equipo m\u00e1is o necesitaba, tras empezar perdendo os dous primeiros partidos. No terceiro, Foster conseguiu 17 puntos e 6 rebotes, o segundo m\u00e1ximo anotador tras Karl Malone, axudando ao seu equipo a po\u00f1erse 2-1 nas finais. A pesar diso o seu equipo acabar\u00eda perdendo 4-2 ante os Bulls de Michael Jordan.\nAo ano seguinte repetir\u00edase a historia, cos Jazz accedendo de novo \u00e1s Finais, caendo derrotados por id\u00e9ntico marcador outra vez ante os Bulls. Foster xogou ese ano 49 dos 78 partidos que disputou como titular, logrando as s\u00faas mellores estat\u00edsticas da s\u00faa carreira profesional, con 5,7 puntos e 3,5 rebotes por partido. Xogou un ano m\u00e1is en Utah, perd\u00e9ndose media tempada por lesi\u00f3n.\nEn 1999 ficha por Seattle SuperSonics, onde conta con moi poucas posibilidades de xogo, e ao ano seguinte recala nos Los Angeles Lakers, equipo co que chega \u00e1s Finais e co que ga\u00f1a o que ao cabo ser\u00eda o seu \u00fanico t\u00edtulo de campi\u00f3n, a\u00ednda que unicamente disputou tres minutos nas series finais. Xogou durante d\u00faas tempadas m\u00e1is na liga profesional, de novo nos Bucks e o seu \u00faltimo ano en Toronto Raptors, pero disputando unicamente un total de 35 partidos entre as d\u00faas tempadas. Retirouse a finais da tempada 2002-03, con 34 anos de idade. No total da s\u00faa traxectoria profesional fixo 3,9 puntos e 2,6 rebotes por partido."}
{"id": "149843", "revid": "32797", "url": "https://gl.wikipedia.org/wiki?curid=149843", "title": "H\u00f3rreo tipo Coristanco", "text": "O h\u00f3rreo tipo Coristanco \u00e9 un tipo de h\u00f3rreo galego que se presenta no norte da provincia da Coru\u00f1a, dacabalo entre a comarca de Berganti\u00f1os e a de Terra de Soneira que abrangue parte dos concellos de Carballo, Coristanco, Zas, Ponteceso e Malpica de Berganti\u00f1os. Nela convive co h\u00f3rreo mari\u00f1\u00e1n e con tipolox\u00edas de albaneler\u00eda non tradicionais.\nCaracter\u00edsticas.\nMorfolox\u00eda.\n\u00c9 ancho e baixo, de planta rectangular. A c\u00e1mara vai, polo xeral, sostida sobre un celeiro de igual tama\u00f1o, pero abondan os que van sobre esteos, especialmente na zona de transici\u00f3n cara ao h\u00f3rreo tipo Fisterra. Neste caso, para acadar a mesma altura que o celeiro, os postes pl\u00e1ntanse sobre un z\u00f3colo de canter\u00eda. Os esteos son de secci\u00f3n estreita e normalmente circular. Cando hai celeiro unha cornixa continua fai de tornarratos, e cando hai esteos estes son individuais, circulares, finos e de cara superior convexa.\nA c\u00e1mara \u00e9 totalmente de pedra, de paredes formadas por fieiras horizontais de perpia\u00f1os de pouca altura, entre as cales se intercalan forras que separan os perpia\u00f1os formando as fendas de ventilaci\u00f3n. Na zona m\u00e1is pr\u00f3xima ao tipo Finisterre, os perpia\u00f1os son menores e as fieiras resultan menos acentuadas. Todas as fieiras son de iguales dimensi\u00f3ns.\nO acceso \u00e9 exterior, a trav\u00e9s dunha porta situada no costal. Adoita haber escaleira de f\u00e1brica, salvo cando o h\u00f3rreo vai sobre z\u00f3colo, que \u00e9 de madeira.\nO tellado \u00e9 a d\u00faas augas con beiril pouco prominente. Os penais forman pinches que recollen os faldr\u00f3ns da cuberta baixo sobrepenas. Non sempre hai elementos terminais.\nConstruci\u00f3n.\nA pedra empregada \u00e9 o granito, \u00fanica rocha que se atopa no subsolo na zona. As paredes de f\u00e1brica non van recebadas nin pintadas. A cuberta \u00e9 de tella cer\u00e1mica a d\u00faas augas."}
{"id": "149844", "revid": "5132", "url": "https://gl.wikipedia.org/wiki?curid=149844", "title": "\u00d3scar Pe\u00f1a", "text": "\u00d3scar Luis Pe\u00f1a Hern\u00e1ndez, nado o 7 de xaneiro de 1964 en Santa Cruz de la Palma, \u00e9 un ex xogador profesional de baloncesto formado na canteira do Real Madrid. Cunha altura de 1,95 metros xogaba de escolta ou de ala."}
{"id": "149846", "revid": "98629", "url": "https://gl.wikipedia.org/wiki?curid=149846", "title": "Rudolf Steiner", "text": "Rudolf Steiner, nado en Donji Kraljevec (Croacia) o 25 de febreiro de 1861 e finado en Dornach (Su\u00edza) o 30 de marzo de 1925, foi un fil\u00f3sofo austr\u00edaco, erudito literario, educador, artista, autor teatral, pensador social e esoterista.\nFoi o fundador da antroposof\u00eda, educaci\u00f3n Waldorf, agricultura biodin\u00e1mica, medicina antropos\u00f3fica, e a nova forma art\u00edstica da euritmia.\nCaracterizou a antroposof\u00eda como:\nSteiner propuxo unha forma de individualismo \u00e9tico, ao que despois engadiu un compo\u00f1ente m\u00e1is explicitamente espiritual. Derivou a s\u00faa epistemolox\u00eda da visi\u00f3n do mundo de Johann Wolfgang von Goethe, segundo a cal \u00abO pensamento \u00e9 un \u00f3rgano de percepci\u00f3n ao igual que o ollo ou o ouvido. Do mesmo modo que o ollo percibe cores e o ouvido sons, as\u00ed o pensamento percibe ideas\u00bb.\nTraxectoria.\nInfancia e educaci\u00f3n.\nO pai de Steiner, Johann, deixou un posto de cazador ao servizo do Conde Hoyos en Geras para casar con Franziska Blie (o Conde non dera o seu consentimento); Johann f\u00edxose operador de tel\u00e9grafo do Ferrocarril do Sur de Austria, e cando naceu Rudolf, estaba destinado en Murakir\u00e1ly, na rexi\u00f3n de Murak\u00f6z; que despois formou parte do Imperio austroh\u00fangaro (actualmente \u00e9 Donji Kraljevec, rexi\u00f3n de Me\u0111imurje, extremo norte de Croacia). Nos dous primeiros anos da vida de Rudolf, a familia mudouse d\u00faas veces, primeiro a M\u00f6dling, cerca de Viena, e despois (polo ascenso de seu pai a xefe de estaci\u00f3n) a Pottschach, situado nas abas dos Alpes do leste austr\u00edaco, na actual Burgenland.\nDe 1879 a 1883, Steiner cursou estudos e graduouse no Instituto de Tecnolox\u00eda (Technische Hochschule) de Viena, onde estudou matem\u00e1ticas, f\u00edsica e filosof\u00eda.\nEn 1882, un dos mestres de Steiner na universidade de Viena (Karl Julius Schr\u00f6er), suxiriu o nome de Steiner ao Profesor Joseph K\u00fcrschner, editor dunha nova edici\u00f3n das obras de Goethe. Ent\u00f3n pediuselle a Steiner que fose o editor cient\u00edfico da edici\u00f3n.\nNa s\u00faa autobiograf\u00eda, Steiner relatou que aos 21 anos, no tren entre o pobo onde viv\u00eda e Viena, co\u00f1eceu un sinxelo herborista (Felix Kogutski) que lle falou do mundo espiritual \u00abcomo algu\u00e9n que tivo as s\u00faas propias experiencias del...\u00bb. Este colleiteiro de herbas presentouselle a Steiner unha persoa que Steiner s\u00f3 identificou como un \u00abmestre\u00bb, quen tivo unha grande influencia sobre o desenvolvemento posterior de Steiner, concretamente dirix\u00edndoo a estudar a filosof\u00eda de Fichte.\nEn 1891, Steiner obtivo un doutoramento en filosof\u00eda na Universidade de Rostock, en Alema\u00f1a, cunha tese baseada no concepto do ego de Fichte, m\u00e1is tarde publicada de maneira expandida como \"Verdade e ciencia\".\nEscritor e fil\u00f3sofo.\nEn 1888, como resultado do seu traballo para a edici\u00f3n Kurschner das obras de Goethe, Steiner foi invitado para traballar como editor nos arquivos de Goethe en Weimar. Steiner permaneceu no arquivo at\u00e9 1896. Ademais das introduci\u00f3ns e os comentarios a catro volumes de escritos cient\u00edficos de Goethe, Steiner escribiu dous libros sobre a filosof\u00eda de Goethe: \"Teor\u00eda do co\u00f1ecemento baseada na concepci\u00f3n do mundo de Goethe\" (1886) e \"Goethe e a s\u00faa visi\u00f3n do mundo\" (1897). Durante este tempo tam\u00e9n colaborou en edici\u00f3ns completas da obra de Arthur Schopenhauer e a do escritor Jean Paul, e escribiu artigos para diversas revistas.\nAs\u00ed mesmo escribiu a que considerou a s\u00faa obra filos\u00f3fica m\u00e1is importante: \"Die Philosophie der Freiheit\" (A filosof\u00eda da liberdade, 1894), unha exploraci\u00f3n de epistemolox\u00eda e \u00e9tica que propu\u00f1a un cami\u00f1o polo cal os seres humanos poden converterse en seres libres espiritualmente (v\u00e9xase m\u00e1is abaixo).\nEn 1896, Elisabeth F\u00f6rster-Nietzsche pediulle a Steiner ordenar o arquivo de Nietzsche en Naumburg. Por aquela altura, o seu irm\u00e1n xa non estaba \"compos mentis\". F\u00f6rster-Nietzsche introduciu a Steiner en presenza do fil\u00f3sofo catat\u00f3nico e Steiner, profundamente emocionado, escribiu m\u00e1is tarde o libro \"Friedrich Nietzsche, un loitador contra a s\u00faa \u00e9poca\". De Nietzsche, Steiner di na s\u00faa autobiograf\u00eda:\nEn 1897, Steiner deixou os arquivos de Weimar e mudouse a Berl\u00edn. Converteuse en propietario, editor xefe e contribu\u00ednte activo da revista literaria \"Magazin f\u00fcr Literatur\", onde esperou encontrar lectores que simpatizaran coa s\u00faa filosof\u00eda. O seu traballo na revista non foi ben recibido polos seus lectores, polo cal moitos subscritores se deron de baixa, sobre todo despois do impopular apoio de Steiner a \u00c9mile Zola no caso Dreyfus. A \"Magazin f\u00fcr Literatur\" perdeu m\u00e1is subscritores despois de revelarse a \u00edntima amizade de Steiner co escritor anarquista John Henry Mackay ao publicar Steiner extractos da s\u00faa correspondencia.\nA xeral insatisfacci\u00f3n co seu traballo editorial conduciu finalmente \u00e1 s\u00faa sa\u00edda da revista.\nEn 1899, Steiner casou con Anna Eunicke. Logo separ\u00e1ronse e Anna morreu en 1911.\nSteiner e a Sociedade Teos\u00f3fica.\nEn 1899 Steiner publicou un artigo no seu \"Magazin f\u00fcr Literatur\", titulado \u00abA revelaci\u00f3n secreta de Goethe\u00bb, sobre a natureza esot\u00e9rica do conto de fadas de Goethe \u00abA serpe verde e a branca azucena\u00bb. Este artigo motivou unha invitaci\u00f3n por parte do Conde e a Condesa Brockdorff, para falar nunha reuni\u00f3n de Te\u00f3sofos sobre Nietzsche. Steiner continuou falandolles regularmente aos membros da Sociedade Teos\u00f3fica, convert\u00e9ndose en Secretario Xeral da secci\u00f3n alem\u00e1 en 1902, acabada de foprmar, sen unirse nunca formalmente \u00e1 sociedade.\nDentro desta sociedade, Steiner co\u00f1eceu a Marie von Sievers, con quen traballou, e quen se converteu na s\u00faa segunda esposa en 1914.\nEn 1904, Steiner foi nomeado por Annie Besant dirixente da Sociedad Esot\u00e9rica en Alema\u00f1a e Austria. A Secci\u00f3n Alem\u00e1 da Sociedade Teos\u00f3fica creceu rapidamente baixo a gu\u00eda de Steiner, quen impartiu conferencias sobre ciencia espiritual ao longo da maior parte de Europa. Durante este per\u00edodo, e en consonancia co que acordou coa direcci\u00f3n da Sociedade Teos\u00f3fica,\nSteiner soamente falou daquilo que el mesmo puido investigar por si mesmo. Inicialmente, e tendo en conta que o seu p\u00fablico estaba no \u00e1mbito do movemento teos\u00f3fico, utilizou a linguaxe teos\u00f3fica na que predominaban termos en s\u00e1nscrito, pero m\u00e1is tarde foi progresivamente substitu\u00edndoos por termos europeos capaces de definir por si mesmos os contidos que quer\u00edan transmitir. O seu enfoque foi sempre orixinal e baseado na s\u00faa investigaci\u00f3n propia que entroncaba coas ensinanzas espirituais da tradici\u00f3n esot\u00e9rica e filos\u00f3fica occidental. Esta e outras diferenzas (concretamente a proclamaci\u00f3n por parte de C. W. Leadbeater e de Annie Besant de que Jiddu Krishnamurti era o veh\u00edculo dun novo mestre mundial e a reencarnaci\u00f3n de Cristo, afirmaci\u00f3ns que Steiner rechazou publicamente), levaron a unha ruptura formal en 1912/13, cando Steiner e a maior\u00eda dos membros da secci\u00f3n alem\u00e1 da Sociedade Teos\u00f3fica se separaron para formar un novo grupo: a Sociedad Antropos\u00f3fica.\nA pesar das grandes converxencias entre a Teosof\u00eda e o seu propio sistema esot\u00e9rico, \nSteiner mantivo sempre a mesma t\u00f3nica de basearse na s\u00faa propia investigaci\u00f3n espiritual. E a pesar de que se afirmara que Madame Blavatsky ou Annie Besant influ\u00edran nel, Steiner afirmaba que a s\u00faa filosof\u00eda provi\u00f1a da s\u00faa percepci\u00f3n espiritual directa.\nA Sociedade Antropos\u00f3fica e as s\u00faas actividades culturais.\nA Sociedade Antropos\u00f3fica creceu rapidamente. Alimentada pola necesidade de encontrar unha sede para as s\u00faas conferencias anuais, que inclu\u00edan representaci\u00f3ns de obras teatrais escritas por \u00c9douard Schur\u00e9 e polo propio Steiner, decidiuse constru\u00edr un teatro e un centro organizativo. En 1913 comezou a construci\u00f3n do Goetheanum, en Dornach (Su\u00edza). Unha parte significativa do edificio, dese\u00f1ado por Steiner, constru\u00edrona voluntarios. Unha vez iniciada a primeira guerra mundial, en 1914, os voluntarios do Goetheanum pod\u00edan ouvir o son do fogo de can\u00f3n m\u00e1is al\u00e1 da fronteira su\u00edza, pero a pesar da guerra, xente de toda Europa traballou pacificamente lado a lado na construci\u00f3n do edificio. En 1919, o Goetheanum representou a estrea mundial dunha produci\u00f3n completa do \"Fausto\" de Goethe. Neste mesmo ano, fundouse a primeira escola Waldorf en Stuttgart (Alema\u00f1a).\nDesde 1919, a axuda de Steiner foi requirida en numerosas actividades pr\u00e1cticas. A s\u00faa actividade como conferenciante expandiuse enormemente. Ao mesmo tempo, o Goetheanum converteuse nun centro cultural de amplo espectro. Na Noitevella de 1922/1923, o edificio foi incenciado premeditamente e s\u00f3 se salvou unha escultura aleg\u00f3rica de gran tama\u00f1o que representa as forzas espirituais activas no mundo e no ser humano: o \u00abrepresentante da humanidade\u00bb. Steiner comezou inmediatamente a traballar no dese\u00f1o dun segundo Goetheanum \u2013feito de cemento en vez de madeira\u2013, que se acabou de constru\u00edr en 1928, tres anos despois da s\u00faa morte.\nDurante a conferencia da Sociedade Antropos\u00f3fica do Nadal de 1923, Steiner fundou a chamada Escola de Ciencia Espiritual, prevista como unha universidade aberta para a investigaci\u00f3n e o estudo espiritual.\nAtaques, enfermidade e morte.\nO incendio intencionado cometido contra o Primeiro Goetheanum ti\u00f1a un contexto: nacionalistas nazis ameazaran publicamente o Goetheanum e ao propio Steiner.\nReaccionando contra a situaci\u00f3n catastr\u00f3fica da Alema\u00f1a de posguerra, Steiner fixo xiras extensas de conferencias promovendo as s\u00faas ideas sociais sobre a Orde Social Triformada, implicando unha estrutura pol\u00edtica fundamentalmente distinta; suxiriu que cat\u00e1strofes como a Guerra Mundial pod\u00edan evitarse a trav\u00e9s da independencia dos \u00e1mbitos cultural, pol\u00edtico e econ\u00f3mico. Tam\u00e9n propuxo unha soluci\u00f3n radical na disputada \u00e1rea de Silesia Superior (reclamada por Polonia e Alema\u00f1a): a s\u00faa suxesti\u00f3n de que lle outorgasen a esta \u00e1rea polo menos unha independencia provisional levouno a ser acusado publicamente de ser traidor a Alema\u00f1a.\nEn 1919, o te\u00f3rico pol\u00edtico do movemento Nacional Socialista en Alema\u00f1a (Dietrich Eckart), atacou a Steiner e suxiriu que era xudeu.\nEn 1921, Adolf Hitler atacou a Steiner nun artigo do xornal de dereitas V\u00f6lkischer Beobachter, inclu\u00edndo acusaci\u00f3ns de que Steiner era un instrumento dos xudeus; outros nacionalistas extremistas en Alema\u00f1a estaban chamando \u00e1 \u00abguerra contra Steiner\u00bb. O Putsch da Cervexar\u00eda de 1923 en M\u00fanic fixo que Steiner abandonase a s\u00faa residencia en Berl\u00edn, dicindo que se os respons\u00e1beis do errado golpe de Hitler e outros chegaban ao poder en Alema\u00f1a, xa no lle ser\u00eda pos\u00edbel entrar no pa\u00eds; tam\u00e9n alertou contra os desastrosos efectos que ter\u00eda para Europa Central que os Nacional-Socialistas chegaran ao poder.\nA perda do Goetheanum afectou seriamente a sa\u00fade de Steiner. A partir de 1923 mostrou signos crecentes de fraxilidade e enfermidade. Continuou conferenciando moito e incluso viaxando; especialmente ao final deste per\u00edodo, frecuentemente daba d\u00faas, tres ou incluso catro lecci\u00f3ns diarias de cursos que ti\u00f1an lugar simultaneamente. Por unha parte, moitos deses cursos eran sobre \u00e1reas pr\u00e1cticas da vida: educaci\u00f3n, eurritmia curativa, arte da palabra e drama. Por outra parte, Steiner principiou unha nova serie extensa de conferencias, presentando a s\u00faa investigaci\u00f3n sobre as vidas sucesivas de diversos individuos, e en xeral sobre a t\u00e9cnica da investigaci\u00f3n do karma.\nPero no outono de 1924 estaba demasiado d\u00e9bil para continuar; a s\u00faa \u00faltima conferencia tivo lugar en setembro dese ano. Morreu o 30 de marzo de 1925.\nInvestigaci\u00f3n espiritual.\nDesde a s\u00faa decisi\u00f3n de publicar o seu traballo en 1899 at\u00e9 a s\u00faa morte en 1925, Steiner artellou unha corrente continua de experiencias que afirmou seren do mundo espiritual \u2014experiencias que dixo que o conmoveron desde moi novo. Steiner intentou aplicar a s\u00faa formaci\u00f3n en matem\u00e1ticas, ciencia e filosof\u00eda, para producir presentaci\u00f3ns rigorosas e verific\u00e1beis desas experiencias.\nSteiner cr\u00eda que a trav\u00e9s de disciplinas \u00e9ticas e adestramento meditativo libremente escollidos, calquera pod\u00eda desenvolver a capacidade de experimentar o mundo espiritual, inclu\u00edndo a natureza superior dun mesmo e doutros.\nSteiner cr\u00eda que tales disciplina e adestramento axudar\u00edanlle a unha persoa a se converter nun individuo libre, moral e creativo \u2013libre no sentido de ser capaz de acci\u00f3ns motivadas s\u00f3 por amor.\nAs ideas de Steiner sobre a vida interior foron influ\u00eddas por Franz Brentano \u2014con quen estudou\u2014 e por Wilhelm Dilthey, fundadores do movemento fenomenol\u00f3xico na filosof\u00eda europea. Steiner tam\u00e9n recibiu influencias do enfoque fenomenol\u00f3xico da ciencia de Goethe.\nAs obras completas de Steiner incl\u00faen uns 40 volumes dos seus escritos e m\u00e1is de 300 volumes de conferencias. Os seus escritos m\u00e1is destacados incl\u00faen:\nSteiner dirixiu as seguintes escolas esot\u00e9ricas:\nDesenvolvemento filos\u00f3fico.\nCiencia goetheana.\nNos seus comentarios \u00e1s obras cient\u00edficas de Goethe, escritos entre 1884 e 1897, Steiner presentou o enfoque cient\u00edfico de Goethe como de natureza esencialmente fenomenol\u00f3xica, m\u00e1is que baseado nunha teor\u00eda ou un modelo. Desenvolveu m\u00e1is este concepto en varios libros (\"Teor\u00eda do co\u00f1ecemento baseada na concepci\u00f3n do mundo de Goethe\", de 1886, e \"Goethe e a s\u00faa visi\u00f3n do mundo\", de 1897), que enfatizan particularmente a transformaci\u00f3n do enfoque de Goethe, desde as ciencias f\u00edsicas (onde o experimento xogaba o papel principal) \u00e1 biolox\u00eda vexetal (onde se requir\u00eda imaxinaci\u00f3n para encontrar os arquetipos biol\u00f3xicos \"(Urpflanze)\", e postulou que Goethe buscar (mais sen encontrar completamente) a transformaci\u00f3n do pensamento cient\u00edfico necesaria para interpretar e comprender adecuadamente o reino animal.\nSteiner defendeu a descrici\u00f3n cualitativa da cor de Goethe como xurdindo sinteticamente da polaridade de luz e escuridade, en contraste coa concepci\u00f3n anal\u00edtica de Newton, baseada en part\u00edculas. Enfatizou o papel do pensamento evolutivo no descubrimento de Goethe do \u00f3so intermaxilar en seres humanos; Goethe esperaba que a anatom\u00eda humana fose unha transformaci\u00f3n evolutiva da anatom\u00eda animal.\nCo\u00f1ecemento e liberdade.\nSteiner enfocou as cuesti\u00f3ns filos\u00f3ficas do co\u00f1ecemento e liberdade en d\u00faas etapas. A primeira foi a s\u00faa disertaci\u00f3n, publicada de maneira expandida en 1892 como \"Verdade e ciencia\". Aqu\u00ed, Steiner suxire que hai unha incoherencia entre a filosof\u00eda de Kant, que postulou que a verdade esencial do mundo era inacces\u00edbel \u00e1 conciencia humana, e a ciencia moderna, que asume que todas as influencias poden encontrarse no que Steiner chamou o mundo \"sinnlichen und geistlichen\" (sensorio e mental/espiritual), ao que temos acceso. Steiner chamoulle \u00e1 \"Jenseits-Philosophie\" (filosof\u00eda dun al\u00e9n inacces\u00edbel) de Kant un obst\u00e1culo para alcanzar un punto de vista filos\u00f3fico satisfactorio.\nSteiner postula que o mundo \u00e9 esencialmente unha unidade indivisible, pero que a nosa consciencia o divide en aparencia percept\u00edbel polos sentidos, por un lado, e natureza formal acces\u00edbel ao noso pensamento, por outro. Ve no propio pensamento un elemento que pode ser reforzado e profundizado suficientemente para penetrar todo o que os nosos sentidos non nos revelan. Steiner nega as\u00ed explicitamente toda xustificaci\u00f3n dunha divisi\u00f3n entre fe e co\u00f1ecemento; dito doutra maneira, entre os mundos espiritual e natural. A s\u00faa aparente dualidade \u00e9 condicionada pola estrutura da nosa consciencia, que separa a percepci\u00f3n e o pensamento, pero estas d\u00faas facultades dan d\u00faas visi\u00f3ns complementarias do mesmo mundo; ningunha ten primac\u00eda e as d\u00faas xuntas son necesarias e suficientes para chegar a unha completa comprensi\u00f3n do mundo. Pensando ao percibir (o cami\u00f1o das ciencias naturais) e percibindo o proceso do pensar (o vieiro do adestramento espiritual), \u00e9 pos\u00edbel descubrir unha unidade interna escondida entre os dous polos da nosa experiencia.\nA verdade, para Steiner, \u00e9 paradoxalmente tanto un descubrimento obxectivo, como:\nUnha nova etapa do desenvolvemento filos\u00f3fico de Steiner expr\u00e9sase na s\u00faa Filosof\u00eda da liberdade. Aqu\u00ed segue explorando potenciais dentro do pensamento: suxire que a liberdade s\u00f3 pode ser aproximada asintoticamente e coa axuda da \"actividade creativa\" do pensar. O pensar pode ser un acto libre; ademais, pode liberar a nosa vontade da s\u00faa servidume aos nosos instintos e pulsi\u00f3ns. Suxire que os actos libres son aqueles dos cales somos completamente conscientes do motivo da nosa acci\u00f3n: a liberdade \u00e9 a actividade espiritual de impregnar de consciencia a nosa propia natureza e a do mundo, e a verdadeira actividade de actuar en plena consciencia.\nIsto incl\u00fae superar influencias tanto hereditarias como ambientais:\nSteiner afirma as perspectivas evolucionistas de Darwin e Haeckel, pero est\u00e9ndeas m\u00e1is al\u00e1 das s\u00faas consecuencias materialistas: ve a consciencia humana (de feito toda a cultura) como un produto de evoluci\u00f3n natural que transcende. Para Steiner, a natureza v\u00f3lvese auto-consciente no ser humano. A descrici\u00f3n de Steiner da natureza da consciencia humana \u00e9, pois, parecida \u00e1 de Solovyev:\nCiencia espiritual.\nNas s\u00faas primeiras obras, Steiner xa falou dos \"mundos natural e espiritual\" como unha unidade.\nDesde 1900, comezou a impartir conferencias sobre detalles concretos do mundo espiritual, culminando na publicaci\u00f3n en 1904 da primeira de varias presentaci\u00f3ns sistem\u00e1ticas (a s\u00faa Teosof\u00eda: unha introduci\u00f3n aos procesos espirituais na vida humana e no cosmos), seguida de \"Como alcanzar o co\u00f1ecemento dos mundos superiores\" (1904/5), \"Cr\u00f3nicas do akasha\" (unha colecci\u00f3n de artigos escritos entre 1904 e 1908) e \"A ciencia oculta: un bosquexo\" (1909). Os temas importantes incl\u00faen:\nSteiner enfatizou que hai un mundo obxectivo natural e espiritual, que pode ser co\u00f1ecido, e que as percepci\u00f3ns do mundo espiritual e de seres incorp\u00f3reos son reproduc\u00edbeis por m\u00faltiples observadores, baixo condici\u00f3ns de adestramento compar\u00e1beis \u00e1s requiridas para as ciencias naturais, pero inclu\u00edndo extraordinaria auto-disciplina. Sobre esta base \u00e9 pos\u00edbel a ciencia espiritual, con fundamentos epistemol\u00f3xicos bastante distintos aos das ciencias naturais.\nPara Steiner, o cosmos est\u00e1 permeado e transformado continuamente pola actividade creativa de procesos non f\u00edsicos e seres espirituais. Para que o ser humano se volva consciente da realidade obxectiva destes procesos e seres, \u00e9 necesario tratar de representar a s\u00faa actividade creativa unha e outra vez, internamente, de maneira creativa. As\u00ed, o co\u00f1ecemento obxectivo sempre implica actividade creativa interna.\nSteiner artellou tres etapas de calquera acto creativo:\nA partir deste per\u00edodo, Steiner ch\u00e1moulle \u00e1 s\u00faa obra \u00abantroposof\u00eda\u00bb. Enfatizou que o vieiro espiritual que el representaba se construe sobre a liberdade individual e o xu\u00edzo independentes e soportaos; por esta raz\u00f3n, para que os resultados da investigaci\u00f3n espiritual sexan adecuadamente presentados nun contexto moderno, deben estar nunha maneira acces\u00e9bel \u00e1 comprensi\u00f3n l\u00f3xica, para que os que non te\u00f1an acceso \u00e1s experiencias espirituais subxacentes \u00e1 investigaci\u00f3n antropos\u00f3fica, poidan facer avaliaci\u00f3ns independentes dos seus resultados. Steiner considerou que o prop\u00f3sito da evoluci\u00f3n humana era o desenvolvemento das cualidades interdependentes de amor e liberdade.\n\u00c1reas de actividade.\nTras a primeira guerra mundial, Steiner cultivou unha gran variedade de contextos culturais. Fundou unha escola, co\u00f1ecida como a escola Waldorf, que despois se converteu nunha rede escolar mundial. O sistema agr\u00edcola que fundou (agora co\u00f1ecido como Agricultura biodin\u00e1mica) foi unha das formas iniciais da moderna agricultura ecol\u00f3xica, en cuxo desenvolvemento contribu\u00edu significativamente. A medicina antropos\u00f3fica, que creou un amplo rango de medicamentos antropos\u00f3ficos, as\u00ed como un amplo espectro de terapias de apoio \u2014 tanto art\u00edsticas como biogr\u00e1ficas \u2014, xurdiron a partir do traballo de Steiner.\nFogares para nenos e adultos con discapacidades baseadas na s\u00faa obra (inclu\u00edndo os do movemento Camphill) est\u00e1n moi estendidos.\nAs s\u00faas pinturas e debuxos te\u00f1en sido expostos en museos e galer\u00edas, e influ\u00edu en Joseph Beuys e noutros artistas modernos significativos. Os seus dous edificios do Goetheanum son xeralmente aceptados como obras mestras da arquitectura moderna, e outros arquitectos antrop\u00f3sofos contribu\u00edron \u00e1 modernidade con miles de edificios. Unha das primeiras instituci\u00f3ns en practicar banca \u00e9tica foi un banco antropos\u00f3fico, traballando a partir das ideas de Steiner.\nO legado literario de Steiner \u00e9 analogamente amplo. Os escritos de Steiner public\u00e1ronse nuns corenta volumes, inclu\u00edndo libros, ensaios, obras de teatro (\"dramas misterio\"), versos m\u00e1ntricos e unha autobiograf\u00eda. A s\u00faa antolox\u00eda de conferencias compo\u00f1en aproximadamente outros 300 volumes e neles est\u00e1 cuberto case calquera tema imaxin\u00e1bel (gran parte da obra de Steiner \u00e9 acces\u00edbel na rede no arquivo Rudolf Steiner, e as obras completas de Steiner poden buscarse no arquivo en lingua alem\u00e1). Os debuxos de Steiner est\u00e1n recollidos nunha serie separada de 28 volumes. Moitas publicaci\u00f3ns cubriron o seu legado arquitect\u00f3nico e a s\u00faa obra escult\u00f3rica.\nEducaci\u00f3n.\nSendo novo, Steiner xa apoiou a independencia de instituci\u00f3ns educativas respecto ao control gobernamental. En 1907, escribiu un longo ensaio titulado \"A educaci\u00f3n \u00e1 luz da Ciencia Espiritual\", onde describiu as fases principais do desenvolvemento do neno e suxeriu que ser\u00edan as bases dun enfoque salud\u00e1bel da educaci\u00f3n. As\u00ed os nenos son identificados como estudantes segundo os catro humores que di ter o ser humano: melanc\u00f3lico, sangu\u00edneo, col\u00e9rico ou flem\u00e1tico. A futura educaci\u00f3n dos nenos est\u00e1 orientada segundo esta clasificaci\u00f3n.\nEn 1919, Emil Molt invitouno a dar conferencias sobre o tema da educaci\u00f3n aos traballadores da s\u00faa f\u00e1brica de Molt en Stuttgart. Disto xurdiu unha nova escola: a escola Waldorf de Woldorf Astoria, o nome da f\u00e1brica de cigarros. Cando viv\u00eda Steiner, tam\u00e9n se fundaron escolas baseadas nos seus principios educativos en Hamburgo, Essen, A Haia e Londres; actualmente hai m\u00e1is de 1.000 escolas Waldorf no mundo.\nActivismo social.\nDurante un tempo despois da primeira guerra mundial, Steiner foi extremadamente activo como conferenciante de cuesti\u00f3ns sociais. Unha petici\u00f3n expresando as s\u00faas ideas sociais b\u00e1sicas (asinada por Herman Hesse, entre outros) circulou amplamente. O seu principal libro sobre cuesti\u00f3ns sociais (\"Cara a unha renovaci\u00f3n social\"), vendeu milleiros de copias. Hoxe hai en todo o mundo alg\u00fans bancos innovadores, compa\u00f1\u00edas, instituci\u00f3ns caritativas e escolas para desenvolver novas formas cooperativas de negocio, todas traballando en parte a partir de ideas sociais de Steiner. Un exemplo \u00e9 a Rudolf Steiner Foundation (RSF), formada en 1984, cuxos bens foron estimados en 2004 en 70 mill\u00f3ns de d\u00f3lares. RSF subministra \u00abservizos financeiros caritativos innovadores\u00bb. Segundo as organizaci\u00f3ns independentes Co-op America e o Social Investment Forum Foundation, RSF \u00e9 \u00abunha das 10 organizaci\u00f3ns que mellor exemplifican a construci\u00f3n de oportunidades e esperanza econ\u00f3micas para os individuos a trav\u00e9s de investimentos comunitarios\u00bb.\nSteiner suxiriu que as esferas sociais cultural, pol\u00edtica e econ\u00f3mica necesitaban ser suficientemente independentes entre elas para poder corrixirse mutuamente de maneira continua. Manifestou que a sociedade humana estivera mov\u00e9ndose lentamente durante miles de anos para chegar a unha articulaci\u00f3n da sociedade en tres reinos independentes, pero mutuamente correctoras, e que unha Orde Social Triformada non era unha utop\u00eda que puidese ser implantada nun d\u00eda nin nun s\u00e9culo. Era un proceso gradual que esperaba que se continuar\u00eda desenvolvendo durante miles de anos. As\u00ed e todo, deu moitas suxesti\u00f3ns espec\u00edficas de reformas sociais que pensaba que aumentar\u00edan a triarticulaci\u00f3n da sociedade. Cr\u00eda na igualdade dos dereitos humanos na vida pol\u00edtica, liberdade na vida cultural e cooperaci\u00f3n fraternal voluntaria, non represiva, na vida econ\u00f3mica.\nArquitectura e artes pl\u00e1sticas.\nSteiner dese\u00f1ou 17 edificios, inclu\u00edndo os dous Goetheanum. Estes dous edificios, constru\u00eddos en Dornach (Su\u00edza), foron concibidos para albergar unha Universidade de Ciencia Espiritual. Tres dos edificios de Steiner (inclu\u00edndo os dous edificios do Goetheanum), inclu\u00edronse entre as obras m\u00e1is significativas da arquitectura moderna.\nComo escultor, as s\u00faas obras incl\u00faen \"O representante da humanidade\" (1922). Esta escultura de madeira de nove metros de alto foi un proxecto conxunto coa escultora Edith Maryon e est\u00e1 exposta permanentemente no Goetheanum, en Dornach.\nOs debuxos sobre encerado de Steiner eran \u00fanicos no seu tempo e case con certeza non se concibiron como obras de arte. A obra de Joseph Beuys, fortemente influ\u00edda por Steiner, conduciu \u00e1 comprensi\u00f3n moderna dos debuxos de Steiner como obxectos art\u00edsticos.\nArtes esc\u00e9nicas.\nXunto con Marie Steiner-von Sievers, Rudolf Steiner desenvolveu a arte da euritmia, \u00e1s veces referida como unha \u00ablinguaxe vis\u00edbel e canto vis\u00edbel\u00bb. Segundo os principios da euritmia, hai movementos arquet\u00edpicos ou xestos que corresponden a todos os aspectos da fala (os sons ou fonemas, os ritmos, a funci\u00f3n gram\u00e1tical etc), a todas as \u00abcualidades da alma\u00bb (riso, desesperaci\u00f3n, intimidade etc) e a todos os aspectos da m\u00fasica (tons, intervalos, ritmos, harmon\u00edas etc).\nComo autor teatral, Steiner escribiu catro \"Dramas misterio\" entre 1909 e 1913, inclu\u00edndo \"O portal da iniciaci\u00f3n\" e \"O despertar da alma\". Seguen sendo representados hoxe por grupos antropos\u00f3ficos.\nSteiner tam\u00e9n fundou un novo enfoque do discurso e drama art\u00edsticos. Diversos elencos traballan con este enfoque, chamado \u00abarte da palabra\u00bb (en alem\u00e1n: \"Sprachgestaltung\"), e existen formaci\u00f3ns en diversos pa\u00edses, inclu\u00edndo Inglaterra, os Estados Unidos, Su\u00edza e Alema\u00f1a. O actor Michael Chekhov estendeu este enfoque no que agora se co\u00f1ece como o m\u00e9todo Chekhov.\nMedicina antropos\u00f3fica.\nDesde finais da d\u00e9cada de 1910, Steiner traballou con doutores para crear un novo enfoque da medicina. En 1921, varios farmac\u00e9uticos e m\u00e9dicos reun\u00edronse baixo a gu\u00eda de Steiner para crear unha compa\u00f1\u00eda farmac\u00e9utica chamada Weleda, que agora distrib\u00fae medicamentos por todo o mundo. Nesa \u00e9poca, a Dra. Ita Wegman fundou unha primeira cl\u00ednica m\u00e9dica antropos\u00f3fica en Arlesheim (Su\u00edza), agora chamada a Cl\u00ednica Wegman.\nAs descrici\u00f3ns de Steiner dalg\u00fans \u00f3rganos corporais e das s\u00faas funci\u00f3ns \u00e1s veces difiren significativamente das encontradas en libros de texto m\u00e9dicos. Por exemplo, afirmou que o coraz\u00f3n non \u00e9 unha bomba mec\u00e1nica, sen\u00f3n un regulador din\u00e1mico do fluxo circulatorio, unha opini\u00f3n que foi confirmada recentemente pola investigaci\u00f3n m\u00e9dica.\nAgricultura e xardinar\u00eda biodin\u00e1micas.\nA Agricultura biodin\u00e1mica (ou biol\u00f3xico-din\u00e1mica) \u00e9 un sistema agr\u00edcola ecol\u00f3xico sost\u00edbel que incl\u00fae moitas das ideas da agricultura ecol\u00f3xica (pero \u00e9 anterior a ese termo). En 1924, un grupo de agricultores preocupados polo futuro da agricultura pediron a axuda de Steiner; Steiner respondeu cunha serie de lecci\u00f3ns de agricultura. Esta foi a orixe da agricultura biodin\u00e1mica, que agora se practica en gran parte de Europa, Norteam\u00e9rica e Australasia.\nUn concepto central destas conferencias foi \"individualizar\" a granxa: producir todos os materiais necesarios (como esterco e forraxe) dentro do que chamou o \u00aborganismo da granxa\u00bb, sen introducir (ou introducindo poucos) materiais externos. Outros aspectos da agricultura biodin\u00e1mica inspirados polas conferencias de Steiner incl\u00faen actividades temporais como plantar en relaci\u00f3n aos patr\u00f3ns de movemento da l\u00faa e os planetas, e aplicar \u00abpreparados\u00bb (que consisten en materiais naturais procesados de maneira espec\u00edfica) ao solo, ao composto e \u00e1s plantas, coa intenci\u00f3n de implicar seres non f\u00edsicos e forzas elementais. Steiner, nas s\u00faas lecci\u00f3ns, animou os seus o\u00edntes a verificar as s\u00faas suxesti\u00f3ns cientificamente, pois el a\u00ednda non o fixera.\nAs primeiras d\u00e9cadas da agricultura do s\u00e9culo vinte comezaron usando fertilizantes inorg\u00e1nicos, como nitr\u00f3xeno \u00abcondensado\u00bb do ar e posteriormente aplicado nos campos. Steiner cr\u00eda que a introduci\u00f3n desta agricultura qu\u00edmica era moi nociva, afirmando:\nSteiner estaba convencido de que a calidade da comida na s\u00faa \u00e9poca estaba degradada, e cr\u00eda que a fonte do problema era o uso por parte da agricultura qu\u00edmica de fertilizantes artificiais e pesticidas; pero non cr\u00eda que isto se debese s\u00f3 \u00e1s propiedades qu\u00edmicas ou biol\u00f3xicas relacionadas coas substancias implicadas, sen\u00f3n tam\u00e9n debido a carencias espirituais en todo o enfoque qu\u00edmico da agricultura. Steiner consideraba o mundo e todo o que est\u00e1 nel como de natureza simultaneamente espiritual e material, un enfoque chamado monismo. Tam\u00e9n creu que a materia viva era distinta da materia morta. Dito doutra maneira, Steiner cr\u00eda que os nutrientes sint\u00e9ticos non eran iguais aos correspondentes m\u00e1is vivos.\nO nome \u00abdin\u00e1mica biol\u00f3xica\u00bb ou \u00abbiodin\u00e1mica\u00bb foi acu\u00f1ado polos seguidores de Steiner. Un aspecto central da biodin\u00e1mica \u00e9 que a granxa en conxunto \u00e9 vista como un organismo e por tanto deber\u00eda ser un sistema cerrado que se auto-alimenta coas preparaci\u00f3ns. As enfermidades dos organismos non han de tratarse illadamente, sen\u00f3n como un s\u00edntoma de problemas en todo o conxunto.\nA\u00ednda que o n\u00famero de granxas biodin\u00e1micas no mundo \u00e9 relativamente pequeno, no ano 2006 un cuarto das granjas da India -aproximadamente- adoptaron pr\u00e1cticas biodin\u00e1micas.\nSteiner e o cristianismo.\nEn 1899, Steiner experimentou o que describiu como un encontro persoal con Cristo, suceso que o transformou internamente. Previamente tivo pouca relaci\u00f3n con calquera forma de cristianismo. Ent\u00f3n e despois, as s\u00faas relaci\u00f3ns co cristianismo permaneceron totalmente fundadas na experiencia persoal, e por tanto sen denominaci\u00f3n e sorprendentemente distintas \u00e1s formas relixiosas convencionais.\nCristo e a evoluci\u00f3n humana.\nSteiner describe o ser de Cristo e a s\u00faa misi\u00f3n na Terra como un punto central na evoluci\u00f3n humana:\nConsidera que toda relixi\u00f3n \u00e9 v\u00e1lida e verdadeira no tempo e contexto cultural no que nace, e que as formas hist\u00f3ricas do cristianismo necesitan ser transformadas considerabelmente no noso tempo para acompa\u00f1ar a evoluci\u00f3n da humanidade.\nSteiner v\u00eda a forza central da evoluci\u00f3n humana no ser que unifica todas as relixi\u00f3ns (e non unha fe relixiosa particular). Pero comprend\u00eda a encarnaci\u00f3n de Cristo como unha realidade hist\u00f3rica e un punto de inflexi\u00f3n na historia humana. Para Steiner, o \u00abser de Cristo\u00bb non \u00e9 s\u00f3 o redentor da ca\u00edda do para\u00edso, sen\u00f3n tam\u00e9n o \u00fanico pivote e sentido dos procesos evolutivos da Terra e de toda a historia humana.\nA esencia de ser cristi\u00e1n \u00e9, para Steiner, unha busca de equilibrio entre extremos polares e a capacidade de manifestar amor en liberdade.\nDiverxencias co pensamento cristi\u00e1n convencional.\nAs opini\u00f3ns de Steiner sobre o cristianismo diverxen do pensamento cristi\u00e1n convencional en cuesti\u00f3ns claves e incl\u00faen elementos gn\u00f3sticos.\nUn dos puntos centrais de diverxencia est\u00e1 nas opini\u00f3ns de Steiner sobre a reencarnaci\u00f3n e o karma.\nSteiner tam\u00e9n postulou dous meni\u00f1os Xes\u00fas implicados na encarnaci\u00f3n do Cristo: un meni\u00f1o descendido de Salom\u00f3n, como se describe no \"Evanxeo de Mateu\"; e outro meni\u00f1o descendido de Nat\u00e1n, como se describe no \"Evanxeo segundo San Lucas\".\nA este respecto, menciona o feito de que as xenealox\u00edas dadas nestes dous evanxeos diverxen unhas trinta xeraci\u00f3ns antes do nacemento de Xes\u00fas.\nA opini\u00f3n de Steiner sobre a segunda vinda de Cristo tam\u00e9n \u00e9 infrecuente. Suxiri\u00f3 que esta non ser\u00eda unha reaparici\u00f3n f\u00edsica, sen\u00f3n que significaba m\u00e1is ben que o ser de Cristo se manifestar\u00eda en forma non f\u00edsica, no \u00abreino et\u00e9reo\u00bb (isto \u00e9, vis\u00edbel \u00e1 visi\u00f3n espiritual e aparente na vida comunitaria) a un n\u00famero crecente de persoas, comenzando ao redor do ano 1933. Enfatizou que o futuro requirir\u00eda que a humanidade reco\u00f1ecese este Esp\u00edrito de Amor en todas as s\u00faas xenu\u00ednas formas, independentemente de como fose nomeado. Tam\u00e9n advirtiu que o nome tradicional (Cristo) pod\u00eda ser usado ignorando a verdadeira esencia deste Ser de Amor.\nA Comunidade de cristi\u00e1ns.\nNa d\u00e9cada de 1920, Friedrich Rittelmeyer (un pastor luterano cunha congregaci\u00f3n en Berl\u00edn) preguntoulle a Steiner se era pos\u00edbel crear unha forma m\u00e1is moderna de cristianismo. Axi\u00f1a, outros se uniron a Rittelmeyer (na s\u00faa maior\u00eda pastores protestantes), pero inclu\u00edndo varios sacerdotes cat\u00f3licos romanos. Steiner ofreceu consellos sobre a renovaci\u00f3n dos sacramentos nos seus diversos servizos, combinando a \u00e9nfase cat\u00f3lica nos ritos dunha tradici\u00f3n sagrada coa \u00e9nfase na liberdade de pensamento e unha relaci\u00f3n persoal coa vida relixiosa, caracter\u00edstica do cristianismo xo\u00e1nico, moderno.\nPero Steiner aclarou que o movemento resultante para a renovaci\u00f3n do cristianismo, que se deu a co\u00f1ecer como a \u00abcomunidade de cristi\u00e1ns\u00bb, era un xesto persoal de axuda a un movemento fundado por Rittelmeyer e outros, independentemente da Sociedade Antropos\u00f3fica.\nA distinci\u00f3n era importante para Steiner, porque coa antroposof\u00eda buscaba crear unha espiritualidade cient\u00edfica, non baseada na fe.\nPero para aqueles que desexaban encontrar formas m\u00e1is tradicionais, unha renovaci\u00f3n das relixi\u00f3ns tradicionais era tam\u00e9n unha necesidade vital dos tempos.\nRecepci\u00f3n e controversia.\nA obra de Steiner influ\u00edu nun amplo rango de personalidades not\u00e1beis. Entre elas houbo moitos escritores, artistas e m\u00fasicos, inclu\u00edndo a Inkling e o fil\u00f3sofo Owen Barfield, o ga\u00f1ador do Premio Pulitzer e Premio Nobel Saul Bellow, a Andrej Belyj, a Josef Beuys, a Michael Chekhov, a Michael Ende, a Vasili Kandinski, os premios nobel Selma Lagerl\u00f6f e Albert Schweitzer, a Andrei Tarkovskii, a Richard Tarnas e a Bruno Walter.\nOlav Hammer, xeralmente moi cr\u00edtico cos movementos esot\u00e9ricos, chama a Steiner \u00abquizais o portavoz m\u00e1is sofisticado hist\u00f3rica e filosoficamente da tradici\u00f3n esot\u00e9rica\u00bb.\nCientifismo.\nCr\u00edticos, como o profesor sueco de historia da relixi\u00f3n Olav Hammer, criticaron como cientifismo a pretensi\u00f3n de Steiner de usar unha metodolox\u00eda cient\u00edfica para investigar fen\u00f3menos espirituais baseado nas s\u00faas declaraci\u00f3ns de experiencia clarividente e a s\u00faa colocaci\u00f3n da \u00abciencia espiritual\u00bb sobre as ciencias naturais. Steiner cosideraba as observaci\u00f3ns da investigaci\u00f3n espiritual como m\u00e1is fi\u00e1beis (e sobre todo, consistentes) que as observaci\u00f3ns da realidade f\u00edsica, pero consideraba que a investigaci\u00f3n espiritual non era infal\u00edbel, e quizais sorprendentemente, mantivo a opini\u00f3n de que calquera capaz de pensar loxicamente estaba en posici\u00f3n de corrixir erros de investigadores espirituais.\nRaza e etnia.\nNun estudo exhaustivo, Helmut Zander concl\u00fae que \u00abo que un lector dado interprete \u201cAntroposof\u00eda\u201d como racista ou non, depende dos seus intereses\u00bb.\nIsto ocorre en parte porque os comentarios de Steiner sobre a raza son incoherentes, como era t\u00edpico na s\u00faa \u00e9poca. Consideraba que todo pobo ten unha \u00fanica esencia, esp\u00edrito ou \u00abalma do pobo\u00bb, v\u00eda a raza como unha manifestaci\u00f3n f\u00edsica da evoluci\u00f3n espiritual da humanidade e colocou as diversas razas identificadas na s\u00faa \u00e9poca nunha complexa xerarqu\u00eda derivada en gran parte de opini\u00f3ns teos\u00f3ficas, pero marxinou fortemente o papel dos factores raciais e \u00e9tnicos no desenvolvemento dun individuo.\nPor un lado, caracterizou razas, naci\u00f3ns e etnias espec\u00edficas dunha maneira que foi chamada racista polos seus cr\u00edticos, inclu\u00edndo:\nPor outra parte, Steiner enfatizou a unidade espiritual nuclear de todos os pobos do mundo e criticou fortemente o prexu\u00edzo racial, afirmando a s\u00faa crenza de que:\nXuda\u00edsmo.\nTam\u00e9n criticou a meta do seu contempor\u00e1neo Herzl de crear un estado sionista (e noutro lugar criticou a idea das naci\u00f3ns determinadas etnicamente).\nObra (escolma).\nOs m\u00e1is de 350 volumes das obras completas de Steiner incl\u00faen uns 40\u00a0volumes contendo os seus escritos, as\u00ed como m\u00e1is de 6000\u00a0conferencias (deixamos traduci\u00f3ns ao castel\u00e1n, cando existen)."}
{"id": "149847", "revid": "10599", "url": "https://gl.wikipedia.org/wiki?curid=149847", "title": "Selecci\u00f3n espa\u00f1ola de f\u00fatbol", "text": ""}
{"id": "149848", "revid": "5132", "url": "https://gl.wikipedia.org/wiki?curid=149848", "title": "ASVEL Villeurbanne", "text": ""}
{"id": "149849", "revid": "89787", "url": "https://gl.wikipedia.org/wiki?curid=149849", "title": "Rub\u00e9n Garc\u00e9s", "text": "Rub\u00e9n Santiago Garc\u00e9s Riquelme, nado o 17 de outubro de 1973 en Col\u00f3n, Panam\u00e1, \u00e9 un xogador profesional de baloncesto paname\u00f1o con pasaporte espa\u00f1ol que actualmente se atopa sen equipo. Cunha altura de 2,06 metros xoga na posici\u00f3n de pivote."}
{"id": "149853", "revid": "5132", "url": "https://gl.wikipedia.org/wiki?curid=149853", "title": "Xavi Roca", "text": "Francesc Xavier Roca Sarret, co\u00f1ecido como Xavi Roca ou Francest Roca, nado o 20 de marzo de 1968 en Barcelona, \u00e9 un ex xogador profesional de baloncesto catal\u00e1n formado na canteira do Joventut. Cunha estatura de 1,80 metros xogaba na posici\u00f3n de base."}
{"id": "149855", "revid": "92340", "url": "https://gl.wikipedia.org/wiki?curid=149855", "title": "Rub\u00e9n Dom\u00ednguez", "text": "Rub\u00e9n Dom\u00ednguez Dom\u00ednguez, nado o 18 de xu\u00f1o de 1973 en Vigo, \u00e9 un adestrador profesional de baloncesto galego, sendo o seu \u00fatlimo equipo o Club Ourense Baloncesto na Liga LEB Prata. \u00c9 tam\u00e9n licenciado en Psicolox\u00eda.\nTraxectoria.\nA vinculaci\u00f3n de Rub\u00e9n Dom\u00ednguez co Breog\u00e1n comezou o 7 de febreiro de 2007, convert\u00e9ndose en adestrador asistente do por ent\u00f3n principal Paco Garc\u00eda, mant\u00e9ndose no posto at\u00e9 final da tempada. Antes de chegar a Lugo, Dom\u00ednguez adestrou ao C\u00edes de Vigo e ao Inelga de Vilagarc\u00eda. Durante estes anos tam\u00e9n desempe\u00f1ou como adestrador axudante da selecci\u00f3n de baloncesto de Galicia.\nNa campa\u00f1a 2007-2008 Dom\u00ednguez tam\u00e9n foi adestrador axudante no Breog\u00e1n, est\u00e1 vez de Sergio Valdeolmillos, pasando a ser presentado o 23 de xullo de 2009 como primeiro adestrador do equipo, labor que leva a cabo dende aquela. Despois dos malos resultados acadados ao comezo da tempada 2010-11 Rub\u00e9n Dom\u00ednguez foi cesado como adestrador do equipo o 12 de decembro. Na seguinte campa\u00f1a asinara un contrato para adestrar ao Club Ourense Baloncesto, sendo de novo cesado o 3 de febreiro de 2012."}
{"id": "149858", "revid": "89787", "url": "https://gl.wikipedia.org/wiki?curid=149858", "title": "Ostrava", "text": "Ostrava \u00e9 unha cidade do nordeste da Rep\u00fablica Checa, capital da rexi\u00f3n de Moravia-Silesia (Moravskoslezsk\u00fd kraj). En 2010 ti\u00f1a 313.286 habitantes, uns 13.000 menos ca no 1994.\nCaracter\u00edsticas.\nSit\u00faase preto da uni\u00f3n dos r\u00edos Oder e Ostravice. Foi fundada a finais do s\u00e9culo XIII polo bispo de Olomouc para defender a zona do ataque dos invasores procedentes do norte.\nEst\u00e1 localizada na conca carbon\u00edfera de Ostrava-Karvin\u00e1, e na actualidade \u00e9 un importante punto do transporte de mercanc\u00edas e o principal centro metal\u00farxico do pa\u00eds. Ten establecementos adicados \u00e1 transformaci\u00f3n do ferro e o aceiro e \u00e1 manufactura de aliaxes de aluminio. Ten centrais el\u00e9ctricas e talleres para a reparaci\u00f3n de locomotoras, al\u00e9n de factor\u00edas de produtos qu\u00edmicos, medicinas, gases sint\u00e9ticos, pl\u00e1sticos, derivados do petr\u00f3leo, materiais de construci\u00f3n, roupa, cer\u00e1mica, mobles e produtos alimenticios. \u00c9 a sede da escola estatal de minas e metalurxia, fundada en 1716.\nFoi candidata a ser Capital Europea da Cultura no 2015, por\u00e9n a finalmente elixida foi Plze\u0148."}
{"id": "149860", "revid": "89787", "url": "https://gl.wikipedia.org/wiki?curid=149860", "title": "James Donaldson", "text": "James Lee Donaldson III, nado en Heacham o 16 de agosto de 1957, \u00e9 un ex xogador de baloncesto ingl\u00e9s, a\u00ednda que criado en California, que xogou durante catorce tempadas na NBA, xogando tam\u00e9n na HEBA, a LEGA e na Liga ACB. Con 2,18 metros de estatura, xogaba na posici\u00f3n de pivote. Foi en 2009 candidato \u00e1 alcald\u00eda de Seattle e \u00e9 xunto a Gary Payton un dos impulsores para a volta \u00e1 NBA dos Seattle SuperSonics.\nTraxectoria.\nXogou durante 4 tempadas cos Cougars da Universidade de Washington State, onde conseguiu os r\u00e9cords a\u00ednda vixentes de m\u00e1is tap\u00f3ns nun partido, con 8 ante Gonzaga en 1978, e m\u00e1is tap\u00f3ns nunha carreira, con 178.\nFoi elixido na cuarta rolda do Draft da NBA de 1979, no posto total 73, por Seattle SuperSonics, pero vaise a xogar \u00e1 liga italiana. Ao ano seguinte incorp\u00f3rase \u00e1 disciplina dos Sonics, cos que xoga tres tempadas, antes de ser traspasado a San Diego Clippers. Ao ano seguinte \u00e9 o equipo o que se traslada de cidade, fixando a s\u00faa residencia nos \u00c1nxeles, e al\u00ed logrou encabezar a lista de mellor porcentaxe de acerto da liga, cun 63,7 %. Na tempada 1985-86 \u00e9 de novo traspasado, esta vez a Dallas Mavericks, onde xogou seis tempadas, as m\u00e1is produtivas da s\u00faa carreira. En 1991 \u00e9 traspasado aos New York Knicks, pero \u00e9 cortado tras catorce partidos. Asina ent\u00f3n con Utah Jazz, pero s\u00f3 disputa seis partidos no equipo no Salt Lake City.\nDecide ent\u00f3n regresar a Europa, concretamente ao Iraklis Thessaloniki da liga grega. Ao ano seguinte asina con Philadelphia 76ers como axente libre, pero non chega a debutar, regresando de novo aos Jazz. Ao ano seguinte firma polo Caja San Fernando da Liga ACB, e nas s\u00faas d\u00faas \u00faltimas tempadas como profesional, roldando xa os 40 anos de idade, xoga no Snai Montecatini italiano, o Breog\u00e1n de Lugo e de novo no Iraklis BC grego. Tras catorce tempadas na NBA fixo 8,6 puntos e 7,8 rebotes por partido."}
{"id": "149867", "revid": "1131", "url": "https://gl.wikipedia.org/wiki?curid=149867", "title": "RSC Cronenberg", "text": "O Rollschuh-Club Cronenberg, m\u00e1is co\u00f1ecido como RSC Cronenberg, \u00e9 un club deportivo do distrito de Cronenberg, en Wuppertal (Alema\u00f1a), adicado ao h\u00f3ckey a pat\u00edns, a patinaxe art\u00edstica e o h\u00f3ckey li\u00f1a. O club foi fundado o 7 de agosto de 1954 e conta tanto cunha secci\u00f3n masculina como feminina, \u00e1mbalas d\u00faas un referente no h\u00f3ckey a pat\u00edns de Alema\u00f1a.\nPalmar\u00e9s.\nSecci\u00f3n masculina de h\u00f3ckey a pat\u00edns\nSecci\u00f3n feminina de h\u00f3ckey a pat\u00edns"}
{"id": "149868", "revid": "56817", "url": "https://gl.wikipedia.org/wiki?curid=149868", "title": "Tiny Music... Songs from the Vatican Gift Shop", "text": "Tiny Music... Songs from the Vatican Gift Shop \u00e9 o terceiro \u00e1lbum da banda estadounidense de rock alternativo Stone Temple Pilots, editado o 26 de marzo de 1996 a trav\u00e9s do selo Atlantic Records. O \u00e1lbum ten tres sinxelos que acadaron o n\u00famero 1 na lista \"Mainstream Rock Tracks\": \"Big Bang Baby\", \"Lady Picture Show\" e \"Trippin' on a Hole in a Paper Heart\". Con \"Tiny Music...\" Stone Temple Pilots afastouse do son grunge presente nos seus dous primeiros discos e incorporou unha ampla variedade de influencias."}
{"id": "149869", "revid": "98629", "url": "https://gl.wikipedia.org/wiki?curid=149869", "title": "In Utero", "text": "In Utero \u00e9 o terceiro e derradeiro \u00e1lbum de estudio da banda estadounidense de grunge Nirvana, editado o 13 de setembro de 1993 a trav\u00e9s do selo DGC Records. Nirvana procurou que o disco fose significativamente distinto \u00e1 pu\u00edda produci\u00f3n do seu anterior traballo, \"Nevermind\". Para conseguir un son m\u00e1is abrasivo e natural a banda contratou ao produtor Steve Albini para gravar \"In Utero\".\nDespois do seu lanzamento \"In Utero\" no n\u00famero 1 da lista \"Billboard 200\" recibindo moi boas cr\u00edticas polo seu distanciamento con respecto a \"Nevermind\". O disco foi certificado platino cinco veces pola RIAA e vendeu uns catro mill\u00f3ns de copias s\u00f3 nos Estados Unidos. O traballo foi elixido quinto mellor \u00e1lbum do ano 1993 pola publicaci\u00f3n \"Alternative Press\" e s\u00e9timo por \"Kerrang!\". Tam\u00e9n entrou na lista dos 40 mellores \u00e1lbums do ano para os cr\u00edticos de \"Melody Maker\", que o situaron no n\u00famero 26. A publicaci\u00f3n en li\u00f1a Pitchfork Media situouno no n\u00famero 13 da s\u00faa lista dos mellores \u00e1lbums dos 90."}
{"id": "149870", "revid": "56817", "url": "https://gl.wikipedia.org/wiki?curid=149870", "title": "The Fragile", "text": "The Fragile \u00e9 o cuarto \u00e1lbum de estudio da banda de rock industrial estadounidense Nine Inch Nails, editado o 21 de setembro de 1999 a trav\u00e9s do selo Interscope Records. O \u00e1lbum foi producido polo l\u00edder da banda Trent Reznor e o seu colaborador Alan Moulder.\nListaxe de canci\u00f3ns.\nTodos os temas compostos por Trent Reznor ag\u00e1s onde se indique. "}
{"id": "149872", "revid": "1888", "url": "https://gl.wikipedia.org/wiki?curid=149872", "title": "Murillo", "text": ""}
{"id": "149873", "revid": "1131", "url": "https://gl.wikipedia.org/wiki?curid=149873", "title": "Fontefr\u00eda", "text": "O top\u00f3nimo galego Fontefr\u00eda pode referirse a:"}
{"id": "149874", "revid": "98629", "url": "https://gl.wikipedia.org/wiki?curid=149874", "title": "Britania posromana", "text": "Os s\u00e9culos V e VI da historia de Gran Breta\u00f1a foron denominados a \"Idade Escura\" porque \u00e9 certamente moi pouco o que se sabe dese per\u00edodo hist\u00f3rico. O seu car\u00e1cter escuro \u00e9, por\u00e9n, verdadeiramente crucial na formaci\u00f3n das naci\u00f3ns brit\u00e1nicas, porque \u00e9 o momento en que acontecen en poucos anos dous feitos radicais: o abandono romano da illa e a invasi\u00f3n dos anglos, xutos e sax\u00f3ns. O per\u00edodo concl\u00fae cunha supremac\u00eda absoluta do anglosax\u00f3n, un retroceso impar\u00e1bel do celta e a desaparici\u00f3n do lat\u00edn. A escaseza de fontes hist\u00f3ricas serviu de acicate para deixar voar a imaxinaci\u00f3n para estes s\u00e9culos, escenario temporal do ciclo art\u00farico.\nFontes.\nMaterial escrito.\nCons\u00e9rvase moi pouco material escrito deste per\u00edodo. S\u00f3 hai d\u00faas fontes brit\u00e1nicas coet\u00e1neas: a \"Confessio\" de san Patricio e \"De Excidio Britanniae\" (Sobre a ru\u00edna de Britania) de Xildas. A confesi\u00f3n de san Patricio revela aspectos da Britania que el co\u00f1eceu durante o seu cativerio. \u00c9 particularmente \u00fatil o fincap\u00e9 que fai no estado do cristianismo naquel momento. A obra de Xildas est\u00e1 escrita nun estilo xerem\u00edaco e pol\u00e9mico, coa intenci\u00f3n de precaver os gobernantes das maldades do pecado, demostrando a trav\u00e9s de exemplos hist\u00f3ricos e b\u00edblicos como os malos gobernantes son sempre castigados por Deus, no caso de Britania a trav\u00e9s da destrutiva ira dos invasores sax\u00f3ns. O compo\u00f1ente hist\u00f3rico da \"Excidio\" \u00e9 breve e o material que cont\u00e9n aparece claramente seleccionado en funci\u00f3n dos intereses do autor. Non ofrece datas absolutas e alg\u00fans dos detalles, como os relativos aos muros de Hadri\u00e1n e Antonino son claramente err\u00f3neos. Non obstante, Xildas reflicte como percib\u00edan o seu inmediato pasado os monxes que viv\u00edan e estudaban nos reinos anglosax\u00f3ns que resultaron deste escuro proceso hist\u00f3rico.\nAs fontes continentais, m\u00e1is abundantes, son enormemente problem\u00e1ticas. A m\u00e1is famosa \u00e9 o chamado \"Rescrito de Honorio\", no que o emperador de Occidente Honorio comunicou \u00e1s \"civitates\" \"britonas\" que en diante deber\u00edan procurar a s\u00faa defensa por si mesmas. A primeira referencia a este rescrito aparece na obra do bizantino Z\u00f3simo, no s\u00e9culo VI, no contexto dunha discusi\u00f3n acerca da situaci\u00f3n do sur de Italia. Non hai m\u00e1is menci\u00f3ns a Britania no texto de Z\u00f3simo, o que levou a pensar a alg\u00fans investigadores que o rescrito en realidade se refer\u00eda a Bruttium, \u00e9 dicir, a Calabria, e non a Britania. A \"Cr\u00f3nica Gala\", outro texto de interpretaci\u00f3n complicada, ofr\u00e9cenos informaci\u00f3n acerca de san Xermano e da s\u00faa visita ou visitas a Britania. Na obra de Procopio, outro escritor bizantino do s\u00e9culo VI, enc\u00f3ntranse certas referencias a Britania, cuxa exactitude est\u00e1 lonxe de parecer certa.\nNumerosas fontes posteriores afirman poder ofrecer informaci\u00f3n fi\u00e1bel acerca deste per\u00edodo. O primeiro en intentalo foi o monxe Beda o Vener\u00e1bel, que escribiu a comezos do s\u00e9culo VIII. O correspondente ao per\u00edodo posromano da s\u00faa \"Historia ecclesiastica gentis Anglorum\" est\u00e1 baseado maiormente en Xildas, a\u00ednda que co intento engadido de datar o que en \"De Excidio\" s\u00f3 est\u00e1 descrito. Fontes m\u00e1is tard\u00edas, coma a historia atribu\u00edda a Nennio, a \"Cr\u00f3nica anglosaxoa\" e os \"Annales Cambriae\", aparecen xa fortemente condicionadas polo mito e s\u00f3 poden ser usadas coa maior precauci\u00f3n.\nEvidencias arqueol\u00f3xicas.\nA arqueolox\u00eda ofrece evidencias algo maiores, pero a\u00ednda moi limitadas. O estudo dos enterramentos e cremaci\u00f3ns e dos enxovais funerarios asociados a eles contribu\u00edu a fortalecer o co\u00f1ecemento das identidades culturais deste per\u00edodo. As escavaci\u00f3ns realizadas en distintos asentamentos revelaron como puideron cambiar as estruturas sociais e ata que punto a vida en Gran Breta\u00f1a continuou inalterada en certos aspectos ata a Alta Idade Media. As escavaci\u00f3ns en cidades foron particularmente importantes a este respecto. As investigaci\u00f3ns sobre sistemas de cultivo e de arqueolox\u00eda ambiental contribu\u00edron a aclarar os elementos de permanencia e cambio no mundo agr\u00edcola durante este per\u00edodo. A arqueolox\u00eda, por\u00e9n, ten os seus l\u00edmites, especialmente no relativo \u00e1 dataci\u00f3n. A dataci\u00f3n por radiocarbono non pode ofrecer unha dataci\u00f3n suficientemente precisa para un per\u00edodo tan breve en termos arqueol\u00f3xicos, pero tan intenso e decisivo desde unha perspectiva hist\u00f3rica xeral. O m\u00e9todo apropiado para un per\u00edodo como este \u00e9 a dendrocronolox\u00eda, pero son moi poucas as pezas de madeira axeitadas que se encontraron. A numism\u00e1tica, tan \u00fatil noutros per\u00edodos, resulta frustrante para este momento, pois non entraron en circulaci\u00f3n novas moedas desde os primeiros anos do s\u00e9culo V.\nEvidencias ling\u00fc\u00edsticas e topon\u00edmicas.\nO estudo do ingl\u00e9s antigo ou anglosax\u00f3n, do celta brit\u00f3nico, do celta goid\u00e9lico e do lat\u00edn permitiu encontrar evidencias do contacto entre os britanos e os anglosax\u00f3ns, as\u00ed como entre os britanos das terras baixas e altas. A toponimia revela as\u00ed mesmo a lingua da cultura dominante pol\u00edtica e socialmente.\nXen\u00e9tica.\nAs investigaci\u00f3ns recentes sobre o cromosoma Y e o ADN mitocondrial das actuais poboaci\u00f3ns brit\u00e1nicas e continentais botaron algo de luz acerca de como puideron ocorrer os movementos de poboaci\u00f3n durante o per\u00edodo posromano. En 2002, investigadores do University College de Londres sinalaron que puido haber realmente unha migraci\u00f3n en grande escala de anglosax\u00f3ns na Inglaterra central e oriental. Un estudo m\u00e1is completo do mesmo centro inclinouse m\u00e1is ben cara a unha migraci\u00f3n anglosaxoa substancialmente menor da que inicialmente se pensara, e tam\u00e9n ofrece evidencia de que o compo\u00f1ente xen\u00e9tico preanglosax\u00f3n est\u00e1 presente en todas as zonas das illas Brit\u00e1nicas. Este estudo resulta a\u00ednda m\u00e1is sorprendente por sinalar a posibilidade dunha presenza significativa de poboaci\u00f3ns xeneticamente emparentadas cos anglosax\u00f3ns nunha \u00e1rea do Gales central, anterior ao s\u00e9culo V.\nO final da Britania romana.\nUn dos grandes retos da historiograf\u00eda do final da Britania romana \u00e9 a s\u00faa dataci\u00f3n exacta. As datas propostas son varias: o final da cu\u00f1axe de moeda en 402, a rebeli\u00f3n do usurpador Constantino III en 407, a rebeli\u00f3n mencionada por Z\u00f3simo en 409 ou o suposto rescrito de Honorio de 410. A pesar dos r\u00edos de tinta que fixo correr o intento de encontrar a data na que Roma abandonou de forma efectiva Britania, non se deber\u00eda considerar esta cuesti\u00f3n nos termos dunha moderna descolonizaci\u00f3n. A data da fin da Britania romana \u00e9 unha cuesti\u00f3n complexa, e o proceso exacto probabelmente permaneza oculto.\nHai unha certa controversia acerca de por que terminou o dominio romano sobre Britania. Segundo a interpretaci\u00f3n cl\u00e1sica, sostida entre outros por Mommsen, Roma abandonou Britania; a inestabilidade interna do Imperio e a necesidade de retirar tropas para frear o avance b\u00e1rbaro foron as principais raz\u00f3ns argumentadas para este abandono. Deste xeito, foi o colapso do sistema imperial o que abocou ao final da Britania romana. Por\u00e9n, outros historiadores como Michael Jones defenderon teses alternativas nas que en troques de que Roma abandonou Britania, haber\u00eda que dicir que foi Britania a que abandonou Roma. Britania foi foco de numerosos intentos de usurpaci\u00f3n imperial a finais do s\u00e9culo IV e comezos do V, e o fluxo de di\u00f1eiro cara \u00e1 illa parece que se secou a comezos do s\u00e9culo V, significando isto que non se puido pagar de forma regular aos administradores e \u00e1s tropas. Todo isto leva a pensar que Britania entrou nun per\u00edodo de rebeld\u00eda xeneralizada contra o centro imperial. Ambos os dous argumentos son suscept\u00edbeis de cr\u00edtica, malia que a\u00ednda non existen outras investigaci\u00f3ns que poidan achegar m\u00e1is ao entendemento de por que acabou a Britania romana.\nRecentemente estase considerando a posibilidade de que cara a finais do s\u00e9culo V un rei ou \"ducator\" romano-brit\u00e1nico \u2013que alg\u00fans identifican con Aurelius Ambrosianus\u2013 puidese derrotar (arredor de 495 ou 503) momentaneamente o invasor anglosax\u00f3n na batalla de Mons Badon (preto de Bath) e dar orixe \u00e1 lenda do rei Artur. Este per\u00edodo coincide co regreso do goberno romano nos tempos de Xustiniano e termina coa terr\u00edbel praga de Xustiniano, que despoboou o mundo mediterr\u00e1neo arredor de 540. Neses anos os anglosax\u00f3ns lograron conquistar os poucos territorios que quedaban dos \u00faltimos brit\u00e1nicos romanizados (enormemente golpeados pola praga e a conseguinte reduci\u00f3n da natalidade) e a partir do ano 550 desaparecen todas as evidencias dunha continuaci\u00f3n da civilizaci\u00f3n romana en Britannia.\nA migraci\u00f3n anglosaxoa.\nA explicaci\u00f3n tradicional.\nTradicionalmente sostiv\u00e9rase que os anglosax\u00f3ns migraran a Britania en gran n\u00famero durante os s\u00e9culos V e VI, desprazando de maneira substancial a poboaci\u00f3n britana. O anglosaxonista Frank Stenton, a\u00ednda que admitindo unha consider\u00e1bel presenza reminiscente britana, asumiu esencialmente esta interpretaci\u00f3n, argumentando que a maior parte do sur de Inglaterra foi invadida na primeira fase da guerra. Esta interpretaci\u00f3n est\u00e1 baseada nas fontes escritas, particularmente en Xildas, pero tam\u00e9n en fontes posteriores, que describiron a chegada dos anglosax\u00f3ns como un feito substancialmente violento. A toponimia e a ling\u00fc\u00edstica prestan apoio a esta interpretaci\u00f3n, pois a toponimia britana existente na parte oriental da illa \u00e9 moi escasa e as palabras britanas que entraron no anglosax\u00f3n ou ingl\u00e9s antigo foron moi poucas. Esta interpretaci\u00f3n foi acollida moi favorabelmente polos primeiros historiadores ingleses, que quer\u00edan fortalecer a s\u00faa idea dunha Inglaterra que se desenvolveu de forma diferente \u00e1 Europa continental, cunha monarqu\u00eda limitada e un pobo amante da liberdade. De acordo con esta interpretaci\u00f3n, a peculiaridade inglesa prov\u00e9n da masiva invasi\u00f3n anglosaxoa. A visi\u00f3n tradicional a\u00ednda \u00e9 sostida por alg\u00fans historiadores; en 2002 Lawrence James escribiu que Inglaterra foi mergullada por unha corrente anglosaxoa que desprazou completamente os romano-brit\u00e1n\u00edcos.\nInterpretaci\u00f3ns recentes.\nEsta interpretaci\u00f3n tradicional foi criticada considerabelmente. No centro da argumentaci\u00f3n est\u00e1 a revisi\u00f3n do n\u00famero de anglosax\u00f3ns que chegaron a Britania durante este per\u00edodo. P\u00e9nsase que a invasi\u00f3n non foi tan masiva como tradicionalmente se pensou e que \u00e9 altamente improb\u00e1bel que a poboaci\u00f3n britana fose desprazada substancialmente polos anglosax\u00f3ns. A toponimia e a ling\u00fc\u00edstica poden ser explicadas porque os anglosax\u00f3ns eran pol\u00edtica e socialmente dominantes no sur e o leste de Britania, de xeito que a s\u00faa lingua e cultura se converteron en dominantes. Hai algunhas evidencias arqueol\u00f3xicas de que os anglosax\u00f3ns e os britanos viviron nos mesmos lugares. Por exemplo, no cemiterio de Wasperton, en Warwickshire, \u00e9 pos\u00edbel ver como unha familia foi adoptando a cultura anglosaxoa ao longo dun extenso per\u00edodo.\nO destino dos britano-romanos.\nOutra cuesti\u00f3n dif\u00edcil de resolver \u00e9 o destino da poboaci\u00f3n britano-romana despois do dominio romano. \u00c9 claro que alg\u00fans adoptaron a cultura anglosaxoa e acabaron identific\u00e1ndose a si mesmos como anglosax\u00f3ns. Outros puideron vivir en comunidades separadas baixo o dominio anglosax\u00f3n. As leis do rei Edelberto de Kent, probabelmente escritas nos comezos do s\u00e9culo VII, fan referencia a unha infraclase legal co\u00f1ecida como \"laets\", que poderiamos identificar con comunidades britano-romanas ou \"latins\". M\u00e1is clara \u00e9 a referencia aos \"wealas\", unha infraclase britana obxecto de lexislaci\u00f3n no c\u00f3digo de Ine de Wessex, composto a finais do s\u00e9culo VII ou comezos do VIII.\nPor\u00e9n, a natureza violenta do per\u00edodo non deber\u00eda ser obviada, e \u00e9 bastante prob\u00e1bel que este per\u00edodo estivese dominado por tensi\u00f3ns end\u00e9micas, \u00e1s que se fai alusi\u00f3n en todas as fontes escritas. Esta situaci\u00f3n puido contribu\u00edr grandemente a unha mortalidade consider\u00e1bel da poboaci\u00f3n romana britano-romana. As epidemias, co\u00f1ecidas tam\u00e9n polas referencias escritas, contribu\u00edron probabelmente a incrementos de mortalidade, a\u00ednda que non se co\u00f1ece ata que punto puido chegar a afectar desigualmente a britanos e anglosax\u00f3ns.\nTam\u00e9n est\u00e1 claro que alg\u00fans britanos emigraron ao continente, do que resultou que a Arm\u00f3rica gala fose co\u00f1ecida como Breta\u00f1a. Hai tam\u00e9n evidencia de migraci\u00f3ns britanas \u00e1 Gallaecia. A dataci\u00f3n destas migraci\u00f3ns \u00e9 incerta, pero estudos recentes suxiren que as migraci\u00f3ns desde o suroeste de Britania a Breta\u00f1a comezaron xa nos comezos do s\u00e9culo IV e que conclu\u00edron maiormente cara ao ano 500. Estes poboadores non parece que fosen propiamente refuxiados, tendo en conta que empezaron a migrar antes das invasi\u00f3ns xermanas, e fixeron sentir a s\u00faa presenza na toponimia das provincias atl\u00e1nticas m\u00e1is occidentais de Arm\u00f3rica, Cornualla e \"Domnonea\" (Devon). Por\u00e9n hai claras evidencias ling\u00fc\u00edsticas de contactos estreitos entre o suroeste de Britania e Breta\u00f1a ao longo de todo o per\u00edodo posromano.\nEn Gallaecia, unha zona igualmente de forte substrato celta, houbo unha inmigraci\u00f3n britana na zona de Mondo\u00f1edo. Precisamente a s\u00faa sede episcopal \u00e9 a herdeira directa da co\u00f1ecida coma Britonia ou \nBreto\u00f1a, que foi o bispado britano durante o reino suevo. Finalmente estas poboaci\u00f3ns, coma as celtas galaicas, perderon o seu idioma propio e latiniz\u00e1ronse.\nDurante o per\u00edodo posromano, non s\u00f3 se crearon os reinos anglosax\u00f3ns. No oeste da illa cre\u00e1ronse uns reinos celtas, de que hai noticias en Xildas. A organizaci\u00f3n destes reinos puido estar fundamentada nas estruturas romanas, a\u00ednda que \u00e9 m\u00e1is segura a influencia de Irlanda, que nunca fora parte do imperio romano. A arqueolox\u00eda axudou a fortalecer o co\u00f1ecemento destes reinos, especialmente en dep\u00f3sitos como o de Tintagel ou o do \"oppidum \"de South Cadbury. Ao norte dos reinos anglosax\u00f3ns desenvolv\u00e9ronse os reinos britanos de Rheged, Strathclyde, Elmet e Gododdin. Rex\u00edstranse reparaci\u00f3ns no muro de Hadri\u00e1n durante os s\u00e9culos V e VI. Achados casuais en cidades como Wroxeter e Caerwent contribu\u00edron a documentar a ocupaci\u00f3n continuada de cidades romanas. Este uso urbano continuado puido estar asociado \u00e1 estrutura eclesi\u00e1stica.\nO oeste de Gran Breta\u00f1a neste per\u00edodo atraeu a aqueles que desexan caracterizar ao rei Artur como unha figura hist\u00f3rica. A\u00ednda que hai pouca evidencia escrita dos contempor\u00e1neos para isto, os restos arqueol\u00f3xicos suxiren considerabelmente a posibilidade de que un rei britano-romano (se cadra Aurelius Ambrosianus) puido exercer un consider\u00e1bel poder durante o per\u00edodo posromano, como demostran a creaci\u00f3n de sitios coma Tintagel ou o terrapl\u00e9n de Wansdyke. \u00c9 pouco prob\u00e1bel que se achen evidencias firmes para soster isto, a\u00ednda que este tipo de interpretaci\u00f3ns poden continuar atraendo a imaxinaci\u00f3n popular, tanto como o escepticismo acad\u00e9mico xeneralizado.\nCambios ambientais.\nHai evidencias de cambio clim\u00e1tico no s\u00e9culo V, cunhas condici\u00f3ns que se volveron m\u00e1is fr\u00edas e h\u00famidas, que puideron facer desaxeitadas para o cultivo cerealeiro certas terras altas. A dendrocronolox\u00eda revela un evento clim\u00e1tico particular no ano 540. Michael Jones suxire que o declinar dunha produci\u00f3n agr\u00edcola que acadara altos niveis de explotaci\u00f3n tivo que ter consider\u00e1beis consecuencias demogr\u00e1ficas."}
{"id": "149875", "revid": "18067", "url": "https://gl.wikipedia.org/wiki?curid=149875", "title": "Ant\u00f3n Lamazares Silva", "text": ""}
{"id": "149876", "revid": "56817", "url": "https://gl.wikipedia.org/wiki?curid=149876", "title": "Hangar", "text": "Un hangar \u00e9 un lugar utilizado para gardar aeronaves, xeralmente de grandes dimensi\u00f3ns, e adoita situarse dentro do espazo dos aeroportos. Tam\u00e9n se chama hangar, nos portaavi\u00f3ns, ao lugar no que pernoctan e se arman os avi\u00f3ns.\nTam\u00e9n se chama hangar, nos portaavi\u00f3ns, \u00f3 lugar no que, con semellante fin, pernoctan e se arman os avi\u00f3ns. Este pode estar blindado, para protexerse dos ataques a\u00e9reos, ou pode prescindirse del para ga\u00f1ar espazo, como foi o caso dos portaavi\u00f3ns xaponeses, sendo estes m\u00e1is vulnerables \u00f3s ataques a\u00e9reos. En todo caso, \u00e9 unha parte altamente funcional dos portaavi\u00f3ns, xa que \u00e9 onde se fai o mantemento das aeronaves.\nAs estruturas para hangares te\u00f1en que dispo\u00f1er de amplas entradas para as aeronaves, a maiores avi\u00f3ns, maior apertura na zona aire (zona de apertura de portas). Por isto, son estruturas realizadas por especialistas, tanto dende o punto de vista estrutural, como dende o punto de vista de instalaci\u00f3ns. Por exemplo, as portas para hangares forman un mundo \u00e1 parte das portas convencionais, tendo que permitir o seu funcionamento admitindo as deformaci\u00f3ns da estrutura.\nP\u00f3dense clasificar os hangares pola distancia que se deixa para a entrada de avi\u00f3ns, isto \u00e9, o ancho da zona aire que queda sen piares:\nOs hangares XXL permiten a entrada dos avi\u00f3ns m\u00e1is grandes do mundo, ademais de poder acoller nas s\u00faas instalaci\u00f3ns maior cantidade de avi\u00f3ns m\u00e1is pequenos. En canto \u00f3 tama\u00f1o, \u00e9 importante destacar que a altura de cola garda relaci\u00f3n coa envergadura das aereonaves co que os grandes avi\u00f3ns, ademais de precisar recintos libres de piares, requiren dunha grande altura libre. No caso dos avi\u00f3ns m\u00e1is grandes, esta altura libre pode acadar a ser de 30m.\nOs hangares de mantemento adoitan dispo\u00f1er dun conxunto de pontes guindastre e/ou de plataformas telesc\u00f3picas quen de percorrer toda a superficie do hangar. Estes elementos inst\u00e1lanse pendur\u00e1ndose da estrutura, transmitindo a carga \u00e1 mesma.\nOs hangares, ademais da estrutura de grandes luces e das grandes portas, adoitan levar complexas instalaci\u00f3ns de protecci\u00f3n contraincendios, acabados de superficie de chan especiais, potentes sistemas de iluminaci\u00f3n, etc."}
{"id": "149877", "revid": "22570", "url": "https://gl.wikipedia.org/wiki?curid=149877", "title": "Hangar (hom\u00f3nimos)", "text": "O termo hangar pode referirse \u00e1:"}
{"id": "149882", "revid": "88215", "url": "https://gl.wikipedia.org/wiki?curid=149882", "title": "Carlos Tornero Ib\u00e1\u00f1ez", "text": "Carlos Tornero Ib\u00e1\u00f1ez, nado en Valencia o 14 de xullo de 1982, e un futbolista espa\u00f1ol. Xoga de centrocampista e o seu actual equipo \u00e9 a Balomp\u00e9dica Conquense."}
{"id": "149883", "revid": "88215", "url": "https://gl.wikipedia.org/wiki?curid=149883", "title": "Dani Cancela", "text": "Daniel Cancela Rodr\u00edguez, co\u00f1ecido como Dani Cancela, nado na Coru\u00f1a o 23 de setembro de 1981, \u00e9 un exfutbolista galego, que xogaba de defensa. Comezou a s\u00faa carreira no Fabril, pasando logo polo Fuenlabrada e o Lugo, antes de marchar en 2010 a Hong Kong, onde militou durante 12 anos nas filas do Kitchee SC. Ga\u00f1ou 25 t\u00edtulos co club, do que foi capit\u00e1n e do que \u00e9 o xogador estranxeiro con m\u00e1is partidos disputados na s\u00faa historia.\nFoi 15 veces internacional coa selecci\u00f3n de Hong Kong.\nTraxectoria.\nClubs.\nFormouse na canteira do Deportivo da Coru\u00f1a. Na tempada 2000/01 xogou cedido no Malpica e durante os seguintes cinco anos xogou co Fabril en Terceira Divisi\u00f3n. Logo xogou d\u00faas tempadas no CF Fuenlabrada e outras d\u00faas no CD Lugo, en ambos os casos na Segunda Divisi\u00f3n B.\nEn xullo de 2010 tras unha proba frustrada co BK H\u00e4cken da Allsvenskan (primeira divisi\u00f3n sueca), puxo rumbo cara a Hong Kong para fichar polo Kitchee SC, da Primeira Divisi\u00f3n de Hong Kong. Con este club ga\u00f1ou numerosos t\u00edtulos durante a seguinte d\u00e9cada, entre eles oito ligas, e xogou habitualmente a Liga de Campi\u00f3ns da AFC e a Copa da AFC. En 2014 acadou as semifinais da Copa da AFC, onde foron eliminados polo Erbil do Kurdist\u00e1n iraqu\u00ed. \nDebutou na Liga de Campi\u00f3ns o 6 de marzo de 2018, nun partido contra o Kashiwa Reysol no Xap\u00f3n, que rematou con vitoria pola m\u00ednima para a o equipo nip\u00f3n. Con todo, unha semana despois, contra o mesmo equipo, Cancela e o Kitchee lograron a primeira vitoria dun equipo de Hong Kong na historia da Liga de Campi\u00f3ns (1-0). En 2022, no d\u00eda no que o Kitchee disputaba por primeira vez os oitavos de final da Liga de Campi\u00f3ns, Cancela converteuse no primeiro xogador estranxeiro na historia do club en acadar os 250 partidos. Pouco despois colgou as botas, despois de 12 anos como xogador do club e con 25 t\u00edtulos no seu palmar\u00e9s.\nInternacional.\nEn outubro de 2017 recibiu a nacionalidade hongkonesa e ese mesmo mes debutou con 36 anos como internacional coa selecci\u00f3n de f\u00fatbol de Hong Kong, nun partido amig\u00e1bel contra a selecci\u00f3n de Laos, ga\u00f1ando 4-0. Disputou un total de 15 partidos como internacional ata 2019."}
{"id": "149884", "revid": "197", "url": "https://gl.wikipedia.org/wiki?curid=149884", "title": "Baltasar Merino", "text": "Baltasar Merino Rom\u00e1n, tam\u00e9n co\u00f1ecido como Padre Merino, nado en Lerma (Burgos) o 6 de xaneiro de 1845 e finado en Vigo o 3 de xu\u00f1o de 1917, foi un relixioso xesu\u00edta, reputado bot\u00e1nico e pterid\u00f3logo espa\u00f1ol.\nTraxectoria.\nPolas s\u00faas funci\u00f3ns como sacerdote exerceu a docencia na Habana e en Maryland. En 1880 foi destinado ao Colexio Ap\u00f3stol Santiago da Pasaxe (Camposancos, A Guarda). Entre outras persoas, deu clase ao matem\u00e1tico e astr\u00f3nomo Ram\u00f3n Mar\u00eda Aller Ulloa..\nO 2 de marzo de 1909 foi un dos membros fundadores da Secci\u00f3n de Santiago da Real Sociedad Espa\u00f1ola de Historia Natural, da que foi presidente, con outros importantes naturalistas galegos como Antonio Eleicegui, C\u00e9sar Sobrado, Armando Cotarelo Valledor, Eugenio Labarta ou Jos\u00e9 Deulofeu. Foi electo presidente da Sociedad Aragonesa de Ciencias Naturales en 1914 e da Academia Internacional de Xeograf\u00eda Bot\u00e1nica en 1915.\nRelacionouse con varios cient\u00edficos da s\u00faa \u00e9poca, como o bot\u00e1nico Carlos Pau Espa\u00f1ol e o naturalista V\u00edctor L\u00f3pez Seoane.\nInterese pola flora galega e os cient\u00edficos de Galicia.\nNo pr\u00f3logo do volume I da s\u00faa \"Flora descriptiva \u00e9 ilustrada de Galicia\", Merino di:\nE nas \"Dos palabras al lector\", a xeito de pr\u00f3logo do volume III:\nHerbario Merino.\nMerino enviou \u00e1 Universidade de Santiago unha gran cantidade de material para a creaci\u00f3n dun herbario did\u00e1ctico coas li\u00f1as taxon\u00f3micas m\u00e1is relevantes de Galicia. \n Co\u00f1\u00e9cese como \"Herbario Merino\" o herbario que Merino recolleu nas s\u00faas investigaci\u00f3ns. Actualmente est\u00e1 diseminado por diversas instituci\u00f3ns, conserv\u00e1ndose a parte m\u00e1is importante no Arboretum do Centro de Investigaci\u00f3ns Ambientais e Forestais de Louriz\u00e1n, onde se gardan m\u00e1is de 10\u00a0000 pregos. Outra parte importante enc\u00f3ntrase no Departamento de Bot\u00e1nica da Facultade de Biolox\u00eda da Universidade de Santiago de Compostela constando de 2\u00a0028 pregos. \nTaxons e abreviatura.\nD\u00faas especies a\u00ednda detentan oficialmente a denominaci\u00f3n binomial e a descrici\u00f3n outorgada por Merino:\nComo engadido, ata 21 especies, subespecies, cruces e variedades se nomearon no seu honor (\"=\" significa que a imaxe corresponde \u00f3 taxon, \"~\" a un parataxon e \"&gt;\" a un hipertaxon):\nA abreviatura Merino empr\u00e9gase para indicar a Baltasar Merino como autoridade na descrici\u00f3n e clasificaci\u00f3n cient\u00edfica dos vexetais."}
{"id": "149885", "revid": "1093", "url": "https://gl.wikipedia.org/wiki?curid=149885", "title": "Haruki Murakami", "text": "Haruki Murakami (en xapon\u00e9s \u6751\u4e0a \u6625\u6a39, \u3080\u3089\u304b\u307f \u306f\u308b\u304d \"Murakami Haruki\"), nado en Quioto o 12 de xaneiro de 1949, \u00e9 un popular escritor e tradutor.\nTraxectoria.\nFrecuentou a Universidade de Waseda, en Toquio, dedic\u00e1ndose sobre todo aos estudos teatrais. Antes de terminar o curso, abriu un bar de \"jazz\" chamado \"Peter Cat\", \u00e1 fronte do cal se mantivo entre 1974 e 1982. En 1986, partiu para a Europa e despois para os EUA, onde foi para impartir clases na Universidade Princeton e onde acabar\u00eda por quedar a vivir.\nEscribiu a s\u00faa primeira novela - \"Hear the Wind Swing\" - en 1979, mais ser\u00eda en 1987, con \"Norwegian Wood\", que o seu nome se tornar\u00eda famoso no Xap\u00f3n. Escritor particularmente influenciado pola cultura occidental, Murakami traduciu para o xapon\u00e9s obras de F. Scott Fitzgerald, Truman Capote, John Irving e Raymond Carver.\nEn Galiza.\nMurakami viaxou a Santiago de Compostela en 2009. \"\u201cOs alumnos dun instituto [o IES Rosal\u00eda de Castro] elixiron 'Kafka na beiramar' (2002) como libro do ano e viaxei a recibir o premio [Premio San Clemente]. Sempre o recordo: eran rapaces moi intelixentes. Gustoume Galiza; os mariscos e o vi\u00f1o son estupendos\u201d.\""}
{"id": "149886", "revid": "25871", "url": "https://gl.wikipedia.org/wiki?curid=149886", "title": "Javier Ares D\u00edaz", "text": "Javier Ares D\u00edaz, co\u00f1ecido como Viusky, nado en Vilalba o 15 de agosto de 1986, \u00e9 un futbolista galego. Xoga de porteiro e o seu club actual \u00e9 o Racing Vilalb\u00e9s."}
{"id": "149889", "revid": "89787", "url": "https://gl.wikipedia.org/wiki?curid=149889", "title": "Pablo Antas Pereiro", "text": "Pablo Antas Pereiro, nado en Monterroso o 15 de outubro de 1990, \u00e9 un futbolista galego. Xoga de centrocampista e o seu club actual \u00e9 o Compostela.\nTraxectoria.\nXogou na SD Monterroso nas categor\u00edas cadete e xuvenil, ata que se incorporou ao Club Deportivo Lugo, no que xogou o seu terceiro ano de xuvenil, para militar logo no primeiro equipo en segunda B, co que debutou da man de Quique Seti\u00e9n na tempada 2010-11. Nas d\u00faas seguintes tempadas xogou no Ordes e no Cerceda e en 2013 recalou na UD Somozas, con Michel Alonso de adestrador. Con este equipo participou do hist\u00f3rico ascenso \u00e1 Segunda B na tempada 2013-14 tras ser campi\u00f3n de Terceira, marcando ademais 6 goles, catro deles na fase de ascenso e anotando dous goles na eliminatoria decisiva fronte ao Tenerife B. Xogou no Somozas catro tempadas e a continuaci\u00f3n pasou polo Berganti\u00f1os e o R\u00e1pido de Bouzas, este \u00faltimo de Segunda B.\nEn xullo de 2019 foi fichado pola SD Compostela, da Terceira Divisi\u00f3n. Despois de que a pandemia por coronavirus paralizase a competici\u00f3n o Compostela foi declarado campi\u00f3n ao ocupar neses momentos a primeira praza, polo que xogou a fase de ascenso. Pablo Antas anotou o gol decisivo na final disputada en Bala\u00eddos fronte ao Ourense CF, d\u00e1ndolle o ascenso ao club santiagu\u00e9s catro anos despois."}
{"id": "149890", "revid": "88215", "url": "https://gl.wikipedia.org/wiki?curid=149890", "title": "Sociedade Deportiva Monterroso", "text": "A Sociedade Deportiva Monterroso \u00e9 un club de f\u00fatbol galego, do concello de Monterroso. Compite na Primeira Auton\u00f3mica de Galicia e xoga de local no campo de Cerdeiri\u00f1os.\nHistoria.\nO equipo foi fundado en 1974, con Luis Pereiro como presidente. En 1981 logrou o ascenso a Primeira Rexional, categor\u00eda \u00e1 que se regresou na tempada 2014-15."}
{"id": "149892", "revid": "1131", "url": "https://gl.wikipedia.org/wiki?curid=149892", "title": "\u03f7", "text": ""}
{"id": "149893", "revid": "1131", "url": "https://gl.wikipedia.org/wiki?curid=149893", "title": "Broken/\u03f7", "text": ""}
{"id": "149895", "revid": "55340", "url": "https://gl.wikipedia.org/wiki?curid=149895", "title": "Nick Clegg", "text": "Nicholas William Peter Clegg, m\u00e1is co\u00f1ecido como Nick Clegg, nado o 7 de xaneiro de 1967 en Chalfont St Giles (Inglaterra), \u00e9 un consultor e antigo pol\u00edtico brit\u00e1nico. \nTraxectoria.\nDeputado no parlamento brit\u00e1nico por unha circunscrici\u00f3n de Sheffield, no ano 2007 foi escollido l\u00edder do Partido Liberal Dem\u00f3crata. Nas elecci\u00f3ns ao parlamento brit\u00e1nico de 2010 o seu partido aumentou amplamente os votos e os escanos, e entrou nun goberno de coalici\u00f3n co Partido Conservador, presidido por David Cameron. Desde o 11 de maio de 2010 ocupou o cargo de viceprimeiro ministro do Reino Unido, posici\u00f3n que retivo toda a lexislatura. Nas elecci\u00f3ns de maio de 2015 o seu partido sufriu unha importante derrota e dimitiu do cargo de l\u00edder dos liberaldem\u00f3cratas. Nas elecci\u00f3ns anticipadas de 2017 foi ademais derrotado na s\u00faa circunscrici\u00f3n de Sheffield e abandonou a pol\u00edtica.\nVida persoal.\nEst\u00e1 casado con Miriam Gonz\u00e1lez Dur\u00e1ntez, unha avogada de Valladolid."}
{"id": "149898", "revid": "88215", "url": "https://gl.wikipedia.org/wiki?curid=149898", "title": "Paula Radcliffe", "text": "&lt;/small&gt;\n&lt;/small&gt;\nPaula Jane Radcliffe nada o 17 de decembro de 1973 en Cheshire, \u00e9 unha corredora de longa distancia brit\u00e1nica."}
{"id": "149901", "revid": "23204", "url": "https://gl.wikipedia.org/wiki?curid=149901", "title": "Port Louis, Port Louis", "text": "Port Louis \u00e9 a capital e maior cidade de Mauricio. Situada no distrito hom\u00f3nimo, a cidade \u00e9 o principal porto da illa, ti\u00f1a unha poboaci\u00f3n de 147.688 habitantes en 2003.\nHistoria.\nOs holandeses tomaron posesi\u00f3n da Illa Mauricio en 1638. Durante os primeiros anos da s\u00faa chegada, ocuparon dous puntos da illa, a ba\u00eda do Gran Porto co\u00f1ecida naquela \u00e9poca como Warwyck Haven e Port Louis, que foi chamado Noord-Wester Haven (Porto Noroeste en neerland\u00e9s) que abandonaron en 1658 e definitivamente en 1710. Tras pasar a posesi\u00f3n francesa os primeiros colonos, tras intentar facelo en Port Bourbon, asent\u00e1ronse nos arredores do antigo porto neerland\u00e9s cara a 1722 . En 1729, Nicolas de Maupin conv\u00e9rtese no primeiro administrador da illa enteira. Baixo a s\u00faa administraci\u00f3n, Port Louis converteuse na capital administrativa de feito e principal porto, en detrimento de Port Bourbon (Gran Porto). A Compa\u00f1\u00eda francesa das Indias Orientais env\u00eda en 1732 ao enxe\u00f1eiro Cossigny para axudar na construci\u00f3n de fortificaci\u00f3ns e do porto da cidade. En 1735 chegou o primeiro gobernador, Bertrand Fran\u00e7ois Mah\u00e9 de Labourdonnais, ao territorio, oficializou o asentamente como capital do territorio, e en menos de dez anos, Port Louis dotouse de construci\u00f3ns de defensa, as\u00ed como hospitais, celeiros etc. A capital tomou forma grazas ao traballo dos escravos africanos e alg\u00fans artes\u00e1ns chegados desde a cidade india de Madr\u00e1s.\nDe 1767 a 1790, a illa pasa \u00e1 tutela real. Os \u00faltimos anos da administraci\u00f3n da compa\u00f1\u00eda das Indias Orientais estiveron marcados pola falta de atenci\u00f3n das autoridades e da coroa.\nDe 1772 a 1781, o porto foi agrandado, o que permitiu converterse a Port Louis nunha base estrat\u00e9xica para as operaci\u00f3ns francesas na India e durante a guerra de independencia dos Estados Unidos de Norteam\u00e9rica. En 1804, a cidade tomou o nome de Port Napole\u00f3n, en honra ao emperador recentemente coroado.\nEconom\u00eda.\nA maior parte dos ingresos da cidade prove\u00f1en da actividade portuaria, que manexa a maior parte do comercio mauriciano. O porto transformouse nun porto din\u00e1mico, en 2005 foron calculados uns 300.000 movementos polas autoridades portuarias..\nA industria da cidade est\u00e1 dominada polos t\u00e9xtiles, a\u00ednda que os produtos qu\u00edmicos como o pl\u00e1stico e os produtos farmac\u00e9uticos son tam\u00e9n de grande importancia.\nO turismo \u00e9 outra das actividades que m\u00e1is ingresos deixa \u00e1 cidade, o n\u00famero de turistas aumentou considerablemente nos \u00faltimos anos, o que permitiu unha diversificaci\u00f3n da industria local.\nPoboaci\u00f3n.\nA poboaci\u00f3n da cidade componse basicamente dos descendentes dos traballadores empregados pola Compa\u00f1\u00eda francesa das Indias Orientais no s\u00e9culo XIX. Os escravos xa foran introducidos un s\u00e9culo antes polos brit\u00e1nicos e franceses que trataron de conquistar a illa.\nEn 1835 cando a escravitude foi abolida, chegaron centos de traballadores chineses e indios, aos que se empregaba en traballos agr\u00edcolas, como a recolecci\u00f3n de cana de azucre para a fabricaci\u00f3n do ron.\nActualmente a poboaci\u00f3n componse nun 50% de indios, a maior\u00eda seguidores da fe hind\u00fa, unha gran porcentaxe de africanos e unha minor\u00eda de chineses e indoeuropeos."}
{"id": "149902", "revid": "5132", "url": "https://gl.wikipedia.org/wiki?curid=149902", "title": "Be\u015fikta\u015f JK (baloncesto)", "text": ""}
{"id": "149903", "revid": "23204", "url": "https://gl.wikipedia.org/wiki?curid=149903", "title": "Lucio Tiberio", "text": "Lucio Tiberio ou Lucius Tiberius, \u00e1s veces tam\u00e9n Lucius Hiberius ou simplemente Lucius, \u00e9 un emperador romano \"ficticio\", pertencente \u00e1s lendas art\u00faricas.\nLucius aparece por primeira vez na obra de Godofredo de Monmouth \"Historia Regum Britanniae\". Dado que non existiu ning\u00fan emperador romano con ese nome, \u00e9 prob\u00e1bel que Monmouth o crease, ou ben que escoitara o seu nome como parte da tradici\u00f3n popular. Geoffrey Ashe conxectura que o nome se refer\u00eda orixinalmente a Glycerius, cuxo nome dexenerou en \"Lucerius\" nos textos anteriores \u00e1 obra de Monmouth.\nLucius aparece en obras posteriores da literatura inglesa e francesa, entre as cuales est\u00e1n \"A morte de Artur\", de Sir Thomas Malory, e o ciclo da \"Vulgata\". Nelas, Lucius demanda o pago de tributo por parte do rei Artur, e pide o reco\u00f1ecemento como soberano. Cando Artur rechaza esta esixencia, Lucius invade os aliados do rei Artur na Breta\u00f1a. Artur ent\u00f3n cruza o Canal da Mancha para facer fronte ao ex\u00e9rcito romano, e o desenlace l\u00e9vao a conquistar Roma."}
{"id": "149904", "revid": "23204", "url": "https://gl.wikipedia.org/wiki?curid=149904", "title": "Balin", "text": "O nome Balin pode referirse a:"}
{"id": "149905", "revid": "23204", "url": "https://gl.wikipedia.org/wiki?curid=149905", "title": "\u0110uro Ostoji\u0107", "text": "\u0110uro Ostoji\u0107, nado o 17 de febreiro de 1976 en Bar, Iugoslavia (actual Montenegro) \u00e9 un ex-xogador profesional de baloncesto montenegrino. Actualmente ostenta o cargo de presidente do KK Mornar Bar. Internacional coa selecci\u00f3n de baloncesto de Serbia e Montenegro e posteriormente coa de Montenegro xogaba na posici\u00f3n de pivote cunha altura de 2,11 metros.\nInternacional.\nOstoji\u0107 xogou coa selecci\u00f3n de baloncesto de Serbia e Montenegro no EuroBasket 2003 e nos Xogos Ol\u00edmpicos de 2004 en atenas. Tam\u00e9n ten xogado coa selecci\u00f3n de baloncesto de Montenegro."}
{"id": "149907", "revid": "25871", "url": "https://gl.wikipedia.org/wiki?curid=149907", "title": "Sir Balin", "text": "Sir Balin ou Sir Balin o Salvaxe, tam\u00e9n co\u00f1ecido como o Cabaleiro das d\u00faas espadas, \u00e9 un personaxe das lendas art\u00faricas. Tr\u00e1tase dun cabaleiro virtuoso, mais que non chega a ser membro da Mesa Redonda do Rei Artur.\nOri\u00fando de Northumberland, \u00e9 irm\u00e1n de Sir Balan. A s\u00faa historia c\u00f3ntase no ciclo Post-Vulgata (a \"Suite du Merlin\"), e n`\"A morte de Artur\", de Sir Thomas Malory.\nO seu alcu\u00f1o prov\u00e9n do momento en que tomou unha segunda espada de cabaleiro, ao desenvai\u00f1ar unha espada que maxicamente resist\u00eda a todo aquel cabaleiro que non fose o suficientemente virtuoso. \u00c9 famoso por ser o respons\u00e1bel do Golpe doloroso, que provoca a invalidez do Rei Tolleito."}
{"id": "149908", "revid": "22570", "url": "https://gl.wikipedia.org/wiki?curid=149908", "title": "Fontevedra, O Cebreiro, Pedrafita do Cebreiro", "text": "Fontevedra \u00e9 un lugar da parroquia do Cebreiro, no concello lucense de Pedrafita do Cebreiro. Segundo o padr\u00f3n municipal (INE 2013) ten 9 habitantes (5 homes e 4 mulleres)."}
{"id": "149909", "revid": "1131", "url": "https://gl.wikipedia.org/wiki?curid=149909", "title": "Barxamaior, O Cebreiro, Pedrafita do Cebreiro", "text": "Barxamaior \u00e9 un lugar da parroquia do Cebreiro, no concello lucense de Pedrafita do Cebreiro. Segundo o padr\u00f3n municipal (INE\u00a02013) ten 38 habitantes (21 homes e 17 mulleres).\nSegundo a tradici\u00f3n, desta aldea era o campesi\u00f1o que sub\u00eda \u00e1 misa no Cebreiro e que protagonizou o milagre do Santo Graal que deu fama \u00f3 Santuario."}
{"id": "149910", "revid": "98629", "url": "https://gl.wikipedia.org/wiki?curid=149910", "title": "Miguel Alexandre Areias Lopes", "text": "Miguel Aleixandre Areias L\u00f3pes, nado no Porto o 2 de xu\u00f1o 1977, \u00e9 un exfutbolista portugu\u00e9s que xogaba na demarcaci\u00f3n de lateral esquerdo.\nTraxectoria.\nChegou ao Celta de Vigo no mercado invernal da tempada 2006/07 procedente do Standard de Li\u00e8ge e en calidade de cedido ata o final de tempada. No primeiro partido xa foi titular e disputou os 90 minutos ante o RCD Espanyol, por\u00e9n este ser\u00eda o seu \u00fanico encontro oficial co Celta, xa que non contar\u00eda para ning\u00fan dos adestradores desa tempada, Fernando V\u00e1zquez e Hristo Stoichkov."}
{"id": "149911", "revid": "5749", "url": "https://gl.wikipedia.org/wiki?curid=149911", "title": "Alexandre de Hesse", "text": ""}
{"id": "149913", "revid": "5132", "url": "https://gl.wikipedia.org/wiki?curid=149913", "title": "Djuro Ostojic", "text": ""}
{"id": "149914", "revid": "5132", "url": "https://gl.wikipedia.org/wiki?curid=149914", "title": "Djuro Ostoji\u0107", "text": ""}
{"id": "149915", "revid": "5132", "url": "https://gl.wikipedia.org/wiki?curid=149915", "title": "\u0110uro Ostojic", "text": ""}
{"id": "149916", "revid": "5132", "url": "https://gl.wikipedia.org/wiki?curid=149916", "title": "Duro Ostojic", "text": ""}
{"id": "149917", "revid": "5132", "url": "https://gl.wikipedia.org/wiki?curid=149917", "title": "Duro Ostoji\u0107", "text": ""}
{"id": "149918", "revid": "85894", "url": "https://gl.wikipedia.org/wiki?curid=149918", "title": "Triacastela, Triacastela, Triacastela", "text": "Triacastela \u00e9 un lugar da parroquia de Triacastela, no concello lucense de Triacastela. Segundo o IGE do 2009 ti\u00f1a 132 habitantes (60 homes e 72 mulleres).\n\u00c9 a capital do concello ao cal lle d\u00e1 nome."}
{"id": "149919", "revid": "336", "url": "https://gl.wikipedia.org/wiki?curid=149919", "title": "Ciclo da Vulgata", "text": ""}
{"id": "149923", "revid": "82922", "url": "https://gl.wikipedia.org/wiki?curid=149923", "title": "Os Campaneiros de Vilagarc\u00eda", "text": "Os Campaneiros de Vilagarc\u00eda foi un cuarteto de gaitas de m\u00fasica tradicional galega formado nos anos 20 en Vilagarc\u00eda de Arousa, e que permaneceu en activo ata 1984.\nHistoria.\nOs irm\u00e1ns Xos\u00e9 e Ram\u00f3n Vali\u00f1as Oubi\u00f1a, do Sisto (Vilagarc\u00eda de Arousa), actuaron por vez primeira baixo o nome de \"Os Campaneiros\" no ano 1926. O alcume v\u00ed\u00f1alles por un bisav\u00f3 fabricante de camp\u00e1s. Varios percusionistas actuaron cos irm\u00e1ns ao longo da dilatada carreira do grupo, pero son co\u00f1ecidos sobre todo os tam\u00e9n irm\u00e1ns Jos\u00e9 e Celestino, fillos de Pallamallada, un co\u00f1ecido gaiteiro da comarca arousana.\nNo ano 1983 a s\u00faa aldea natal f\u00edxolles unha homenaxe popular, na que actuaron Milladoiro, Fuxan os Ventos, Airi\u00f1os do Parque de Castrelos, Os Rosales. No ano 1984, na Festa do Marisco no Grove, o grupo actuou por derradeira vez, obrigados polo estado de sa\u00fade de Ram\u00f3n.\nO grupo foi moi prol\u00edfico: deixaron editado un disco e varias gravaci\u00f3ns caseiras que van sa\u00edndo \u00e1 luz en edici\u00f3ns modernas. Achegaron tam\u00e9n unha gran cantidade de pezas da s\u00faa autor\u00eda ao repertorio galego para gaita. Do seu estilo interpretativo hai que destacar a s\u00faa particular maneira de entender a percusi\u00f3n dentro da formaci\u00f3n tradicional do cuarteto de gaitas.\nV\u00e9xase tam\u00e9n.\nLigaz\u00f3ns externas.\nOs Campaneiros, expertos gaiteiros. - tallercrof (Youtube). "}
{"id": "149925", "revid": "624", "url": "https://gl.wikipedia.org/wiki?curid=149925", "title": "Gwallog mab Llaenog", "text": ""}
{"id": "149927", "revid": "1131", "url": "https://gl.wikipedia.org/wiki?curid=149927", "title": "A Parrocha", "text": ""}
{"id": "149928", "revid": "56817", "url": "https://gl.wikipedia.org/wiki?curid=149928", "title": "O Rieiro", "text": "O top\u00f3nimo O Rieiro pode facer referencia a varios lugares de Galicia:"}
{"id": "149929", "revid": "5863", "url": "https://gl.wikipedia.org/wiki?curid=149929", "title": "Jack Kilby", "text": "Jack St. Clair Kilby, nado o 8 de novembro de 1923 en Jefferson City (Missouri) e finado o 20 de xu\u00f1o de 2005 en Dallas (Texas), foi un enxe\u00f1eiro el\u00e9ctrico estadounidense cogalardoado co Premio Nobel de F\u00edsica no ano 2000.\nTraxectoria.\nDiplomouse nas universidades de Illinois e de Wisconsin. Dende o 1958 traballou na compa\u00f1\u00eda inform\u00e1tica estadounidense Texas Instruments, onde desenvolveu o circu\u00edto integrado en 1959. A investigaci\u00f3n de Kilby levou \u00e1 produci\u00f3n dos microprocesadores e facilitou as bases conceptuais e t\u00e9cnicas para o campo da microelectr\u00f3nica."}
{"id": "149930", "revid": "5332743", "url": "https://gl.wikipedia.org/wiki?curid=149930", "title": "Estado de oxidaci\u00f3n", "text": "Na qu\u00edmica, o estado de oxidaci\u00f3n dun elemento, que forma parte dun composto, considerase coma a carga aparente coa que o elemento est\u00e1 funcionando nese composto. Os estados de oxidaci\u00f3n poden ser positivos, negativos, cero, enteiros e fraccionarios.\nO \u00e1tomo tende a obedecer a regra do octeto para as\u00ed ter unha configuraci\u00f3n electr\u00f3nica similar \u00e1 dos gases nobres, moi estables electronicamente. Esta regra sost\u00e9n que un \u00e1tomo ach\u00e9gase a ter oito electr\u00f3ns no seu nivel de enerx\u00eda m\u00e1is externo."}
{"id": "149931", "revid": "56817", "url": "https://gl.wikipedia.org/wiki?curid=149931", "title": "Entalp\u00eda de fusi\u00f3n", "text": "A entalp\u00eda de fusi\u00f3n ou calor de fusi\u00f3n \u00e9 a cantidade de enerx\u00eda necesaria para facer que un mol dun elemento que se atope no seu punto de fusi\u00f3n pase do estado s\u00f3lido ao l\u00edquido, a unha presi\u00f3n constante."}
{"id": "149934", "revid": "89787", "url": "https://gl.wikipedia.org/wiki?curid=149934", "title": "Avalon", "text": "Avalon (en , en franc\u00e9s antigo: \"Avalon\", en ; que quere dicir literalmente \"a illa das froiteiras [or maceiras]\") \u00e9 o nome dunha illa lendaria da mitolox\u00eda celta nalg\u00fan lugar das illas Brit\u00e1nicas onde, segundo a lenda, as maci\u00f1eiras dan saborosas froitas durante todo o ano e habitan nove ra\u00ed\u00f1as fadas, entre elas Morgana. O mesmo nome do lugar derivar\u00eda da palabra celta \"abala\", maz\u00e1.\nDise que a palabra \u00c1valon \u00e9 unha adaptaci\u00f3n da palabra celta \"Annwyn\" ou \"Annuvin\", que designa o lendario reino das fadas, pero, xa no s\u00e9culo XII, Geoffrey de Monmouth pensaba que o nome deriva da traduci\u00f3n de \"illa das maz\u00e1s\". Isto \u00e9 moi prob\u00e1bel, debido a que, na lingua bretoa, maz\u00e1 dise \"aval\", e en lingua galesa dise \"afal\" (coa pronunciaci\u00f3n do \"f\" como \"v\").\nAvalon tam\u00e9n foi chamada \"Ynys Witrin\", que significa \"Illa de Cristal\".\nLocalizaci\u00f3n.\nA lenda sit\u00faa Avalon nalg\u00fan lugar non especificado das Illas brit\u00e1nicas, a\u00ednda que xa a principios do s\u00e9culo XI algunhas das tradici\u00f3ns art\u00faricas indican que este lugar pode estar situado en Glastonbury, onde antes de que a zona da chaira de Somerset fose dragada, exist\u00eda un outeiro (Glastonbury Tor) que se elevaba como unha illa no medio dos pantanos. Segundo o cronista medieval Giraldus de Cambrai, durante o reinado de Henrique II, o abade Hernry de Blois patrocinou unha busca na zona, o cal levou ao descubrimento dun enorme ata\u00fade de carballo cunha inscrici\u00f3n que rezaba \"Hic iacet sepultus inclitus rex Arthurus in insula Avalonia.\" (\"Aqu\u00ed, na illa de Aval\u00f3n, xace o Rei Artur\"). De Cambrai conta como os restos foron trasladados nunha gran cerimonia \u00e1 que asistiron o Rei Eduardo I e a s\u00faa consorte, e, segundo el, agora estar\u00edan no altar maior da abad\u00eda de Glastonbury, sitio que se converteu nun foco de peregrinaci\u00f3n at\u00e9 a reforma anglicana.\nEn calquera caso, actualmente consid\u00e9rase que a asociaci\u00f3n de Glastonbury e Aval\u00f3n \u00e9 unha fraude. Os motivos son varios, entre eles a propia inscrici\u00f3n, que parecer\u00eda m\u00e1is adecuada ao estilo do s\u00e9culo X, moi lonxe dos s\u00e9culos V e VI nos cales presuntamente Artur viviu e morreu. Ademais, non existen referencias contempor\u00e1neas ao descubrimento, feito que non poder\u00eda ter pasado desapercibido. Todo isto fai pensar que a historia foi creada pola mesma abad\u00eda para aumentar a s\u00faa reputaci\u00f3n.\nAlg\u00fans estudosos das lendas art\u00faricas situaron Avalon na Ile Aval, na costa da Breta\u00f1a, mentres que outros situ\u00e1rona en Burgh-by-Sands, en Cumberland, xunto \u00e1 muralla de Hadriano, onde se levantou o forte romano de Aballava, e outros m\u00e1is cerca de Camboglanna, no que agora se chama Castlesteads."}
{"id": "149935", "revid": "98629", "url": "https://gl.wikipedia.org/wiki?curid=149935", "title": "Texas Instruments", "text": "Texas Instruments, m\u00e1is co\u00f1ecida na industria electr\u00f3nica coma TI, \u00e9 unha empresa norteamericana con sede en Dallas (Texas), que fabrica e comercializa semicondutores e tecnolox\u00eda para ordenadores. TI \u00e9 o terceiro maior fabricante de semiconductores do mundo tras Intel e Samsung, e \u00e9 o maior subministrador de circu\u00edtos integrados para tel\u00e9fonos m\u00f3biles.\nAdemais \u00e9 o maior produtor de procesadores dixitais de sinal e semicondutores anal\u00f3xicos. Outras \u00e1reas de actividade incl\u00faen circu\u00edtos integrados para m\u00f3dems de banda larga, perif\u00e9ricos para ordenadores, dispositivos dixitais de consumo e RFID.\nHistoria.\nTexas Instruments fundouse en 1951. Xurdiu despois da reorganizaci\u00f3n do Servizo de Xeof\u00edsica. A empresa fabricaba equipos para uso na industria s\u00edsmica, as\u00ed coma na electr\u00f3nica de defensa. TI investigado a tecnolox\u00eda de infravermellos na d\u00e9cada de 1950 e m\u00e1is tarde fixo transistores, inclu\u00edndo o primeiro transistor de silicio comercial no mundo, os sistemas de radar, orientaci\u00f3n e sistemas de control, para m\u00edsiles e bombas. En 1954, Texas Instruments dese\u00f1ou e fabricou o primeiro transistor de radio e Jack Kilby inventou o circu\u00edto integrado en 1958 mentres traballaba nos Laboratorios Centrais de Investigaci\u00f3n de TI. A compa\u00f1\u00eda produciu o primeiro circu\u00edto integrado para ordenadores da Forza A\u00e9rea dos Estados Unidos en 1961. TI entrou no mercado das calculadoras en 1967.\nNos anos 1970 e 80 a empresa centrouse no mercado da electr\u00f3nica dom\u00e9stica, como reloxos dixitais, calculadoras, computadoras dom\u00e9sticas ou sensores. En 1997, o negocio militar foi vendido a Raytheon. En 2007, Texas Instruments foi premiada como \"Manufacturer of the Year\" polo \"Global Supply Chain Excellence by World Trade magazine\". Texas Instruments est\u00e1 considerada como unha das empresas m\u00e1is \u00e9ticas do mundo.\nDespois da adquisicion de National Semiconductor en 2011, TI pasou a ser a maior empresa do mundo no sector. En 2011, ocupaba o posto 175 no Fortune 500. TI est\u00e1 formada por d\u00faas divisi\u00f3ns principais: Semiconductores (SC) e Tecnolox\u00eda Educativa (ET) dos cales os semiconductores representan aproximadamente o 96% dos ingresos de TI."}
{"id": "149936", "revid": "98629", "url": "https://gl.wikipedia.org/wiki?curid=149936", "title": "Constantino III de Breta\u00f1a", "text": "Costantino III aparece na lista dos reis lendarios da Breta\u00f1a (actual Inglaterra) relatada na \"Historia Regum Britanniae\" de Godofredo de Monmouth. El era fillo de Cador, duque de Cornualla, un parente do rei Artur. Costantino combateu na batalla de Camlann e parece que foi un dos poucos sobreviventes. Cando estaba sendo levado a Avalon, o rei Artur nomeouno o seu sucesor.\nGodofredo afirma que Costantino continuou tendo problemas cos sax\u00f3ns e cos dous fillos de Mordred, Melehan e Melou. Finalmente sobreviviu aos seu inimigos, e parece que incluso matou os dous fillos de Mordred nunha igrexa. Por ter feito tal sacrilexio, foi liquidado por Deus e sepultado en Stonehenge, ao lado de Uther Pendragon.\nCostantino tam\u00e9n aparece na \"Aliteraci\u00f3n da morte de Artur\" e n` \"A morte de Artur\" de Thomas Malory como o primo e sucesor do rei Artur. A tradici\u00f3n identificao con Constantino, rei de Dumnonia, quen acabou por escoller a vida relixiosa e tornouse santo."}
{"id": "149938", "revid": "22570", "url": "https://gl.wikipedia.org/wiki?curid=149938", "title": "Sir H\u00e9ctor", "text": "Sir H\u00e9ctor (tam\u00e9n chamado Ector, Antor ou Ectorius) \u00e9 un personaxe das historias do rei Artur e os cabaleiros da Mesa Redonda de Camelot. \"Sir H\u00e9ctor\" \u00e9 o pai de Sir Kay, e padrastro de Artur. \u00c1s veces menci\u00f3nase como un rei e non s\u00f3 como un Se\u00f1or, e ten propiedades en Londres e na provincia. T. H. White menciona que as s\u00faas terras est\u00e1n no \"Bosque Salvaxe\", o cal foi retomado por autores posteriores.\nH\u00e9ctor aparece na obra de Robert de Boron, e tam\u00e9n no ciclo Lancelot-Graal e obras posteriores, inclu\u00edndo \"A morte de Artur\". Nestas versi\u00f3ns da lenda, H\u00e9ctor recibe a Artur cando este acaba de nacer, de mans de Merl\u00edn, quen non lle revela a identidade do infante. H\u00e9ctor cr\u00eda a Arturo xunto a Kay, o seu fillo biol\u00f3xico."}
{"id": "149939", "revid": "336", "url": "https://gl.wikipedia.org/wiki?curid=149939", "title": "Sir Ector", "text": ""}
{"id": "149940", "revid": "89787", "url": "https://gl.wikipedia.org/wiki?curid=149940", "title": "A.A. Dominicos", "text": "O Club Antigos Alumnos Dominicos \u00e9 un club de h\u00f3ckey a pat\u00edns da cidade da Coru\u00f1a, que compite na OK Liga Prata, segunda categor\u00eda do h\u00f3ckey espa\u00f1ol. Con m\u00e1is de 60 anos de historia \u00e9, xunto co H.C. Liceo un dos equipos hist\u00f3ricos do h\u00f3ckey coru\u00f1\u00e9s e galego. Entre os grandes logros do club figura a Copa do Rei de 1990. Ga\u00f1ou tam\u00e9n un campionato de Espa\u00f1a xuvenil e un alev\u00edn no ano 2013, sendo o primeiro equipo galego en acadalo.\nHistoria.\nO club naceu en 1957 no seo do Colexio Dominicos da Coru\u00f1a, onde conseguiu contar con m\u00e1is de 200 rapaces nas s\u00faas filas. En 1980 o club conseguiu o ascenso \u00e1 Divisi\u00f3n de Honra, logo de finalizar campi\u00f3n do Grupo I da Primeira Divisi\u00f3n con 42 puntos, cinco m\u00e1is que o segundo clasificado do seu grupo, o Josaleta, ao que derrotou o 30 de marzo na derradeira xornada ligueira por sete goles a tres. Para rematar a tempada, o Dominicos disputou na cidade madrile\u00f1a de Alcobendas o Torneo de Campi\u00f3ns, que o enfrontou aos tres equipos campi\u00f3ns dos seus respectivos grupos na Primeira Divisi\u00f3n, e que polo tanto xa estaban ascendidos \u00e1 Divisi\u00f3n de Honra: o Ru\u00e1n Alcobendas, o Club Pat\u00edn Claret de Sevilla (campi\u00f3n do Grupo III) e o Mollet Hoquei Club de Mollet del Vall\u00e8s (campi\u00f3n do Grupo IV). Finalmente os da cidade vella non ser\u00edan quen de ga\u00f1ar ning\u00fan dos tres partidos, finalizando na \u00faltima posici\u00f3n con tres derrotas: 12-3 fronte ao Mollet na primeira xornada, 2-1 fronte ao Ru\u00e1n Alcobendas, e 7-5 fronte ao Claret, se ben neste \u00faltimo os colexiais mandaron no marcador durante todo o partido ata o minuto 23, momento no cal os andaluces empataron o partido a cingo goles, e finalmente acabar\u00edan sentenciando con dous tantos m\u00e1is.\nNa m\u00e1xima categor\u00eda permaneceu durante 10 anos.\nA Copa de 1990.\nO maior logro do equipo chegou na tempada 1989-90, cando o club se alzaba co t\u00edtulo da Copa do Rei ao vencer na final disputada en Alcobendas o 4 de marzo de 1990 ao Reus Deportiu por 2 goles a 1, convert\u00e9ndose no segundo equipo galego en alzar este t\u00edtulo (e terceiro equipo non catal\u00e1n en conseguilo), e sendo o segundo equipo en conquistar o t\u00edtulo sen contar con ning\u00fan xogador catal\u00e1n nas s\u00faas filas. O equipo adestrado daquela por Carlos Gil consegu\u00edan adiantarse na final cun gol de Fernando Avecilla no minuto oito, mais a pesar de ter numerosas ocasi\u00f3ns os coru\u00f1eses, o marcador non se moveu. Na segunda parte, un gol de Quim L\u00f3pez situaba a igualdade no marcador, ata que no minuto dezaseis da segunda parte Beni situaba o 2 a 1 que ser\u00eda definitivo.\nOs xogadores que conformaban o equipo que conseguiu o \u00fanico t\u00edtulo estatal ata a data do equipo herculino foron:\nAdestrador: Carlos Gil\nOs anos lonxe da elite.\nLogo da conquista da Copa do Rei o club herculino disputou a Copa CERS na tempada 1990-91, mais caeron en cuartos de final fronte ao Novara por seis goles a cinco, nun partido no que os da cidade vella tiveron a clasificaci\u00f3n na man ao descanso logo de ir ga\u00f1ando por catro goles a un na segunda metade, mais os goles de Amato (3) e Marzella (2) deron a clasificaci\u00f3n ao cadro italiano. Con todo, unha mala xesti\u00f3n condenou ao equipo \u00e1 perda de categor\u00eda. Logo de permanecer afastado da elite do h\u00f3ckey a pat\u00edns espa\u00f1ol durante moitos anos, no 2005 estivo a piques de ascender \u00e1 Primeira Divisi\u00f3n a pesar de ser un club modesto, nun partido que m\u00e1is de 1.000 persoas presenciaron dende as bancadas. Finalmente, na tempada 2012-13, o Dominicos domina a Primeira Divisi\u00f3n Galega con dous puntos de marxe sobre o Coinasa Liceo B e cinco respecto ao Escola Lubi\u00e1ns, na fase de ascenso \u00e1 Primeira Divisi\u00f3n estatal os coru\u00f1eses imp\u00fa\u00f1anse con claridade en Burgos ao RC Josaleta (2-6), ao Biesca Gij\u00f3n (5-4), e ao equipo local do CP Burgos (6-3), conseguindo deste xeito o ascenso \u00e1 segunda categor\u00eda do h\u00f3ckey a pat\u00edns espa\u00f1ol.\nEn 2016 o equipo feminino do Dominicos, dirixido por Stanis Garc\u00eda e Tom\u00e1s de Llano, conseguiu o t\u00edtulo da Liga Galega, o que lle concedeu unha praza na OK Liga Feminina, con todo, a falta de xogadoras e de recursos non fixeron posible a confecci\u00f3n dun equipo competitivo e finalmente a inscrici\u00f3n do equipo na m\u00e1xima categor\u00eda do h\u00f3ckey a pat\u00edns feminino espa\u00f1ol.\nEn 10 de maio de 2019 o Dominicos conseguiu de novo o ascenso \u00e1 OK Liga Prata, a segunda categor\u00eda do h\u00f3ckey a pat\u00edns espa\u00f1ol, quedando catro xornadas por disputar. Deste xeito o equipo coru\u00f1\u00e9s dirixido por Carlos Loureiro puxo fin a unha exitosa tempada que comezou co dominio na Liga Galega, e na que finalmente finalizou na segunda posici\u00f3n do Grupo Norte da OK Liga Bronce por detr\u00e1s do Real Club Josaleta de Getxo cun rexistro de oito vitorias, tres empates e tres derrotas para un total de 27 puntos.\nBase.\nO equipo destaca pola s\u00faa base, sa\u00edndo das s\u00faas categor\u00edas inferiores xogadores coma Alejandro Avencilla, Juan Copa ou o ex-liceista Willy Duarte. O club conseguiu clasificar a equipos de base para campionatos de Espa\u00f1a en numerosas ocasi\u00f3ns.\nV\u00e9xase tam\u00e9n.\nLigaz\u00f3ns externas.\nx"}
{"id": "149941", "revid": "5132", "url": "https://gl.wikipedia.org/wiki?curid=149941", "title": "Aris Tesal\u00f3nica BC", "text": ""}
{"id": "149942", "revid": "56817", "url": "https://gl.wikipedia.org/wiki?curid=149942", "title": "A Covi\u00f1a", "text": "O top\u00f3nimo galego A Covi\u00f1a pode refererirse a:"}
{"id": "149943", "revid": "56817", "url": "https://gl.wikipedia.org/wiki?curid=149943", "title": "A Eirita", "text": "O top\u00f3nimo galego A Eirita pode referirse a:"}
{"id": "149944", "revid": "23204", "url": "https://gl.wikipedia.org/wiki?curid=149944", "title": "Estadio Anxo Carro", "text": "O estadio Anxo Carro \u00e9 un estadio de f\u00fatbol situado na cidade de Lugo. Inaugurado o 31 de agosto de 1974, serve de campo local ao Club Deportivo Lugo e pode albergar preto de 8000 espectadores.\nHistoria.\nO Anxo Carro est\u00e1 situado \u00e1 beira do r\u00edo Mi\u00f1o. Cabo do propio estadio enc\u00f3ntranse o Campo Municipal da Cheda e o complexo deportivo O Palomar, que incl\u00fae un pavill\u00f3n cuberto e tres canchas de tenis. Houbo un terceiro campo, o Emilio N\u00fa\u00f1ez Torr\u00f3n, no lugar que hoxe ocupa o aparcadoiro principal. Nos arredores tam\u00e9n est\u00e1 o Pazo de Feiras e Congresos de Lugo. O estadio recibe o nome de \u00c1ngel Carro Crespo, benfeitor do deporte en Lugo e responsable da construci\u00f3n do campo vello amais de presidente do C\u00edrculo das Artes en 1934.\nFoi inaugurado durante a segunda etapa do Lugo en Terceira Divisi\u00f3n, con capacidade para 7.000 espectadores. A data de apertura deste estadio, que substitu\u00eda ao antigo Anxo Carro (ou \"campo de los Mi\u00f1ones\") situado na zona da Praza de Viana do Castelo, foi o 31 de agosto de 1974. Para a s\u00faa inauguraci\u00f3n disputouse un torneo triangular no que participaron, xunto ao Lugo, o Club Lemos e o Deportivo da Coru\u00f1a. O CD Lugo venceu aos de Monforte na quenda de penaltis e perdeu a final cos herculinos por 1-0.\nNo ano 2001 o estadio foi remodelado e modernizado, xa que se atopaba nun estado de semi-ru\u00edna e desmellorado por sucesivas obras sen moita planificaci\u00f3n. O proxecto de mellora foi dese\u00f1ado polos arquitectos Jos\u00e9 Arias, Santiago Catal\u00e1n e Eduardo Herr\u00e1ez. As obras inclu\u00edron unha remodelaci\u00f3n das tres bancadas existentes, que pasaron a contar con cadeiras para t\u00f3dolos seareiros, a reforma da planta baixa e a creaci\u00f3n de novas fachadas. Co novo aspecto o estadio ga\u00f1aba en calidade das s\u00faas instalaci\u00f3ns, superiores \u00e1 media da categor\u00eda na que militaba o equipo no momento (Segunda B), mais perd\u00eda en capacidade, que descendeu a 4.800 espectadores. O 3 de xaneiro de 2007 disputouse a final da Copa Xunta de Galicia 2006, que enfrontou o CD Lugo co Celta de Vigo (2-3).\nEn 2013, tralo ascenso \u00e1 Segunda Divisi\u00f3n do Lugo, foi colocada o 8 de xu\u00f1o unha bancada supletoria con capacidade para 2.292 espectadores no fondo para recibir \u00e1 Ponferradina, que ficar\u00eda finalmente de forma permanente. No ver\u00e1n dese mesmo ano, o estadio foi reformado para cubir a maior\u00eda do asentos e aumentar a bancada de tribuna, recuperando xunto coa mencionada bancada supletoria unha capacidade pr\u00f3xima aos 8.000 espectadores. O primeiro cheo do estadio tralas obras de ampliaci\u00f3n rexistrouse o 3 de maio do ano seguinte co partido entre o CD Lugo e o Deportivo da Coru\u00f1a (2-2)."}
{"id": "149945", "revid": "89787", "url": "https://gl.wikipedia.org/wiki?curid=149945", "title": "Torgeir Bryn", "text": "Torgeir Bryn, nado o 19 de agosto de 1964 en Oslo, \u00e9 un ex xogador de baloncesto profesional noruegu\u00e9s, que cunha altura de 2,06 metros xogaba na posici\u00f3n de pivote. Bryn \u00e9 co\u00f1ecido por ser o primeiro xogador escandinavo da historia en xogar na NBA, sendo at\u00e9 a actualidade o \u00fanico noruegu\u00e9s en facelo.\nTraxectoria.\nBryn retornou brevemente ao baloncesto en 2007 \u00e1 ideade de 43 anos durante os anos 2007 e 2009 para xogar co Oslo Ammerud, onde coincidiu co seu fillo Martin Bryn.\nInternacional.\nTorgeir Bryn foi internacional con Noruega en 111 ocasi\u00f3ns, sendo o xogador que m\u00e1is partidos xogou con esa selecci\u00f3n da historia."}
{"id": "149949", "revid": "1131", "url": "https://gl.wikipedia.org/wiki?curid=149949", "title": "Pedrouzo", "text": "Co top\u00f3nimo Pedrouzo podemos referirnos a varios lugares de Galicia:"}
{"id": "149951", "revid": "1131", "url": "https://gl.wikipedia.org/wiki?curid=149951", "title": "Mauro Jos\u00e9 Poratti", "text": "Mauro Jos\u00e9 Poratti, nado en Rosario o 24 de abril de 1979, \u00e9 un futbolista arxentino. Xoga de centrocampista e o seu club actual \u00e9 o Racing de Ferrol.\nTraxectoria.\nXogador do Club Deportivo Lugo desde 2007, o 18 de maio de 2010 anunciouse que non contaba para o club de cara a vindeira tempada."}
{"id": "149952", "revid": "23204", "url": "https://gl.wikipedia.org/wiki?curid=149952", "title": "Marco Carraretto", "text": "Marco Carraretto, nado o 27 de outubro de 1977 en Treviso, V\u00e9neto, \u00e9 un ex xogador profesional de baloncesto internacional italiano. Cunha altura de 1,97 metros xogaba nas posici\u00f3ns de escolta e ala. Era alcumado \"Carra\" ou \"Marchino\". Actualmente exerce como director xeral do Fortitudo Bologna da LBA.\nTraxectoria.\n Benetton Treviso (1996-1997)&lt;br&gt;\n Mestre (1997-1999)&lt;br&gt;\n Snaidero Udine (1999-2001)&lt;br&gt;\n M\u00fcller Verona (2001-2002)&lt;br&gt;\n Lauretana Biella (2002-2004)&lt;br&gt;\n Tau Cer\u00e1mica (2004)&lt;br&gt;\n Leite R\u00edo Breog\u00e1n (2004\u20132006)&lt;br&gt;\n Montepaschi Siena (2006\u20132013)&lt;br&gt;\n Scaligera Verona (2013\u22122014)&lt;br&gt;\n Fulgor Libertas Forl\u00ec (2014)&lt;br&gt;\n Fortitudo Bologna (2015\u22122016)&lt;br&gt;\n Tigers Forl\u00ec (2017)"}
{"id": "149953", "revid": "88215", "url": "https://gl.wikipedia.org/wiki?curid=149953", "title": "Marcos Rodr\u00edguez Fern\u00e1ndez", "text": "Marcos Rodr\u00edguez Fern\u00e1ndez, nado en Mar\u00edn o 7 de xaneiro de 1984, \u00e9 un exfutbolista galego que xogaba de centrocampista."}
{"id": "149955", "revid": "25871", "url": "https://gl.wikipedia.org/wiki?curid=149955", "title": "Alberto Lamas Verdes", "text": "Alberto Lamas Verdes, co\u00f1ecido como Make, nado en Vilalba o 13 de xaneiro de 1991, \u00e9 un futbolista galego. Xoga de centrocampista e o seu actual equipo \u00e9 o Racing Vilalb\u00e9s."}
{"id": "149956", "revid": "1131", "url": "https://gl.wikipedia.org/wiki?curid=149956", "title": "Alberto Ramos", "text": "Alberto Manuel Ramos R\u00edos, nado en Santiago de Compostela o 20 de febreiro de 1986, \u00e9 un xornalista e escritor galego.\nTraxectoria.\nLicenciado en Xornalismo na Universidade de Santiago de Compostela. Exerceu a s\u00faa profesi\u00f3n en \"Xornal de Galicia\" at\u00e9 o 2011, colaborando despois con medios como \"Luzes\", \"Praza P\u00fablica\" e \"Sermos Galiza\" e traballando como freelance. Na Asociaci\u00f3n de Actores e Actrices de Galicia (AAAG) foi encargado de comunicaci\u00f3n dos Premios Mar\u00eda Casares.\nNo ano 2023 veuse envolto nunha pol\u00e9mica nas redes sociais con Francisco Castro Veloso logo da publicaci\u00f3n dunha entrevista de Montse Dopico en \"Praza.gal\" sobre a s\u00faa novela \"Os corpos dos Romanov\"."}
{"id": "149957", "revid": "23204", "url": "https://gl.wikipedia.org/wiki?curid=149957", "title": "Andrea Pecile", "text": "Andrea Pecile, nado o 30 de marzo de 1980 en Trieste, Fri\u00fal-Venecia Xulia, \u00e9 un ex xogador profesional de baloncesto internacional italiano. Cunha altura de 1,87 xogaba na posici\u00f3n de base.\nTraxectoria.\nClub.\nPecile formouse nos xuven\u00eds do Don Bosco Trieste, para marchar en 1996 a Gorizia, pasando a formar parte do equipo j\u00fanior. Posteriormente debutar\u00eda co primeiro equipo, que nese momento xogaba na serie A2, segunda m\u00e1xima categor\u00eda do baloncesto italiano. Coa Ginnastica Goriziana conseguir\u00eda ao ascenso \u00e1 Serie A, debutando posteriormente nesa categor\u00eda. Ao final da tempada, en 1999, asinar\u00eda un contrato co Scavolini Pesaro, que o ceder\u00eda ao Ragusa na A2 at\u00e9 o ano 2000. Ao ano seguinte volver\u00eda ao Scavolini con que xogar\u00eda dende o 2000 ao 2003.\nPosteriormente marchar\u00eda a Espa\u00f1a, xogando dende o 2003 ao 2005 no Granada, en onde na s\u00faa primeira tempada conseguiron ascender dende a liga LEB \u00e1 ACB, tras vencer ao CAI Zaragoza nas eliminatorias polo ascenso. Os seguintes anos permanecer\u00eda co club na m\u00e1xima categor\u00eda do baloncesto espa\u00f1ol, sempre co obxectivo da permanencia. Na tempada 2005-06 volve a Italia para xogar no Montepaschi Siena, que dous anos antes fora campi\u00f3n de Italia, asinando ao ano seguinte a xogar co Air Avellino. Con todo, en decembro de 2006 deixar\u00eda ao club da Campania para volver a xogar de novo en Granada (Liga ACB), onde permanecer\u00eda at\u00e9 2008. Ao ano seguinte seguir\u00eda xogando na liga ACB, pero noutro equipo andaluz, o Cajasol de Sevilla, onde xogar\u00eda 16 partidos con medias de 10,6 puntos, 2,6 asistencias e 11,3 de valoraci\u00f3n por partido. A mediados da tempada deixar\u00eda o equipo hispalense para xogar en Galicia, no Breog\u00e1n de Lugo. No club lucense far\u00eda unha media 6,8 puntos e 1,8 asistencias por partido en liga regular e 11,5 puntos, 0,5 asistencias e 1,5 rebotes nos playoffs.\nO 5 de novembro de 2009 chega un acordo para xogar co Crabs Rimini da Legadue, segunda categor\u00eda italiana, a\u00ednda que o traspaso non se puido facer efectivo debido a problemas burocr\u00e1ticos at\u00e9 final de mes debido a un troco de propietario. En Rimini ser\u00eda titular en tan s\u00f3 catro partidos, nun equipo condicionado por problemas corporativos. O 30 de xullo de 2010 asina co Aurora Jesi, tam\u00e9n na Legadue, no que est\u00e1 preto de acadar 16 puntos de media por partido con 4,2 rebotes e 1,8 asistencias. En 2011 asinar\u00eda co Biancobl\u00f9 de Bolo\u00f1a, equipo relacionado co Fortitudo Pallacanestro Bologna, que participa actualmente na Divisione Nazionale B, cuarta categor\u00eda do baloncesto itaiano.\nNacional.\nPecile acumuluo 78 presenzas coa selecci\u00f3n italiana absoluta de baloncesto, onde anotou un total de 517 puntos (6,6 por partido). No transcuso da s\u00faa carreira participou co Eurobasket de 2001, nos Xogos do Mediterr\u00e1neo 2005, onde ga\u00f1aron o ouro grazas a unha tripla s\u00faa nos \u00faltimos intres do partido fronte a Grecia e no Campionato mundial de baloncesto de 2006 do Xap\u00f3n, onde perder\u00edan en oitavos de final contra a selecci\u00f3n lituana de Macijauskas, Songaila, Delininkaitis ou Lavrinovi\u010d. Tam\u00e9n foi seleccionado para o All Star Game italiano en 1999, 2000 e 2006.\nO seu debut coa selecci\u00f3n nacional foi o 26 de novembro de 1999 en Casalecchio di Reno (Bolo\u00f1a, Emilia Roma\u00f1a). A s\u00faa mellor marca anotadora cos \"Azzurri\" foi ante a selecci\u00f3n de Grecia o 21 de xu\u00f1o de 2002 cando conseguiu 25 puntos nun torneo amigable en Alassio (Savona, Liguria).\nEquipos.\n Ginnastica Goriziana (1997-1999)\n Scavolini Pesaro (1999)\n Virtus Ragusa (1999-2000)\n Scavolini Pesaro (2000-2003)\n C.B. Granada (2003-2005)\n Montepaschi Siena (2005-2006)\n Air Avellino (2006)\n C.B. Granada (2006-2008)\n Cajasol (2008-2009)\n Leite R\u00edo Breog\u00e1n (2009)\n Basket Rimini (2009-2010)\n Aurora Jesi (2010-2011)\n Biancobl\u00f9 Bologna (2011-2013)\n Victoria Libertas Pesaro (2013-2014)\n Orlandina Basket (2014-2015)\n Pallacanestro Trieste (2015-2017)"}
{"id": "149958", "revid": "25871", "url": "https://gl.wikipedia.org/wiki?curid=149958", "title": "Francisco L\u00f3pez Valcarce", "text": "Francisco \"Fran\" L\u00f3pez Valcarce, nado en Sarria o 16 de marzo de 1989, \u00e9 un futbolista galego. Xoga de centrocampista e o seu actual equipo \u00e9 o SD Sarriana."}
{"id": "149959", "revid": "56817", "url": "https://gl.wikipedia.org/wiki?curid=149959", "title": "Anxo Carro", "text": "Anxo Carro pode referirse a:"}
{"id": "149960", "revid": "1131", "url": "https://gl.wikipedia.org/wiki?curid=149960", "title": "As Redondas", "text": "O top\u00f3nimo galego As Redondas pode referirse a:"}
{"id": "149961", "revid": "88215", "url": "https://gl.wikipedia.org/wiki?curid=149961", "title": "Pablo Ruiz Rodr\u00edguez", "text": "Pablo Ruiz Rodr\u00edguez, nado en Le\u00f3n o 19 de maio de 1978, \u00e9 un futbolista espa\u00f1ol. Xoga de defensa e o seu actual equipo \u00e9 o Club Deportivo Lugo."}
{"id": "149962", "revid": "88215", "url": "https://gl.wikipedia.org/wiki?curid=149962", "title": "Jos\u00e9 Manuel Rodr\u00edguez Morgade", "text": "Jos\u00e9 Manuel Rodr\u00edguez Morgade, co\u00f1ecido como Manu, nado en Wetzikon (Su\u00edza) o 22 de xu\u00f1o de 1984, \u00e9 un futbolista galego-su\u00edzo. Xoga de lateral esquerdo e o seu actual equipo \u00e9 o Coruxo.\nTraxectoria.\nNado en Wetzikon, Su\u00edza, fillo de emigrantes galegos, viviu no pa\u00eds helv\u00e9tico at\u00e9 a idade de dez anos, cando marchou cara Ourense. Ao chegar \u00e1 cidade das Burgas comezou a xogar nas filas do Pabell\u00f3n C.F., un dos clubs de base polideportivos m\u00e1is importantes do deporte galego, onde permaneceu dende alev\u00edns at\u00e9 xogar na Divisi\u00f3n de Honra Xuvenil. Posteriormente pasou a formar parte do equipo m\u00e1is importante da cidade, o CD Ourense, que tentaba formar un proxecto ambicioso para ascender \u00e1 Segunda Divisi\u00f3n. Al\u00ed coincidiu con xogadores como David Ferreiro, a quen se enfrontar\u00eda anos despois na final polo ascenso \u00e1 Segunda Divisi\u00f3n, un no C\u00e1diz CF e outro no CD Lugo.\nNo seu primeiro ano, a tempada 2003-04, os ourens\u00e1ns conseguen chegar \u00e1 promoci\u00f3n polo ascenso, onde se enfrontar\u00edan ao Real Madrid Castilla, ao Lanzarote e ao N\u00e0stic, que finalmente acabar\u00eda subindo. Nese primeiro ano xoga 15 partidos, 13 de liga e dous na fase de ascenso. Nas temporadas seguintes, Manu non remataba de asentarse nun equipo que ano a ano perd\u00eda fol, tan s\u00f3 xogando 5 encontros ao ano seguinte e seis o posterior. Tras un ver\u00e1n no que estivo a piques de marchar, na tempada 2006-07 pasa ser un dos xogadores importantes do conxunto do Couto, onde xoga 33 partidos anotando 5 goles, con todo o club non consegue salvar a categor\u00eda descendendo da Segunda B \u00e1 Terceira Divisi\u00f3n. As\u00ed no ver\u00e1n de 2007 decide marchar do club e asinar co Club Deportivo Lugo. Al\u00ed, adestrado por Fonsi Valverde, pasa de ocupar a posici\u00f3ns de interior zurdo ou extremo \u00e1 de lateral esquerdo. \u00c9 o motivo polo que a\u00ednda sendo defensa a\u00ednda porte no Lugo o dorsal 11. Esa polivalencia de posici\u00f3n levanlle a\u00ednda xogando na defensa a ser un habitual no ataque.\nNo club da cidade amurallada convertese dende o seu primeiro ano nun dos xogadores fixos do esquema lucense e no habitual lanzador de penaltis do equipo. Na tempada 2010-11 pasa ser o capit\u00e1n do equipo, sendo un dos xogadores m\u00e1is queridos polos seareiros, que o co\u00f1ecen como o \"eterno capit\u00e1n\". Esa mesma tempada ao comezo da liga os do Anxo Carro fallar\u00edan nas primeiras xornadas dous penaltis, o adestrador do Lugo, Quique Seti\u00e9n, prop\u00f3n un concurso aos xogadores para ver que era o m\u00e1is efectivo, ga\u00f1ando Manu. Ese mesmo ano o club ga\u00f1a a liga do Grupo I da Segunda B, mais non consegue ascender nos play-off. Ao ano seguinte, a\u00ednda non ga\u00f1ando a liga, os lucenses chegan ao 24 de xu\u00f1o de 2012, \u00faltimo partido da tempada, \u00e1 xogar o partido final polo ascenso \u00e1 Segunda Divisi\u00f3n, tras 44 partidos xogados como titular en toda a tempada, marcou o quinta e definitiva pena m\u00e1xima na rolda dos penaltis fronte o C\u00e1diz CF que certificou o ascenso do CD Lugo \u00e1 categor\u00eda de prata.\nNa tempada 2012-13 Manu contin\u00faa como capit\u00e1n no equipo lucense tralo ascenso, conseguindo tam\u00e9n anotar o primeiro gol do Lugo tralo seu regreso \u00e1 categor\u00eda de prata, no que foi o seu partido en liga 177 cos albivermellos. O tanto, de penalti, serviu para que os lucenses conseguisen a s\u00faa primeira vitoria na primeira xornada de Liga ante o H\u00e9rcules de Alacant. Tras acabar a tempada converteuse no segundo xogador de campo de toda a historia en xogar t\u00f3dolos minutos dos 42 partidos da Segunda Divisi\u00f3n tras Nino do Tenerife, quen o conseguira na tempada 2005-06. A seguinte tempada xogar\u00eda t\u00f3dolos minutos completos at\u00e9 a xornada 28, xa que na 27 recibir\u00eda o quinto cart\u00f3n amarelo que lle impedir\u00eda xogar. As\u00ed rematou unha xeira de 83 partidos oficiais completos consecutivos xogados co Lugo, 69 dos cales na Segunda Divisi\u00f3n."}
{"id": "149963", "revid": "25871", "url": "https://gl.wikipedia.org/wiki?curid=149963", "title": "Sergio Arias Rodr\u00edguez", "text": "Sergio Arias Rodr\u00edguez, nado o 12 de setembro de 1985 en Portomar\u00edn, \u00e9 un futbolista galego que xoga na demarcaci\u00f3n de dianteiro."}
{"id": "149964", "revid": "336", "url": "https://gl.wikipedia.org/wiki?curid=149964", "title": "G\u00f3ngora", "text": ""}
{"id": "149967", "revid": "1131", "url": "https://gl.wikipedia.org/wiki?curid=149967", "title": "Lost (tempada 6)", "text": "A sexta temporada da serie de televisi\u00f3n \"Lost\" comezou a transmitirse o 2 de febreiro de 2010 nos Estados Unidos e Canad\u00e1, acabando finalmente o 23 de maio dese mesmo ano, contando cun total de 18 episodios. Nesta sexta e \u00faltima temporada contin\u00faase a historia dos sobreviventes do accidente de avi\u00f3n do voo 815 de Oceanic que os leva a unha misteriosa illa do Pac\u00edfico Sur. Os personaxes veranse en d\u00faas realidades provocadas pola detonaci\u00f3n dunha bomba nuclear na illa nos anos 70. Unha primeira realidade, a orixinal, e outra alternativa onde o voo 815 de Oceanic nunca tivo o accidente."}
{"id": "149969", "revid": "98629", "url": "https://gl.wikipedia.org/wiki?curid=149969", "title": "Rissotto", "text": "O risotto (variaci\u00f3n de \"riso\", \"arroz\" en italiano) \u00e9 unha comida tradicional italiana realizada a base de arroz. \u00c9 un dos modos m\u00e1is com\u00fans de coci\u00f1ar arroz en Italia. \u00c9 unha comida orixinaria da zona noroeste do pa\u00eds, concretamente do leste de Piemonte e o oeste da Lombard\u00eda debido \u00e1 abundancia de arroz. \u00c9 un dos alicerces da gastronom\u00eda setentrional en xeral."}
{"id": "149970", "revid": "89787", "url": "https://gl.wikipedia.org/wiki?curid=149970", "title": "Bob Fullarton", "text": "Robert Fullarton, co\u00f1ecido como Bob Fullarton, nado en 1950 no estado de Wisconsin, \u00e9 un ex xogador profesional de baloncesto estadounidense. Cunha altura de 2,08 metros foi un dos xogadores m\u00e1is destacados do baloncesto espa\u00f1ol da d\u00e9cada de 1970.\nTraxectoria.\nBob Fullarton comezou a xogar ao baloncesto condicionado pola s\u00faa estatura, tendo ademais boas calidades f\u00edsicas e t\u00e9cnicas para iso, polo que acabou xogando na NCAA para a Universidade de Xavier (Cincinatti). Tras pasar catro anos no baloncesto universitario entro no Draft da NBA, onde foi elixido polos Buffalo Braves (hoxe Los Angeles Clippers), con todo non chegou a debutar co equipo na NBA.\nSen equipo Fullarton falou co seu axente de ir a xogar a Europa, recibindo d\u00faas ofertas, unha do Pineda e outra do La Casera de Lugo. Tras xogar d\u00faas temporadas co La Casera, asina co equipo rival da cidade, o Breog\u00e1n, co xogou d\u00faas temporadas na elite do baloncesto estatal, chegando a ser o m\u00e1ximo anotador na temporada 1975-76 con 30,3 puntos por encontro (968 en total, a marca m\u00e1is alta da historia da liga). Tras cinco anos en Lugo, e co descenso do equipo \u00e1 Segunda Divisi\u00f3n Fullarton marchou ao B\u00e0squet Manresa, onde chegou a ser subcampi\u00f3n da Copa do Rei. Retirado do baloncesto, foi homenaxeado tanto en Lugo como en Manresa."}
{"id": "149971", "revid": "5132", "url": "https://gl.wikipedia.org/wiki?curid=149971", "title": "Robert Fullarton", "text": ""}
{"id": "149973", "revid": "7523", "url": "https://gl.wikipedia.org/wiki?curid=149973", "title": "Kaspars Cipruss", "text": "Kaspars Cipruss, nado o 18 de febreiro de 1982 en R\u0113zekne, \u00e9 un xogador profesional de baloncesto internacional let\u00f3n. Cunha altura de 2,10 metros xoga na posici\u00f3n de pivote.\nTraxectoria.\n ASK Broceni Riga (1997-2000)&lt;br&gt;\n Telit Trieste (2000\u20132001)&lt;br&gt;\n Union Olimpija (2001\u20132002)&lt;br&gt;\n KD Slovan (2001\u20132002)&lt;br&gt;\n BK Skonto Riga (2002\u20132003)&lt;br&gt;\n Unia Tarn\u00f3w (2003)&lt;br&gt;\n Ciudad de Huelva (2003\u20132004)&lt;br&gt;\n Sevilla (2004\u20132006)&lt;br&gt;\n Leite R\u00edo Breog\u00e1n (2006)&lt;br&gt;\n Ventspils (2006-2008)&lt;br&gt;\n Liep\u0101jas lauvas (2008-2009)&lt;br&gt;\n Valmiera (dende 2009)"}
{"id": "149976", "revid": "5132", "url": "https://gl.wikipedia.org/wiki?curid=149976", "title": "Bobby Martin", "text": "Robert Marvin Martin, co\u00f1ecido como Bobby Martin, nado o 18 de agosto de 1969 en Atalntic City, Nova Jersey, \u00e9 un ex xogador profesional de baloncesto estadounidense, que desenvolveu a s\u00faa carreira principalmente entre a CBA e a ACB. Cunha altura de 2,05 metros xogaba de pivote."}
{"id": "149977", "revid": "5132", "url": "https://gl.wikipedia.org/wiki?curid=149977", "title": "Joaqu\u00edn Ruiz Lorente", "text": "Joaqu\u00edn Ruiz Lorente, nado o 14 de abril de 1966 en Zaragoza, \u00e9 un ex xogador profesional de baloncesto espa\u00f1ol cunha dilatada carreira na liga ACB. Cunha estatura de 1,87 metros xogaba na posici\u00f3n de base. Actualmente \u00e9 o adestrador do CAI Zaragoza."}
{"id": "149978", "revid": "72012", "url": "https://gl.wikipedia.org/wiki?curid=149978", "title": "Sergio Luyk", "text": "Sergio Luyk Torre, nado o 20 de setembro de 1971 en Madrid e finado o 30 de marzo de 2008 aos 36 anos en Madrid, foi un xogador profesional de baloncesto espa\u00f1ol. Cunha estatura de 2,04 metros xogaba na posici\u00f3n de aleiro.\nTraxectoria.\nFillo do co\u00f1ecido ex xogador de baloncesto Clifford Luyk e da ex-modelo Paquita Torres, xurdiu da canteira do Real Madrid. Trasladouse a realizar os seus estudos superiores aos Estados Unidos, xogando no instituto University Heights Academy de Kentucky e posteriormente cinco tempadas no equipo da Universidade de Saint John's da NCAA.\nEn 1995 regresou e asinou co F\u00f3rum Valladolid da ACB, equipo co que xogou at\u00e9 1998. Logo pasou polo Real Madrid, onde xogar\u00eda a tempada 1998-1999. O seu \u00faltimo club foi o Breog\u00e1n de Lugo, no que xogou de 1999 a 2001, onde se converteu nun dos xogadores m\u00e1is queridos polos seareiros. Retirouse do baloncesto profesional en 2001, a\u00ednda que posteriormente participou en partidos da selecci\u00f3n de veteranos do Real Madrid.\nFoi internacional coa selecci\u00f3n de Espa\u00f1a nas categor\u00edas sub'21 e sub'23. Faleceu o 30 de marzo de 2008, aos 36 anos, v\u00edtima dun tumor cerebral. Sergio Luyk estudara Empresariais e ti\u00f1a un m\u00e1ster en Negocios Internacionais, ao que se adicaba antes da s\u00faa morte. Foi parella sentimental da ferrol\u00e1 Paula V\u00e1zquez."}
{"id": "149981", "revid": "85894", "url": "https://gl.wikipedia.org/wiki?curid=149981", "title": "Altamira, Taboexa, As Neves", "text": "Altamira \u00e9 un lugar da parroquia de Taboexa, no concello pontevedr\u00e9s das Neves.\nNel sit\u00faase o castro de Altamira, onde foron atopados diversos anacos de estatuas, unha ara dedicada ao deus Mercurio e unha cabeza de can. Pero o que fai singular a este castro son os numerosos vestixios de bronces romanos aparecidos. Todos eles est\u00e1n expostos no Museo de Pontevedra."}
{"id": "149982", "revid": "85894", "url": "https://gl.wikipedia.org/wiki?curid=149982", "title": "As Barreiras, Taboexa, As Neves", "text": "As Barreiras \u00e9 un lugar da parroquia de Taboexa, no concello pontevedr\u00e9s das Neves. Segundo os datos do Instituto Galego de Estat\u00edstica do 2021 ten 53 habitantes (26 homes e 27 mulleres)."}
{"id": "149983", "revid": "85894", "url": "https://gl.wikipedia.org/wiki?curid=149983", "title": "A Rata, Taboexa, As Neves", "text": "A Rata \u00e9 un lugar da parroquia de Taboexa, no concello pontevedr\u00e9s das Neves.\nConta cun Centro de Interpretaci\u00f3n do Patrimonio, orientado \u00e1 investigaci\u00f3n, conservaci\u00f3n, divulgaci\u00f3n e posta en valor do contorno, e que acolle unha exposici\u00f3n permanente dos bens patrimoniais de maior relevancia de Taboexa, como son capelas, fontes, cruceiros, mu\u00ed\u00f1os, reloxos de sol, petos de \u00e1nimas, petr\u00f3glifos e restos atopados no castro de Altamira."}
{"id": "149984", "revid": "85894", "url": "https://gl.wikipedia.org/wiki?curid=149984", "title": "O Caneiro, Taboexa, As Neves", "text": "O Caneiro \u00e9 un lugar da parroquia de Taboexa, no concello pontevedr\u00e9s das Neves. Segundo os datos do Instituto Galego de Estat\u00edstica do 2021 ten 16 habitantes (9 homes e 7 mulleres).\nConta cunha serie de mu\u00ed\u00f1os tradicionais que se estende ata o veci\u00f1o lugar dos P\u00edos."}
{"id": "149985", "revid": "85894", "url": "https://gl.wikipedia.org/wiki?curid=149985", "title": "Os P\u00edos, Taboexa, As Neves", "text": "Os P\u00edos \u00e9 un lugar da parroquia de Taboexa, no concello pontevedr\u00e9s das Neves.\nConta cunha serie de mu\u00ed\u00f1os tradicionais que se estende ata o veci\u00f1o lugar do Caneiro."}
{"id": "149986", "revid": "85894", "url": "https://gl.wikipedia.org/wiki?curid=149986", "title": "As Bouci\u00f1as, Taboexa, As Neves", "text": "As Bouci\u00f1as \u00e9 un lugar da parroquia de Taboexa, no concello pontevedr\u00e9s das Neves. Segundo os datos do Instituto Galego de Estat\u00edstica do 2008 ten 2 habitantes (2 mulleres)."}
{"id": "149988", "revid": "89787", "url": "https://gl.wikipedia.org/wiki?curid=149988", "title": "Malik Dixon", "text": "Malik Dixon, nado en Chicago (Illinois) o 7 de setembro de 1975, \u00e9 un ex xogador profesional de baloncesto estadounidense. Foi tam\u00e9n un afamado xogador do \"playground\" (baloncesto na r\u00faa) de Chicago, onde \u00e9 co\u00f1ecido polo alcume \"Freak A Leak\", ten ademais ampla experiencia en m\u00faltiples ligas europeas, onde xeralmente adoita rematar entre os m\u00e1ximos anotadores. Por exemplo conseguiu 40 puntos nun partido xogando co Breog\u00e1n, un dos m\u00e1ximos rexistros da historia do club. Cunha altura de 1,88 metros xoga na posici\u00f3n de base."}
{"id": "149989", "revid": "56817", "url": "https://gl.wikipedia.org/wiki?curid=149989", "title": "As Bouci\u00f1as", "text": "O top\u00f3nimo As Bouci\u00f1as (bouzas pequenas) pode referirse a:"}
{"id": "149995", "revid": "56817", "url": "https://gl.wikipedia.org/wiki?curid=149995", "title": "Real Sociedad (h\u00f3ckey sobre xeo)", "text": "O equipo de h\u00f3ckey sobre xeo da Real Sociedad foi unha secci\u00f3n do club polideportivo donostiarra.\nTraxectoria.\nFoi fundado en 1972 e foi un dos seis equipos fundadores da Superliga espa\u00f1ola. Foi o ga\u00f1ador dos tres primeiros t\u00edtulos na historia da liga, as\u00ed como das tres primeiras edici\u00f3ns da Copa do Rei, a Real Sociedad foi destronada polo club rival da cidade, o CH Txuri-Urdin.\nLogo de t\u00f3dolos contratempos, o equipo decidiu disolver o equipo s\u00e9nior para concentrarse na base, mais finalmente, a direcci\u00f3n do club decidiu suprimir a secci\u00f3n en 1976."}
{"id": "149997", "revid": "15490", "url": "https://gl.wikipedia.org/wiki?curid=149997", "title": "Al\u00f3fono (hom\u00f3nimos)", "text": "Al\u00f3fono pode referirse \u00e1:"}
{"id": "149998", "revid": "89787", "url": "https://gl.wikipedia.org/wiki?curid=149998", "title": "Tharon Mayes", "text": "Tharon Rex Mayes, nado o 9 de setembro de 1968 en New Haven, Connecticut, \u00e9 un ex xogador profesional de baloncesto estadounidense, que xogou principalmente na CBA, a\u00ednda que tam\u00e9n participou na NBA, ACB, Ha'Al e en pa\u00edses como Alema\u00f1a ou B\u00e9lxica. Cunha altura de 1,91 metros xogaba de escolta e ti\u00f1a unha gran capacidade anotadora.\nFoi o primeiro xogador na historia da Liga ACB en conseguir nun s\u00f3 partido m\u00e1is de 30 puntos e 10 asistencias, nun encontro no que conseguiu 32 puntos e 10 asistencias co Breog\u00e1n ante o CAI Zaragoza o 26 de febreiro de 1995 na capital aragonesa."}
{"id": "149999", "revid": "56817", "url": "https://gl.wikipedia.org/wiki?curid=149999", "title": "Casco Viejo Bilbao", "text": "O Casco Viejo Bilbao \u00e9 un antigo club de h\u00f3ckey sobre xeo vasco. Competiu na Superliga espa\u00f1ola dende 1975 e decontado se converteu nun dos clubs punteiros da Pen\u00ednsula.\nEn 1978 converteuse no primeiro club espa\u00f1ol en participar na Copa de Europa fronte ao club neerland\u00e9s do Heerenveen.\nO equipo do Casco Viejo trocou o seu nome en 1981 para adoptar o de Vizcaya Bilbao, feito que non lle impedir\u00eda continuar nos postos de cabeza do campionato espa\u00f1ol.\nFoi en 1986 cando o club tivo que deixar a s\u00faa actividade. A pesar do seu notable \u00e9xito, os problemas econ\u00f3micos fixeron que o club tivese que suspender as s\u00faas actividades e finalmente desapareceu."}
{"id": "150000", "revid": "56817", "url": "https://gl.wikipedia.org/wiki?curid=150000", "title": "Nogaro Bilbao", "text": "O Nogaro Bilbao foi un club de h\u00f3ckey sobre xeo fundado en 1974 na cidade de Bilbao (Euskadi) que competiu na Superliga espa\u00f1ola na tempada 1974-75, sendo o primeiro equipo da cidade en competir na devandita competici\u00f3n. Debido aos resultados acadados, o club decide trocar de pista e financiamento, e finalmente de nome, convert\u00e9ndose no glorioso Casco Viejo Bilbao."}
{"id": "150001", "revid": "56817", "url": "https://gl.wikipedia.org/wiki?curid=150001", "title": "Gasteiz IHT", "text": "O Gasteiz Izotz Hockey Taldea ou Gasteiz IHT (en galego \"Club H\u00f3ckey Xeo Gasteiz\") tam\u00e9n co\u00f1ecido pola s\u00faa denominaci\u00f3n en castel\u00e1n CH Gasteiz (\"Club Hielo Gasteiz\") \u00e9 un club de h\u00f3ckey sobre xeo vasco da cidade de Vitoria. Foi fundado en 1977 e competiu na Superliga espa\u00f1ola, na que acadou como mellor resultado na clasificaci\u00f3n final dous terceiros postos en 2001 e 2004, tam\u00e9n disputou a Copa do Rei, chegando en d\u00faas ocasi\u00f3ns \u00e1s semifinais 2004 e 2008. Deixou as s\u00faas actividades s\u00e9niors no 2005 debido a dificultades econ\u00f3micas, polo que se adicou ao h\u00f3ckey a pat\u00edns. Por\u00e9n, o Gasteiz IHT conserva equipos de base, sendo un dos mellores clubs de formaci\u00f3n do Estado espa\u00f1ol."}
{"id": "150002", "revid": "56817", "url": "https://gl.wikipedia.org/wiki?curid=150002", "title": "CH Valladolid", "text": "O Club Hielo Valladolid foi un equipo de h\u00f3ckey sobre xeo da cidade de Valladolid (Espa\u00f1a) que competiu na Superliga espa\u00f1ola na tempada 1972-73.\nTraxectoria.\nO club de Valladolid foi un dos seis membros fundadores da Superliga espa\u00f1ola creada logo do Congreso de Deportes de Xeo en Madrid en 1972.\nDesgraciadamente, o club axi\u00f1a comeza a ter problemas de pista, o que provocou a s\u00faa disoluci\u00f3n logo dun ano de existencia en 1973."}
{"id": "150003", "revid": "23204", "url": "https://gl.wikipedia.org/wiki?curid=150003", "title": "Linton Townes", "text": "Linton Rodney Townes, nado o 30 de novembro de 1959 en Richmond, Virxinia, \u00e9 un ex-xogador profesional de baloncesto estadounidense, que xogou durante toda a s\u00faa carreira deportiva en m\u00faltiples ligas. Cunha altura de 1,98 metros, xogaba de ala."}
{"id": "150004", "revid": "22570", "url": "https://gl.wikipedia.org/wiki?curid=150004", "title": "Brian Cusworth", "text": "Brian Cusworth, nado o 9 de marzo de 1984 en St. Louis, Missouri, \u00e9 un ex xogador de baloncesto profesional estadounidense. Formado na Universidade de Harvard mide 2,13 metros, pesa 116 kg e xogaba na posici\u00f3n de pivote.\nTraxectoria.\nBrian Cusworth \u00e9 un pivote de 2,13 metros de altura que se formou na Universidade de Harvard (Ivy League da NCAA) de 2004 a 2007 con medias de 17,4 puntos, 9,1 rebotes e 2,2 tap\u00f3ns por encontro. En ver\u00e1n do 2007 deu o salto a Europa e fichou polo conxunto estoniano do Tartu \u00dclikool/Rock, club que participa na Korvpalli Meistriliiga e na Baltic Basketball League. Ese ano fixo 18,4 puntos e 6,3 rebotes na liga estoniana, 15,3 puntos e 5,9 rebotes na liga b\u00e1ltica e 12,9 puntos, 7,2 rebotes e 1,2 tap\u00f3ns na FIBA EuroCup, competici\u00f3n na que ademais disputou o All Star. En Estonia, Cusworth ga\u00f1ou a liga dese pa\u00eds, ademais de ser designado como o mellor xogador da competici\u00f3n.\nEn 2008 xogou no Leite R\u00edo Breog\u00e1n da LEB Ouro, equipo co que tivo medias de 16 puntos, 7,1 rebotes e 1,2 tap\u00f3ns por partido. Posteriormente asinar\u00eda co Suzuki Manresa da Liga ACB. Tr\u00e1tase dun xogador moi m\u00f3bil, \u00e1xil e r\u00e1pido, con boa man para o lanzamento e que ademais destaca xogando de costas a canastra.\nEquipos.\n Harvard Crimson (NCAA, 2004\u22122007)\n Tartu \u00dclikool/Rock (KML, 2007\u22122008)\n Breog\u00e1n (LEB, 2008\u22122009)\n Suzuki Manresa (ACB, 2009\u22122010)\n Maine Red Claws (NBA D-League, 2012)\n ratiopharm Ulm (BBL, 2013)"}
{"id": "150005", "revid": "98629", "url": "https://gl.wikipedia.org/wiki?curid=150005", "title": "Kenny Green", "text": "Kenneth Anthony Green, nado o 11 de outubro de 1964 en Eustis, Florida, \u00e9 un ex xogador profesional de baloncesto estadounidense formado na universidade de Rhode Island. Cunha altura de 2,03 metros xogaba na posici\u00f3n de ala-pivote. Est\u00e1 considerado un dos mellores \"matadores\" da historia da ACB.\nTraxectoria.\nHoxe.\nKenny Green est\u00e1 hoxe arruinado e atrapado en Qatar, onde adestraba a un equipo de Doha dende 2005. Ese ano a s\u00faa nai enfermou de cancro, tendo que pedir un pr\u00e9stamo de 153.000 d\u00f3lares para o seu tratamento, suma que non puido devolver, o que o pode levar \u00e1 cadea. Para facer fronte \u00e1 d\u00e9beda tivo que vender a s\u00faa casa de Florida, a baixo prezo debido \u00e1 crise inmobiliaria deses anos. Finalmente a s\u00faa nai faleceu, e fix\u00e9ronse campa\u00f1as dende as cidades onde xogou (en especial Vitoria) e de excompa\u00f1eiros (como Jorge Garbajosa) para axudalo economicamente."}
{"id": "150006", "revid": "23204", "url": "https://gl.wikipedia.org/wiki?curid=150006", "title": "Giuseppe Mercalli", "text": "Giuseppe Mercalli, nado en Mil\u00e1n o 21 de maio de 1850 e finado en N\u00e1poles o 20 de marzo de 1914, foi un sism\u00f3logo e vulcan\u00f3logo italiano, creador da escala que leva o seu nome.\nTraxectoria.\nOrdenouse sacerdote en 1872, feito que non lle impediu continuar cos seus grandes estudos. Foi disc\u00edpulo de Antonio Stoppani. En 1874 completou os seus estudos de Ciencias Naturais, para dedicarse ao ensino de devandita disciplina no seminario de Monza.\nA s\u00faa actividade investigadora p\u00f3dese enmarcar entre os anos 1880-1913. Investigou os dep\u00f3sitos glaciares alpinos da Lombard\u00eda. En 1885 continuou coa s\u00faa actividade docente en Reggio Calabria. Posteriormente impartiu clases de xeolox\u00eda e de mineralox\u00eda na Universidade de Catania.\nEn 1892 dedicouse \u00e1 actividade docente na materia de vulcanolox\u00eda e mineralox\u00eda na Universidade de N\u00e1poles. Nesa mesma cidade, en 1911, substitu\u00edu a Vittorio Matteucci no posto de director do Observatorio Vesubiano.\nNo per\u00edodo de 1892 ao 1911, ensino no Liceo \"Vittorio Emanuele\" de N\u00e1poles, sendo mestre, entre outros de Giuseppe Moscati. Entre os seus colaboradores desa \u00e9poca destacaron Achille Ratti, que posteriormente ser\u00eda co\u00f1ecido como o pont\u00edfice P\u00edo XI.\nMorreu o 20 de marzo de 1914 tras o incendio declarado na s\u00faa vivenda en N\u00e1poles.\nPublicaci\u00f3ns.\nAmais de numerosos estudos de sismolox\u00eda e vulcanolox\u00eda, especialmente o monogr\u00e1fico \"I vulcani attivi della Terra\" (1889) e mais os estudos sobre terremotos en Casamicciola (1883), Isole Pontine (1892) e Messina (1908), destacan:"}
{"id": "150007", "revid": "22570", "url": "https://gl.wikipedia.org/wiki?curid=150007", "title": "Experimento da prisi\u00f3n de Stanford", "text": "O experimento da prisi\u00f3n de Stanford \u00e9 un co\u00f1ecido estudo psicol\u00f3xico da resposta humana \u00e1 catividade, en particular das circunstancias reais da vida en prisi\u00f3n e dos efectos dos roles sociais impostos na conduta. Foi levado a cabo en 1971 por un equipo de investigadores liderado por Philip Zimbardo da Universidade Stanford. Recrut\u00e1ronse voluntarios que desempe\u00f1ar\u00edan os roles de gardas e prisioneiros nunha prisi\u00f3n ficticia. Con todo, o experimento f\u00f3iselles pronto das mans e cancelouse na primeira semana.\nAs preocupaci\u00f3ns \u00e9ticas que envolven os experimentos famosos a mi\u00fado establecen comparaci\u00f3ns co experimento de Milgram, que foi levado a cabo en 1963 na Universidade Yale por Stanley Milgram, un antigo amigo de Zimbardo."}
{"id": "150012", "revid": "22570", "url": "https://gl.wikipedia.org/wiki?curid=150012", "title": "Winfred King", "text": "Winfred Martin King, nado en Atlanta (Xeorxia) o 12 de xu\u00f1o de 1961, \u00e9 un ex xogador profesional de baloncesto estadounidense formado na universidade de East Tennesse State. Cunha altura de 2,08 metros xogaba na posici\u00f3n de pivote. Foi elixido no draft da NBA de 1983 no posto 52 (terceira rolda) polos Boston Celtics, a\u00ednda que non chegou a debutar nesa competici\u00f3n."}
{"id": "150015", "revid": "22570", "url": "https://gl.wikipedia.org/wiki?curid=150015", "title": "Jeff Allen", "text": "Jeffrey Lee Allen, co\u00f1ecido como Jeff Allen, nado o 8 de febreiro de 1961 en Norwalk, Connecticut, \u00e9 un ex xogador profesional de baloncesto estadounidense. Formado na universidade neoiorquina de St. John's, foi elixido no draft da NBA no posto 56 (terceira rolda) polos Kansas City Kings, a\u00ednda que non chegou debutar na NBA, xogando o seguinte ano na Liga ACB co Club Baloncesto Breog\u00e1n. Cunha altura de 2,08 metros xogaba na posici\u00f3n de pivote."}
{"id": "150016", "revid": "5132", "url": "https://gl.wikipedia.org/wiki?curid=150016", "title": "Jeffrey Allen", "text": ""}
{"id": "150017", "revid": "59564", "url": "https://gl.wikipedia.org/wiki?curid=150017", "title": "Xos\u00e9-Henrique Costas", "text": "Xos\u00e9-Henrique Costas Gonz\u00e1lez, nado en S\u00e1rdoma (Vigo) o 11 de agosto de 1962, \u00e9 un ling\u00fcista e profesor galego. Foi director da \u00c1rea de Normalizaci\u00f3n ling\u00fc\u00edstica e vicerreitor de Extensi\u00f3n Universitaria da UVigo.\nTraxectoria.\nAo rematar os estudos de Filolox\u00eda Hisp\u00e1nica (secci\u00f3n Galego-Portugu\u00e9s) en 1985, foi asesor ling\u00fc\u00edstico un ano na RG e na TVG. Despois foi profesor na USC, no campus da Coru\u00f1a. \nEntre 1987 e 1994 foi profesor de Lingua Galega nas Escolas de Maxisterio de Pontevedra e Ourense, da Universidade de Vigo. En 1995 doutorouse en Filolox\u00eda Galega pola Universidade de Santiago de Compostela coa tese \"Aproximaci\u00f3n sincr\u00f3nica e diacr\u00f3nica o estudio das sibilantes galegas\" e comezou na facultade de Filolox\u00eda e Traduci\u00f3n da Universidade de Vigo na que desde 2017 \u00e9 catedr\u00e1tico de Filolox\u00eda Galega.\nFoi director do Departamento de Filolox\u00eda Galega en catro mandatos, director da \u00c1rea de Normalizaci\u00f3n Ling\u00fc\u00edstica (2007-2010) e vicerreitor de Extensi\u00f3n Universitaria da UVigo (2010-2014).\nAs s\u00faas li\u00f1as de investigaci\u00f3n son a Dialectolox\u00eda Galega, a Socioling\u00fc\u00edstica das linguas minorizadas e a obra xornal\u00edstica, po\u00e9tica e tradutora de \u00c1lvaro Cunqueiro. Deu a co\u00f1ecer case douscentos poemas in\u00e9ditos en libro de Cunqueiro, moitos deles \u201ccamuflados\u201d como traduci\u00f3ns de poemas estranxeiros.\nEn 1993 foi coordinador do proxecto de investigaci\u00f3n \"Estudio ling\u00fc\u00edstico, etnogr\u00e1fico y antropol\u00f3gico del Val do R\u00edo Ellas\". \u00c9 un dos especialistas na fala do Val do Ellas, na provincia estreme\u00f1a de C\u00e1ceres, sobre a que ten publicado ducias de artigos cient\u00edficos e catro libros.\nComo investigador en linguas minorizadas ten publicado diversos artigos e libros sobre o \u201cGalego exterior\u201d (galego de Asturias, Le\u00f3n, Zamora e C\u00e1ceres), o aran\u00e9s, o mirand\u00e9s, o portugu\u00e9s de Oliven\u00e7a etc.\nTen realizado estad\u00edas de docencia e investigaci\u00f3n e impartido palestras en universidades de Brasil, Portugal, Italia, Holanda, B\u00e9lxica, Catalu\u00f1a, Irlanda, Alema\u00f1a e Espa\u00f1a.\nColabora coa Mesa pola Normalizaci\u00f3n Ling\u00fc\u00edstica, \u00e9 membro da plataforma en defensa da lingua ProLingua, foi o coordinador do exitoso manual de autodefensa ling\u00fc\u00edstica \"55 mentiras sobre a lingua galega\". No ano 2012 incorporouse \u00e1 Real Academia Galega como acad\u00e9mico correspondente para o Seminario de Socioling\u00fc\u00edstica.\n\u00c9 colaborador de N\u00f3s Diario, da secci\u00f3n \u201cVoces\u201d na web de ProLingua, de \"GCiencia\". \u00c9 membro do consello de redacci\u00f3n das revistas \"Anima+l, Estudios de Socioling\u00fc\u00edstica e Lingua e Dereito.\"\nTen artigos en revistas especializadas como \"Cumieira das Letras, A Trabe de Ouro: publicaci\u00f3n galega de pensamento cr\u00edtico, Madrygal: Revista de estudios gallegos, Revista de filolog\u00eda rom\u00e1nica, Limite: Revista de Estudios Portugueses y de la Lusofon\u00eda, Bolet\u00edn da Real Academia Galega, Verba: Anuario galego de filolox\u00eda, Quaderni di semantica: rivista internazionale di semantica teorica e applicata, Grial: revista galega de cultura, Viceversa: revista galega de traducci\u00f3n, Cadernos de lingua\" e \"Dorna: expresi\u00f3n po\u00e9tica galega.\""}
{"id": "150018", "revid": "3054", "url": "https://gl.wikipedia.org/wiki?curid=150018", "title": "Xos\u00e9 Henrique Costas", "text": ""}
{"id": "150020", "revid": "5312", "url": "https://gl.wikipedia.org/wiki?curid=150020", "title": "Brazo", "text": "Na anatom\u00eda humana, o brazo \u00e9 o segundo segmento do membro superior, entre a cintura escapular (que o fixa ao tronco) e o antebrazo. \nDefinici\u00f3ns.\nNa linguaxe popular, o termo brazo \u00fasase como sin\u00f3nimo da extremidade superior ou membro superior do ser humano. \nNo entanto, en anatom\u00eda, chamase brazo \u00e1 porci\u00f3n proximal do membro superior, formada polo \u00famero, que articula, no ombro, coa esc\u00e1pula (ou omoplata) e, no c\u00f3bado, coa ulna e o radio, que forman o antebrazo.\nBrazo en anatom\u00eda.\nM\u00fasculos.\nO brazo pos\u00fae catro m\u00fasculos que se encontran no mesmo compartimento fascial que, no t\u00f3rax, cobre o deltoide e o pectoral maior:\nDos lados do b\u00edceps existen d\u00faas concavidades, na interna das cales se encontra a arteria braquial e o nervio medio do brazo."}
{"id": "150021", "revid": "3054", "url": "https://gl.wikipedia.org/wiki?curid=150021", "title": "Xos\u00e9 Henrique Costas Gonz\u00e1lez", "text": ""}
{"id": "150023", "revid": "98629", "url": "https://gl.wikipedia.org/wiki?curid=150023", "title": "Alfonso Mart\u00ednez", "text": "Alfonso Mart\u00ednez G\u00f3mez, nado o 24 de xaneiro de 1937 en Zaragoza (Arag\u00f3n) e finado o 17 de abril de 2011 en Barcelona (Catalu\u00f1a) aos 74 anos, foi un ex xogador profesional de baloncesto internacional espa\u00f1ol. Cunha altura de 1,94 metros xogaba na posici\u00f3n de pivote. Contaba cunha forte personalidade e unha gran capacidade tanto anotadora como reboteadora, sendo considerado un dos mellores baloncestistas de Espa\u00f1a da s\u00faa \u00e9poca.\nTraxectoria.\nFormado no baloncesto catal\u00e1n, desenvolveu unha longa carreira baloncest\u00edstica, tam\u00e9n case sempre dentro de clubs catal\u00e1ns, repleta de \u00e9xitos ao longo das dezanove tempadas consecutivas que xogou na Liga espa\u00f1ola; feito que sup\u00f3n un rexistro hist\u00f3rico e s\u00f3 superado por Joan Creus.\nAlfonso Mart\u00ednez xogou nos mellores equipos de Espa\u00f1a, e sempre acompa\u00f1ado de \u00e9xito. Ao longo da s\u00faa carreira ga\u00f1ou catro Ligas espa\u00f1olas, sendo ademais no \u00fanico xogador que o conseguiu con tres equipos distintos, o FC Barcelona, o Real Madrid e o Club Joventut de Badalona. Este feito rep\u00edtese coa Copas do Rei, ga\u00f1ando catro e tam\u00e9n sendo o \u00fanico en facelo con catro equipos diferentes, o FC Barcelona, o Real Madrid e o Club Joventut de Badalona e Picadero. Tam\u00e9n xogou entre outros equipos hist\u00f3ricos no Breog\u00e1n de Lugo.\nA nivel persoal, foi tres veces o m\u00e1ximo anotador da Liga (1957, 1958 e 1967. Tam\u00e9n foi na s\u00faa \u00e9poca titular indiscutible coa selecci\u00f3n de baloncesto de Espa\u00f1a, non en van disputou un total de 146 partidos internacionais, participando nos Xogos Ol\u00edmpicos de 1960 en Roma e nos de M\u00e9xico 1968, no Mundial de Chile de 1966 e en cinco Europeos: 1959, 1961, 1963, 1967 e 1969, sendo o m\u00e1ximo reboteador no de 1967. Unha vez retirado como xogador en activo adestrou ao Club Baloncesto Valladolid e ao B\u00e0squet Manresa."}
{"id": "150024", "revid": "72012", "url": "https://gl.wikipedia.org/wiki?curid=150024", "title": "Juan Francisco Garrido", "text": "Juan Francisco Garrido Romera, co\u00f1ecido como Juanfra Garrido, nado o 20 de maio de 1961 en Linares (Xa\u00e9n) e finado o 20 de setembro de 1993 aos 33 anos, foi un xogador profesional de baloncesto espa\u00f1ol que xogou en diversas categor\u00edas do baloncesto estatal, entre elas catro tempadas na liga ACB, tres co Club Baloncesto Breog\u00e1n de Lugo e unha co Caja San Fernando de Sevilla. Ten unha praza adicada a el na s\u00faa cidade natal.\nTraxectoria.\nJuanfra Garrido xogou nos seguintes equipos durante a s\u00faa carreira profesional:"}
{"id": "150025", "revid": "5132", "url": "https://gl.wikipedia.org/wiki?curid=150025", "title": "DYC Lugo", "text": ""}
{"id": "150026", "revid": "5132", "url": "https://gl.wikipedia.org/wiki?curid=150026", "title": "Dyc Lugo", "text": ""}
{"id": "150027", "revid": "5132", "url": "https://gl.wikipedia.org/wiki?curid=150027", "title": "Juanfra Garrido", "text": ""}
{"id": "150028", "revid": "5132", "url": "https://gl.wikipedia.org/wiki?curid=150028", "title": "Juanfran Garrido", "text": ""}
{"id": "150029", "revid": "89787", "url": "https://gl.wikipedia.org/wiki?curid=150029", "title": "Xavier Sen\u00edn", "text": "Francisco Xavier Sen\u00edn Fern\u00e1ndez, nado en Pontecesures o 13 de maio de 1949, \u00e9 un tradutor galego. A Real Academia Galega nomeouno acad\u00e9mico correspondente en outubro de 2020. Ese mesmo ano recibiu o Premio Nacional \u00e1 Obra dun Tradutor de mans do Ministerio de Cultura de Espa\u00f1a, o m\u00e1ximo galard\u00f3n a nivel estatal.\nTraxectoria.\n\u00c9 licenciado en Filolox\u00eda Moderna na rama de franc\u00e9s, e ten a c\u00e1tedra de bacharelato. Ocupou distintos cargos na Asociaci\u00f3n de Tradutores Galegos desde a s\u00faa creaci\u00f3n. Foi profesor colaborador do Instituto de Ciencias da Educaci\u00f3n da Universidade de Santiago de Compostela e da Consellar\u00eda de Educaci\u00f3n e Ordenaci\u00f3n Universitaria para impartir cursos de lingua galega. Foi corrector ling\u00fc\u00edstico para a Editorial Galaxia entre 1985 e 1987, as\u00ed como coordinador de libros de texto.\nFoi director xeral do Libro da Xunta de Galicia durante a etapa do tripartito e m\u00e1is tarde durante os distintos gobernos do Partido Popular. Na actualidade est\u00e1 xubilado, mais desempe\u00f1ou o seu labor docente sobre todo como profesor de franc\u00e9s en Santiago de Compostela. Escribiu durante anos, con periodicidade semanal, unha columna para \"O Correo Galego\". En 2010 foi, canda Manuel Bragado ou Marilar Aleixandre, un dos sete membros do comit\u00e9 de direcci\u00f3n do Congreso Internacional de IBBY celebrado en Santiago de Compostela.\nObra.\nComo tradutor, ten no seu haber numerosas traduci\u00f3ns, principalmente do franc\u00e9s e o castel\u00e1n para o galego. Por exemplo, os libros franceses \"A Clase\" de Fran\u00e7ois B\u00e9gaudeau ou \"Mal de escola\" de Daniel Pennac ou \"Onde o aire non era brisa\" de Mar\u00eda Victoria Moreno. C\u00f3mpre salientar que decote traduce conxuntamente con Isabel Soto."}
{"id": "150030", "revid": "22570", "url": "https://gl.wikipedia.org/wiki?curid=150030", "title": "Victor Anger", "text": "Victor Leroy Anger, nado o 5 de xu\u00f1o de 1962 en Oxnard (California), \u00e9 un ex xogador profesional de baloncesto estadounidense. Cunha altura de 2,02 m xogaba na posici\u00f3n de pivote."}
{"id": "150031", "revid": "1131", "url": "https://gl.wikipedia.org/wiki?curid=150031", "title": "Val do Ellas", "text": ""}
{"id": "150032", "revid": "89787", "url": "https://gl.wikipedia.org/wiki?curid=150032", "title": "Sam Pellom", "text": "Samuel Troy Pellom, nado o 2 de outubro de 1951 en Wilmington, Carolina do Norte, \u00e9 un ex xogador profesional de baloncesto estadounidense formado na universidade de State University of New York at Buffalo. Cunha altura de 2,06 m xogaba na posici\u00f3n de pivote."}
{"id": "150035", "revid": "89787", "url": "https://gl.wikipedia.org/wiki?curid=150035", "title": "Villeurbanne", "text": " Villeurbanne \u00e9 un concello e unha cidade de Francia, na rexi\u00f3n de R\u00f3dano-Alpes, departamento de R\u00f3dano, no distrito de Li\u00f3n. Est\u00e1 situada directamente ao nord\u00e9s de Li\u00f3n, co cal forma o coraz\u00f3n da segunda conurbaci\u00f3n m\u00e1is grande de Francia despois de Par\u00eds. A comuna forma a totalidade de tres cant\u00f3ns: Villeurbanne-Centre, Villeurbanne-Nord e Villeurbanne-Sud. A s\u00faa poboaci\u00f3n no censo de 2007 era de 138.151 habitantes. Pertence \u00e1 aglomeraci\u00f3n urbana de Li\u00f3n.\nHistoria.\nS\u00e1bese que a localizaci\u00f3n actual do centro de Villeurbanne foi habitada desde polo menos o VI milenio\u00a0a.\u00a0C. O seu nome actual prov\u00e9n dunha zona agr\u00edcola Galo-Romana, establecida no mesmo tempo que Li\u00f3n (daquela \"Lugdunum\") e co\u00f1ecida como \"Vila Urbana\" (\"casa\"). M\u00e1is tarde converter\u00edase en \"Urbanum\", logo en \"Vila Urbane\" e, finalmente, en \"Villeurbanne\".\nVilleurbanne pertence ao reino de Francia desde 1349. Estaba separada de Li\u00f3n polo r\u00edo \"La Rize\", unha rama antiga do r\u00edo R\u00f3dano. At\u00e9 o s\u00e9culo XIX, a cidade non era m\u00e1is que un mosaico de diferentes vilas separadas por campos e terras sen cultivar. Estes vilas sobreviviron na s\u00faa maior\u00eda, e hoxe en d\u00eda forman os distritos de Charpennes, Cusset, Croix-Luizet, Maisons-Neuves etc. Coa era industrial, a econom\u00eda de Villeurbanne disparouse: a industria t\u00e9xtil foi a primeira en florecer, seguida pola mec\u00e1nica e a qu\u00edmica. Os factores atraeron a diversos grupos de inmigrantes, na s\u00faa maior\u00eda italianos.\nAo transformarse de comunidade rural a cidade industrial, Villeurbanne experimentou un tremendo auxe demogr\u00e1fico. De 3.000 habitantes en 1928, a s\u00faa poboaci\u00f3n disparouse a 82.000 en 1931. Por iso o alcalde Lazare Goujon (elixido en 1924) prometeu \u00e1 cidade unha iniciativa de grandes obras p\u00fablicas. Poder\u00edase dicir que o resultado m\u00e1is visible deste programa \u00e9 o \"Gratte-Ciel\", un complexo de vivendas constitu\u00eddo por d\u00faas torres Art d\u00e9co e edificios m\u00e1is pequenos anexos, aderezados ao longo da avenida Henri Barbusse. Estas estruturas son obra do arquitecto M\u00f4rice Leroux, e unha das m\u00e1is notables estruturas Art d\u00e9co de Francia. Tras someterse a unha renovaci\u00f3n exhaustiva, as altas torres xemelgas de 19 pisos convert\u00e9ronse no emblema da cidade.\nServizos.\nEducaci\u00f3n.\nMoitos institutos e universidades normalmente listados como parte da \"\u00e1rea de Li\u00f3n\" est\u00e1n realmente situados en Villeurbanne. Este \u00e9 notablemente o caso do campus \"La Doua\", fogar da Universidade Claude Bernard (Li\u00f3n I), CPE Lyon e do Institut National des Sciences Appliqu\u00e9es de Li\u00f3n.\nTransporte.\nVilleurbanne est\u00e1 ben servida polo sistema de transporte p\u00fablico do Grand Lyon, o \"TCL\" (\"Transports en Commun Lyonnais\"). A ramificaci\u00f3n Leste da li\u00f1a A do metro de Li\u00f3n atravesa o coraz\u00f3n da cidade, e a li\u00f1a T1 do tranv\u00eda conecta o campus \"La Doua\" co distrito comercial e empresarial de \"Part-Dieu\" e o \"Presqu'\u00eele\" do centro."}
{"id": "150036", "revid": "22570", "url": "https://gl.wikipedia.org/wiki?curid=150036", "title": "Varese", "text": "Varese \u00e9 unha cidade italiana, capital da provincia hom\u00f3nima, na Lombard\u00eda. En 2010, Varese ti\u00f1a 81.922 habitantes, cunha densidade de 1.517 hab./km\u00b2.\nHistoria.\nDise que o seu nome deriva dun termo celta, var, que significa auga, en canto at\u00f3pase nas veci\u00f1anzas dun lago, que leva o seu nome, o Lago de Varese. Era chamada \"Citt\u00e0 Giardino\" (Cidade xard\u00edn), grazas ao moito verde que se pod\u00eda atopar no \u00e1mbito e en particular no casco antigo, o que contribu\u00edan sen d\u00fabida os xard\u00edns e os parques das moitas vilas que aqu\u00ed foron constru\u00eddas.\nA cidade de Varese at\u00f3pase nunha posici\u00f3n caracter\u00edstica, aos p\u00e9s do \"Sacro Monte dei Varese\" (Sacro Monte de Varese), que forma parte do Macizo do \"Campo dei fiori\" (Campo das flores) e \u00e9 sede dun observatorio astron\u00f3mico, ademais de do Centro Xeof\u00edsico Prealpino, unha estaci\u00f3n meteorol\u00f3xica dirixida polo doutor Salvatore Furia. A secci\u00f3n que ocupa a parte media da monta\u00f1a toma o nome de Santa Mar\u00eda do Monte debido ao santuario medieval, ao cal se chega pola avenida das catorce capelas do Sacro Monte. A sinalar na marxe m\u00e1is baixa da cidade, o hom\u00f3nimo lago que a roza a nivel dalgunhas construci\u00f3ns.\nEconom\u00eda.\nA econom\u00eda de Varese bas\u00e9ase principalmente na industria e na agricultura intensiva. Algunhas firmas famosas de Varese son: Aermacchi (avi\u00f3ns), Agusta (helic\u00f3pteros), Cagiva (motocicletas), Former Ignis (parte de Whirlpool) (electr\u00f3nica). \nA cidade de Varese deuse a co\u00f1ecer a nivel internacional grazas aos \u00e9xitos do seu equipo de baloncesto, o Pallacanestro Varese, que \u00e9 o segundo club m\u00e1is laureado de Italia e un dos m\u00e1is prestixiosos de Europa."}
{"id": "150037", "revid": "1131", "url": "https://gl.wikipedia.org/wiki?curid=150037", "title": "Palasport Lino Oldrini", "text": "O Palasport Lino Oldrini \u00e9 un pavill\u00f3n polideportivo cuberto situado en Varese, Lombard\u00eda (Italia). A s\u00faa capacidade \u00e9 de 5.300 espectadores, sendo actualmente sede do Pallacanestro Varese, un dos clubs de baloncesto hist\u00f3ricos de Europa e que actualmente compite na Liga de baloncesto de Italia. Inaugurado en 1964 o pavill\u00f3n acolleu a Copa Intercontinental de 1970 e numerosos concertos."}
{"id": "150039", "revid": "17467", "url": "https://gl.wikipedia.org/wiki?curid=150039", "title": "Palaignis", "text": ""}
{"id": "150040", "revid": "17467", "url": "https://gl.wikipedia.org/wiki?curid=150040", "title": "Palawhirlpool", "text": ""}
{"id": "150041", "revid": "17467", "url": "https://gl.wikipedia.org/wiki?curid=150041", "title": "Palaspot Masnago", "text": ""}
{"id": "150042", "revid": "17467", "url": "https://gl.wikipedia.org/wiki?curid=150042", "title": "Pala Whirlpool", "text": ""}
{"id": "150043", "revid": "17467", "url": "https://gl.wikipedia.org/wiki?curid=150043", "title": "Pala Ignis", "text": ""}
{"id": "150047", "revid": "5132", "url": "https://gl.wikipedia.org/wiki?curid=150047", "title": "Cadros de xogadores de tempadas pasadas do Club Baloncesto Breog\u00e1n", "text": "Esta \u00e9 unha lista dos cadros de xogadores de todas as temporadas do Club Baloncesto Breog\u00e1n."}
{"id": "150050", "revid": "1131", "url": "https://gl.wikipedia.org/wiki?curid=150050", "title": "Real Banda de Gaitas", "text": "A Real Banda de Gaitas da Excma. Deputaci\u00f3n de Ourense \u00e9 unha banda de gaitas fundada en Ourense por Xos\u00e9 Lois Foxo.\nHistoria.\nA banda \u00e9 dependente da Deputaci\u00f3n de Ourense. Conta tam\u00e9n cunha Escola Provincial de Gaitas, tam\u00e9n dependente da Deputaci\u00f3n, na que se imparten clases tanto de gaita como de percusi\u00f3n. Nas s\u00faas actuaci\u00f3ns emprega gaitas en si bemol, gaitas de \"barqu\u00edn\" (sopro mec\u00e1nico), afinadas en fa agudo e fa grave, as\u00ed coma unha secci\u00f3n de percusi\u00f3n formada por redobrantes de alta tensi\u00f3n, tambores tenores, bombos, pandeiretas e tarra\u00f1olas. Conta tam\u00e9n unha secci\u00f3n de bast\u00f3ns de mando e unha secci\u00f3n de pandeireteiras. O seu repertorio abrangue tanto m\u00fasica tradicional galega como dos pa\u00edses chamados 'celtas', e en certos casos, con m\u00fasica procedente doutras culturas do mundo.\nNa s\u00faa sede a agrupaci\u00f3n conta cun Museo da Gaita, no que se exhiben diversos exemplares do instrumento, as\u00ed como iconograf\u00eda diversa relacionada.\nPol\u00e9mica.\nEn torno este tipo de agrupaci\u00f3ns existe unha forte pol\u00e9mica derivada das innovaci\u00f3ns introducidas. Dado que de Ourense foi a primeira e, sen d\u00fabida, a m\u00e1is co\u00f1ecida deste tipo de formaci\u00f3ns, \u00e9 obxectivo de moitas e moi fortes cr\u00edticas. Aqueles que est\u00e1n en contra opinan que ditas innovaci\u00f3n afastan a banda totalmente da m\u00fasica e da cultura tradicional galega, destacando que:\nDistinci\u00f3ns.\nA banda recibiu o t\u00edtulo de Real polo Rei Xo\u00e1n Carlos I de Espa\u00f1a. Pos\u00fae moitos outros galard\u00f3ns e reco\u00f1ecementos de car\u00e1cter nacional e internacional e de varias casas galegas, e ten actuado para diversos persoeiros e representantes pol\u00edticos. \nV\u00e9xase tam\u00e9n.\nOutros artigos.\nXos\u00e9 Lois Foxo\nLigaz\u00f3ns externas.\nP\u00e1xina oficial da Real Banda"}
{"id": "150059", "revid": "5132", "url": "https://gl.wikipedia.org/wiki?curid=150059", "title": "Estudiantes Lugo", "text": ""}
{"id": "150061", "revid": "89787", "url": "https://gl.wikipedia.org/wiki?curid=150061", "title": "Vladimir Petrovi\u0107", "text": "Vladimir Petrovi\u0107, tam\u00e9n chamado Vladimir Stergiou ao adquirir a nacionalidade grega, nado o 27 de xaneiro de 1977 en Belgrado, Iugoslavia (actual Serbia) \u00e9 un ex xogador profesional de baloncesto serbio-grego. Cunha altura de 1,96 metros xogaba na posici\u00f3n de ala.\nNacionalidade.\nNado en Belgrado (Serbia), Petrovi\u0107 nacionalizouse grego adoptando como nome Vladimir Stergiou."}
{"id": "150062", "revid": "5132", "url": "https://gl.wikipedia.org/wiki?curid=150062", "title": "Vladimir Stergiou", "text": ""}
{"id": "150063", "revid": "98629", "url": "https://gl.wikipedia.org/wiki?curid=150063", "title": "Baloncesto M\u00e1laga", "text": "O Baloncesto M\u00e1laga S.A.D., co\u00f1ecido por motivos de patrocinio como Unicaja M\u00e1laga, \u00e9 un equipo profesional de baloncesto espa\u00f1ol con sede na cidade de M\u00e1laga. Actualmente compite na Liga ACB, disputando os seus encontros como local no Palacio de Deportes Jos\u00e9 Mar\u00eda Mart\u00edn Carpena, recinto con capacidade para 11\u00a0300 espectadores. Entre os maiores \u00e9xitos do club est\u00e1n a consecuci\u00f3n dunha Liga ACB, conseguida na temporada 2005\u221206, unha Copa do Rei, conseguida en 2005, e ser o segundo equipo espa\u00f1ol en derrotar a un equipo da NBA.\nHistoria.\nO Unicaja foi fundado orixinalmente en 1977 como Club Baloncesto Caja de Ronda. Pouco despois da s\u00faa fundaci\u00f3n, en 1981, o club consegue ascender \u00e1 Primeira Divisi\u00f3n, despois Liga ACB, naquela altura m\u00e1xima categor\u00eda do baloncesto espa\u00f1ol. Desde aquela o equipo s\u00f3 abandonar\u00eda a elite nas temporadas 1985\u221286 e 1986\u221287. Por\u00e9n, o Caja de Ronda non era o \u00fanico equipo de M\u00e1laga na ACB. O Club Baloncesto Maristas M\u00e1laga, m\u00e1is co\u00f1ecido por motivos de patrocinio como Mayoral Maristas, era un club fundado en 1953 que conseguira chegar \u00e1 ACB en 1988. No ano 1992, pouco despois de que a Caja de Ronda pasase formar parte de Unicaja, ambos clubs fusion\u00e1ronse formando o actual Baloncesto M\u00e1laga. A fusi\u00f3n dos dous clubs ti\u00f1a como obxectivo a creaci\u00f3n dun \u00fanico equipo forte na cidade que unise a todos os seareiros do baloncesto na cidade. A nivel hist\u00f3rico e estat\u00edstico o Unicaja \u00e9 o continuador do Caja de Ronda.\nA temporada 1994\u221295 foi a que supuxo a engalaxe do equipo. Con Javier Imbroda no banco e con xogadores como Nacho Rodr\u00edguez, Sergei Babkov, Mike Ansley ou Kenny Miller, o equipo acabou subcampi\u00f3n da ACB perdendo na final ante o FC Barcelona. C\u00f3mpre destacar que o Unicaja puido ter ga\u00f1ado de anotar Ansley unha canastra tripla de Ansley nos intres finais do cuarto partido da final. Con todo, o salto definitivo \u00e1 elite chegou en 1999 coa chegada de Bo\u017eidar Maljkovi\u0107 ao banco. Con el o equipo foi subcampi\u00f3n da Copa Kora\u0107 no ano 2000, campi\u00f3n en 2001 e de novo subcampi\u00f3n da Liga ACB en 2002.\nNo ano 2003 chega como adestrador ao club Sergio Scariolo. Con el ao mando, o club consegue ga\u00f1ar a Copa do Rei en 2005. Destacaban no equipo ga\u00f1ador Jorge Garbajosa, Carlos Cabezas, Berni Rodr\u00edguez, St\u00e9phane Risacher, Pepe S\u00e1nchez, Fran V\u00e1zquez, Walter Herrmann e J.R. Bremer. Por\u00e9n, o grande \u00e9xito do equipo chegar\u00eda na seguinte temporada, xa que en 2006 o equipo \u00e9 quen de ga\u00f1ar a Liga ACB. Xunto con Garbajosa, xusto antes de irse \u00e1 NBA e sendo nomeado mellor xogador da final, os xogadores m\u00e1is destacados do equipo desa temporada foron Marcus Brown, Pepe S\u00e1nchez, Carlos Cabezas, Berni Rodr\u00edguez, Sandro Nicevi\u0107, Walter Herrmann, Florent Pi\u00e9trus e Daniel Santiago.\nNa temporada 2006\u221207, o Unicaja acadou outro fito dentro da s\u00faa historia ao clasificarse por vez primeira \u00e1 Final Four da Euroliga. O pase a fase final da competici\u00f3n chegou despois de vencer ao FC Barcelona por 67\u221264 no terceiro e definitov xogo dos cuartos de final. Por\u00e9n, o club non \u00e9 quen de chegar a final ao perder no primeiro encontro ante o CSKA Mosvoca. No partido polo terceiro posto o club consegue ga\u00f1ar ao TAU Vitoria. Outro fito destac\u00e1bel do club foi a vitoria dos malague\u00f1os no ano 2007 aos Memphis Grizzlies da NBA. O equipo estadounidense, con Pau Gasol e Juan Carlos Navarro no elenco, perdeu por 102\u221299 ante 10\u00a0000 espectadores no Palacio de Deportes Jos\u00e9 Mar\u00eda Mart\u00edn Carpena. Esta vitoria converteunos no segundo equipo espa\u00f1ol en vencer a un equipo da NBA. O \u00faltimo grande \u00e9xito do club chegou na temporada 2016\u221217 coa consecuci\u00f3n da EuroCup Basketball.\nPavill\u00f3n.\nTanto o Baloncesto M\u00e1laga como o Mayoral pasaron por diferentes recintos deportivos da cidade. Antes da fusi\u00f3n, o Caja de Ronda disputaba os seus partidos no Pavill\u00f3n de Tiro Pich\u00f3n at\u00e9 que en 1981 se trasladou ao Pavill\u00f3n de Ciudad Jard\u00edn. Por outro lado, o Maristas fac\u00edao no Pavill\u00f3n do Colexio Maristas e posteriormente no Pavill\u00f3n de Carranque. Tras a fusi\u00f3n, o novo club xogou os seus encontros en Ciudad Jard\u00edn. Despois de alzarse co subcampionato de liga en 1995, a demanda de entradas para ver os xogos disparouse, estando o aforamento do pavill\u00f3n estaba vendido para os socios. Por iso, o Concello de M\u00e1laga aprobou a construci\u00f3n dun novo palacio de deportes. Este pavill\u00f3n, o actualmente chamado Mart\u00edn Carpena, foi inaugurado en setembro de 1999.\nXogadores.\nDorsais retirados.\nO Baloncesto M\u00e1laga retirou o dorsal n\u00famero 5 na honra de Barni Rodr\u00edguez o 26 de xu\u00f1o de 2012.\nAdestradores.\nA seguinte \u00e9 unha lista dos adestradores do Caja Ronda e do Unicaja desde 1977.\nPalmar\u00e9s.\nEuroCup\nCopa Kora\u0107\nLiga ACB\nCopa do Rei\nCopa Andaluc\u00eda"}
{"id": "150064", "revid": "5132", "url": "https://gl.wikipedia.org/wiki?curid=150064", "title": "Unicaja M\u00e1laga", "text": ""}
{"id": "150065", "revid": "5132", "url": "https://gl.wikipedia.org/wiki?curid=150065", "title": "Club Baloncesto M\u00e1laga", "text": ""}
{"id": "150067", "revid": "5132", "url": "https://gl.wikipedia.org/wiki?curid=150067", "title": "C.B. M\u00e1laga", "text": ""}
{"id": "150068", "revid": "5132", "url": "https://gl.wikipedia.org/wiki?curid=150068", "title": "C. B. M\u00e1laga", "text": ""}
{"id": "150069", "revid": "5132", "url": "https://gl.wikipedia.org/wiki?curid=150069", "title": "Unicaja de M\u00e1laga", "text": ""}
{"id": "150070", "revid": "89787", "url": "https://gl.wikipedia.org/wiki?curid=150070", "title": "S/2004 S 4", "text": " \u00e9 a designaci\u00f3n provisional dun obxecto a\u00ednda sen confirmar que foi visto orbitando Saturno dentro da parte m\u00e1is interior do anel F o 21 de xu\u00f1o do 2004. Foi detectado cando J. N. Spitale estaba tratando de confirmar outro obxecto provisional, que f\u00f3ra detectado 5 horas antes, xusto na parte exterior do anel F. O anuncio foi feito o 9 de setembro do 2004.\nA pesar das tentativas por 'recuperalo', non se puido volvelo ver. E m\u00e1is, unha secuencia de 'recuperaci\u00f3n' dun per\u00edodo orbital completo feita o 15 de novembro do 2004 cunha resoluci\u00f3n de 4\u00a0kms, non foi capaz de 'recuperar' este obxecto. Isto suxire que puido ser unha compactaci\u00f3n temporal de material que xa se disipara cando se fixo a secuencia de recuperaci\u00f3n.\nUn interpretaci\u00f3n suxire a posibilidade de que S3 e S4 son ou foron un \u00fanico obxecto que cruzar\u00eda o anel F. Este obxecto tam\u00e9n poder\u00eda estar orbitando cunha inclinaci\u00f3n lixeiramente diferente respecto do anel F, co cal non atravesar\u00eda o anel de material, a pesar de que foi visto tanto no interior coma no exterior deste anel.\nDespois de todo, se \u00e9 un obxecto s\u00f3lido, poder\u00eda ter un di\u00e1metro (base\u00e1ndose no seu brillo) de 3\u22125\u00a0kms.\nV\u00e9xase tam\u00e9n.\nOutros artigos.\n&lt;br&gt;"}
{"id": "150072", "revid": "89787", "url": "https://gl.wikipedia.org/wiki?curid=150072", "title": "S/2004 S 3", "text": " \u00e9 a designaci\u00f3n provisional dun obxecto a\u00ednda sen confirmar que foi visto orbitando Saturno dentro da parte externa do anel F o 21 de xu\u00f1o do 2004. Foi descuberto polo Equipo de Imaxes da Cassini a partir de imaxes tomadas pola sonda Cassini o 21 de xu\u00f1o do 2004 e descubrimento foi anunciado o 9 de setembro do 2004.\nA pesar das tentativas por 'recuperalo', non se puido volvelo ver. E m\u00e1is, unha secuencia de 'recuperaci\u00f3n' dun per\u00edodo orbital completo feita o 15 de novembro do 2004 cunha resoluci\u00f3n de 4\u00a0kms, non foi capaz de 'recuperar' este obxecto. Isto suxire que puido ser unha compactaci\u00f3n temporal de material que xa se disipara cando se fixo a secuencia de recuperaci\u00f3n.\nOutro obxecto, ser\u00eda detectado 5 horas despois, xusto na parte m\u00e1is interior do anel F. Recibir\u00eda este obxecto unha designaci\u00f3n nova, pero sux\u00edrese a posibilidade de que S3 e S4 son ou foron un \u00fanico obxecto que cruzar\u00eda o anel F. Este obxecto tam\u00e9n poder\u00eda estar orbitando cunha inclinaci\u00f3n lixeiramente diferente respecto do anel F, co cal non atravesar\u00eda o anel de material, a pesar de que foi visto tanto no interior coma no exterior deste anel.\nDespois de todo, se \u00e9 un obxecto s\u00f3lido, poder\u00eda ter un di\u00e1metro (base\u00e1ndose no seu brillo) de 3\u22125\u00a0kms, tam\u00e9n poder\u00eda ser unha l\u00faa pastor da parte exterior do anel F."}
{"id": "150073", "revid": "89787", "url": "https://gl.wikipedia.org/wiki?curid=150073", "title": "Antonio Sacedo", "text": "Antonio Sacedo Gonz\u00e1lez, nado o 14 de xaneiro de 1963 en Madrid, \u00e9 un ex xogador profesional de baloncesto espa\u00f1ol. Cunha altura de 1,99 metros xogaba na posici\u00f3n de ala."}
{"id": "150074", "revid": "5132", "url": "https://gl.wikipedia.org/wiki?curid=150074", "title": "Art Housey", "text": "Arthur Gene Housey, co\u00f1ecido como Art Housey, nado o 31 de xaneiro de 1958 en Buffalo, Nova York, \u00e9 un ex xogador profesional de baloncesto estadounidense con pasaporte israel\u00ed. Formado na universidade de Kansas e unha altura de 2,08 metros xogaba de pivote. Foi seleccionados polos Dallas Mavericks no Draft da NBA de 1981 na terceira rolda (elecci\u00f3n 47 en total), a\u00ednda que non chegou debutar."}
{"id": "150076", "revid": "1131", "url": "https://gl.wikipedia.org/wiki?curid=150076", "title": "A \u00c1spera", "text": ""}
{"id": "150096", "revid": "22570", "url": "https://gl.wikipedia.org/wiki?curid=150096", "title": "Ronald George Wreyford Norrish", "text": "Ronald George Wreyford Norrish nado ou 9 de novembro de 1897 en Cambridge (Inglaterra) e finado o 7 de xu\u00f1o de 1978 na s\u00faa residencia de Cambridge, foi un qu\u00edmico e profesor universitario ingl\u00e9s galardoado co Premio Nobel de Qu\u00edmica en 1967.\nBiograf\u00eda.\nNaceu na cidade de Cambridge, situada no condado de Cambridgeshire. Estudou qu\u00edmica na Universidade de Cambridge, onde se doutorou en 1925. En 1930 foi nomeado profesor de qu\u00edmica na mesma universidade, da cal pasou a ser catedr\u00e1tico en 1935, cargo que ocupou ata a s\u00faa xubilaci\u00f3n en 1963.\nMembro da Royal Society de Londres desde 1936.\nInvestigaci\u00f3n cient\u00edfica.\nIniciou a s\u00faa procura cient\u00edfica ao redor da fotoqu\u00edmica e a cin\u00e9tica qu\u00edmica, realizando estudos conxuntos con George Porter, e concretamente nas comunicaci\u00f3ns ultras\u00f3nicas e as reacci\u00f3ns qu\u00edmicas r\u00e1pidas, a fabricaci\u00f3n de acumuladores de enerx\u00eda el\u00e9ctrica para autom\u00f3bil\u00e9 e a estrutura molecular de certos pl\u00e1sticos.\nEn 1967 foi galardoado, xunto co seu colaborador Porter e o alem\u00e1n Manfred Eigen, co Premio Nobel de Qu\u00edmica \"polas s\u00faas investigaci\u00f3ns sobre as reacci\u00f3ns qu\u00edmicas r\u00e1pidas, causadas por destruci\u00f3n do equilibrio qu\u00edmico provocado por un r\u00e1pido impulso enerx\u00e9tico\"."}
{"id": "150101", "revid": "7596", "url": "https://gl.wikipedia.org/wiki?curid=150101", "title": "Mu\u00ed\u00f1o (hom\u00f3nimos)", "text": "Un mu\u00ed\u00f1o \u00e9 unha construci\u00f3n feita para moer gran. Como top\u00f3nimo pode referirse a:\nO mu\u00ed\u00f1o tam\u00e9n \u00e9 un xogo popular que se xoga con pequenas pezas (bot\u00f3ns, pedras, etc.) sobre un debuxo xeom\u00e9trico formado por cadrados conc\u00e9ntricos debuxado normalmente no chan."}
{"id": "150102", "revid": "56817", "url": "https://gl.wikipedia.org/wiki?curid=150102", "title": "O Bacelar", "text": "O top\u00f3nimo galego O Bacelar pode referirse a:"}
{"id": "150104", "revid": "25871", "url": "https://gl.wikipedia.org/wiki?curid=150104", "title": "Adri\u00e1n Fern\u00e1ndez L\u00f3pez", "text": "Adri\u00e1n Fern\u00e1ndez L\u00f3pez, nado en Lugo o 15 de abril de 1984, \u00e9 un ex\u00a0futbolista galego. Xogaba de dianteiro.\nTraxectoria.\nNado en Lugo, marchou de moi novo a Asturias, onde deu os seus primeiros pasos no f\u00fatbol xogando nas categor\u00edas inferiores do Real Tapia CF. Anos m\u00e1is tarde, de volta na cidade da muralla, rematar\u00eda de formarse no Club Deportivo Lugo, equipo co que debutar\u00eda en Segunda Divisi\u00f3n B\u00a0na campa\u00f1a 2003-04. Ese mesmo ano unha lesi\u00f3n no seu p\u00e9 dereito impediu a s\u00faa progresi\u00f3n como xogador, quedando relegado dos terreos de xogo de xeito profesional."}
{"id": "150106", "revid": "624", "url": "https://gl.wikipedia.org/wiki?curid=150106", "title": "Bismutinita", "text": "A bismutina ou bismutinita \u00e9 un sulfuro de f\u00f3rmula Bi2S3. Cont\u00e9n un 81,29% de bismuto, sendo a principal fonte a nivel mundial. Pres\u00e9ntase na natureza como unha especie mineral cinsenta e isomorfa da estibina, cun h\u00e1bito cristalino moi semellante, predominando as formas aciculares ou tabulares. \u00c9 soluble en \u00e1cido n\u00edtrico a altas temperaturas.\nNormalmente enc\u00f3ntrase fil\u00f3ns de esta\u00f1o e ouro a altas temperaturas.\nFoi descuberta en 1832 nas minas de Potos\u00ed, Bolivia."}
{"id": "150107", "revid": "895", "url": "https://gl.wikipedia.org/wiki?curid=150107", "title": "Real Tapia CF", "text": ""}
{"id": "150109", "revid": "23204", "url": "https://gl.wikipedia.org/wiki?curid=150109", "title": "Hermod", "text": "Hermod, Hermodr ou Herm\u00f3\u00f0r \u00e9, na mitolox\u00eda n\u00f3rdica, o deus enviado polos \u00c6sir a Helheim para intentar que a s\u00faa ra\u00ed\u00f1a, Hela, devolva a Baldr a Asgard. \u00c9 fillo de Od\u00edn e de Frigg. O seu nome significa ardente no combate. Chegou \u00e1s portas do inferno n\u00f3rdico sobre o cabalo de Od\u00edn, Sleipnir.\n\"Edda prosaica\".\nHerm\u00f3\u00f0r aparece de forma distinta na secci\u00f3n 49 do libro \"Edda prosaica\" en \"Gylfaginning\". A\u00ed descr\u00edbese que os deuses se atopaban sen palabras e devastados pola morte de Baldr, incapaces de reaccionar debido \u00e1 pena. Despois de que os deuses recuperasen a s\u00faa cordura polo inmenso choque e a angustia da morte de Baldr, Frigg preguntoulle aos \u00c6sir quen entre eles desexaba \"ga\u00f1ar todo o seu favor e amor\" percorrendo o cami\u00f1o a Hel. Quen aceptase, deb\u00eda ofrecer un rescate a cambio de regresar a Baldr a Asgard. Herm\u00f3\u00f0r acepta e vai con Sleipnir a Hel.\nHerm\u00f3\u00f0r cabalgou o cabalo de Od\u00edn, Sleipnir, durante nove d\u00edas e nove noites a trav\u00e9s de profundos e sombr\u00edos vales at\u00e9 a ponte Gj\u00f6ll, cuberta de ouro brillante, sendo esta protexida pola doncela M\u00f3\u00f0gu\u00f0r. M\u00f3\u00f0gu\u00f0r d\u00edxolle a Herm\u00f3\u00f0r que Baldr xa cruzara a ponte e que deb\u00eda cabalgar cara a abaixo e ao norte.\nAo arribar ao portal de Hel, Herm\u00f3\u00f0r desmontou, apertou a sela, montou de novo e controlou a Sleipner de tal xeito que saltou por encima do portal. Ao final, Herm\u00f3\u00f0r chegou ao sal\u00f3n de Hel e veu a Baldr sentado no lugar m\u00e1is honor\u00edfico. Herm\u00f3\u00f0r rogou a Hel que liberase a Baldr, citando o pranto entre os \u00c6sir. Daquela Hel proclamou que Baldr s\u00f3 ser\u00eda liberado se todas as cousas, mortas e vivas, choraran por el.\nBaldr deulle a Herm\u00f3\u00f0r o anel Draupnir, o cal foi queimado con el na s\u00faa fogueira, para devolv\u00e9rllelo a Od\u00edn. Nanna deulle unha t\u00fanica de algod\u00f3n para Frigg, canda outros regalos, como o anel para Fulla. Despois Herm\u00f3\u00f0r regresou coa mensaxe de Hel.\nHerm\u00f3\u00f0r \u00e9 denominado \"fillo\" de Od\u00edn na maior\u00eda de manuscritos, mentres que no Codex Regius, considerado o mellor manuscrito, \u00e9 chamado \"sveinn \u00d3\u00f0ins\", 'rapaz de Od\u00edn', que en contexto chega a significar m\u00e1is como 'servente de Od\u00edn'. De calquera maneira, Herm\u00f3\u00f0r en pasaxes posteriores \u00e9 chamado por Baldr como irm\u00e1n e tam\u00e9n aparece como fillo de Od\u00edn na lista dos fillos de Od\u00edn.\n\"Edda po\u00e9tica\".\nO nome Herm\u00f3d parece ser aplicado ao heroe mortal no poema da \"Hyndlulj\u00f3\u00f0\" da \"Edda po\u00e9tica\".\nPoes\u00eda esc\u00e1ldica.\nNo poema esc\u00e1ldico \"H\u00e1konarm\u00e1l\" (estrofa 14) Herm\u00f3\u00f0r e Bragi aparecen en Valhalla recibindo a Haakon I de Noruega. Non est\u00e1 claro se Herm\u00f3\u00f0r ou Bragi son deuses neste poema."}
{"id": "150110", "revid": "89787", "url": "https://gl.wikipedia.org/wiki?curid=150110", "title": "Juan Jos\u00e9 Campanella", "text": "Juan Jos\u00e9 Campanella, nado en Buenos Aires o 19 de xullo de 1959, \u00e9 un director de cinema e televisi\u00f3n arxentino. Un dos seus filmes, \"El secreto de sus ojos\", ga\u00f1ou o premio Oscar da Academia de Hollywood como mellor filme estranxeiro en 2010. \u00c9 tam\u00e9n o director de \"El hijo de la novia\"."}
{"id": "150111", "revid": "22570", "url": "https://gl.wikipedia.org/wiki?curid=150111", "title": "Javier Rodr\u00edguez", "text": "Co nome de Javi Rodr\u00edguez son co\u00f1ecidos tres deportistas:"}
{"id": "150117", "revid": "25871", "url": "https://gl.wikipedia.org/wiki?curid=150117", "title": "Diego L\u00f3pez L\u00f3pez", "text": "Diego L\u00f3pez L\u00f3pez, nado en Vilalba o 20 de setembro de 1989, \u00e9 un futbolista galego. Xoga nas posici\u00f3ns de defensa e centrocampista e o seu actual equipo \u00e9 o Racing Club Vilalb\u00e9s."}
{"id": "150118", "revid": "1131", "url": "https://gl.wikipedia.org/wiki?curid=150118", "title": "Esmor\u00eds", "text": "O top\u00f3nimo Esmor\u00eds pode referirse a:"}
{"id": "150119", "revid": "1131", "url": "https://gl.wikipedia.org/wiki?curid=150119", "title": "O Esmor\u00eds", "text": ""}
{"id": "150120", "revid": "1822", "url": "https://gl.wikipedia.org/wiki?curid=150120", "title": "Exipto (hom\u00f3nimos)", "text": "Exipto pode referirse a:\nComo top\u00f3nimo:"}
{"id": "150121", "revid": "7596", "url": "https://gl.wikipedia.org/wiki?curid=150121", "title": "Diego L\u00f3pez", "text": "O nome de Diego L\u00f3pez pode referirse a:\nDa familia L\u00f3pez de Haro, se\u00f1ores de \u00c1raba e Biscaia houbo varias persoas co nome de Diego:"}
{"id": "150125", "revid": "29443", "url": "https://gl.wikipedia.org/wiki?curid=150125", "title": "Pic\u00f3n", "text": "O top\u00f3nimo Pic\u00f3n pode referirse a:"}
{"id": "150126", "revid": "56817", "url": "https://gl.wikipedia.org/wiki?curid=150126", "title": "Borja del Rosario", "text": "Borja Rafael del Rosario Ramos, co\u00f1ecido como Borja del Rosario, nado nas Palmas o 14 de xaneiro de 1985, \u00e9 un futbolista espa\u00f1ol. Xoga de dianteiro e o seu actual equipo \u00e9 o CD Mensajero."}
{"id": "150127", "revid": "25871", "url": "https://gl.wikipedia.org/wiki?curid=150127", "title": "Rub\u00e9n Rivera Corral", "text": "Ruben Rivera Corral, nado na Coru\u00f1a o 3 de maio de 1985, \u00e9 un futbolista galego. Xoga de dianteiro e o seu actual equipo \u00e9 o Silva SD."}
{"id": "150128", "revid": "1093", "url": "https://gl.wikipedia.org/wiki?curid=150128", "title": "Mois\u00e9s Pereiro", "text": "Mois\u00e9s Pereiro P\u00e9rez, nado o 24 de febreiro de 1980 en Ourense, \u00e9 un futbolista galego. Xoga de centrocampista e o seu actual equipo \u00e9 o Pontevedra CF.\nVida persoal.\n\u00c9 irm\u00e1n do tam\u00e9n futbolista Breog\u00e1n Pereiro."}
{"id": "150133", "revid": "1131", "url": "https://gl.wikipedia.org/wiki?curid=150133", "title": "Reguengo", "text": "Reguengo designa as propiedades que, desde a Idade Media ata a extinci\u00f3n do Antigo R\u00e9xime, pertenc\u00edan ao rei;\nO top\u00f3nimo Reguengo pode referirse a:"}
{"id": "150141", "revid": "98629", "url": "https://gl.wikipedia.org/wiki?curid=150141", "title": "Antanas Mockus", "text": "Aurelijus Rutenis Antanas Mockus \u0160ivickas, nado en Bogot\u00e1 o 25 de marzo de 1952, \u00e9 un pol\u00edtico, fil\u00f3sofo e matem\u00e1tico colombiano, de orixe lituana. Pos\u00fae o mestrado en Filosof\u00eda (Universidade Nacional de Colombia), licenciado en Matem\u00e1ticas e Filosof\u00eda (Universidade de Dij\u00f3n - Francia), doutor honoris causa (Universidade de Par\u00eds XIII, Francia) e da Universidade Nacional de Colombia, e bacharel do Liceo Franc\u00e9s Louis Pasteur. Foi alcalde de Bogot\u00e1 en d\u00faas ocasi\u00f3ns e aspirou ao cargo de presidente da Rep\u00fablica.\nDende setembro de 2009, Mockus adheriuse ao Partido Verde colombiano xunto cos tam\u00e9n exalcaldes de Bogot\u00e1 Lu\u00eds Eduardo Garz\u00f3n e Enrique Pe\u00f1alosa. O 14 de marzo de 2010 foi elixido mediante consulta popular como o candidato oficial do devandito partido pol\u00edtico \u00e1s elecci\u00f3ns presidenciais de Colombia de 2010.\nTraxectoria.\nFillo de Alfonsas Mockus e a escultora e ceramista Nijole \u0160ivickas de Mockus, inmigrantes de orixe lituana, \u00e9 considerado na s\u00faa infancia como un \"neno xenio\" xa que aprende a ler aos dous anos de idade e grad\u00faase con honras no Liceo Franc\u00e9s de Bogot\u00e1 en 1969. Estuda matem\u00e1ticas e filosof\u00eda en Dijon (Francia) en 1972.\nRealizou un mestrado en matem\u00e1ticas pola Universidade de Dijon, Francia, en 1972. En 1975, \u00e9 nomeado instrutor asistente adscrito \u00f3 departamento de matem\u00e1ticas na facultade de ciencias da Universidade Nacional de Colombia.\nEntre 1977 e 1981 \u00e9 instrutor asociado e entre 1982 e 1988 \u00e9 profesor asistente na Universidade Nacional de Colombia.\nEntre 1980 e 1988 foi membro e director do grupo de investigaci\u00f3n Federici que traballou no eido do ensino das ciencias na Universidade Nacional de Colombia. En 1988, realizou un mestrado en Filosof\u00eda na Universidade Nacional de Colombia escribindo unha tese sobre a noci\u00f3n de representaci\u00f3n na comprensi\u00f3n previa do ser como dispo\u00f1ibilidade. \u00c9 nomeado reitor xeral da Universidade Nacional en 1991, logo de ter sido vicerreitor acad\u00e9mico da Universidade. Ese mesmo ano foi un dos membros fundadores da sociedade Colombiana de epistemolox\u00eda. Durante a s\u00faa administraci\u00f3n, faise notorio por diversas excentricidades e acci\u00f3ns pol\u00e9micas como ir \u00f3 seu despacho en bicicleta, o incidente onde foi acusado de coller os seus xenitais fronte a unha multitude, ou o episodio de baixarse os pantal\u00f3ns no auditorio Le\u00f3n de Greiff da Universidade Nacional, para ensinar o seu cu a un grupo de m\u00e1is de 1\u00a0000 estudantes manifestantes que lle imped\u00edan facer unha alocuci\u00f3n. Logo deste acto, renunciou \u00f3 cargo de reitor. Logo de postularse sen \u00e9xito para exercer o cargo no per\u00edodo seguinte, presentouse como candidato independente \u00e1 Alcald\u00eda de Bogot\u00e1 aconsellado polo daquela congresista Gustavo Petro. Cunha campa\u00f1a at\u00edpica e sen publicidade, fundada polo contrario na doutrina da cultura cidad\u00e1, derrotou \u00f3 seu principal opositor Enrique Pe\u00f1alosa.\nVida pol\u00edtica.\nAlcalde de Bogot\u00e1 (1995-1998).\nO 1 de xaneiro de 1995 inicia o seu primeiro per\u00edodo como alcalde. Conformou o seu goberno colocando acad\u00e9micos e non pol\u00edticos nos cargos m\u00e1is relevantes da administraci\u00f3n.\nConsolidou o saneamento das finanzas dos distritos iniciado durante a alcald\u00eda de Jaime Castro buscando recursos antes de comprometerse en obras. Do mesmo xeito que o seu antecesor, tomou moitas medidas impopulares como a taxa \u00e1 gasolina que lle valeron a distinci\u00f3n como un dos impulsores da nova Bogot\u00e1. Conseguiu reducir as mortes violentas prohibindo o uso de artefactos pirot\u00e9cnicos por particulares e sobre todo implantando a s\u00faa m\u00e1is popular medida, a hora cenoria.\nPero foi coa campa\u00f1a de aforro voluntario de auga, onde mellor demostrou a eficacia dos seus m\u00e9todos pedag\u00f3xicos aplicados a escala de masas.\nDurante a s\u00faa vida como alcalde non deixou de sorprender con aparici\u00f3ns exc\u00e9ntricas, como a s\u00faa voda nun circo cunha asistente social, levando traxes fabricados en fique e montado nun elefante. Estas aparici\u00f3ns tam\u00e9n se deron antes da s\u00faa alcald\u00eda como cando utilizou traxes de superheroe e mesmo chegou a improvisar canci\u00f3ns de rap.\nAspiraci\u00f3n presidencial de 1998.\nRenuncia ao seu cargo a principios de 1997 (sendo sucedido polo Director do Instituto de Cultura e Turismo desa \u00e9poca, o f\u00edsico Paul Bromberg), para poder lanzarse \u00e1s elecci\u00f3ns presidenciais de 1998. Busca novas maneiras para subsistir, d\u00e1 conferencias remuneradas e traballa como reporteiro nun telexornal. Nun principio pres\u00e9ntase como candidato a presidente, pero logo acepta ser candidato \u00e1 vicepresidencia en complemento de Noem\u00ed San\u00edn, representante da clase pol\u00edtica tradicional. Durante a campa\u00f1a presidencial volver\u00eda protagonizar feitos escandalosos como o de guindar auga \u00e1 cara do candidato Horacio Serpa durante un debate para exemplificar un dos seus m\u00e9todos pedag\u00f3xicos.\nAlcalde de Bogot\u00e1 (2001-2004).\nPara o ano 2000, volve \u00e1 escena pol\u00edtica como candidato a unha segunda elecci\u00f3n para alcalde de Bogot\u00e1, tendo que pedir perd\u00f3n ao electorado da capital por abandonar o cargo na s\u00faa anterior administraci\u00f3n; en poucos meses conv\u00e9rtese no \u00fanico rival da exministra Mar\u00eda Emma Mej\u00eda, a quen remata derrotando por m\u00e1is de 100 000 votos.\nUn segundo mandato (xaneiro de 2001 - decembro de 2003) perm\u00edtelle recuperar a imaxe de pol\u00edtico independente e eficiente ante a opini\u00f3n p\u00fablica e imp\u00falsao a buscar a presidencia da Rep\u00fablica.\nContinuou desenvolvendo e ensanchando o sistema Transmilenio de transporte por medio de buses articulados de Bogot\u00e1 que foi posto en funcionamento por Enrique Pe\u00f1alosa.\nAspiraci\u00f3ns presidenciais e parlamentarias de 2006.\nPresenta o seu movemento \"Visionarios con Antanas\" para as elecci\u00f3ns parlamentarias de marzo de 2006, pero \u00e9 derrotado e non obt\u00e9n ning\u00fan escano, nin no Senado nin na C\u00e1mara de Representantes. Malia iso, contin\u00faa en campa\u00f1a presidencial, co partido da Alianza Social Ind\u00edxena.\nNas elecci\u00f3ns presidenciais do 28 de maio de 2006 resulta cuarto. Alg\u00fans especialistas afirmaron que a s\u00faa derrota se debeu en parte a un ambiente de polarizaci\u00f3n, no cal, ou se estaba ao lado do goberno (\u00c1lvaro Uribe V\u00e9lez, presidente que aspiraba \u00e1 reelecci\u00f3n), ou se estaba en contra deste (Carlos Gaviria D\u00edaz, Horacio Serpa); ao resultar as ideas de Antanas un enfoque diferente, m\u00e1is complexo e non reducible a dereita, centro ou esquerda, a s\u00faa proposta viuse relegada nos comicios, foi antecedido neles por: \u00c1lvaro Uribe V\u00e9lez en primeiro lugar, Carlos Gaviria D\u00edaz en segundo e Horacio Serpa Uribe en terceiro.\nDespois disto ded\u00edcase a estruturar o proxecto dos Visionarios da man dos ind\u00edxenas, coa intenci\u00f3n de ga\u00f1ar adeptos al\u00e9n de Bogot\u00e1 para aumentar o que el cualifica como unha minor\u00eda -estra\u00f1a pero valiosa- (refer\u00edndose a aqueles que votaron por el), xa que segundo di, esta deixouse seducir sen as ferramentas da pol\u00edtica tradicional (sen publicidade, nin politiqueo, nin promesas populistas). En 2007 para as elecci\u00f3ns rexionais promove a campa\u00f1a Voto Vital que buscaba concienciar os votantes da importancia de pensar o seu voto.\nCandidato presidencial polo Partido Verde en 2010.\nDende setembro de 2009, Mockus adheriuse ao Partido Verde colombiano xunto cos tam\u00e9n exalcaldes de Bogot\u00e1 Lu\u00eds Eduardo Garz\u00f3n e Enrique Pe\u00f1alosa. Para escoller o seu candidato \u00e1 presidencia, present\u00e1ronse os tres exalcaldes para realizar unha consulta popular, que se efectuar\u00eda durante as elecci\u00f3ns lexislativas de 2010, data na que tam\u00e9n resultar\u00edan electos alg\u00fans senadores e representantes \u00e1 c\u00e1mara do mesmo partido. Mockus resultou ga\u00f1ador da elecci\u00f3n primaria levada a cabo o 14 de marzo de 2010, deixando no segundo lugar a Pe\u00f1alosa e no terceiro posto a \"Lucho\" Garz\u00f3n.\nNos primeiros d\u00edas de abril de 2010 existiu un achegamento entre Mockus e Sergio Fajardo co fin de unificar as s\u00faas propostas pol\u00edticas para que Fajardo fose a f\u00f3rmula vicepresidencial de Mockus. Este \u00faltimo retirouse da contenda electoral da que xa era candidato presidencial para pasar a ser o vicepresidente na candidatura de Antanas Mockus polo Partido Verde. As principais raz\u00f3ns polas que aceptou o acordo program\u00e1tico foi pola falta de recursos para financiar a campa\u00f1a e a compatibilidade das s\u00faas propostas coas de Mockus. Por\u00e9n, a alianza s\u00f3 se consolidou o 12 de abril de 2010 por petici\u00f3n do propio Fajardo. De xeito provisional, estivo inscrita Liliana Caballero como f\u00f3rmula vicepresidencial de Mockus."}
{"id": "150144", "revid": "5132", "url": "https://gl.wikipedia.org/wiki?curid=150144", "title": "Manuel Cabezudo", "text": ""}
{"id": "150147", "revid": "5863", "url": "https://gl.wikipedia.org/wiki?curid=150147", "title": "Patolox\u00eda", "text": "A patolox\u00eda, do grego, \"\u03c0\u03ac\u03b8\u03bf\u03c2, pathos\", dano ou sufrimento; e \"\u03bb\u03bf\u03b3\u03af\u03b1, lox\u00eda\", estudo, \u00e9 a parte da medicina que se ocupa do estudo das enfermidades no seu m\u00e1is amplo sentido, \u00e9 dicir, como procesos ou estados anormais do corpo ou do seu funcionamento, por causas co\u00f1ecidas ou desco\u00f1ecidas.\nCaracter\u00edsticas.\nAs enfermidades, entendidas como proceso patol\u00f3xico, poden manifestar signos ou s\u00edntomas apreciables directamente ou por medio de diversas t\u00e9cnicas diagn\u00f3sticas. Conf\u00edrmase a s\u00faa existencia mediante o exame das lesi\u00f3ns ou por evidencia da causa (etiolox\u00eda), sexa un microorganismo, virus ou parasito, no caso das enfermidades infecciosas, ou a alteraci\u00f3n dalg\u00fan dos compo\u00f1entes do organismo (como tal, a glicosa na diabetes, ou a hemoglobina na anemia).\nNon debe confundirse coa nosolox\u00eda, que \u00e9 a descrici\u00f3n e sistematizaci\u00f3n das diferentes enfermidades.\nNa antig\u00fcidade, polo desco\u00f1ecemento da existencia dos microorganismos e dos fen\u00f3menos metab\u00f3licos como causa das enfermidades, estas atribu\u00edanse a unha alteraci\u00f3n do equilibrio entre os catro humores (patolox\u00eda humoral).\nPor extensi\u00f3n, o termo \"patolox\u00eda\" util\u00edzase tam\u00e9n como sin\u00f3nimo da propia enfermidade (\"O tabaco est\u00e1 na orixe de numerosas patolox\u00edas\").\nEspecialidades.\nSegundo o \u00e1mbito de estudo podemos falar de:\nCo desenvolvemento da ciencia m\u00e9dica e dos modernos m\u00e9todos diagn\u00f3sticos f\u00edxose necesario que os m\u00e9dicos se especializasen en \u00e1reas cada vez m\u00e1is concretas. Esta divisi\u00f3n f\u00edxose atendendo a criterios diferentes, como son as causas das enfermidades (infecciosas, parasitarias, metab\u00f3licas)ou os m\u00e9todos terap\u00e9uticos (cir\u00farxicas):\nPero actualmente, resulta m\u00e1is habitual unha clasificaci\u00f3n das especialidades m\u00e9dicas agrupando as enfermidades segundo o sistema ou \u00f3rgano afectado (patolox\u00eda cardiovascular, dixestiva, da reproduci\u00f3n), que \u00e1 s\u00faa vez poden subdividirse en \u00e1reas m\u00e1is concretas (por exemplo, odontolox\u00eda, hematolox\u00eda). Outras especialidades bas\u00e9anse na idade dos enfermos (patolox\u00eda neonatal, xeri\u00e1trica).\nPor outra banda, e aplicada \u00e1s enfermidade das plantas ou animais, estar\u00eda a patolox\u00eda vexetal e a patolox\u00eda animal, respectivamente.\nOs pat\u00f3logos ap\u00f3ianse en numerosas ciencias m\u00e9dicas para o co\u00f1ecemento das enfermidades, o seu diagn\u00f3stico e o seu tratamento: microbiolox\u00eda, bioqu\u00edmica, xen\u00e9tica, inmunolox\u00eda ou, a anatom\u00eda patol\u00f3xica. Esta \u00faltima busca establecer o diagn\u00f3stico da enfermidade mediante a observaci\u00f3n das lesi\u00f3ns histol\u00f3xicas, moitas veces patognom\u00f3nicas, e os mecanismos b\u00e1sicos da enfermidade (patoxenia)."}
{"id": "150154", "revid": "56817", "url": "https://gl.wikipedia.org/wiki?curid=150154", "title": "O Valado", "text": "O top\u00f3nimo O Valado pode facer referencia a varios lugares de Galicia:"}
{"id": "150155", "revid": "23204", "url": "https://gl.wikipedia.org/wiki?curid=150155", "title": "James Henry Breasted", "text": "James Henry Breasted, nado o 27 de agosto de 1865 en Rockford, Illinois e finado o 2 de decembro de 1935 en Nova York, foi un arque\u00f3logo, exipt\u00f3logo e historiador americano.\nFoi o primeiro cidad\u00e1n americano que obtivo a gradaci\u00f3n en Exiptolox\u00eda. Breasted estaba \u00e1 fronte dunha xeraci\u00f3n do arque\u00f3logo-historiadores que ampliaron a idea da civilizaci\u00f3n occidental ao inclu\u00edr todo o Pr\u00f3ximo Oriente nas ra\u00edces culturais de Europa. Breasted acu\u00f1ou o termo \"Crecente f\u00e9rtil\" para describir a \u00e1rea dende o Exipto at\u00e9 a Mesopotamia.\nTraxectoria.\nEducouse no North Central College (naquel ent\u00f3n, North-Western College) (1888), no seminario teol\u00f3xico de Chicago, na Universidade Yale (1891) e na universidade de Berl\u00edn (1894).\nFoi instrutor na universidade de Chicago en 1894 e profesor de Exiptolog\u00eda e Historia Oriental en 1905 (a primeira c\u00e1tedra nos Estados Unidos). En 1901, design\u00e1rono director do Museo Oriental de Haskell, precursor do Instituto Oriental, que se creou na universidade de Chicago en 1896. A\u00ednda que o Museo Oriental de Haskell conti\u00f1a obras de arte de Pr\u00f3ximo Oriente e do Extremo Oriente, o seu principal interese estaba no Exipto; comezou a traballar nunha compilaci\u00f3n de todas as inscrici\u00f3ns xerogl\u00edficas existentes, que foi publicada en 1906 como \"Antigos documentos do Exipto\", e segue sendo unha importante colecci\u00f3n de textos traducidos; como Peter A. Piccione escribiu no prefacio na s\u00faa reimpresi\u00f3n de 2001, \"a\u00ednda cont\u00e9n certos textos e inscrici\u00f3ns que non se retraduciron dende ent\u00f3n.\"\nEn 1919, obtivo o financiamento de John D. Rockefeller para o Instituto Oriental de Chicago, baixo cuxos auspicios Breasted dirixiu a primeira expedici\u00f3n arqueol\u00f3xica a Exipto da universidade. En 1923 elix\u00edrono membro da National Academy of Sciences. Morreu en 1935, de pulmon\u00eda, mentres volv\u00eda dunha viaxe a Exipto. Foi soterrado no cemiterio de Greenwood, Rockford, Illinois. A s\u00faa tumba est\u00e1 presidida por un grande obelisco de m\u00e1rmore, que foi un agasallo do goberno exipcio."}
{"id": "150156", "revid": "23204", "url": "https://gl.wikipedia.org/wiki?curid=150156", "title": "Vere Gordon Childe", "text": "Vere Gordon Childe, nado en Sidney o 14 de abril de 1892 e finado en Monte Vitoria (Nova Gales do Sur, Australia), o 19 de outubro de 1957, foi un arque\u00f3logo australiano.\nTraxectoria.\nEspecialista na prehistoria europea dos milenios segundo e terceiro, foi catedr\u00e1tico de Arqueolox\u00eda Prehist\u00f3rica da Universidade de Edimburgo entre 1927 e 1946, director do Instituto de Arqueolox\u00eda da Universidade de Londres, de 1946 a 1956 e membro da \"British Academy\". \u00c9 destacado pola s\u00faa visi\u00f3n materialista dial\u00e9ctica, ou marxista, da prehistoria, sendo o m\u00e1ximo representante desta escola historiogr\u00e1fica neste eido.\nComezou a producir os seus primeiros estudos nun intre no que a prehistoria deixaba de ser unha disciplina est\u00e1tica, susceptible de parcializaci\u00f3n e fragmentaci\u00f3n. Childe consideraba o estudo da historia como dunha evoluci\u00f3n din\u00e1mica, sen a cal non poder\u00edan entenderse as contradici\u00f3ns e paradoxos que compo\u00f1en a historia humana.\nV. Gordon-Childe acu\u00f1ou o termo \u00abrevoluci\u00f3n neol\u00edtica\u00bb, o paso dunha econom\u00eda depredadora a outra produtora, as\u00ed como a revoluci\u00f3n urbana."}
{"id": "150157", "revid": "1987", "url": "https://gl.wikipedia.org/wiki?curid=150157", "title": "Val do Nilo", "text": "O Val do Nilo \u00e9 o f\u00e9rtil val do r\u00edo Nilo, r\u00edo do cal depende Exipto. \u00c9 un val que como media s\u00f3 ten 19 quil\u00f3metros de ancho dende Asu\u00e1n at\u00e9 O Cairo, est\u00e9ndese cara ao norte como unha delgada cinta verde sobre o \u00e1rido deserto africano. No pasado, as inundaci\u00f3ns anuais do Nilo depositaban unha lama enriquecedora do terreo que fixo de Exipto unha naci\u00f3n exportadora de alimentos e un lugar de refuxio en tempos de fame. (X\u00e9nese 12:10.) As canas de papiro das s\u00faas ribeiras foron a base para o papel m\u00e1is primitivo.\nO ancho delta, onde as augas do Nilo \u00e1brense como un abano antes de flu\u00edr ao azul Mediterr\u00e1neo, recibe o nome de Baixo Exipto. Parece que aqu\u00ed estaba -a terra de Gos\u00e9n-, que foi habitada polos israelitas durante a s\u00faa longa estancia en Exipto. (X\u00e9nese 47:27.)\nA construci\u00f3n da grande presa de Asu\u00e1n nos anos sesenta produciu \"un cambio fundamental no medio ambiente do val do Nilo\" segundo o New York Times. O nivel das augas subterr\u00e1neas debaixo dos monumentos subiu; o aire \u00e9 m\u00e1is h\u00famido debido a que as canles de rega nunca se baleiran; os sales do chan penetran a trav\u00e9s das antigas fachadas, despeg\u00e1ndoas da roca de abaixo; as augas residuais tinguen o chan."}
{"id": "150160", "revid": "5749", "url": "https://gl.wikipedia.org/wiki?curid=150160", "title": "Transx\u00e9nero", "text": ""}
{"id": "150162", "revid": "56817", "url": "https://gl.wikipedia.org/wiki?curid=150162", "title": "A Cumieira", "text": "O top\u00f3nimo galego A Cumieira pode referirse a:"}
{"id": "150163", "revid": "22570", "url": "https://gl.wikipedia.org/wiki?curid=150163", "title": "Patolox\u00eda humoral", "text": "Desde tempos de Hip\u00f3crates e Galeno, a orixe das enfermidades explic\u00e1base mediante a teor\u00eda dos catro humores, segundo a cal o corpo humano conti\u00f1a catro l\u00edquidos ou humores en catidades e proporci\u00f3ns determinadas. Se, por calquera causa, romp\u00edase este equilibrio, produc\u00edase a enfermidade. Esta patolox\u00eda humoral mant\u00edvose case sen discusi\u00f3n ata mediados do s\u00e9culo XIX, cando nace a medicina moderna.\nA teor\u00eda dos humores sost\u00e9n que no corpo humano hai catro humores b\u00e1sicos: bile negra, bile ou bile amarela), flegma e sangue. As proporci\u00f3ns entre uns e outros variaba entre as diferentes persoas, en funci\u00f3n da dieta e da actividade de cadaqu\u00e9n, pero manti\u00f1an unha situaci\u00f3n de equilibrio dentro de cada individuo. Cando se produc\u00eda unha diminuci\u00f3n (como tal, por unha hemorraxia ou unha diarrea) ou un aumento (como tal, na obesidade ou na conxesti\u00f3n) en calquera deles, a sa\u00fade da persoa resent\u00edase e alter\u00e1base, no que consideraban enfermidade.\nInicialmente os humores eran moitos m\u00e1is pero Hip\u00f3crates concretounos en catro: sangue, flegma, bile amarela e auga. Posteriormente, Polybos substitu\u00edu a auga pola bile negra, trala observaci\u00f3n cl\u00ednica da hematemese, melena ou hemoglobinuria.\nPartindo desta base etiol\u00f3xica, o tratamento que aplicaban os \"f\u00edsicos\" \u00edan dirixidos a restitu\u00edr o equilibrio humoral perdido. Para curar o que consideraban exceso de sangue, realizaban sangraduras, con lancetas ou samesugas. Para curar o exceso de bile, aplicaban calor.\nOs devanditos humores correspond\u00edas \u00e1 idea filos\u00f3fica grega de que o universo estaba formado por catro elementos b\u00e1sicos: auga, aire, lume e terra, cada un deles dotado dunha propiedade caracter\u00edstica: humidade, secura, calor e fr\u00edo, respectivamente. O equilibrio entre aqueles catro elementos era o que manti\u00f1a a harmon\u00eda do cosmos. Os l\u00edquidos org\u00e1nicos, os humores, presentaban estas mesmas propiedades: o sangue era quente e h\u00famida; a flegma, (fr\u00eda e h\u00famida; a bile amarela, quente e seca; e a bile negra, fr\u00eda e seca, e o seu equilibrio garant\u00eda igualmente ese microcosmos que \u00e9 o home.\nOs humores e o temperamento.\nA Teofrasto d\u00e9bese a relaci\u00f3n entre os humores e o car\u00e1cter das persoas, o seu temperamento. Segundo esta teor\u00eda, naqueles individuos nos que predominaba o sangue eran sociais (temperamento sangu\u00edneo), os que ti\u00f1an moita flegma eran calmosos (temperamento flem\u00e1tico), aqueles con moita bile eran col\u00e9ricos, e nos que dominaba a bile negra eran melanc\u00f3licos."}
{"id": "150164", "revid": "89787", "url": "https://gl.wikipedia.org/wiki?curid=150164", "title": "S/2004 S 6", "text": " \u00e9 a designaci\u00f3n provisional dun obxecto de po que foi visto orbitando Saturno, moi pechado \u00f3 anel F. Non est\u00e1 moi claro se \u00e9 unha sinxela compactaci\u00f3n transitoria de po, ou se \u00e9 unha l\u00faa pastor cun n\u00facleo s\u00f3lido.\nFoi visto por primeira vez a trav\u00e9s das imaxes da sonda Cassini o 28 de outubro do 2004 e o seu descubrimento foi anunciado o 8 de novembro dese mesmo ano. Semella se-lo obxecto mellor \"perseguido\" nesta rexi\u00f3n con 5 posibles 'avistamentos' dende finais do 2005. En comparaci\u00f3n , dous obxectos na veci\u00f1anza do anel F ( e ) que foron vistos varios meses antes non puideron ser 'recuperados'. Segue sen estar claro se este obxecto ten un n\u00facleo s\u00f3lido ou \u00e9 unha simple acumulaci\u00f3n de temporal de material que de disipara nunha escala de anos ou meses. E m\u00e1is, unha secuencia de 'recuperaci\u00f3n' dun per\u00edodo orbital completo feita o 15 de novembro do 2004 (s\u00f3 un pouco m\u00e1is tarde do descubrimento de ) cunha resoluci\u00f3n de 4\u00a0kms, non foi capaz de 'recuperar' este obxecto, pero o obxecto volver\u00eda a ser observado m\u00e1is tarde. As condici\u00f3ns lum\u00ednicas en parte da \u00f3rbita de \n foron diferentes durante estas observaci\u00f3ns, xa que foron feitas cando esta rexi\u00f3n estaba baixo unha forte iluminaci\u00f3n. Sux\u00edrese que o obxecto non foi atopado en novembro debido que este obxecto \u00e9 moito m\u00e1is brillante baixo unha luz difusa (as condici\u00f3ns do seu descubrimento), e \u00f3 pequeno do seu n\u00facleo (se \u00e9 que o ten).\n foi visto tanto no interior coma no exterior do anel principal F, e a s\u00faa orbita debe cruzalo. Coidadosos c\u00e1lculos amosan que este obxecto periodicamente surca o material do anel, intern\u00e1ndose ata 1,5\u00a0km na parte m\u00e1is densa (ex. o 9 de abril do 2005). Suxeriuse que a estrutura en espiral que aparece no material difuso que rodea o anel F, \u00e9 consecuencia deste fen\u00f3meno. O halo de po visto nas imaxes \u00e9 medible, e anda polo 2000\u00a0kms de longo. O obxecto s\u00f3lido (se o \u00e9), non ter\u00eda m\u00e1is de 3\u22125\u00a0kms de di\u00e1metro (baseado no brillo). No 2008 atopouse outra evidencia, precisase un obxecto coma S/2004 S 6 ou semellante para explica-las din\u00e1micas do anel F.\nV\u00e9xase tam\u00e9n.\nOutros artigos.\n&lt;br&gt;"}
{"id": "150166", "revid": "56817", "url": "https://gl.wikipedia.org/wiki?curid=150166", "title": "A Chan", "text": "O top\u00f3nimo galego A Chan \u00e9 un or\u00f3nimo que indica unha superficie ch\u00e1. Pode referirse a:"}
{"id": "150169", "revid": "12452", "url": "https://gl.wikipedia.org/wiki?curid=150169", "title": "A Asperi\u00f1a", "text": ""}
{"id": "150170", "revid": "1822", "url": "https://gl.wikipedia.org/wiki?curid=150170", "title": "Humor (hom\u00f3nimos)", "text": "O termo humor pode facer referencia a varios conceptos:"}
{"id": "150171", "revid": "1131", "url": "https://gl.wikipedia.org/wiki?curid=150171", "title": "Laxa", "text": "Unha laxa \u00e9 unha pena de grandes dimensi\u00f3ns, ou unha pedra alisada; O top\u00f3nimo galego Laxa pode referirse a:"}
{"id": "150173", "revid": "56817", "url": "https://gl.wikipedia.org/wiki?curid=150173", "title": "Esquematismo", "text": "O esquematismo \u00e9 unha forma de representar obxectos reais cun estilo caracterizado polo uso de trazos simb\u00f3licos e simplificados que non pretenden ser realistas. O debuxo resultante, usualmente, omite detalles irrelevantes para a informaci\u00f3n que interesa resaltar e, as\u00ed mesmo, os elementos son reducidos a diagramas arbitrarios ou convencionais que rozan a abstracci\u00f3n e que, malia iso, son doadamente accesibles \u00e1 comprensi\u00f3n humana.\nA mi\u00fado eng\u00e1dense s\u00edmbolos abstractos de dif\u00edcil interpretaci\u00f3n se o debuxo est\u00e1 f\u00f3ra de contexto, pero a comprensi\u00f3n dos mesmo aumenta a medida que o espectador familiar\u00edzase cos elementos ic\u00f3nicos e diagramas empregados.\nO esquematismo \u00e9 un recurso art\u00edstica que se d\u00e1 en numerosas correntes ao longo de toda a Historia; pero tam\u00e9n \u00e9 utilizado noutros campos da vida humana nos que se necesita un sistema comunicativo universal e accesible, por exemplo, os sinais de tr\u00e1fico, os planos, os esquemas de reparaci\u00f3n ou montaxe de obxectos compostos, os procesos cient\u00edficos (ex. a representaci\u00f3n gr\u00e1fica propia da f\u00f3rmulaci\u00f3n en qu\u00edmica org\u00e1nica)."}
{"id": "150184", "revid": "89787", "url": "https://gl.wikipedia.org/wiki?curid=150184", "title": "Edoardo Sanguineti", "text": "Edoardo Sanguineti, nado en X\u00e9nova o 9 de decembro de 1930 e finado na mesma cidade o 18 de maio de 2010 foi un poeta, cr\u00edtico literario e profesor italiano.\nTraxectoria.\nDurante os anos 1960, Sanguineti foi un dos l\u00edderes do movemento \"Gruppo 63\", fundado nese mesmo ano de 1963. Ademais dos seus traballos de poes\u00eda, tam\u00e9n traduciu numerosas obras, inclu\u00edndo traballos de James Joyce, Moli\u00e8re, William Shakespeare ou Bertolt Brecht. Entre 1979 e 1983, foi membro da C\u00e1mara dos Deputados do Parlamento de Italia, como independente dentro das listas do Partido Comunista Italiano."}
{"id": "150185", "revid": "5618001", "url": "https://gl.wikipedia.org/wiki?curid=150185", "title": "Templo de Mussenden", "text": "O templo de Mussenden \u00e9 unha pequena construci\u00f3n circular localizada nos cant\u00eds preto de Castlerock, no condado Londonderry, a rentes do oc\u00e9ano Atl\u00e1ntico, na costa noroccidental de Irlanda do Norte. Foi constru\u00eddo en 1785 e fixo parte da propiedade de Frederick Augustus Hervey, o IV Conde de Bristol e Bispo de Derry."}
{"id": "150186", "revid": "12452", "url": "https://gl.wikipedia.org/wiki?curid=150186", "title": "Ex gay", "text": ""}
{"id": "150192", "revid": "1888", "url": "https://gl.wikipedia.org/wiki?curid=150192", "title": "Manuel D\u00edaz Gonz\u00e1lez", "text": "Manuel D\u00edaz Gonz\u00e1lez, nado en Sirgueiros (O Incio) o 29 de xaneiro de 1886 e finado no mesmo concello o 11 de setembro de 1936, foi un m\u00e9dico e pol\u00edtico galego.\nTraxectoria.\nFoi o primeiro dos once fillos de Juan D\u00edaz Mendoza. Con doce anos sufriu unha meninxite. Fixo o bacharelato en Santiago de Compostela e cando rematou, en 1907, iniciou os estudos de medicina na mesma cidade. Recibiu o t\u00edtulo de m\u00e9dico en 1913. Exerceu a medicina en La Ba\u00f1eza antes de trasladarse \u00e1 Cruz do Incio a principios da d\u00e9cada dos anos vinte.\nO 16 de febreiro de 1924 foi elixido alcalde do Incio, posto no que permaneceu ata o 10 de novembro do mesmo ano, tam\u00e9n foi deputado provincial. En 1929 foi nomeado m\u00e9dico municipal do Incio, continuando como tal ata 1936, e era co\u00f1ecido como \"O m\u00e9dico dos pobres\" por non cobrar aos necesitados.\nNa \u00e9poca da II Rep\u00fablica colaborou no peri\u00f3dico local \"Siembra\", militou no Partido Republicano Gallego e m\u00e1is tarde en Izquierda Republicana. Detido en agosto de 1936, foi asasinado o 11 de setembro no lugar de Casilla da Sierra, no km 11,1 da estrada de Laiosa \u00e1 Cruz do Incio, na parroquia de Eirexalba."}
{"id": "150195", "revid": "89787", "url": "https://gl.wikipedia.org/wiki?curid=150195", "title": "Gerald Brown", "text": "Gerald Brown Jr., nado nos \u00c1nxeles (California) o 28 de xullo de 1975, \u00e9 un xogador profesional de baloncesto estadounidense que actualmente xoga para o Halcones Xalapa da LNBP mexicana. Cunha estatura de 1,93 metros xoga na posici\u00f3ns de escolta."}
{"id": "150197", "revid": "1987", "url": "https://gl.wikipedia.org/wiki?curid=150197", "title": "O Campo da Feira, Bamiro, Vimianzo", "text": "O Campo da Feira \u00e9 un lugar da parroquia do Bamiro no concello coru\u00f1\u00e9s de Vimianzo na comarca da Terra de Soneira). Ti\u00f1a 2 habitantes no ano 2018 segundo datos do Instituto Nacional de Estad\u00edstica que eran 2 homes."}
{"id": "150198", "revid": "85894", "url": "https://gl.wikipedia.org/wiki?curid=150198", "title": "O Ce\u00e1n, Bamiro, Vimianzo", "text": "O Ce\u00e1n \u00e9 un lugar da parroquia do Bamiro no concello coru\u00f1\u00e9s de Vimianzo na comarca da Terra de Soneira). Segundo o Instituto Nacional de Estad\u00edstica en 2018 ti\u00f1a 57 habitantes (27 homes e 30 mulleres)."}
{"id": "150200", "revid": "1131", "url": "https://gl.wikipedia.org/wiki?curid=150200", "title": "Mao", "text": "O termo mao \u00e9 unha variedade dialectal tanto do adxectivo malo (que fai o mal, ou que \u00e9 de pouca calidade) como do substantivo man.\nO top\u00f3nimo Mao pode referirse a:"}
{"id": "150201", "revid": "89787", "url": "https://gl.wikipedia.org/wiki?curid=150201", "title": "Tim Burroughs", "text": "Thimothy Burroughs , nado o 14 de outubro de 1969 en Hopkins, Carolina do Sur, \u00e9 un ex xogador de profesional baloncesto estadounidense que se retirou no ano 1999. Cunha altura de 2,03 metros xogaba na posici\u00f3n de pivote. Foi elixido no Draft da NBA de 1992 polos Minnesota Timberwolves no posto 51, con todo nunca chegou debutar nesa competici\u00f3n."}
{"id": "150202", "revid": "1131", "url": "https://gl.wikipedia.org/wiki?curid=150202", "title": "Ce\u00e1n", "text": "O top\u00f3nimo galego Ce\u00e1n pode referirse a:"}
{"id": "150203", "revid": "23204", "url": "https://gl.wikipedia.org/wiki?curid=150203", "title": "Diego Ciorciari", "text": "Diego Andr\u00e9s Ciorciari, nado o 2 de marzo de 1980 en Santa Fe, \u00e9 un ex-xogador profesional de baloncesto arxentino con pasaporte italiano. Cunha altura de 1,85 metros xogaba na posici\u00f3n de base. O xogador era co\u00f1ecido polas s\u00faas provocaci\u00f3ns, chegando en varias ocasi\u00f3ns a agredir a membros de equipos rivais."}
{"id": "150204", "revid": "89787", "url": "https://gl.wikipedia.org/wiki?curid=150204", "title": "AS Monaco FC", "text": "A Association Sportive de Monaco Football Club, co\u00f1ecido como AS M\u00f3naco, \u00e9 un club de f\u00fatbol de M\u00f3naco. Foi fundado en 1919 e compite na Ligue 1. Na tempada 2010\u201311 descendeu \u00e1 Ligue 2, volvendo ascender na 2012\u221213.\nHistoria.\nO AS M\u00f3naco nace en 1919 grazas \u00e1 fusi\u00f3n de varios equipos polideportivos da cidade: \"Swimming Club\", \"Monaco Sports\", \"A.S. Beausoleil\", \"Etoile de Monaco\" e \"Riviera A.C\". A\u00ednda que o equipo \u00e9 de M\u00f3naco permit\u00eduselle xogar na liga francesa de f\u00fatbol.\nEn 1948 o equipo v\u00f3lvese profesional. En 1960 o equipo ga\u00f1a o seu primeiro t\u00edtulo, a Copa de Francia, e na tempada seguinte conquista a s\u00faa primeira Liga.\nNo ano 2004 chegou por primeira vez \u00e1 final da Liga de Campi\u00f3ns, onde perderon contra o FC Porto por 3-0.\nEstadio.\nO Stade Louis II \u00e9 un estadio multiprop\u00f3sito, pero principalmente destinado \u00e1 pr\u00e1ctica do f\u00fatbol, situado no Principado de M\u00f3naco. Serve de sede habitual ao AS M\u00f3naco. O seu enderezo \u00e9 7, Avenue des Catelans, 98000 M\u00f3naco.\nXogadores.\nCadro actual.\n\"Actualizado o 21 de xaneiro de 2015\""}
{"id": "150205", "revid": "10599", "url": "https://gl.wikipedia.org/wiki?curid=150205", "title": "AS Monaco", "text": ""}
{"id": "150206", "revid": "12452", "url": "https://gl.wikipedia.org/wiki?curid=150206", "title": "AS M\u00f3naco", "text": ""}
{"id": "150207", "revid": "5132", "url": "https://gl.wikipedia.org/wiki?curid=150207", "title": "Daniel Clark", "text": "Daniel Mark Clark , nado o 15 de setembro de 1988 en Londres, Inglaterra, \u00e9 un ex xogador profesional de baloncesto brit\u00e1nico. Cunha altura de 2,12 metros xogaba na posici\u00f3n de pivote."}
{"id": "150208", "revid": "10599", "url": "https://gl.wikipedia.org/wiki?curid=150208", "title": "FC Porto", "text": ""}
{"id": "150209", "revid": "22570", "url": "https://gl.wikipedia.org/wiki?curid=150209", "title": "C\u00e9sar Bravo", "text": "C\u00e9sar Bravo Gil, nado o 14 de maio de 1981 en Barcelona, \u00e9 un ex xogador de baloncesto profesional catal\u00e1n. Mide 2,00 metros, pesa 105 kg e xogaba na posici\u00f3n de ala.\nTraxectoria.\nFormouse como xogador de baloncesto nas categor\u00edas inferiores do FC Barcelona, onde durante varias tempadas estivo a alternar o equipo vinculado da EBA co de ACB. Durante a s\u00faa etapa como barcelonista conseguiu os t\u00edtulos m\u00e1is importantes que adornan o seu palmar\u00e9s: un campionato da liga ACB, unha Copa do Rei e un campionato da Euroliga, todos eles logrados durante a tempada tempada 2002-03, a\u00ednda que a s\u00faa achega \u00e1 consecuci\u00f3n dos mesmos foi moi reducida polos poucos minutos dos que gozou.\nNa tempada 2003-04 tras disputar un \u00fanico partido co FC Barcelona, ficha polo Leite R\u00edo Breog\u00e1n tam\u00e9n da ACB, co que disputa un total de 12 partidos en toda a tempada. Na tempada 2004-05 ficha por outro equipo ACB, o Ricoh Manresa, onde a s\u00faa achega tampouco \u00e9 moi destacada finalizando con 24 partidos xogados e unha media de 2,5 puntos e 1,75 rebotes por encontro.\nA tempada seguinte decide fichar polo Club Baloncesto Ciudad de Huelva da liga LEB onde permanece d\u00faas tempadas. A primeira delas pasouna en branco por unha fractura no tend\u00f3n de aquiles e na segunda acaba relegado moitos minutos ao banco polo que na tempada 2007-08 decide asinar por un conxunto dunha categor\u00eda inferior e ficha polo Qalat Cajasol da LEB de Prata.\nO seu bo facer no equipo andaluz serviulle durante a pretemporada 2008-09 para asinar un contrato de proba por un mes co C\u00e1ceres 2016 Basket de LEB Ouro, que prorrogou dous meses m\u00e1is ao seu vencimiento polo que iniciou a tempada como membro do persoal do conxunto estreme\u00f1o que abandonar\u00eda tras a disputa da oitava xornada da tempada regular xa que o C\u00e1ceres 2016 decidiu non renovarlle o seu contrato temporal. Ese mesmo ano asina co Cornell\u00e0 da LEB Prata, continuando ao ano seguinte co equipo, esta vez na LEB Ouro. En 2010 pasar\u00eda a xogar co Prat de LEB Prata, para regresar na campa\u00f1a 2011-12 \u00e1 LEB Ouro da man do Menorca B\u00e0squet."}
{"id": "150210", "revid": "81969", "url": "https://gl.wikipedia.org/wiki?curid=150210", "title": "Futebol Clube do Porto", "text": "O Futebol Clube do Porto, co\u00f1ecido como FC Porto, Porto ou FCP, \u00e9 un club de f\u00fatbol de Portugal, o m\u00e1is representativo da cidade do Porto. Fundouse en 1893 e compite na Primeira Liga. \u00c9 o club portugu\u00e9s con m\u00e1is trofeos internacionais e o segundo con m\u00e1is t\u00edtulos de liga.\nEstadio.\nO estadio do FC Porto \u00e9 o Est\u00e1dio do Drag\u00e3o, cunha capacidade para 52.000 espectadores. Foi inaugurado o 16 de novembro de 2003 nun partido amigable fronte \u00f3 FC Barcelona.\nPalmar\u00e9s Resumido.\nAcademia Drag\u00e3o Force.\nO FC Porto ten m\u00e1is de 55 Copas Nacionais e 180 Copas Rexionais.\nMuseo.\nO Club FC Porto ten m\u00e1is de 20.000 Copas e Trofeos na s\u00faa sala Museo situado no Estadio do Drag\u00e3o."}
{"id": "150211", "revid": "34155", "url": "https://gl.wikipedia.org/wiki?curid=150211", "title": "Olympique de Marseille", "text": "O Olympique de Marseille \u00e9 un club de f\u00fatbol franc\u00e9s, da cidade de Marsella. Foi fundado en 1899 e xoga na Ligue 1 francesa.\nO club xoga os seus partidos de local no Stade V\u00e9lodrome desde 1938 e dentro do seu palmar\u00e9s conta con 9 t\u00edtulos da Ligue 1, 10 Copas de Francia, 3 Copas da Liga, 2 Supercopas de Francia e unha Liga de Campi\u00f3ns da UEFA obtida en 1993.\nHistoria.\nO Olympique de Marseille foi fundado en 1899 como club oficial e en 1902 como equipo de baloncesto e balonm\u00e1n.\nEn 1924 o equipo consegue o seu primeiro t\u00edtulo, a Copa de Francia, e en 1937 ga\u00f1a a s\u00faa primeira Liga.\nNa tempada 1992-93 o equipo consegue a Liga de Campi\u00f3ns, ante o AC Milan italiano, convert\u00e9ndose no \u00fanico equipo de Francia en conseguir devandito t\u00edtulo.\nOs seus t\u00edtulos m\u00e1is recentes son a Ligue 1 e unha Copa da Liga, ambas conseguidas en 2010.\nEstadio.\nO Olympique de Marseille xoga de local no Stade V\u00e9lodrome desde 1938, cando abandona o antigo \"Stade de l'Huveaune\" que pertenc\u00eda ao equipo. \nO V\u00e9lodrome foi constru\u00eddo en 1937, ampliado en 1984 e 1998, na actualidade conta cunha capacidade de 60.031 espectadores. Albergou 2 partidos do Mundial 1938, 7 partidos do Mundial 1998, 2 partidos da Eurocopa 1960 e 2 partidos da Eurocopa 1984.\nXogadores.\nCadro actual.\n "}
{"id": "150213", "revid": "1308", "url": "https://gl.wikipedia.org/wiki?curid=150213", "title": "Perna humana", "text": ""}
{"id": "150214", "revid": "1308", "url": "https://gl.wikipedia.org/wiki?curid=150214", "title": "Abdome humano", "text": ""}
{"id": "150215", "revid": "12452", "url": "https://gl.wikipedia.org/wiki?curid=150215", "title": "Ano humano", "text": ""}
{"id": "150216", "revid": "27155", "url": "https://gl.wikipedia.org/wiki?curid=150216", "title": "Testa", "text": "Na anatom\u00eda humana, a testa ou fronte \u00e9 a parte \u00f3sea da cabeza encima dos ollos. Est\u00e1 constitu\u00edda polo \u00f3so frontal."}
{"id": "150217", "revid": "109216", "url": "https://gl.wikipedia.org/wiki?curid=150217", "title": "Toni El\u00edas", "text": "Antoni El\u00edas Justicia, co\u00f1ecido como Toni El\u00edas, nado en Manresa o 26 de marzo de 1983, \u00e9 un piloto espa\u00f1ol de motociclismo. \u00c9 o terceiro membro da familia El\u00edas en competir en carreiras de motociclismo. Foi o primeiro campi\u00f3n do mundo da categor\u00eda Moto2 en 2010.\nCarreira deportiva.\nInicios.\nEn 1993 Toni acabou terceiro no Campionato de Catalu\u00f1a de Minimotos, e un ano m\u00e1is tarde acadou o subcampionato. Os tres anos sucesivos, 1995, 1996 e 1997 probou nas carreiras de scooters, onde logrou unhas boas actuaci\u00f3ns, disputando o \u00faltimo ano o Open RACC de 50cc cunha Yamaha TZR 50.\n125cc.\n1998 \u00e9 o ano no que debuta aos mandos dunha Yamaha 125 GP no Campionato de Espa\u00f1a de 125cc, con s\u00f3 15 anos, logra sumar os seus primeiros puntos e remata na vix\u00e9simo terceira posici\u00f3n.\nEn 1999 continuou disputando o Campionato de Espa\u00f1a de 125cc, onde acadou a terceira posici\u00f3n na clasificaci\u00f3n xeral. A s\u00faa primeira incursi\u00f3n no Campionato do Mundo foi como piloto convidado no Gran Premio de Espa\u00f1a, onde sumou os seus primeiros puntos do Mundial no GP da Comunidade Valenciana ao acabar na 14\u00ba posici\u00f3n.\nA temporada 2000 foi a s\u00faa primeira temporada completa no Mundial de 125cc ao conseguir 24 puntos e rematar na vix\u00e9sima praza. Con esta actuaci\u00f3n logrou un sitio no equipo do ex-piloto Alberto Puig, no Mundial de 125cc, da temporada seguinte, o Movistar Junior Team a bordo dunha Honda.\nNo MoviStar J\u00fanior Team do ano 2001 El\u00edas subiu a un podio por vez primeira durante o Gran Premio de Francia, e foi no Gran Premio dos Pa\u00edses Baixos, onde Toni acadou a s\u00faa primeira vitoria no mundial. A partir dese momento, o piloto catal\u00e1 entrou na loita polo t\u00edtulo a\u00ednda que a superioridade mec\u00e1nica dos seus rivais e unha ca\u00edda imped\u00edronlle loitar polo t\u00edtulo. Ao remate das diferentes carreiras logrou a terceira posici\u00f3n.\n250cc.\nNo ano 2002 deu o salto a 250cc no equipo dirixido por Jorge Mart\u00ednez \"Aspar\" cunha Aprilia RS250. Acadou a s\u00faa primeira vitoria en Motegi e varios podios ao longo da temporada. Finalmente, logrou a cuarta posici\u00f3n final do Campionato.\nNa temporada 2003 converteuse no piloto que m\u00e1is Grandes Premios ga\u00f1ou, fac\u00e9ndoo en 5 carreiras polo que loitou no campionato ata o final. Os problemas posta a punto, durante o inicio da temporada, coa Aprilia condicionaron o resultado final dun Mundial no que rematou terceiro.\nEn 2004 abandonou o equipo de Aspar e pasou ao equipo Fortuna Honda dirixido por Daniel Amatriain pilotando unha Honda RSW250 oficial e acadando 8 podios e unha vitoria, obtendo a cuarta posici\u00f3n do mundial.\nMotoGP.\nEn 2005 subiu de categor\u00eda e entrou en MotoGP para competir co equipo Fortuna Yamaha, onde logrou 74 puntos e acabou na 12\u00ba posici\u00f3n.\nNo 2006 cambiou de montura e fichou polo equipo Honda Gresini pilotando a Honda RCV211V. O seu compa\u00f1eiro de equipo foi o piloto italiano Marco Melandri. A s\u00faa primeira vitoria nesta categor\u00eda foi no Gran Premio de Motociclismo de Portugal, no circu\u00edto de Estoril logo dunha loita memorable con Valentino Rossi. Rematou a temporada na novena praza do mundial.\nEn 2007 coa nova Honda RCV212V s\u00f3 logrou subirse d\u00faas veces ao caix\u00f3n pois no Assen tivo un grave accidente, onde fracturou unha perna que o afastou dos circu\u00edtos varias carreiras, conform\u00e1ndose coa 12\u00ba praza ao final de temporada.\nA finais de 2007 comunicou a s\u00faa fichaxe para a temporada do 2008 polo equipo de Luis D\u00b4Antin, o Alice Ducati Team, que \u00e9 o equipo sat\u00e9lite de Ducati, pilotando a Ducati Desmosedici GP8 acompa\u00f1ando ao franc\u00e9s Sylvain Guintoli. Logo dunha temporada mas que discreta, consegue dous podios consecutivos en Brno e Misano, que facilita a s\u00faa permanencia na categor\u00eda cara \u00e1 pr\u00f3xima temporada.\nEn 2009, o piloto de Manresa volve a correr cunha Honda do equipo San Carlo Honda Gresini, pero desta vez coa RC212CV, coas mesmas especificaci\u00f3ns cas oficiais e polo tanto coa expectativa de recuperar protagonismo entre a elite do Campionato.\nMoto2 e Moto GP.\nA falta de 3 probas para a conclusi\u00f3n do campionato, procl\u00e1mase matematicamente campi\u00f3n do mundo de Moto2, tras acabar cuarto no G.P. de Malaisia. No que vai transcorrido desta tempada 2010, conseguiu 8 podios, entre os que se atopan 7 vitorias (Jerez, Le Mans, Sachsenring, Brno, Indianapolis, San Marino e o Xap\u00f3n) e un segundo posto en Assen.\nTras este triunfo en Moto2, Toni El\u00edas retomou a s\u00faa aspiraci\u00f3n de volver competir en MotoGP con equipo de f\u00e1brica. En 2010 conv\u00e9rtese no novo piloto oficial do equipo LCR Honda MotoGP para a tempada 2011. Tras unha tempada con malos resultados, sendo o oitavo (en 3 ocasi\u00f3ns) o seu mellor posto, dun Toni que se esperaba m\u00e1is competitivo, volta a Moto2.\nToni volve \u00e1 categor\u00eda na que f\u00f3ra campi\u00f3n, co equipo de Jorge Mart\u00ednez \"Aspar\", o Mapfre Aspar Team. o 15 de xullo de 2012 Jorge Mart\u00ednez Aspar anuncia en directo o cesamento do contrato co que Toni non finalizar\u00e1 a tempada nese equipo. Logo disto, chega a un acordo co equipo Pramac para substitu\u00edr o lesionado H\u00e9ctor Barber\u00e1. Despois do regreso de Barber\u00e1, Toni asinou un acordo para correr co equipo Kalex substitu\u00edndo a Simone Corsi, que marchou a superbikes."}
{"id": "150218", "revid": "56817", "url": "https://gl.wikipedia.org/wiki?curid=150218", "title": "Camporredondo", "text": "O top\u00f3nimo Camporredondo pode referirse a:"}
{"id": "150219", "revid": "2865", "url": "https://gl.wikipedia.org/wiki?curid=150219", "title": "F\u00fatbol Club Porto", "text": ""}
{"id": "150220", "revid": "89787", "url": "https://gl.wikipedia.org/wiki?curid=150220", "title": "\u00c1ngel Luis P\u00e9rez P\u00e9rez", "text": "\u00c1ngel Luis P\u00e9rez P\u00e9rez, nado en Avil\u00e9s o 21 de febreiro de 1981, \u00e9 un futbolista espa\u00f1ol. Xoga de defensa e o seu actual equipo \u00e9 o Monta\u00f1eros CF."}
{"id": "150222", "revid": "1131", "url": "https://gl.wikipedia.org/wiki?curid=150222", "title": "Campo Redondo", "text": "O top\u00f3nimo galego Campo Redondo pode referirse a:"}
{"id": "150223", "revid": "12452", "url": "https://gl.wikipedia.org/wiki?curid=150223", "title": "Xard\u00edns Colgantes de Babilonia", "text": ""}
{"id": "150226", "revid": "33967", "url": "https://gl.wikipedia.org/wiki?curid=150226", "title": "I milenio a. C.", "text": "O primeiro milenio antes de Cristo comezou o 1 de xaneiro de 1000 a. C. e rematou o 31 de decembro do 1 a. C."}
{"id": "150227", "revid": "43749", "url": "https://gl.wikipedia.org/wiki?curid=150227", "title": "-I milenio", "text": ""}
{"id": "150228", "revid": "33967", "url": "https://gl.wikipedia.org/wiki?curid=150228", "title": "IV milenio a. C.", "text": "O cuarto milenio antes de Cristo comezou o 1 de xaneiro do 4000 a.\u00a0C. e rematou o 31 de decembro do 3001 a.\u00a0C."}
{"id": "150229", "revid": "1308", "url": "https://gl.wikipedia.org/wiki?curid=150229", "title": "-IV milenio", "text": ""}
{"id": "150230", "revid": "56817", "url": "https://gl.wikipedia.org/wiki?curid=150230", "title": "Condado de Cornwall", "text": "O Condado de Cornwall (en ingl\u00e9s \"County of Cornwall\") \u00e9 o condado m\u00e1is occidental dos tres condados que forman parte da organizaci\u00f3n territorial de Xamaica. Neste condado \u00e1chase a cidade de Montego Bay.\nParroquias.\nCont\u00e9n as seguintes parroquias (\"parishes\" en ingl\u00e9s):"}
{"id": "150232", "revid": "1308", "url": "https://gl.wikipedia.org/wiki?curid=150232", "title": "Neocl\u00e1sica", "text": ""}
{"id": "150233", "revid": "1308", "url": "https://gl.wikipedia.org/wiki?curid=150233", "title": "Ciencia arqueol\u00f3xica", "text": ""}
{"id": "150234", "revid": "5863", "url": "https://gl.wikipedia.org/wiki?curid=150234", "title": "A Coutada", "text": "O top\u00f3nimo galego A Coutada pode referirse a:"}
{"id": "150235", "revid": "1308", "url": "https://gl.wikipedia.org/wiki?curid=150235", "title": "Palacio de Cnosos", "text": ""}
{"id": "150236", "revid": "56817", "url": "https://gl.wikipedia.org/wiki?curid=150236", "title": "Condado de Middlesex, Xamaica", "text": "O Condado de Middlesex (en ingl\u00e9s \"County of Middlesex\") \u00e9 o condado central dos tres condados que forman parte da organizaci\u00f3n territorial de Xamaica.\nParroquias.\nCont\u00e9n as seguintes parroquias (\"parishes\" en ingl\u00e9s):"}
{"id": "150237", "revid": "75439", "url": "https://gl.wikipedia.org/wiki?curid=150237", "title": "Refraneiro galego da muller", "text": "O refraneiro galego da muller, loxicamente, resulta ampl\u00edsimo, polo que s\u00f3 se pode recoller aqu\u00ed unha mostra non exhaustiva."}
{"id": "150238", "revid": "56817", "url": "https://gl.wikipedia.org/wiki?curid=150238", "title": "Condado de Surrey", "text": "O Condado de Surrey (en ingl\u00e9s \"County of Surrey\") \u00e9 o condado oriental dos tres condados que forman parte da organizaci\u00f3n territorial de Xamaica.\nParroquias.\nCont\u00e9n as seguintes parroquias (\"parishes\" en ingl\u00e9s):"}
{"id": "150239", "revid": "56817", "url": "https://gl.wikipedia.org/wiki?curid=150239", "title": "Arrotea", "text": "O top\u00f3nimo galego Arrotea fai menci\u00f3n a un terreo que comeza a ser cultivado. Pode referirse a:"}
{"id": "150240", "revid": "23204", "url": "https://gl.wikipedia.org/wiki?curid=150240", "title": "Castelo de Frederiksborg", "text": "O castelo de Frederiksborg ch\u00e1mase as\u00ed por estar constru\u00eddo na vila dinamarquesa de Hiller\u00f8d, que at\u00e9 o ano 1910 aproximadamente foi co\u00f1ecida co nome alternativo de \"Frederiksborg\".\nHistoria.\nA primeira parte do castelo foi constru\u00edda en 1560 baixo o mandato do rei Frederico II de Dinamarca. A finalizaci\u00f3n definitiva das obras ter\u00eda lugar en 1840. Con todo, foi entre os anos 1602 e 1620 cando se levou a cabo o groso do obra palaciana, reinando daquela Cristi\u00e1n IV de Dinamarca. O palacio sufriu un incencio en 1839 volvendo ser reconstru\u00eddo posteriormente. Hoxe \u00e9 a sede do Museo de Historia de Dinamarca."}
{"id": "150243", "revid": "839", "url": "https://gl.wikipedia.org/wiki?curid=150243", "title": "Danny Lewis", "text": "Danny Cornell Lewis, nado o 21 de xu\u00f1o de 1970 en Kalamazoo, M\u00edchigan, \u00e9 un ex xogador profesional de baloncesto estadounidense con pasaporte brit\u00e1nico. Cunha altura de 1,84 xogaba na posici\u00f3n de base."}
{"id": "150244", "revid": "47401", "url": "https://gl.wikipedia.org/wiki?curid=150244", "title": "O Picoto", "text": "O top\u00f3nimo O Picoto pode facer referencia a varios lugares de Galicia:"}
{"id": "150260", "revid": "89787", "url": "https://gl.wikipedia.org/wiki?curid=150260", "title": "Sacha Giffa", "text": "Sanya Komlan Giffa , nado en Moscova (Rusia) o 14 de xu\u00f1o de 1977, \u00e9 un xogador profesional de baloncesto internacional franc\u00e9s que actualmente xoga para o Fos Ouest Provence Basket da segunda categor\u00eda do baloncesto franc\u00e9s. Cunha altura de 1,97 metros xoga na posici\u00f3n de aleiro."}
{"id": "150262", "revid": "5132", "url": "https://gl.wikipedia.org/wiki?curid=150262", "title": "Esteban L\u00f3pez", "text": "Esteban Sebasti\u00e1n L\u00f3pez Tamborini, m\u00e1is co\u00f1ecido como Esteban L\u00f3pez, nado o 11 de xu\u00f1o de 1984 en General Pico, \u00e9 un xogador profesional de baloncesto arxentino con pasaporte italiano que actualmente milita no Club Atl\u00e9tico Quilmes da Arxentina. Cunha altura de 1,85 metros xoga na posici\u00f3n de base."}
{"id": "150263", "revid": "22570", "url": "https://gl.wikipedia.org/wiki?curid=150263", "title": "Adri\u00e1n N\u00fa\u00f1ez", "text": "Adri\u00e1n N\u00fa\u00f1ez Fern\u00e1ndez, nado o 31 de agosto de 1984 en Lugo, \u00e9 un xogador profesional de baloncesto galego. Cunha altura de 1,92 metros xoga na posici\u00f3n de escolta."}
{"id": "150264", "revid": "1987", "url": "https://gl.wikipedia.org/wiki?curid=150264", "title": "Cheis, Bamiro, Vimianzo", "text": "Cheis \u00e9 un lugar da parroquia do Bamiro no concello coru\u00f1\u00e9s de Vimianzo na comarca da Terra de Soneira). Ti\u00f1a 26 habitantes no ano 2018 segundo datos do Instituto Nacional de Estad\u00edstica dos cales eran 12 homes e 14 mulleres."}
{"id": "150265", "revid": "23204", "url": "https://gl.wikipedia.org/wiki?curid=150265", "title": "Pedro Fern\u00e1ndez Espinosa", "text": "Pedro Fern\u00e1ndez Espinosa, nado en Cartagena (Rexi\u00f3n de Murcia) o 19 de abril de 1978, \u00e9 un ex-xogador de baloncesto profesional espa\u00f1ol. Mide 2,08 metros, pesa 105 kg e xogaba na posici\u00f3n de pivote."}
{"id": "150266", "revid": "1987", "url": "https://gl.wikipedia.org/wiki?curid=150266", "title": "Or\u00f3ns, Bamiro, Vimianzo", "text": "Or\u00f3ns \u00e9 un lugar da parroquia do Bamiro no concello coru\u00f1\u00e9s de Vimianzo na comarca da Terra de Soneira). Ti\u00f1a 18 habitantes no ano 2018 segundo datos do Instituto Nacional de Estad\u00edstica dos cales eran 8 homes e 10 mulleres."}
{"id": "150267", "revid": "85894", "url": "https://gl.wikipedia.org/wiki?curid=150267", "title": "A Piroga, Bamiro, Vimianzo", "text": "A Piroga \u00e9 un lugar da parroquia do Bamiro no concello coru\u00f1\u00e9s de Vimianzo na comarca da Terra de Soneira). Ti\u00f1a 236 habitantes no ano 2018 segundo datos do Instituto Nacional de Estad\u00edstica dos cales eran 111 homes e 125 mulleres."}
{"id": "150274", "revid": "98629", "url": "https://gl.wikipedia.org/wiki?curid=150274", "title": "The Eternal", "text": "The Eternal \u00e9 o d\u00e9cimo quinto e derradeiro \u00e1lbum de estudio da banda estadounidense de rock alternativo Sonic Youth, editado por Matador Records o 9 de xu\u00f1o do 2009. Foi o seu primeiro \u00e1lbum en tres anos, precedido por \"Rather Ripped\", sendo o per\u00edodo de tempo m\u00e1is longo entre dous \u00e1lbums de estudio da banda. Tr\u00e1tase do primeiro \u00e1lbum da banda dende que abandonaron a s\u00faa anterior discogr\u00e1fica, Geffen Records.\nEn \"The Eternal\" Kim Gordon s\u00f3 toca o baixo no primeiro corte, \"Sacred Trickster\", gravando guitarras no resto dos temas do disco. Tam\u00e9n destaca o feito de que en varias das canci\u00f3ns cantan Gordon, Ranaldo, e Moore, os tres ao un\u00edsono.\nO \u00e1lbum est\u00e1 adicado a Ron Asheton, guitarrista de The Stooges, falecido meses antes da aparici\u00f3n de \"The Eternal\".\nListas.\nPosici\u00f3ns nas listas da publicaci\u00f3n estadounidense \"Billboard\""}
{"id": "150275", "revid": "25871", "url": "https://gl.wikipedia.org/wiki?curid=150275", "title": "Down on the Upside", "text": "Down on the Upside \u00e9 o quinto \u00e1lbum de estudio da banda estadounidense de rock alternativo Soundgarden, editado o 21 de maio de 1996 a trav\u00e9s do selo A&amp;M Records.\nListaxe de canci\u00f3ns.\nTodas as letras compostas por Chris Cornell, ag\u00e1s onde se indique.\nTodas as letras compostas por Chris Cornell, ag\u00e1s onde se indique."}
{"id": "150276", "revid": "89787", "url": "https://gl.wikipedia.org/wiki?curid=150276", "title": "Christophe Humbert", "text": "Christophe Marc Humbert, nado o 7 de agosto de 1979, en Fort de France, Martinica, \u00e9 un xogador profesional de baloncesto franc\u00e9s, que actualmente xoga para o Fos Ouest Provence. Cunha altura de 2,02 metros xoga de ala-pivote."}
{"id": "150277", "revid": "5132", "url": "https://gl.wikipedia.org/wiki?curid=150277", "title": "Beirasar Rosal\u00eda", "text": ""}
{"id": "150278", "revid": "89787", "url": "https://gl.wikipedia.org/wiki?curid=150278", "title": "Edward Santana", "text": "Edward Santana Pimentel, nado o 20 de abril de 1980, en Hato Mayor, \u00e9 un xogador profesional de baloncesto dominicano con pasaporte espa\u00f1ol, que actualmente xoga para o Cajarioja da LEB Prata. Cunha altura de 2,03 metros xoga de ala-pivote."}
{"id": "150282", "revid": "785", "url": "https://gl.wikipedia.org/wiki?curid=150282", "title": "O Porto", "text": "O top\u00f3nimo O Porto pode referirse a:"}
{"id": "150283", "revid": "1131", "url": "https://gl.wikipedia.org/wiki?curid=150283", "title": "O Barrio", "text": ""}
{"id": "150285", "revid": "1131", "url": "https://gl.wikipedia.org/wiki?curid=150285", "title": "Prudential Center", "text": "O Prudential Center \u00e9 un pavill\u00f3n deportivo situado en Newark, Nova Jersey.\n\u00c9 a cancha dos New Jersey Devils, o equipo de h\u00f3ckey sobre xeo da NHL, ademais dos Seton Hall Pirates, na liga de baloncesto da NCAA.\nA capacidade de espectadores \u00e9 de 17\u00a0625 para h\u00f3ckey; 18\u00a0711 para baloncesto; e un m\u00e1ximo de 19\u00a0500 para concertos."}
{"id": "150290", "revid": "624", "url": "https://gl.wikipedia.org/wiki?curid=150290", "title": "Reino dos v\u00e1ndalos", "text": ""}
{"id": "150291", "revid": "23204", "url": "https://gl.wikipedia.org/wiki?curid=150291", "title": "Reino v\u00e1ndalo", "text": "O reino v\u00e1ndalo (lat\u00edn: \"Regnum Vandalum\") ou reino dos v\u00e1ndalos e alanos (lat\u00edn: \"Regnum Vandalorum et Alanorum\") foi establecido polo pobo v\u00e1ndalo xerm\u00e1nico baixo Xenserico. Gobernaba no norte de \u00c1frica e en varias prazas do Mediterr\u00e1neo dende o 435 ata o 534.\nHistoria.\nTrala derrota na batalla dos montes Nervasos, contra suevos de Hermerico e os romanos de Asterio, Gunderico retrocede cara a B\u00e9tica, onde se establece ata que finalmente Xenserico na primavera de 429 con, os que se estiman, 80.000 individuos decidiu pasar a \u00c1frica, cruzaron o Estreito de Xibraltar e invadiron a zona en 436, co fin de facerse coas mellores zonas agr\u00edcolas do Imperio Romano de Occidente.\nPara iso lograron barcos cos cales chegaron a T\u00e1nxer e Ceuta. Logo despraz\u00e1ronse cara ao leste, conquistando as rexi\u00f3ns costeiras do que hoxe son Marrocos, Alxeria e Tunisia. En 435, o Imperio Romano, que ent\u00f3n gobernaba o norte de \u00c1frica, permitiu que os v\u00e1ndalos se establecesen nas provincias Numidia e Mauritania Cesariense, cando quedou claro que o ex\u00e9rcito v\u00e1ndalo non pod\u00eda ser derrotado polas forzas militares romanas. En 439 os v\u00e1ndalos renovaron o seu avance cara ao leste e capturaron Cartago, a cidade m\u00e1is importante do norte de \u00c1frica.\nFix\u00e9ronse, tras alg\u00fans anos de loita, co control de gran parte da antiga provincia romana de \u00c1frica fundando o seu propio reino, que inclu\u00eda, ademais, Sicilia, C\u00f3rsega, Sarde\u00f1a e as illas Baleares, as\u00ed mesmo conquistadas aos romanos e, xa que logo, as fontes de produci\u00f3n da maior rexi\u00f3n cerealeira do vello imperio, que en adiante tivo que comprar o gran aos v\u00e1ndalos.\nAdemais os romanos tiveron que soportar as s\u00faas razzias piratas no Mediterr\u00e1neo occidental inclu\u00edndo o saqueo de Roma en 455 , e a derrota da frota imperial de Maiorano na batalla de Cartaxena en \"Potus Illicitanus\" no 460. Para iso contaban co gran porto de Cartago e coa frota imperial nel apresada. Sobre a base desta \u00faltima, Xenserico conseguiu apoderarse de bases mar\u00edtimas de gran valor estrat\u00e9xico para controlar o comercio mar\u00edtimo do Mediterr\u00e1neo occidental.\nCon todo, o dominio v\u00e1ndalo do norte de \u00c1frica durar\u00eda s\u00f3 algo m\u00e1is dun s\u00e9culo e caracterizouse por un progresivo debilitamento militar do ex\u00e9rcito v\u00e1ndalo, unha grande incapacidade dos seus reis e aristocracia cortes\u00e1 para atopar un modus vivendi acept\u00e1bel cos grupos dirixentes romanos e pola paulatina vida \u00e1 parte de amplos territorios do interior, m\u00e1is perif\u00e9ricos e monta\u00f1eses, onde foron consolid\u00e1ndose embri\u00f3ns de Estados baixo o liderado de xefes tribais b\u00e9rberes m\u00e1is ou menos romanizados e cristianizados.\nA pol\u00edtica da monarqu\u00eda v\u00e1ndala foi fundamentalmente defensiva contra todos os seus m\u00e1is inmediatos inimigos: a propia nobreza b\u00e1rbara e a aristocracia provincial romana. Un labor de desatenci\u00f3n social e descabezamento pol\u00edtico que \u00e1 forza haber\u00eda de afectar \u00e1s mesmas estruturas administrativas herdadas do Imperio, o que ocasionar\u00eda a s\u00faa definitiva ru\u00edna. A causa profunda de devandita ru\u00edna non ser\u00eda outra que a mesma base do poder dos reis v\u00e1ndalos, o ex\u00e9rcito, e as esixencias do mesmo.\nA\u00ednda que se recordan principalmente polo saqueo de Roma en 455 e pola s\u00faa persecuci\u00f3n dos cristi\u00e1ns \"niceanos\" (porque eran \"arianos\"), os v\u00e1ndalos foron mecenas da aprendizaxe. Os grandes proxectos de construci\u00f3n continuaron, as escolas floreceron e no norte de \u00c1frica protexeron a moitos dos escritores e cient\u00edficos m\u00e1is innovadores do Imperio Romano de Occidente de fala latina tard\u00eda.\nO reino v\u00e1ndalo terminou en 534, cando foi conquistado por Belisario e incorporado ao Imperio Romano de Oriente (ou Imperio Bizantino). Os v\u00e1ndalos sobreviventes asimil\u00e1ronse \u00e1 poboaci\u00f3n ind\u00edxena africana (b\u00e9rberes), ou dispers\u00e1ronse no territorio bizantino."}
{"id": "150292", "revid": "89787", "url": "https://gl.wikipedia.org/wiki?curid=150292", "title": "Recuperatio Imperii", "text": "Recuperatio Imperii \u00e9 un programa militar ideado polo Emperador romano de oriente Xustiniano I co fin de recuperar os territorios que conformaran antigamente o Imperio Romano de Occidente e que agora estaban baixo o poder dos b\u00e1rbaros. A reunificaci\u00f3n do Imperio romano era unha idea popular naqueles tempos, xa que \u00e9 unha formulaci\u00f3n que responde aos sentimentos estendidos entre amplas capas da poboaci\u00f3n de Occidente (sobre todo entre o elemento senatorial urbano e sectores vinculados coa administraci\u00f3n) e en parte do goberno do Imperio oriental, que intelectualmente xoga coa continuidade imperial en Occidente; de feito, o sentimento de \"romanitas\" enc\u00f3ntrase - no s\u00e9culo VI - amplamente estendido por todo o Imperio e \u00e9 correspondido pola ideolox\u00eda oficial do goberno imperial - segundo a cal este non se afundiu en Occidente sen\u00f3n que os b\u00e1rbaros gobernan al\u00ed en nome do Emperador de Oriente - e por parte da \"intelligentia\" de Constantinopla (por exemplo, \u00e9 o caso do escritor Xo\u00e1n Lido, contempor\u00e1neo de Xustiniano).\nEstes sentimentos son aproveitados pola administraci\u00f3n de Xustiniano I para realizar, precisamente, unha pol\u00edtica en consonancia con eles (fose sincera ou interesada). Este programa foi dirixido polo brillante militar Belisario, e conseguiu recuperar o norte de \u00c1frica, o sur da Pen\u00ednsula Ib\u00e9rica e a pr\u00e1ctica totalidade de Italia. Nas tres invasi\u00f3ns de conquista do programa o Imperio usou sempre a escusa de que os seus intereses na rexi\u00f3n foran violados (case sempre co destronamento ou morte dun rei favor\u00e1bel ao Imperio) para as\u00ed efectuar a invasi\u00f3n e posterior conquista.\nPor\u00e9n, o Imperio romano de Oriente quedou debilitado para os retos do futuro e ademais, a facenda bizantina quedou baleira tras os monumentais gastos de Xustiniano para as s\u00faas campa\u00f1as de conquista en Occidente e as s\u00faas grandes construci\u00f3ns arquitect\u00f3nicas, como a igrexa de Santa Sof\u00eda. Os seus sucesores non poder\u00edan afrontar o reto de dirixir un Imperio atacado en todas as frontes e terminar\u00edan por perder gran parte das conquistas de Xustiniano I, e peor a\u00ednda, perderen Siria, Palestina e Exipto, que constitu\u00edan gran parte do Imperio bizantino, a mans dos otom\u00e1ns."}
{"id": "150301", "revid": "1131", "url": "https://gl.wikipedia.org/wiki?curid=150301", "title": "Sociedad Gimn\u00e1stica de Pontevedra", "text": "A Sociedad Gimn\u00e1stica de Pontevedra (SGP) \u00e9 un club de atletismo da cidade de Pontevedra. Na actualidade compite na Divisi\u00f3n de Honra de atletismo de Espa\u00f1a, \u00e1 que ascendeu en 2007. O seu feudo \u00e9 o Centro Galego de Tecnificaci\u00f3n Deportiva.\nHistoria.\nFoi fundada o 2 de setembro de 1927 por vinte e oito pontevedreses, capitaneados por Leonardo Enr\u00edquez Rodas. No seu momento chegou a ter secci\u00f3n de f\u00fatbol e de baloncesto.\nEntre os seus atletas m\u00e1is destacados est\u00e1n o lanzador de xevalina Gustavo Dacal (nove veces campi\u00f3n de Espa\u00f1a) e o saltador Jean Marie Okutu (campi\u00f3n de Espa\u00f1a de salto de lonxitude en 2009).\nV\u00e9xase tam\u00e9n.\nLigaz\u00f3ns externas.\nwww.sgpontevedra.com"}
{"id": "150302", "revid": "72012", "url": "https://gl.wikipedia.org/wiki?curid=150302", "title": "Maximiliano I de Habsburgo", "text": "Maximiliano I de Habsburgo, nado en Wiener Neustadt o 22 de marzo de 1459 e finado o 12 de xaneiro de 1519 en Wels, foi emperador do Sacro Imperio Romano Xerm\u00e1nico desde 1508 (de facto, a partir de 1493) at\u00e9 \u00e1 s\u00faa morte.\nTraxectoria.\nMaximiliano era fillo do emperador Frederico III, do Sacro Imperio Romano Xerm\u00e1nico, e da emperatriz D. Leonor de Portugal. Posu\u00eda tam\u00e9n os t\u00edtulos de conde do Tirol, duque da Estiria, se\u00f1or da Su\u00edza, duque da Carintia e se\u00f1or da Suabia; por iso, ao conseguir ser electo emperador do Sacro Imperio, tornouse o m\u00e1is poderoso dos pr\u00edncipes alem\u00e1ns desde Frederico II.\nCasou en 1477 coa s\u00faa prima materna a duquesa Mar\u00eda de Borgo\u00f1a (1457-1482), filla de Carlos o Temerario. Enviuvando, Maximiliano loitou contra a Francia que quer\u00eda anexar o territorio borgo\u00f1\u00e9s (o que de feito conseguiu). Reuniu un consello de pr\u00edncipes alem\u00e1ns, para obter axuda e se coroar rei de Italia, o que non viu ocorrer.\nEn 1508, tras reinar sobre o Sacro-Imperio por 15 anos sen o t\u00edtulo, e co consentimento do Papa Xulio II, el acaba coa necesidade de se cumprir a tradici\u00f3n do Sacro-Emperador ser coroado polo Papa para recibir o t\u00edtulo, bastando as\u00ed, soamente a s\u00faa elecci\u00f3n como tal.\nFoi sucedido no Imperio por seu neto Carlos V de Habsburgo."}
{"id": "150303", "revid": "23204", "url": "https://gl.wikipedia.org/wiki?curid=150303", "title": "Frederico III do Sacro Imperio Romano Xerm\u00e1nico", "text": "Ferderico III de Habsburgo, Frederico V de Austria ou Frederico do Tirol, nado en Innsbruck o 21 de setembro de 1415 e finado en Linz o 19 de agosto de 1493, alcumado \"o do Beizo Groso\", foi Emperador do Sacro Imperio Romano.\nTraxectoria.\nEra o terceiro fillo de Ernesto I, o Le\u00f3n (1377-1424), Duque de Carniola e duque de Austria en 1406 e Duque de Estiria ou Steiermark e Duque de Carintia en 1411. Conde de Habsburgo, do Tirol, de Ferrete, de Kyburg, Landgrave da Alta Alsacia, Arquiduque en 1414. Ernesto I casou en 1392 con Margarida, enviuvando en 1410; era filla de Bogislas V, Duque de Pomerania. Casou ent\u00f3n en febreiro de 1412 con Zimburga, tam\u00e9n chamada Gymburge, Cymbarka, Cymburge ou Cimburgis de Masovia, nacida en Varsovia, m\u00e1is ou menos en 1394 e morta en 1492. Era filla de Ziemovit IV Piast, Duque de Masovia, e deulle nove fillos.\nT\u00edtulos.\nDuque de Estiria, Carintia, Carniola, Ferrette e Tirol, Landgrave da Alta Alsacia en 1427, Duque de Austria, que erixiu en Arquiducado en 1453. Rei de romanos en 1439, despois SIR en 1452. En 1457 conde de Habsburgo."}
{"id": "150304", "revid": "139858", "url": "https://gl.wikipedia.org/wiki?curid=150304", "title": "Casa de Tolos", "text": "Casa de Tolos \u00e9 un estudio de gravaci\u00f3n musical situado no lugar da Goldra, na parroquia de Ma\u00f1ufe (Gondomar), dirixido por Segundo Grand\u00edo, ex-baixista do grupo vigu\u00e9s Siniestro Total.\nDatos.\nCasa de Tolos creouse en 1999, e desde ent\u00f3n grav\u00e1ronse e e mestur\u00e1ronse m\u00e1is de 500 traballos musicais de m\u00fasicos e produtores de reco\u00f1ecido prestixio nacional e internacional. \nConta con ampla experiencia na realizaci\u00f3n de numerosos traballos para distintas televisi\u00f3ns do \u00e1mbito nacional e auton\u00f3mico, principalmente na gravaci\u00f3n de son para emisi\u00f3n en directo e para programas musicais de televisi\u00f3n e streaming.\nNo ano 2008 adquiriu un estudio m\u00f3bil de gravaci\u00f3n de son e v\u00eddeo, que permite a realizaci\u00f3n de gravaci\u00f3ns f\u00f3ra do estudio central e a s\u00faa emisi\u00f3n por Internet."}
{"id": "150306", "revid": "23204", "url": "https://gl.wikipedia.org/wiki?curid=150306", "title": "Leonor de Portugal, Sacra Emperatriz Romana", "text": "Leonor de Portugal, nada en Torres Vedras o 18 de setembro de 1434 e morta en Wiener Neustadt o 3 de setembro de 1467, foi unha infanta portuguesa, filla do rei Duarte de Portugal e da s\u00faa esposa Leonor de Arag\u00f3n.\nTraxectoria.\nEn 1451 celebrou esponsais con Frederico III de Habsburgo, tendo o seu elevado dote contribu\u00eddo grandemente para o alivio dos problemas financeiros do emperador alem\u00e1n.\nDo casamento naceron cinco fillos, entre os cales destacan Maximiliano I de Habsburgo, que o sucedeu no trono, sendo por tanto avoa do emperador Carlos V de Habsburgo e Cunegunda (1465-1520), que casar\u00eda con Alberte IV, Duque da Baviera.\nLeonor faleceu en Wiener Neustadt, ficando sepultada no mosteiro da Orde de C\u00edster desa cidade."}
{"id": "150308", "revid": "56817", "url": "https://gl.wikipedia.org/wiki?curid=150308", "title": "Placebo (\u00e1lbum)", "text": "Placebo \u00e9 o \u00e1lbum de estrea da banda de rock alternativo Placebo, editado o 16 de xullo de 1996 a trav\u00e9s do selo Virgin Records. No ano 1998 os lectores da a revista \"Q\" vot\u00e1rono como 87 mellor \u00e1lbum de todos os tempos. Virgin situouno no posto 154 na s\u00faa lista dos 1.000 mellores \u00e1lbums.\nListaxe de canci\u00f3ns.\nTodos os temas compostos por Brian Molko."}
{"id": "150309", "revid": "98629", "url": "https://gl.wikipedia.org/wiki?curid=150309", "title": "No Code", "text": "No Code \u00e9 o cuarto \u00e1lbum da banda estadounidense de rock alternativo Pearl Jam, editado o 27 de agosto de 1996 a trav\u00e9s do selo Epic Records."}
{"id": "150310", "revid": "98629", "url": "https://gl.wikipedia.org/wiki?curid=150310", "title": "Doolittle", "text": "Doolittle \u00e9 o segundo \u00e1lbum de estudio da banda de rock alternativo estadounidense Pixies, editado o 18 de abril de 1989 a trav\u00e9s do selo 4AD. \"Doolittle\" foi a primeira edici\u00f3n internacional dos Pixies, sendo Elektra Records a s\u00faa distribuidora nos Estados Unidos e PolyGram no Canad\u00e1.\nListaxe de canci\u00f3ns.\nTodos os temas compostos por Black Francis, ag\u00e1s onde se indique."}
{"id": "150311", "revid": "56817", "url": "https://gl.wikipedia.org/wiki?curid=150311", "title": "Arix\u00f3n", "text": "O top\u00f3nimo galego Arix\u00f3n pode referirse a:"}
{"id": "150313", "revid": "785", "url": "https://gl.wikipedia.org/wiki?curid=150313", "title": "Campelo", "text": "O top\u00f3nimo galego Campelo pode referirse a:\nAmais, como apelido pode referirse a:"}
{"id": "150315", "revid": "29982", "url": "https://gl.wikipedia.org/wiki?curid=150315", "title": "Golden Cup", "text": "A Golden Cup \u00e9 unha competici\u00f3n internacional de h\u00f3ckey a pat\u00edns de car\u00e1cter amigable organizada polo Blanes Hoquei Club que conta co reco\u00f1ecemento do Comit\u00e9 International de Rink Hockey (CIRH). Este reco\u00f1ecemento como competici\u00f3n internacional por parte do CIRH implica que o seu regulamento segue os canons oficiais internacionais. Neste torneo participan algunhas das principais selecci\u00f3ns internacionais ademais do club organizador. A competici\u00f3n foi creada no 2004, disput\u00e1ndose ininterrompidamente dende aquela. Nalgunhas edici\u00f3ns adoptou o nome de Grup Tarradellas Cup ou Tarradellas Cup."}
{"id": "150316", "revid": "1888", "url": "https://gl.wikipedia.org/wiki?curid=150316", "title": "A Rabadeira", "text": "O top\u00f3nimo A Rabadeira pode facer referencia a varios lugares de Galicia:"}
{"id": "150317", "revid": "89787", "url": "https://gl.wikipedia.org/wiki?curid=150317", "title": "CIRH", "text": "O Comit\u00e9 Internacional de H\u00f3ckey a Pat\u00edns ou CIRH (en franc\u00e9s \"Comit\u00e9 International de Rink Hockey\") \u00e9 o \u00f3rgano de goberno espec\u00edfico do h\u00f3ckey a pat\u00edns da F\u00e9d\u00e9ration Internationale de Roller Sports. Este organismo foi creado en 1976.\nEn Europa, o Comit\u00e9 Europeo de H\u00f3ckey a pat\u00edns (CERH) \u00e9 quen organiza e regula as competici\u00f3ns, facendo as funci\u00f3ns do CIRH a nivel continental.\nMembros.\nOs cinco membros actuais do CIRH son dende 2008:\nCompetici\u00f3ns.\nO CIRH organiza as competici\u00f3ns entre clubs e entre selecci\u00f3ns nacionais a nivel mundial."}
{"id": "150319", "revid": "23204", "url": "https://gl.wikipedia.org/wiki?curid=150319", "title": "Awjilah", "text": "O awjilah \u00e9 unha variedade da lingua b\u00e9rber que se fala no oasis de Awjilah en Cirenaica (Libia). A fala est\u00e1 seriamente en perigo por ser de media idade os falantes m\u00e1is novos ."}
{"id": "150320", "revid": "56817", "url": "https://gl.wikipedia.org/wiki?curid=150320", "title": "Salgueiras", "text": "Co top\u00f3nimo Salgueiras pod\u00e9monos referir a dous lugares de Galicia:"}
{"id": "150321", "revid": "1131", "url": "https://gl.wikipedia.org/wiki?curid=150321", "title": "Hedrada", "text": "O top\u00f3nimo galego Hedrada pode referirse a:"}
{"id": "150322", "revid": "31997", "url": "https://gl.wikipedia.org/wiki?curid=150322", "title": "Libro de Rut", "text": "O Libro de Rut ou Libro de Ruth \u00e9 un libro da Biblia, dos chamados epis\u00f3dicos.\nNarra, de xeito sinxelo, a historia dunha vi\u00fava xud\u00eda, Noem\u00ed, que volta \u00e1 s\u00faa terra en compa\u00f1a da xentil Rut, s\u00faa nora, vi\u00fava ela tam\u00e9n dun dos fillos de Noem\u00ed. A determinaci\u00f3n de Rut e os seus esforzos por coidar da s\u00faa sogra, lograranlle un matrimonio con Boaz, home rico e parente distante do seu sogro, o que lle permite sa\u00eda da pobreza, fundar unha familia e obter o reco\u00f1ecemento da s\u00faa sogra e de toda a comunidade."}
{"id": "150323", "revid": "1888", "url": "https://gl.wikipedia.org/wiki?curid=150323", "title": "Rut", "text": ""}
{"id": "150324", "revid": "1888", "url": "https://gl.wikipedia.org/wiki?curid=150324", "title": "Zanfogas", "text": ""}
{"id": "150326", "revid": "1131", "url": "https://gl.wikipedia.org/wiki?curid=150326", "title": "Libros epis\u00f3dicos", "text": "Os libros epis\u00f3dicos son unha clasificaci\u00f3n dos estudos b\u00edblicos aplicada a unha serie de libros hist\u00f3ricos da Biblia que te\u00f1en en com\u00fan ser relatos breves, cun protagonista individual, e cun fin did\u00e1ctico e moralizante.\nCaracter\u00edsticas.\nA divisi\u00f3n tradicional da Biblia, herdada en parte da divisi\u00f3n xud\u00eda, fac\u00eda catro grupos: o Pentateuco, os libros hist\u00f3ricos, os libros sapienciais e os libros prof\u00e9ticos.\nPero a constataci\u00f3n de que alg\u00fans libros dos chamados hist\u00f3ricos s\u00f3 relataban feitos persoais, sen case referencias \u00e1 historia de Israel, e que discorr\u00edan a xeito de f\u00e1bulas moralizantes, levou a crear este subgrupo dentro dos libros hist\u00f3ricos.\nSon libros breves, cunha estrutura narrativa sinxela, que responde ao cl\u00e1sico: presentaci\u00f3n-n\u00f3-desenlace, e que rematan, inevitablemente, cun final feliz. Pres\u00e9ntasenos ao personaxe enfrontado a grandes dificultades que, grazas \u00e1 s\u00faa virtude e \u00e1 s\u00faa confianza en Deus, poden ser superadas para obte-la recompensa merecida.\nRelaci\u00f3n dos libros.\nSeguindo a orde na que acostuman aparecer nas Biblias cristi\u00e1s temos catro libros epis\u00f3dicos:"}
{"id": "150328", "revid": "1131", "url": "https://gl.wikipedia.org/wiki?curid=150328", "title": "Colecci\u00f3n Benito Soto", "text": "A colecci\u00f3n Benito Soto foi un proxecto editorial levado a cabo en Pontevedra entre 1948 e 1952 por Emilio \u00c1lvarez Negreira, Manuel Cu\u00f1a Nov\u00e1s e Sabino Torres. Debe o seu nome a Benito Soto, o pirata da Moureira.\nO proxecto.\nNaceu como proxecto para editar os libros de poes\u00eda deses autores, convidando aos seus co\u00f1ecidos a facer o mesmo, tanto en lingua galega como en castel\u00e1n.\n\u00c1lvarez Negreira era o m\u00e1is novo do grupo, pero o que ti\u00f1a maior entusiasmo, polo que foi designado director nun inicio. As obras imprim\u00edanse en Gr\u00e1ficas Torres, a imprenta do pai de Sabino Torres, polo que foi nomeado editor. As d\u00faas primeiras publicaci\u00f3ns edit\u00e1ronse a comezos de 1949: \"Madrigal\", do propio \u00c1lvarez Negreira, e \"Fabulario novo\", de Cu\u00f1a Nov\u00e1s. Ent\u00f3n pediron a colaboraci\u00f3n de Celso Emilio Ferreiro, nese momento un poeta xa consagrado que participaba na vida intelectual pontevedresa. Trala s\u00faa chegada, Sabino Torres (en certa medida o mecenas do grupo), designouno director, pasando \u00c1lvarez Negreira \u00e1 secretar\u00eda. Con todo, a efectos reais seguiu facendo as funci\u00f3ns de direcci\u00f3n, po\u00f1\u00e9ndose en contacto cos autores e seleccionando os textos."}
{"id": "150329", "revid": "56817", "url": "https://gl.wikipedia.org/wiki?curid=150329", "title": "The Resistance", "text": "The Resistance \u00e9 o quinto \u00e1lbum de estudio da banda inglesa de rock alternativo Muse, editado en Europa o 14 de setembro do 2009 e en Norteam\u00e9rica un d\u00eda despois. Coma nos seus derradeiros \u00e1lbums, os principais temas das canci\u00f3ns son a corrupci\u00f3n pol\u00edtica, a invasi\u00f3n alien\u00edxena, as conspitraci\u00f3ns da nova orde mundial ademais de temas de amor m\u00e1is convencionais. Acadou o posto m\u00e1is alto das listas de 19 pa\u00edses e estreouse non n\u00famero 3 da lista \"Billboard 200\", ao vender 128.000 copias na s\u00faa primeira semana.\nListaxe de canci\u00f3ns.\nTodos os temas compostos por Matthew Bellamy."}
{"id": "150330", "revid": "5132", "url": "https://gl.wikipedia.org/wiki?curid=150330", "title": "Txemi Urtasun", "text": "Jos\u00e9 Miguel Urtasun Uriz, co\u00f1ecido como Txemi Urtasun, nado o 30 de abril de 1984 en Pamplona, \u00e9 un xogador de baloncesto profesional navarro. Mide 1,93 metros e xoga na posici\u00f3n de escolta para os Panteras de Aguascalientes de M\u00e9xico. O seu irm\u00e1n xemelgo, \u00c1lex Urtasun, \u00e9 tam\u00e9n xogador de profesional de baloncesto."}
{"id": "150331", "revid": "25871", "url": "https://gl.wikipedia.org/wiki?curid=150331", "title": "Juan Pablo Sartorelli", "text": "Juan Pablo Sartorelli, nado o 18 de xaneiro de 1983 en Buenos Aires, \u00e9 un xogador profesional de baloncesto arxentino con pasaporte italiano que actualmente milita no San Mart\u00edn de Corrientes da Arxentina. Cunha altura de 1,91 metros xoga na posici\u00f3n de base."}
{"id": "150332", "revid": "5132", "url": "https://gl.wikipedia.org/wiki?curid=150332", "title": "Joe McNaull", "text": "Joseph Allan McNaull, nado o 23 de xu\u00f1o de 1972 en Miami, Florida, \u00e9 un ex xogador de baloncesto profesional polaco-estadounidense. Cunha altura de 2,08 metros, xogaba na posici\u00f3n de pivote."}
{"id": "150334", "revid": "1131", "url": "https://gl.wikipedia.org/wiki?curid=150334", "title": "Illa Insua", "text": ""}
{"id": "150335", "revid": "98629", "url": "https://gl.wikipedia.org/wiki?curid=150335", "title": "Jes\u00fas L\u00e1zaro", "text": "Jes\u00fas L\u00e1zaro Corral, tam\u00e9n co\u00f1ecido Chus L\u00e1zaro, nado o 21 de decembro de 1971 en C\u00f3rdoba, \u00e9 un ex xogador profesional de baloncesto espa\u00f1ol formado na canteira do Unicaja. Cunha estatura de 1,85 metros xogaba na posici\u00f3n de base. Agora \u00e9 asistente do Club Baloncesto Murcia na Liga LEB."}
{"id": "150336", "revid": "89787", "url": "https://gl.wikipedia.org/wiki?curid=150336", "title": "Daphnis (l\u00faa)", "text": "Daphnis (en grego \"\u0394\u03b1\u03c6\u03bd\u03af\u03c2)\" \u00e9 un sat\u00e9lite interior de Saturno. Tam\u00e9n co\u00f1ecido coma '; a s\u00faa designaci\u00f3n provisional era '. Daphnis ten o redor de 8 kms de di\u00e1metro, \u00e9 orbita o planeta na Divisi\u00f3n de Gap dentro do anel A.\nNomeando.\nRecibiu no 2006 o nome de Daphnis, un pastor, gaiteiro e poeta da mitolox\u00eda grega. Era fillo de Hermes, irm\u00e1n de Pan, e descendente dos Tit\u00e1ns. Tanto Pan coma Daphnis, son as \u00fanica d\u00faas l\u00faas pastor que orbitan dentro dos aneis principais de Saturno, e reciben nomes de figuras mitol\u00f3xicas asociadas \u00f3s pastores. \nDescubrimento.\nFoi descuberto polo Equipo de Imaxes da Cassini o 6 de maio do 2005. As imaxes do descubrimento foron tomadas dende a sonda \"Cassini\" o 1 de maio do 2005, nunha longa secuencia de 16 minutos, a apertura da c\u00e1mara coa que se fixo a exposici\u00f3n era de 0,180 segundos de arco (de graos) sobre \u00f3 bordo externo do anel A. Posteriormente ser\u00eda avistado en 32 imaxes tomadas \u00f3 anel F o 13 de abril do 2005 (\u00f3 longo de 18 min) e outra vez en d\u00faas imaxes de alta resoluci\u00f3n (3,54\u00a0km/pixel) tomadas o 2 de maio do 2005, cando o seu disco duns 7\u00a0kms puido ser apreciado. Anteriormente xa se ti\u00f1a inferido o seu tama\u00f1o a partir das ondas que este sat\u00e9lite provoca nos bordos exteriores da Divisi\u00f3n de Keeler.\n\u00d3rbita.\nA inclinaci\u00f3n e a excentricidade da \u00f3rbita de Daphnis \u00e9 moi pequena, pero distinta de cero. A excentricidade de Daphnis amosa unha variaci\u00f3n da s\u00faa distancia con Saturno do redor ~9\u00a0km, e a s\u00faa inclinaci\u00f3n causa que se mova arriba e abaixo uns ~17\u00a0kms. A Divisi\u00f3n de Keeler, dentro da cal orbita Daphnis, ten un 42\u00a0kms de ancho."}
{"id": "150341", "revid": "98629", "url": "https://gl.wikipedia.org/wiki?curid=150341", "title": "Lodoeiro", "text": "O lodoeiro ou lod\u00f3n bravo (Celtis australis), \u00e9 unha especie pertencente \u00e1 familia Ulmaceae, a\u00ednda que alg\u00fans autores a incl\u00faen nas Cannabaceae. En Galiza aparece soamente como ornamental, sendo com\u00fan coma \u00e1rbore de beirarr\u00faa.\nNome galego.\nA RAG recolle os termos lodoeiro e lod\u00f3n. A publicaci\u00f3n \"Termos esenciais de Bot\u00e1nica\" da Universidade de Santiago de Compostela recolle ademais o termo virgondoiro e a variante dialectal \"lidueiro\".\nNalg\u00fans voc\u00e1bulos aparece como lamigueiro, pero c\u00f3mpre non confundilo coas \u00e1rbores do x\u00e9nero Populus, tam\u00e9n chamados chopos.\nDescrici\u00f3n.\nMorfolox\u00eda.\n\u00c9 unha \u00e1rbore caducifolia que pode chegar a medir entre 20 e 25 metros de altura, de tronco recto e casca cinsenta e lisa, semellante \u00e1 da faia, sen fendas ou engurras; pos\u00fae unha copa arredondada e larga. As follas, de 5 a 15\u00a0cm de longo, son alternas, pecioladas e de forma ovo-lanceoladas e delicadamente serradas, con dentes de punta m\u00e1is clara; a face \u00e9 de cor verde escura algo pubescente e o env\u00e9s, de cor m\u00e1is clara con pilosidade nos nervios. Ten est\u00edpulas caedizas.As flores pent\u00e1meras son inconspicuas, pois non te\u00f1en p\u00e9talos e o \u00fanico periantio est\u00e1 formado por 5 s\u00e9palos caducos; son de cor amarela verdosa. O froito, \u00e9 comest\u00edbel e de sabor agrad\u00e1bel; \u00e9 unha drupa carnosa de arredor dun cent\u00edmetro de di\u00e1metro, case negro por f\u00f3ra e amarelo no miolo cando est\u00e1 ben chegado, cunha carabu\u00f1a do tama\u00f1o dun gran de pementa. Medra solitario sobre longos ped\u00fanculos nas axilas das follas.\nFlorea entre marzo e abril, e os seus froitos chegan a fins do ver\u00e1n e polo outono. \nH\u00e1bitat.\nMedra en cavorcos, abas e nas bandas m\u00e1is afastadas das orelas de r\u00edos e regueiros, sendo citado coma especie dos bosques de ribeira mediterr\u00e1neos, formaci\u00f3ns de lamigueiros hidr\u00f3filas e de ulmeiros, sempre de climas temperados. Non adoita formar bosques, aparecendo xeralmente illado sobre solos soltos e frescos, incluso pedrentos, independentemente da s\u00faa natureza calcaria ou sil\u00edcea.\nDistribuci\u00f3n.\nNativo da Conca Mediterr\u00e1nea e Europa central, at\u00e9 altas latitudes. Naturalizado e/ou cultivado no resto do mundo.\nEst\u00e1 moi estendido na rexi\u00f3n mediterr\u00e1nea e o suroeste de Asia, empreg\u00e1ndose acot\u00edo coma \u00e1rbore ornamental en parques e xard\u00edns, e na ali\u00f1aci\u00f3n de r\u00faas pola s\u00faa tolerancia \u00e1 contaminaci\u00f3n. Tense usado tradicionalmente, por mor \u00e1 boa relaci\u00f3n peso-resistencia que ten a s\u00faa madeira, para facer certas ferramentas agropecuarias como angazos, forcas e as s\u00faas ra\u00edces para elaborar pipas para fumar.\nNa pen\u00ednsula Ib\u00e9rica \u00e9 relativamente frecuente en toda a vertente mediterr\u00e1nea, Andaluc\u00eda e Estremadura. En Galiza \u00e9 m\u00e1is com\u00fan coma ornamental.\nEcolox\u00eda.\nReprod\u00facese tanto por semente como por esgallo, e a s\u00faa capacidade para se establecer sobre solos predrentos faino moi \u00fatil en traballos de restauraci\u00f3n e suxeici\u00f3n de terreos degradados. Del alim\u00e9ntanse as larvas do lepid\u00f3ptero \"Hestina persimilis\".\nPropiedades.\nPrincipios activos: cont\u00e9n taninos e mucilaxes."}
{"id": "150345", "revid": "1131", "url": "https://gl.wikipedia.org/wiki?curid=150345", "title": "Lodeiro", "text": "O top\u00f3nimo galego Lodeiro indica un terreo moi h\u00famido, cheo de lama. Pode referirse a:\nO apelido Lodeiro pode referirse a:"}
{"id": "150346", "revid": "1131", "url": "https://gl.wikipedia.org/wiki?curid=150346", "title": "Lodeiros", "text": "O top\u00f3nimo galego Lodeiros pode referirse a:"}
{"id": "150348", "revid": "98629", "url": "https://gl.wikipedia.org/wiki?curid=150348", "title": "Noureddine Morceli", "text": "Noureddine Morceli, nado o 28 de febreiro de 1970 en Tenes (Chlef), \u00e9 un mediofondista alxerino que foi campi\u00f3n ol\u00edmpico dos 1500 metros en Atlanta 96, e plusmarquista mundial en varias especialidades.\nTraxectoria.\nFoi un dos atletas m\u00e1is destacados na proba dos 1.500 metros lisos na d\u00e9cada dos noventa. Tres veces campi\u00f3n do mundo na distancia (Toquio 1991, Stuttgart 1993 e Gotemburgo 1995). Tam\u00e9n foi campi\u00f3n ol\u00edmpico nos xogos de 1996.\nMorceli bateu o r\u00e9cord do mundo da gran maior\u00eda de probas do medio fondo durante a s\u00faa carreira:\nA aparici\u00f3n na escena do marroqu\u00ed Hicham El Guerrouj foi eclipsando o papel de Morceli nos \u00faltimos anos da d\u00e9cada. No campionato do Mundo de Atenas 1997 foi cuarto. A s\u00faa \u00faltima aparici\u00f3n internacional foi nos Xogos Ol\u00edmpicos de Sydney 2000."}
{"id": "150350", "revid": "1131", "url": "https://gl.wikipedia.org/wiki?curid=150350", "title": "A Furoca", "text": "O top\u00f3nimo galego A Furoca pode referirse a:"}
{"id": "150353", "revid": "5863", "url": "https://gl.wikipedia.org/wiki?curid=150353", "title": "Ant\u00edgona (S\u00f3focles)", "text": "Ant\u00edgona \u00e9 o t\u00edtulo dunha traxedia de S\u00f3focles, baseada no mito de Ant\u00edgona e representada por primeira vez en -442.\nEn \"Ant\u00edgona\" enfr\u00f3ntanse d\u00faas noci\u00f3ns do deber: a familiar, caracterizada polo respecto \u00e1s normas relixiosas e que representa Ant\u00edgona, e a civil, caracterizada polo cumprimento das leis do Estado e representada por Creonte. Ademais establ\u00e9cese unha oposici\u00f3n entre o xeito en que as d\u00faas irm\u00e1s, Ant\u00edgona e Ismene, se enfrontan a un mesmo problema.\nArgumento.\nContexto.\nO defunto rei de Tebas, Edipo, tivo dous fillos homes: Polinices e Eteocles. Ambos os dous acordaron alternarse anualmente no trono tebano, pero, tras o primeiro ano, Eteocles non quixo ceder a quenda ao seu irm\u00e1n, polo que o primeiro levou un ex\u00e9rcito for\u00e1neo contra Tebas. Os irm\u00e1ns d\u00e9ronse morte mutuamente, pero son os defensores de Tebas os que vencen no combate.\nProhibici\u00f3n de sepultar a Polinices.\nAnt\u00edgona, filla de Edipo, conta \u00e1 s\u00faa irm\u00e1 Ismene que Creonte, actual rei de Tebas, imp\u00f3n a prohibici\u00f3n de facer ritos f\u00fanebres ao corpo de Polinices, como castigo exemplar por traiz\u00f3n \u00e1 s\u00faa patria. Ant\u00edgona pide a Ismene que a axude a honrar o cad\u00e1ver do seu irm\u00e1n, pese \u00e1 prohibici\u00f3n de Creonte. Esta n\u00e9gase por temor \u00e1s consecuencias de quebrantar a lei. Ant\u00edgona reprocha \u00e1 s\u00faa irm\u00e1 a s\u00faa actitude e decide seguir co seu plan.\nAnt\u00edgona desobedece a lei.\nCreonte anuncia ante o coro de anci\u00e1ns a s\u00faa disposici\u00f3n sobre Polinices, e o coro comprom\u00e9tese a respectar a lei. Posteriormente, un gardi\u00e1n anuncia que Polinices foi enterrado, sen que ning\u00fan gardi\u00e1n soubese quen realizou esa acci\u00f3n. O coro de anci\u00e1ns cre que os deuses intervi\u00f1eron para resolver o conflito de leis, pero Creonte ameaza coa morte aos gardi\u00e1ns porque cre que algu\u00e9n os subornou. O corpo de Polinices \u00e9 desenterrado. Pronto desc\u00f3brese que Ant\u00edgona era quen enterrara ao corpo, pois intenta unha vez m\u00e1is enterrar ao corpo e realizar os ritos funerarios, pero \u00e9 capturada polos sentinelas. Ant\u00edgona \u00e9 levada ante Creonte e explica que desobedeceu porque as leis humanas non poden prevalecer sobre as divinas. Ademais m\u00f3strase orgullosa diso e non teme as consecuencias. Creonte incr\u00e9paa pola s\u00faa acci\u00f3n, sospeita que a s\u00faa irm\u00e1 Ismene tam\u00e9n est\u00e1 implicada e, a pesar do parentesco que o une a elas, disponse a condenalas a morte.\nIsmene, chamada a presenza de Creonte, a pesar de que non desobedeceu a lei, desexa compartir o destino coa s\u00faa irm\u00e1 e conf\u00e9sase tam\u00e9n culp\u00e1bel. Por\u00e9n, Ant\u00edgona, resentida contra ela porque preferiu respectar a lei promulgada polo rei, n\u00e9gase a que Ismene morra con ela. Finalmente, \u00e9 s\u00f3 Ant\u00edgona a condenada a morte. Ser\u00e1 encerrada viva nunha tumba escavada en rocha.\nAnt\u00edgona fronte \u00e1 morte.\nO fillo de Creonte, Hem\u00f3n, vese prexudicado pola decisi\u00f3n do seu pai, xa que Ant\u00edgona \u00e9 a s\u00faa prometida. Sinala ao seu pai que o pobo tebano non cre que Ant\u00edgona mereza a condena a morte e pide que a perdoe. Creonte n\u00e9gase a iso e manda traer a Ant\u00edgona para que morra en presenza do seu fillo. Hem\u00f3n n\u00e9gase a vela e sae precipitadamente.\nAnt\u00edgona vai cami\u00f1o da s\u00faa morte e, a\u00ednda que non se arrepinte da s\u00faa acci\u00f3n, perdeu a altivez e resoluci\u00f3n que mostraba antes, ao dar mostras de temor ante a s\u00faa morte. A humanizaci\u00f3n de Ant\u00edgona resalta o dramatismo do momento.\nIntervenci\u00f3n de Tiresias.\nO adivi\u00f1o e cego Tiresias interv\u00e9n nese momento para sinalar a Creonte que os corvos e os cans arrincan anacos do cad\u00e1ver de Polinices e d\u00e9ixanos nos altares e os fogares, proba de que os deuses mostran sinais de c\u00f3lera. Acusa a Creonte de imprudente e vaticina que algu\u00e9n do sangue de Creonte pagar\u00e1 os seus erros coa s\u00faa morte. O coro de anci\u00e1ns tam\u00e9n aconsella ao rei que cambie de actitude. Creonte, ante as profec\u00edas de Tiresias, cede e disponse a rectificar as s\u00faas faltas.\nMorte de Hem\u00f3n e de Eur\u00eddice.\nUn mensaxeiro explica a Eur\u00eddice, a esposa de Creonte, como o seu esposo, tras suplicar perd\u00f3n aos deuses, lavou e honrou o cad\u00e1ver de Polinices, erix\u00edndolle un t\u00famulo funerario. A continuaci\u00f3n disp\u00fa\u00f1ase, canda os gardi\u00e1ns, a liberar a Ant\u00edgona do sepulcro onde fora encerrada, pero esta foi achada esganada e Hem\u00f3n suicid\u00e1rase crav\u00e1ndose unha espada tras encontrar \u00e1 s\u00faa prometida morta. Quedou abrazado a ela mentres morr\u00eda.\nCreonte a\u00ednda ten que soportar outra desgraza m\u00e1is, pois ao volver a palacio co seu fillo morto en brazos, recibe a noticia de que a s\u00faa esposa Eur\u00eddice tam\u00e9n se suicidara ao co\u00f1ecer as noticias.\nO coro finaliza cun chamado a obrar con prudencia e respectar as leis divinas."}
{"id": "150355", "revid": "23204", "url": "https://gl.wikipedia.org/wiki?curid=150355", "title": "Triana C\u00f4rte-Real de Oliveira", "text": "Triana do Ros\u00e1rio C\u00f4rte-Real de Oliveira, nada en Dili o 7 de xu\u00f1o de 1978, \u00e9 unha tradutora de Timor Leste.\nTraxectoria.\nTriana C\u00f4rte-Real de Oliveira traballou como int\u00e9rprete de M\u00e9dicos sen Fronteiras en Viqueque, Asistente Administrativa do Despacho de Axuda Humanitaria da Comisi\u00f3n Europea (ECHO) en Dili, e Asistente Executiva da Administraci\u00f3n da ONG Care Internacional. Traduciu ao tetum dous libros para a s\u00faa publicaci\u00f3n pola ONG Timor Aid, \"Bere Barani \u2013 Ist\u00f3ria ba labarik sira ne\u2019eb\u00e9 traumatizadu no laran-susar\" de Caroline H. Sheppard (do ingl\u00e9s), e \"Sasin-Matan\", de Seno Gumira Ajidarma (do indon\u00e9s). Colaborou con Jo\u00e3o Paulo Esperanza na traduci\u00f3n ao tetum d' \"O principi\u00f1o\" de Antoine de Saint-Exup\u00e9ry. \u00c9 coautora d' \"O que \u00e9 a Lusofonia. Xente, culturas, terras/Sa\u00edda maka luzofonia. Ema, kultura, rain\" (2005), libro biling\u00fce en tetum e portugu\u00e9s. Actualmente est\u00e1 a estudar Medicina na Universidade Gadjah Mada en Joguejacarta, na Indonesia."}
{"id": "150357", "revid": "1131", "url": "https://gl.wikipedia.org/wiki?curid=150357", "title": "Cotobade", "text": "O top\u00f3nimo galego Cotobade pode referirse a:"}
{"id": "150360", "revid": "1131", "url": "https://gl.wikipedia.org/wiki?curid=150360", "title": "Esternande", "text": "O top\u00f3nimo galego Esternande pode referirse a:"}
{"id": "150361", "revid": "1131", "url": "https://gl.wikipedia.org/wiki?curid=150361", "title": "Ma\u00f1ufe", "text": "O top\u00f3nimo galego Ma\u00f1ufe pode referirse a:"}
{"id": "150362", "revid": "1131", "url": "https://gl.wikipedia.org/wiki?curid=150362", "title": "Ventoso", "text": "O top\u00f3nimo Ventoso pode referirse a varios lugares de Galicia:"}
{"id": "150363", "revid": "5132", "url": "https://gl.wikipedia.org/wiki?curid=150363", "title": "Serge Zwikker", "text": "Serge Zwikker, nado o 28 de abril de 1973 en Vlaardingen, \u00e9 un ex xogador de baloncesto profesional neerland\u00e9s, que con 2,21 metros de altura ocupaba a posici\u00f3n de pivote, sendo o cuarto xogador m\u00e1is alto en xogar na ACB."}
{"id": "150364", "revid": "1822", "url": "https://gl.wikipedia.org/wiki?curid=150364", "title": "O Rueiro", "text": "O top\u00f3nimo O Rueiro pode referirse a varios lugares de Galicia:"}
{"id": "150365", "revid": "5132", "url": "https://gl.wikipedia.org/wiki?curid=150365", "title": "Nkechi Ezugwu", "text": "Nkechinyelu Peter Ezugwu, nado o 20 de maio de 1979 en Shrewsbury, Inglaterra, \u00e9 un ex xogador de baloncesto profesional brit\u00e1nico, con pasaporte nixeriano. Cunha altura de 2,04 metros, xogaba na posici\u00f3n de pivote."}
{"id": "150369", "revid": "5132", "url": "https://gl.wikipedia.org/wiki?curid=150369", "title": "Peter Ezugwu", "text": ""}
{"id": "150370", "revid": "5132", "url": "https://gl.wikipedia.org/wiki?curid=150370", "title": "Nkechinyelu Ezugwu", "text": ""}
{"id": "150371", "revid": "98629", "url": "https://gl.wikipedia.org/wiki?curid=150371", "title": "Borja P\u00e9rez", "text": "Francisco de Borja P\u00e9rez Ouro, nado o 23 de xu\u00f1o de 1976 na Coru\u00f1a, \u00e9 un ex xogador profesional de baloncesto galego formado na canteira do Baloncesto Le\u00f3n. Cunha estatura de 1,94 metros xogaba na posici\u00f3n de aleiro. \u00c9 fillo de Alfredo P\u00e9rez, un dos xogadores m\u00e1is importantes da historia do baloncesto estatal."}
{"id": "150372", "revid": "22570", "url": "https://gl.wikipedia.org/wiki?curid=150372", "title": "Iago Losada", "text": "Iago Losada Balado, nado o 7 de febreiro de 1979 en Lugo, \u00e9 un ex xogador profesional de baloncesto galego. Cunha altura de 1,81 metros xoga na posici\u00f3n de base."}
{"id": "150373", "revid": "22570", "url": "https://gl.wikipedia.org/wiki?curid=150373", "title": "Carlos de Miguel", "text": "Carlos de Miguel Bastos, nado o 4 de agosto de 1976 en Vigo, \u00e9 un ex xogador profesional de baloncesto galego. Cunha altura de 2,02 metros xoga na posici\u00f3n de ala-pivote."}
{"id": "150374", "revid": "5132", "url": "https://gl.wikipedia.org/wiki?curid=150374", "title": "Carlos De Miguel", "text": ""}
{"id": "150375", "revid": "5132", "url": "https://gl.wikipedia.org/wiki?curid=150375", "title": "Rogelio Legasa", "text": "Rogelio Legasa P\u00e9rez, nado o 10 de decembro de 1974 en Zaragoza, \u00e9 un xogador de baloncesto profesional espa\u00f1ol que xoga para o Beirasar Rosal\u00eda da LEB Prata. Mide 2,07 metros, pesa 119 kg e xoga na posici\u00f3n de pivote."}
{"id": "150376", "revid": "98629", "url": "https://gl.wikipedia.org/wiki?curid=150376", "title": "La historia del blues", "text": "La historia del Blues \u00e9 un \u00e1lbum da banda viguesa Siniestro Total, editado en marzo do ano 2000 a trav\u00e9s do selo Virgin Records."}
{"id": "150377", "revid": "98629", "url": "https://gl.wikipedia.org/wiki?curid=150377", "title": "Vitalogy", "text": "Vitalogy \u00e9 o terceiro \u00e1lbum de estudio da banda estadounidense de rock alternativo Pearl Jam, editado o 6 de decembro de 1994 a trav\u00e9s do selo Epic Records. Pearl Jam compuxo e gravou \"Vitalogy\" durante a xira do seu anterior traballo, \"Vs.\".\nListaxe de canci\u00f3ns.\nTodas as letras escritas por Eddie Vedder e a m\u00fasica composta por Dave Abbruzzese, Jeff Ament, Stone Gossard, Mike McCready e Vedder ag\u00e1s onde se indique."}
{"id": "150378", "revid": "23204", "url": "https://gl.wikipedia.org/wiki?curid=150378", "title": "Louder than Love", "text": "Louder Than Love \u00e9 o segundo \u00e1lbum da banda estadounidense de grunge Soundgarden, editado o 5 de setembro de 1989 a trav\u00e9s do selo A&amp;M Records. Despois da xira de promoci\u00f3n do seu \u00e1lbum de estrea, \"Ultramega OK\" (1988), Soundgarden asinou un contrato con A&amp;M e comezou a traballar neste disco. As canci\u00f3ns do \u00e1lbum contan cun son grunge con tend\u00e9ncia cara o metal con alg\u00fans compases pouco ortodoxos.\nDebido \u00e1s letras dalg\u00fans temas o \u00e1lbum levou na s\u00faa capa o adhesivo \"Parental Advisory\". \"Louder Than Love\" converteuse no primeiro disco da banda en entrar na lista \"Billboard 200\", acadando o posto 108 en marzo de 1990. Soundgarden promocionou o \u00e1lbum con xiras por Norteam\u00e9rica e Europa, e este foi o seu derradeiro traballo co baixista orixinal, Hiro Yamamoto."}
{"id": "150379", "revid": "1131", "url": "https://gl.wikipedia.org/wiki?curid=150379", "title": "A Abelenda", "text": ""}
{"id": "150380", "revid": "56817", "url": "https://gl.wikipedia.org/wiki?curid=150380", "title": "Bossanova", "text": "Bossanova \u00e9 o terceiro \u00e1lbum da banda estadounidense de rock alternativo Pixies, editado o 13 de agosto de 1990 a trav\u00e9s do selo independente ingl\u00e9s 4AD no Reino Unido e de Elektra Records nos Estados Unidos.\nListaxe de canci\u00f3ns.\nTodos os temas compostos por Black Francis ag\u00e1s onde se indique."}
{"id": "150382", "revid": "5132", "url": "https://gl.wikipedia.org/wiki?curid=150382", "title": "Iker Urreizti", "text": "Iker Urreizti Aldalur, nado en Donostia o 26 de abril de 1975, \u00e9 un ex xogador de baloncesto profesional vasco. Mide 1,85 metros, pesa 70 kg e xogaba na posici\u00f3n de base.\nTraxectoria.\nIker Urreizti formouse na canteira do Juven Saski para logo iniciar un longo periplo por varios equipos de ACB, Liga LEB e EBA. Tralo seu paso polo Ernesto Electrodom\u00e9sticos Alicante e polo Vi\u00f1a Costeira Ver\u00edn da liga EBA, debutou na ACB con 22 anos, defendendo a camiseta do F\u00f3rum Valladolid.\nA continuaci\u00f3n, comezou unha longa traxectoria na LEB. Polo cami\u00f1o, ascendeu \u00e1 m\u00e1xima categor\u00eda co Leite R\u00edo Breog\u00e1n de Paco Garc\u00eda, equipo co que tam\u00e9n xogar\u00eda na ACB. Posteriormente pasar\u00eda por varios equipos punteiros da LEB, caso de Club Melilla Baloncesto, B\u00e0squet Manresa, Gij\u00f3n Baloncesto, Baloncesto Le\u00f3n, CB Tarragona, Club Baloncesto Vila Los Barrios e Club Baloncesto Huelva a Luz.\nO base vasco clasificouse para o play off polo t\u00edtulo en cinco do sete \u00faltimas tempadas. A \u00faltima vez foi na campa\u00f1a recentemente finalizada, co Cidade de Huelva, club co que chegou at\u00e9 as semifinais para caer ante o Ricoh. Antes, o seu equipo eliminara ao Cantabria, l\u00edder da fase regular."}
{"id": "150383", "revid": "29029", "url": "https://gl.wikipedia.org/wiki?curid=150383", "title": "O Pumari\u00f1o", "text": "O top\u00f3nimo O Pumari\u00f1o pode referirse a varios lugares de Galicia:"}
{"id": "150384", "revid": "8758", "url": "https://gl.wikipedia.org/wiki?curid=150384", "title": "Copa Galiza de Rugby 2010", "text": "A Copa Galiza de Rugby 2010 foi a 22\u00aa edici\u00f3n da Copa Galiza na modalidade de rugby. A competici\u00f3n disputouse entre o 17 de abril do 2010 e o 22 de maio do mesmo ano (d\u00eda no que se celebrou a final). Esta edici\u00f3n contou coa participaci\u00f3n de 12 equipos das distintas categor\u00edas do rugby, tanto de Galiza como do Estado espa\u00f1ol. O campi\u00f3n foi o Vigo RC, que conseguiu o seu 12\u00ba t\u00edtulo na s\u00faa historia nesta competici\u00f3n, e o 5\u00ba ga\u00f1ado de xeito consecutivo.\nEquipos participantes.\n(1) Equipos clasificados directamente para os cuartos de final.\n(2) Equipos que xogaron a fase de clasificaci\u00f3n (Primeira Fase).\nPrimeira Fase.\nOs equipos da Liga Galega de Rugby tiveron que superar unha Fase Previa que consistiu nunha eliminatoria a partido \u00fanico entre os seis representantes desta competici\u00f3n. Os emparellamentos e os seus resultados foron os seguintes:\nClasific\u00e1ronse C.R. Fendetestas, C.D: Zalaeta e Vigo R.C. \"B\" ao ga\u00f1aren cadans\u00faas eliminatorias.\nFase Final.\nO cruzamento de cuartos f\u00edxose por sorteo entre os equipos directamente clasificados e os dous equipos da Primeira Fase clasificados.\nO Vigo RC ga\u00f1ou o torneo anotando 197 puntos en total e recibindo tan s\u00f3 3 puntos en contra (no primeiro partido fronte ao Ourense R.C.) en tres partidos, conseguindo non encaixar ning\u00fan punto nin nas semifinais fronte ao Lal\u00edn nin na final contra o C.R.A.T.."}
{"id": "150385", "revid": "22570", "url": "https://gl.wikipedia.org/wiki?curid=150385", "title": "Bleach (\u00e1lbum)", "text": "Bleach \u00e9 o \u00e1lbum de estrea da banda estadounidense de grunge Nirvana, editado o 15 de xu\u00f1o de 1989 a trav\u00e9s do selo independente Sub Pop. \"Bleach\" orixinalmente vendeu s\u00f3 unhas 30.000 copias, pero debido ao \u00e9xito do segundo traballo da banda, \"Nevermind\", os seareiros descubriron o primeiro \u00e1lbum de Nirvana. Dende ent\u00f3n foi certificado platino pola Recording Industry Association of America, vendendo ao redor de 1,7 mill\u00f3ns de copias nos Estados Unidos e uns 4 mill\u00f3ns en todo o mundo.\nAs principaos sesi\u00f3ns de gravaci\u00f3n realiz\u00e1ronse nos estudios Reciprocal Recording de Seattle, entre os meses de decembro de 1988 e xaneiro de 1989 baixo a produci\u00f3n de Jack Endino. O gravaci\u00f3n do disco foi fianciada por Jason Everman, que aparece nos cr\u00e9ditos como guitarrista pero que realmente non tocou ningunha canci\u00f3n.\n\"Bleach\" foi ben recibido pola cr\u00edtica, pero non entrou nas listas estadounidenses tras a s\u00faa publicaci\u00f3n. O \u00e1lbum foi re-editado internacionalmente por Geffen Records tras o \u00e9xito de \"Nevermind\". Esta re-edici\u00f3n estreouse no n\u00famero 89 na lista \"Billboard 200\", e chegou ao posto 33 da lista brit\u00e1nica de \u00e1lbums a ao 34 na australiana. No ano 2009 Sub Pop lanzou unha edici\u00f3n para celebrar o 20 aniversario que contaba coa gravaci\u00f3n ao vivo dun concerto de Nirvana de 1990 como material extra.\nListaxe de canci\u00f3ns.\nTodos os temas compostos por Kurt Cobain ag\u00e1s onde se indique. "}
{"id": "150386", "revid": "98629", "url": "https://gl.wikipedia.org/wiki?curid=150386", "title": "The Lucky Ones", "text": "The Lucky Ones \u00e9 o oitavo \u00e1lbum da banda estadounidense de grunge Mudhoney, editado o 20 de maio do 2008 a trav\u00e9s do selo Sub Pop.\nListaxe de canci\u00f3ns.\nTodos os temas compostos por Mudhoney."}
{"id": "150387", "revid": "23204", "url": "https://gl.wikipedia.org/wiki?curid=150387", "title": "Boom Gaspar", "text": "Kenneth E. Gaspar, co\u00f1ecido como Boom Gaspar, nado en 1953 en Waim\u0101nalo, Hawai, \u00e9 un m\u00fasico estadounidense que leva tocando con Pearl Jam coma pianista e teclista dende o ano 2002.\nTraxectoria.\nBoom Gaspar medrou en Waim\u0101nalo, Hawai e comezou a tocar coa idade de once anos. Despois de graduarse no Kailua High School, Gaspar pasou os seguintes 30 anos tocando por Hawai con artistas como Mackey Feary Band, Harmony, Simplisity, e co guitarrista de blues Albert Collins.\nO vocalista de Pearl Jam Eddie Vedder co\u00f1eceu a Gaspar en Hawaii. Estes foron presentado por C. J. Ramone. Gaspar apareceu nos \u00e1lbums da banda \"Riot Act\" (2002) e \"Pearl Jam\" (2006). Aparece tam\u00e9n coma compositor do tema \"Love Boat Captain\" que est\u00e1 en \"Riot Act\". Segundo Gaspar o tema inicialmente sa\u00edu dunha \"jam\" que tivera con Vedder pouco despois de co\u00f1ecerse."}
{"id": "150388", "revid": "98629", "url": "https://gl.wikipedia.org/wiki?curid=150388", "title": "Black Francis", "text": "Black Francis, nado o 6 de abril de 1965 como Charles Michael Kittridge Thompson IV, \u00e9 un cantante, guitarrista e compositor estadounidense. Activo dende 1985, Black \u00e9 co\u00f1ecido por ser o l\u00edder da influente banda de rock alternativo Pixies, coa cal adoptou o nome de Black Francis. Despois da separaci\u00f3n da banda en 1993 comezou unha carreira en solitario co nome Frank Black. Despois de editar dous \u00e1lbums con 4AD, deixou o selo e formou a banda Frank Black and the Catholics. Reformou Pixies no ano 2004 e continua editando \u00e1lbums e xirando en solitario, tendo recuperado o seu antigo nome art\u00edstico no ano 2007.\nBiograf\u00eda.\nMocidade e universidade.\nCharles Thompson naceu en Boston, Massachusetts. O seu pai era propietario dun bar e Thompson viviu nos \u00c1nxeles de beb\u00e9 porque o seu pai quer\u00eda \"aprender m\u00e1is sobre o negocio dos restaurantes e bares\". Thompson iniciouse na m\u00fasica a unha idade temper\u00e1, xa que os seus pais escoitaban folk rock dos 60. A s\u00faa primeira guitarra foi a da s\u00faa nai, unha guitarra cl\u00e1sica Yamaha mercada coas adeallas do bar do pai, que comezou a tocar aos \"11 ou 12\" anos.\nA familia de Thompson mudouse, primeiro co seu pais, e despois co seu padrastro, un home relixioso que \"buscaba inmobles en ambalasd\u00faas costas\"; os seus pais separ\u00e1ronse d\u00faas veces cando estaba no primeiro grao. Cando Thompson ti\u00f1a 12 anos a s\u00faa nai e padrastro un\u00edronse a unha igrexa evanx\u00e9lica ligada \u00e1 denominaci\u00f3n pentecostal Assemblies of God, un movemento que influenciou moitas das s\u00faas canci\u00f3ns escritas cos Pixies, que acot\u00edo se refiren \u00e1 Biblia.\nDescobreu a m\u00fasica do cantautor de rock cristi\u00e1n Larry Norman aos 13 anos cando Norman tocou nun campamento relixioso de ver\u00e1n ao que Thompson asistiu. A m\u00fasica de Norman influenciou a Thompson ata o extremo de que titulou o primeiro EP de Pixies e unha letra do tema \"Levitate Me\" por un eslogan de Norman, \"Come on, pilgrim!\" Thompson despois describiu a m\u00fasica que escoitaba durante a s\u00faa mocidade:Adoitaba sa\u00edr con alg\u00fans inadaptados. [...] Eramos os rapaces 'que escoitamos m\u00fasica estra\u00f1a'. Non pasaba o rato en concertos para todas as idades ou intentaba entrar en clubs para ver bandas, e mercaba discos en tendas de discos de segunda man e ped\u00edaos prestados na biblioteca. Ti s\u00f3 v\u00edas discos de Emerson, Lake &amp; Palmer. Polo que non co\u00f1ec\u00eda a m\u00fasica [punk] pero comecei a escoitar sobre ela no instituto. Pero probablemente foi algo bo que non a co\u00f1ecese, que no seu lugar escoitase moitos discos dos 60 e esa m\u00fasica relixiosa.\nThompson viviu nun apartamento en Marblehead, Massachusetts. Xusto antes do seu derradeiro ano de instituto a s\u00faa familia mudouse a Westport, Massachusetts, onde recibiu o premio \"Teenager of the Year\" (adolescente do ano en galego, t\u00edtulo que recibir\u00eda posteriormente un dos seus \u00e1lbums). Durante ese tempo Thompson compuxo varias canci\u00f3ns que apareceron posteriormente durante a s\u00faa carreira, inclu\u00eddas \"Here Comes Your Man\" de \"Doolittle,\" e \"Velvety Instrumental Version\".\nTras graduarse do instituto en 1983, Thompson estudou na Universidade de Massachusetts Amherst, especializ\u00e1ndose en antropolox\u00eda. Thompson compartiu habitaci\u00f3n cun compa\u00f1eiro durante un semestre antes de mudarse co futuro guitarrista de Pixies Joey Santiago. Os dous compart\u00edan interese pola m\u00fasica rock e Santiago ensinoulle a Thompson o punk dos 70 e a m\u00fasica de David Bowie, comezando a improvisar xuntos. Nesa \u00e9poca Thompson descobreu a The Cars, unha banda que describiu como \"moi influ\u00ednte para min e para os Pixies\".\nNo seu segundo ano de universidade Thompson realizou unha viaxe a San Xo\u00e1n, Porto Rico, como parte dun programa de intercambio. Pasou seis meses nun apartamento cun \"compa\u00f1eiro de piso estra\u00f1o e psic\u00f3pata\", que posteriormente inspirou a canci\u00f3n dos Pixies \"Crackity Jones\"; moitas das primeiras canci\u00f3ns da banda falan das experiencias de Thompson en Porto Rico. Thompson non conseguiu aprender a falar espa\u00f1ol formalmente e deixou os seus estudos despois de debatirse entre ir a Nova Zelandia a ver o cometa Halley (despois dir\u00eda que \"parec\u00eda o m\u00e1is rom\u00e1ntico que pod\u00eda facerse nese momento\"), ou comezar unha banda de rock. Escribiu unha carta urxindo a Santiago, coas palabra \"temos que facelo, agora \u00e9 o momento, Joe\", para unirse a el nun grupo cando regresase a Boston.\nPixies.\nPouco despois de regresar a Massachusetts, Thompson deixou a universidade e mudouse a Boston con Santiago. O ano 1985 pasouno traballando nun almac\u00e9n, \"engarg\u00e1ndose de bot\u00f3ns de osi\u00f1os de peluche\", compo\u00f1endo canci\u00f3ns coa s\u00faa guitarra ac\u00fastica e escribindo letras no metro. En xaneiro de 1986 Thompson formou Pixies con Santiago. A baixista Kim Deal foi recrutada unha semana despois a trav\u00e9s dun anuncio clasificado nun xornal de Boston que solicitaba un baixista \"cara H\u00fcsker D\u00fc e Peter, Paul and Mary\". O bater\u00eda David Lovering foi contratado posteriormente pola recomendaci\u00f3n do marido de Deal.\nEn 1987 Pixies publicou unha cinta demo de 18 temas, comunmente referida como \"The Purple Tape\". O pai de Thompson financiou \u00e1 banda, prest\u00e1ndolles 1 000 d\u00f3lares para gravar a cinta; Thompson dixo despois que o seu pai \"non estivo presente durante moitos dos meus anos mozos, as\u00ed que creo que estaba facendo o mellor posible para recuperar o tempo perdido\". \"The Purple Tape\" levou a un contrato discogr\u00e1fico co selo independente ingl\u00e9s 4AD. Para o lanzamento do mini \u00e1lbum \"Come On Pilgrim\", Thompson adoptou o alias \"Black Francis\", un nome inspirado polo seu pai: \"gardara ese nome no caso de que tivese outro fillo\".\nEn 1988 Pixies gravou o seu \u00e1lbum de estrea \"Surfer Rosa\". Thompson compuxo e cantou todos os temas coa excepci\u00f3n do sinxelo \"Gigantic\", coescrito e cantado por Deal. Para promocionar o disco a banda realizou unha xira europea durante a cal Thompson co\u00f1eceu a Eric Drew Feldman, que posteriormente colaborar\u00eda cos Pixies e nalg\u00fans dos seus \u00e1lbums en solitario. \"Doolittle\", con canci\u00f3ns de Thompson como \"Debaser\" e \"Monkey Gone To Heaven\", publicouse o ano seguinte coa aclamaci\u00f3n xeneralizada da cr\u00edtica. Por\u00e9n, nesa \u00e9poca, as tensi\u00f3ns existentes entre Thompson e Deal, combinadas co cansazo, fixeron que o grupo anunciase un hiato. Thompson ten med a voar e pasou esa \u00e9poca conducindo a trav\u00e9s dos Estados Unidos coa s\u00faa moza, Jean Walsh (que co\u00f1ecera nos primeiros tempos da banda), realizando concertos en solitario co obxectivo de conseguir cartos para mercar mobles para o seu novo apartamento nos \u00c1nxeles.\nA banda volveu \u00e1 actividade en 1990 e gravou dous \u00e1lbums m\u00e1is: \"Bossanova\" ese mesmo ano e \"Trompe le Monde\" en 1991, sendo este \u00faltimo a primeira colaboraci\u00f3n de Thompson con Feldman. Os \u00faltimos discos de Pixies caracteriz\u00e1ronse por unha maior influencia de Thompson na obra da banda, ademais de centrarse en temas de ciencia ficci\u00f3n, como aliens e OVNIs. Thompson continuar\u00eda explorando esa tem\u00e1tica nos seus primeiros traballos en solitario. \"Trompe le Monde\" incl\u00fae a canci\u00f3n \"U-Mass\", sobre a universidade \u00e1 que asist\u00edu, e a parte de teclados tocada por Feldman significou un afastamento do rock alternativo do grupo. A\u00ednda que Deal aportara as canci\u00f3ns \"Gigantic\" (\"de Surfer Rosa\") e \"Silver\" (\"de Doolittle\"), a partir de \"Bossanova\" Thompson compuxo todo o material orixinal de Pixies. Este feito aumentou a tensi\u00f3n que xa hab\u00eda entre os dous e o grupo separouse en 1992, a\u00ednda que non se anunciou ata principios de 1993.\nPrimeira etapa en solitario.\nMentres \"Trompe le Monde\" estaba sendo gravado Thompson tivo conversas co produtor do disco, Gil Norton, sobre un posible \u00e1lbum en solitario. D\u00edxolle a Norton que estaba ansioso por gravar novamente, incluso a pesar de que non ti\u00f1a material novo; como resultado decid\u00edronse por un \u00e1lbum de versi\u00f3ns. Por\u00e9n, cando Thompson visitou outra vez un estudio en 1992 ti\u00f1a \"moitas canci\u00f3ns e fragmentos musicais\".\nColaborou con Feldman para gravar material novo, comezando con baixando o n\u00famero de versi\u00f3ns a s\u00f3 unha, \"Hang On to Your Ego\" de The Beach Boys. Feldman converteuse no produtor do \u00e1lbum e tocou os teclados e o baixo en varios temas, con Santiago tocando a guitarra solista e Nick Vincent a bater\u00eda. Francis gravou o disco durante os histos e a separaci\u00f3n de Pixies a finais de 1992 e principios de 1993. Despois adoptou o nome art\u00edstico \"Frank Black\" e publicou o resultado como \"Frank Black\" en marzo de 1993. \"Frank Black\" caracteriz\u00e1base por centrarse en OVNIs e ciencia ficci\u00f3n, a\u00ednda que tam\u00e9n exploraba outros temas, como no tema \"I Heard Ramona Sing\", aque falaba sobre os Ramones. O \u00e1lbum ti\u00f1a un estilo semellante, tanto musical como liricamente, a \"Bossanova\" e \"Trompe le Monde\" dos Pixies. Feldman posteriormente dixo que ese primeiro disco conectou a s\u00faa carreira en solitario con \"Trompe le Monde\", \"pero ao mesmo tempo \u00e9 unha illa, como nada que [Black] fixera\".\nO ano seguinte Black publicou seu segundo \u00e1lbum en solitario, un disco dobre de 22 canci\u00f3ns titulado \"Teenager of the Year\". \"Teenager\" inclu\u00eda o tema \"Headache\" que tivo un \u00e9xito moderado nas listas alternativas; os cr\u00edticos describiron a canci\u00f3n como \"pop irresistible\". A produci\u00f3n de \"Teenager of the Year\" foi bastante distinta \u00e1 de \"Frank Black\"; no anterior \u00e1lbum us\u00e1ronse modelos MIDI para compo\u00f1er as canci\u00f3ns, pero en \"Teenager\" Black mostrou as partes individuais aos membros da banda, formada por Vincent na bater\u00eda e Lyle Workman na guitarra solista. Feldman destacou que a forma de compo\u00f1er de Thompson volv\u00e9rase \"moito m\u00e1is espont\u00e1nea\" durante a gravaci\u00f3n do traballo. Thompson comezara a desviarse do seu estilo cos Pixies, escribindo canci\u00f3ns que abarcaban distintos x\u00e9neros e temas.\nTanto \"Frank Black\" como \"Teenager of the Year\" foron moi ben recibidos pola cr\u00edtica, a\u00ednda que s\u00f3 gozaron dun \u00e9xito comercial limitado. En 1995 Thompson desixou os selos 4AD e Elektra. En 1996 lanzou \"The Cult of Ray\" a trav\u00e9s da discogr\u00e1fica de Rick Rubin American Recordings; o \u00e1lbum afastouse da elaborada produci\u00f3n dos seus primeiros traballos e gravouse principalmente ao vivo, con s\u00f3 uns poucos engadidos a maiores. A banda para este disco aparec\u00eda novamente Lyle Workman na guitarra solista, xunto co baixista David McCaffrey e o bater\u00eda Scott Boutier. A\u00ednda que o disco non tivo \u00e9xito comercial e da cr\u00edtica, o seu enfoque simplista definir\u00eda cada vez m\u00e1is os m\u00e9todos de traballo de Thompson dos seus seguintes anos.\nFrank Black and the Catholics.\nThompson bautizou \u00e1 s\u00faa nova banda \"Frank Black and the Catholics\" e gravou o seu primeiro \u00e1lbum ep\u00f3nimo en 1997. Gravado ao vivo en d\u00faas pistas inicialmente s\u00f3 como unha simple demo, quedou tan satisfeito co resultado que decidiu publicar as sesi\u00f3ns sen engadirlle m\u00e1is produci\u00f3n. O \u00e1lbum atrasouse durante un ano por conflitos con American, tanto internos como con respecto \u00e1 produci\u00f3n, e finalmente apareceu a finais de 1998 a trav\u00e9s de SpinArt Records nos Estados Unidos. Dende que deixou American, Black evitou contratos longos con discogr\u00e1ficas e mantivo a propiedade dos m\u00e1sters dos seus traballos, licenzando individualmente cada \u00e1lbum para o seu lanzamento.\n\"Frank Black and the Catholics\" converteuse no primeiro \u00e1lbum publicado polo servizo eMusic; a compa\u00f1\u00eda afirma que \u00e9 \"o primeiro \u00e1lbum dispo\u00f1ible legalmente para descarga comercial\". A recepci\u00f3n da cr\u00edtica foi variada, destacando alg\u00fans escritores o aparente afastamento deliberado de Thompson da \"rareza\" dos Pixies e dos seus primeiros traballos en solitario cara a un enfoque consciente e directo, e destacando tam\u00e9n \"o decepcionante punk-pop sinxelo\" presente no disco.\nThompson continuou evitando a gravaci\u00f3n multipista en favor da t\u00e9cnica da gravaci\u00f3n en vivo en d\u00faas pistas nos seguintes traballos de Frank Black and the Catholics. En \u00e1lbums posteriores incorporou m\u00e1is m\u00fasicos \u00e1s sesi\u00f3ns para poder ter texturas instrumentais m\u00e1is variadas. Explicando a s\u00faa raz\u00f3n fundamental detr\u00e1s deste m\u00e9todo comentou:Ben, \u00e9 real. \u00c9 a gravaci\u00f3n dunha actuaci\u00f3n, dunha actuaci\u00f3n real entre un grupo de xente, unha comitiva, unha banda, ao contrario que un facs\u00edmile disto, que \u00e9 o que a xente foi normalmente coa gravaci\u00f3n multipista... Eu pref\u00edroo. \u00c9 un pouco m\u00e1is real. Ten un pouco m\u00e1is de coraz\u00f3n.Workman deixou The Catholics en 1998 para seguir traballando como m\u00fasico de sesi\u00f3ns e auxilar, e Rich Gilbert foi o seu substituto. Frank Black and the Catholics editaron \"Pistolero\" en 1999 e \"Dog in the Sand\" en 2001. \"Dog in the Sand\" engadiu a Dave Philips na pedal steel guitar e na guitarra solista, e Santiago e Feldman comezaron a facer aparici\u00f3ns ocasionais co grupo tanto ao vivo como nas gravaci\u00f3ns.\nNesa \u00e9poca, mentres descartaba a posibilidade dunha reuni\u00f3n dos Pixies, Thompson comezara a incorporar cade vez m\u00e1is temas da banda nos concertos de The Catholics, ademais de inclu\u00edr a Santiago novamente no seu traballo en solitario. Black e The Catholics continuaron publicando discos; dous \u00e1lbums distintos, \"Black Letter Days\" e \"Devil's Workshop\", lanz\u00e1ronse simultaneamente en 2002. \"Devil's Workshop\" inclu\u00eda a canci\u00f3n \"Velvety\", unha versi\u00f3n de \"Velvety Instrumental Version\" dos Pixies (composta por Black cando era adolescente) con letra. Un sexto \u00e1lbum con The Catholics, \"Show Me Your Tears\", publicouse en 2003. O t\u00edtulo de \"Show Me Your Tears\" e moitas das s\u00faas canci\u00f3ns inspir\u00e1ronse no divorcio recente de Thompson.\nReuni\u00f3n dos Pixies.\nA finais de 2003, tras moito tempo de rumores, f\u00edxose o anuncio oficial de que Pixies estaba ensaiando para unha xira de reuni\u00f3n. A banda tocou en p\u00fablico por vez primeira tras 12 anos en abril de 2004, e iniciou unha longa xira polos Estados Unidos, Canad\u00e1 e Europa ese mesmo ano. O grupo tam\u00e9n gravou unha das composici\u00f3ns de Deal, \"Bam Thwok\", que foi editada a trav\u00e9s de iTunes Music Store. \"Frank Black Francis\", un \u00e1lbum dobre que cobre o oco entre as s\u00faas d\u00faas personaxes, publicouse para coincidir coa xira de reuni\u00f3n de Pixies. O primeiro disco est\u00e1 formado por demos en solitario de canci\u00f3ns dos Pixies gravadas o d\u00eda antes da gravaci\u00f3n de \"The Purple Tape\", e o segundo ten colaboraci\u00f3ns de estudio, tam\u00e9n de canci\u00f3ns de Pixies, con Two Pale Boys.\nTam\u00e9n en 2004 Thompson comezou a colaborar cun grupo de m\u00fasicos de sesi\u00f3n de Nashville, inclu\u00eddos Steve Cropper, Spooner Oldham, Reggie Young, e Anton Fig, ademais do produtor Jon Tiven. En xullo de 2005 o colectivo publicou \"Honeycomb\" baixo o nome de Frank Black, con recensi\u00f3ns xeralmente favorables. \"Entertainment Weekly\" describiu o \u00e1lbum como \"sobrio, elegante, [e] no peto\", \"mentres que Billboard\" destacouno como \"Unha das mellores horas [de Thompson]\". Un segundo volume das sesi\u00f3ns de Nashville, un \u00e1lbum dobre titulado \"Fast Man Raider Man\", foi editado en xu\u00f1o de 2006. Thompson apareceu nun concerto do pioneiro do rock cristi\u00e1n Larry Norman en xu\u00f1o de 2005 en Salem, Oreg\u00f3n. Norman e Thompson interpretaron xuntos o tema \"Watch What You're Doing\", que posteriormente apareceu no \u00e1lbum de Norman, \"Live at The Elsinore\".\nThompson continuou xirando cos Pixies en 2005 e 2006. A\u00ednda que The Catholics estaban definitivamente mortos, publicaron dous \u00e1lbums distintos de rarezas e caras b, \"Snake Oil\" e \"One More Road for the Hit\", a trav\u00e9s de iTunes, con vistas para un futuro lanzamento en CD. Thompson tam\u00e9n estivo traballando en m\u00e1is material en solitario con Feldman na primeira parte de 2006, alg\u00fan do cal interpretaron ao vivo. No outono dese ano Thompson iniciou a s\u00faa primeira xira s\u00f3 dende 2003, con Feldman, Billy Block e Duane Jarvis xunto coa s\u00faa banda de apoio. No mes de outubro Thompson anunciou plans para comezar a ensaiar e gravar un novo \u00e1lbum cos Pixies en xaneiro de 2007. En decembro de 2006 publicou o recompilatorio \"Christmass\"; unha colecci\u00f3n de novos temas de estudio, sesi\u00f3ns en habitaci\u00f3ns de hotel, e gravaci\u00f3ns ao vivo en ac\u00fastico da s\u00faa xira en solitario do anterior ver\u00e1n.\nUn recompilatorio de grandes \u00e9xitos de Frank Black, \"Frank Black 93-03\", apareceu en xu\u00f1o de 2007. Coindicindo con ese lanzamento, Thompson realizou unha xira europea cunha nova banda que contaba cos membros de Guards of Metropolis Jason Carter e Charles Normal, ademais do baixista Ding Archer. Para esta xira Thompson evitou o seu rol de guitarrista r\u00edtmico e actuou s\u00f3 como l\u00edder e vocalista. No mes de setembro publicouse un novo \u00e1lbum baixo o nome de Black Francis titulado \"Bluefinger\". Neste traballo inspirouse na vida e obra de Herman Brood, un m\u00fasico e artista neerland\u00e9s. Tam\u00e9n publicou o mini \u00e1lbum \"Svn Fngrs\" como Black Francis en marzo de 2008.\nEn febreiro de 2008 Thompson foi detido pola polic\u00eda irlandesa en Dubl\u00edn despois de realizar un concerto en solitario improvisado en St. Stephen's Green. Despois foi liberado e actuou esa noite en Vicar Street como estaba planeado. Por\u00e9n, un evento semellante planeado para Londres foi evitado pola polic\u00eda e tivo que reorganizarse nun lugar pechado m\u00e1is pequeno.\nTam\u00e9n en 2008 Black produciu o terceiro \u00e1lbum de Art Brut, \"Art Brut vs. Satan\", publicado no ano seguinte. Black concedeu varias entrevistas xunto co l\u00edder Eddie Argos sobre o traballo, e Art Brut foi abreconcertos dos Pixies no seu concerto en 2009 no Brixton Academy. En 2010 Black traballou co grupo por segunda vez no seu disco \"Brilliant! Tragic!\".\nBlack Francis publicou \"NonStopErotik\" en marzo de 2010 e aportou a canci\u00f3n \"I Heard Ramona Sing\" \u00e1 banda sonora da pel\u00edcula \"Scott Pilgrim vs. the World\" estreada en agosto dese mesmo ano..\nNo outono de 2010 Thompson gravou en Nashville un \u00e1lbum de canci\u00f3ns novas compostas e interpretadas co seu colaborador Reid Paley, co nome de Paley &amp; Francis. O \u00e1lbum de estrea de Paley &amp; Francis, tam\u00e9n titulado \"Paley &amp; Francis\", foi producido por Jon Tiven, e conta con Reid Paley e Black Francis na guitarra e na voz, acompa\u00f1ados pola lenda de Muscle Shoals Spooner Oldham no piano e David Hood no baixo. O \u00e1lbum publicouse en outubro de 2011 a trav\u00e9s de Sonic Unyon en Norteam\u00e9rica e de Cooking Vinyl en Europa.\nPaley &amp; Francis estre\u00e1ronse en directo a comezos de setembro de 2011 con actuaci\u00f3ns en clubs de Albany, Buffalo, e Hamilton, e como un dos cabezas de cartel do Supercrawl Festival. A banda para eses concertos estaba formada por Reid Paley e Black Francis nas guitarras e voces, Eric Eble no baixo, e Dave Varriale na bater\u00eda. A parella xirou novamente en febreiro de 2013."}
{"id": "150390", "revid": "23204", "url": "https://gl.wikipedia.org/wiki?curid=150390", "title": "Trofeo Santiago Bernab\u00e9u", "text": "O Trofeo Santiago Bernab\u00e9u \u00e9 un torneo futbol\u00edstico de ver\u00e1n, de car\u00e1cter amig\u00e1bel que organiza o Real Madrid todos os anos desde 1979, dedicado \u00e1 memoria do presidente merengue Santiago Bernab\u00e9u falecido un ano antes da s\u00faa primeira edici\u00f3n. Disp\u00fatase ao principio da tempada, a finais de agosto ou a principios de setembro. Habitualmente \u00e9 o primeiro partido que disputa o equipo en casa cada tempada, salvo que xogue a Supercopa de Espa\u00f1a.\nNos seus seis primeiras edici\u00f3ns (1979-1984) o torneo disput\u00e1rono catro equipos, con semifinais, partido polo terceiro posto e final. Desde 1985 o Real Madrid s\u00f3 invita a un equipo, polo que se disputa unicamente a final. En 2002, con motivo do centenario do club, retomouse o sistema pioneiro xogando o torneo a un s\u00f3 partido."}
{"id": "150391", "revid": "23204", "url": "https://gl.wikipedia.org/wiki?curid=150391", "title": "Inuktitut", "text": ""}
{"id": "150393", "revid": "23204", "url": "https://gl.wikipedia.org/wiki?curid=150393", "title": "Lingua inuktitut", "text": "A lingua inuktitut (\u1403\u14c4\u1483\u144e\u1450\u1466), \u00e9 unha das principais linguas inuit faladas no Canad\u00e1. \u00c9 falada nas \u00e1reas \u00f3 norte da li\u00f1a de bosque, inclu\u00edndo tam\u00e9n \u00e1reas de Terra Nova e Labrador, o Quebec, o noroeste de Manitoba e o territorio de Nunavut. \u00c9 unha das linguas aborixes americanas que se escriben con silabario.\nEst\u00e1 reco\u00f1ecida como lingua oficial de Nunavut xunto co inuvialuk. Ten reco\u00f1ecemento legal en Nunavik, unha parte do Quebec, e est\u00e1 reco\u00f1ecida como lingua oficial do ensino nas escolas inuit. Segundo o censo de 2006, existen uns 35.000 falantes de inuktitut no Canad\u00e1, inclu\u00edndo 200 que viven de xeito regular f\u00f3ra das terras tradicionais."}
{"id": "150395", "revid": "22570", "url": "https://gl.wikipedia.org/wiki?curid=150395", "title": "C.B. Sarria", "text": "O Club Baloncesto Sarria \u00e9 un equipo de baloncesto da vila lucense de Sarria (Galiza). Malia ter competido durante moitas tempadas na liga EBA, actualmente o primeiro equipo masculino xoga na Primeira Divisi\u00f3n S\u00e9nior Masculina, e o feminino na Primeira Divisi\u00f3n Auton\u00f3mica Feminina, m\u00e1ximas categor\u00edas do baloncesto galego.\nTraxectoria.\nO Club Baloncesto Sarria constitu\u00eduse legalmente en xullo de 1987, mais xa a principios dos anos 80 vi\u00f1a participando en diversas competici\u00f3ns de \u00e1mbito provincial e auton\u00f3mico.\nCon anterioridade ao ascenso \u00e1 liga EBA, o C.B. Sarria permaneceu 15 anos ininterrompidamente na Primeira Divisi\u00f3n Nacional (anteriormente denominada 2\u00aa divisi\u00f3n), sendo sempre a base do equipo os xogadores sa\u00eddos da canteira, chegando a formar parte do equipo de liga EBA seis xogadores da canteira.\nA pesar da curta historia do club, son moitos os \u00e9xitos acadados ata a data. O primeiro e m\u00e1is importante deles \u00e9 o arraigamento que o baloncesto acadou na vila, tanto polo n\u00famero de practicantes como polo de seareiros que apoian o conxunto sarriano, demostrando partido a partido a m\u00e1xima fidelidade.\nInstalaci\u00f3ns.\nO Club Baloncesto Sarria disputa os seus partidos no Novo Pavill\u00f3n do Chanto, situado na zona escolar e deportiva da vila de Sarria."}
{"id": "150396", "revid": "5863", "url": "https://gl.wikipedia.org/wiki?curid=150396", "title": "Ligat ha'Al", "text": "A Ligat ha'Al ou Ligat HaAl (en hebreo: \u05dc\u05d9\u05d2\u05ea \u05d4\u05e2\u05dc\u200e, en galego: \"Super Liga\") \u00e9 a m\u00e1xima categor\u00eda do baloncesto de Israel. Actualmente \u00e9 co\u00f1ecida por motivos de patrocinio como Ligat Winner Sal (en hebreo: \u05dc\u05d9\u05d2\u05ea \u05d5\u05d5\u05d9\u05e0\u05e8 \u05e1\u05dc\u200e), sendo \"Winner\" o nome dun xogo ofertado pola compa\u00f1\u00eda de apostas Sports Betting Board. \u00c1s veces tam\u00e9n se co\u00f1ece ao campionato como a \"Israeli Premier League\", \u00e1 veces abreviado BSL (Basketball Super League) ou ISBL (Israeli Basketball Super League). A competici\u00f3n est\u00e1 organizada pola Israeli Basketball Super League Administration Ltd.\nFormato.\nNa Ligat Winner compiten cada ano os doce principais clubs de baloncesto de Israel. Fundada en 1954, a liga \u00e9 co\u00f1ecida en Europa debido ao \u00e9xito dos equipos israel\u00eds nas competici\u00f3ns europeas como a Euroliga, a ULEB Eurocup (antiga Copa ULEB) e o EuroChallenge (antes Eurocopa). Moitos xogadores que non son elixidos no Draft da NBA deciden probar sorte nesta liga.\nA competici\u00f3n \u00e9 a primeira divisi\u00f3n no baloncesto israel\u00ed: os catro equipos que acaban \u00faltimos na liga xogan unha eliminatorias para evitar o descenso \u00e1 Segunda Divisi\u00f3n, mentres que oito da segunda categor\u00eda (Liga Leumit) xogan un playoff de ascenso para poder competir ao ano seguinte na HaAl. Para decidir ao campi\u00f3n da liga, os oito primeiros clasificados xogan unha eliminatoria de playoff que da acceso a unha \"Final a Catro\" na que se decide o t\u00edtulo mediante unhas semifinais e unha final a partido \u00fanico.\nLigaz\u00f3ns coa NBA.\nA liga israel\u00ed foi unha das pioneiras en Europa en tomar contacto con equipos da NBA para a disputa de amigables entre equipos de ambas as ligas. As\u00ed, nos anos 1980 foi frecuente ver en Israel a equipos como os Phoenix Suns, os Cleveland Cavaliers e Orlando Magic. En outubro de 2005, o Maccabi Tel Aviv derrotou aos Toronto Raptors nun partido amigable de pretempada en Toronto, Canad\u00e1, por 103-105, sendo a primeira vitoria dun equipo europeo sobre un norteamericano na s\u00faa casa. A pesar de que varios xogadores israel\u00eds foron seleccionados no Draft da NBA nos \u00faltimos anos, non foi at\u00e9 2009 cando Omri Casspi se converteu no primeiro xogador nado en Israel na NBA, xogando para os Sacramento Kings. Antes del foran \"drafteados\" Doron Sheffer, Yotam Halperin e Lior Eliyahu.\nEquipos.\nOs seguintes son os equipos que compiten na temporada 2023\u201324 da Ligat Winner Sal."}
{"id": "150397", "revid": "5132", "url": "https://gl.wikipedia.org/wiki?curid=150397", "title": "Ha'Al", "text": ""}
{"id": "150398", "revid": "5132", "url": "https://gl.wikipedia.org/wiki?curid=150398", "title": "Ligat HaAl", "text": ""}
{"id": "150399", "revid": "5132", "url": "https://gl.wikipedia.org/wiki?curid=150399", "title": "Ligat haAl", "text": ""}
{"id": "150401", "revid": "5132", "url": "https://gl.wikipedia.org/wiki?curid=150401", "title": "Liga ha'Al", "text": ""}
{"id": "150402", "revid": "5132", "url": "https://gl.wikipedia.org/wiki?curid=150402", "title": "Liga Ha'Al", "text": ""}
{"id": "150403", "revid": "5132", "url": "https://gl.wikipedia.org/wiki?curid=150403", "title": "Israeli Basketball Super League", "text": ""}
{"id": "150404", "revid": "5132", "url": "https://gl.wikipedia.org/wiki?curid=150404", "title": "Ligat Winner", "text": ""}
{"id": "150406", "revid": "85894", "url": "https://gl.wikipedia.org/wiki?curid=150406", "title": "Soutullo, Santa Cruz de Moeche, Moeche", "text": "Soutullo \u00e9 un lugar da parroquia de Santa Cruz de Moeche no concello Coru\u00f1\u00e9s de Moeche na comarca de Ferrol. Non ten habitantes desde hai m\u00e1is dunha d\u00e9cada segundo datos do Instituto Galego de Estat\u00edstica."}
{"id": "150407", "revid": "17467", "url": "https://gl.wikipedia.org/wiki?curid=150407", "title": "YUBA", "text": ""}
{"id": "150408", "revid": "2338", "url": "https://gl.wikipedia.org/wiki?curid=150408", "title": "O Castro, Santa Cruz de Moeche, Moeche", "text": "O Castro \u00e9 un lugar da parroquia de Santa Cruz de Moeche no concello Coru\u00f1\u00e9s de Moeche na comarca de Ferrol. Ti\u00f1a 5 habitantes no ano 2008 segundo datos do Instituto Galego de Estat\u00edstica dos cales eran 1 home e 5 mulleres, o que sup\u00f3n un aumento con relaci\u00f3n ao ano 1999 cando ti\u00f1a 4 habitantes."}
{"id": "150409", "revid": "12452", "url": "https://gl.wikipedia.org/wiki?curid=150409", "title": "Liga de baloncesto dos Pa\u00edses Baixos", "text": ""}
{"id": "150410", "revid": "85894", "url": "https://gl.wikipedia.org/wiki?curid=150410", "title": "O Vilar, Santa Cruz de Moeche, Moeche", "text": "O Vilar \u00e9 un lugar da parroquia de Santa Cruz de Moeche no concello Coru\u00f1\u00e9s de Moeche na comarca de Ferrol. Ti\u00f1a 14 habitantes no ano 2008 segundo datos do Instituto Galego de Estat\u00edstica dos cales eran 8 homes e 6 mulleres, o que sup\u00f3n un aumento con relaci\u00f3n ao ano 1999 cando ti\u00f1a 11 habitantes."}
{"id": "150411", "revid": "12452", "url": "https://gl.wikipedia.org/wiki?curid=150411", "title": "Superliga de baloncesto de Ucra\u00edna", "text": ""}
{"id": "150412", "revid": "85894", "url": "https://gl.wikipedia.org/wiki?curid=150412", "title": "O Retorno, Santa Cruz de Moeche, Moeche", "text": "O Retorno \u00e9 un lugar da parroquia de Santa Cruz de Moeche no concello Coru\u00f1\u00e9s de Moeche na comarca de Ferrol. Ti\u00f1a 10 habitantes no ano 2008 segundo datos do Instituto Galego de Estat\u00edstica dos cales eran 4 homes e 6 mulleres, o que sup\u00f3n unha diminuci\u00f3n con relaci\u00f3n ao ano 1999 cando ti\u00f1a 11 habitantes."}
{"id": "150413", "revid": "98629", "url": "https://gl.wikipedia.org/wiki?curid=150413", "title": "Vs.", "text": "Vs. \u00e9 o segundo \u00e1lbum da banda estadounidense de rock alternativo Pearl Jam, editado o 19 de outubro de 1993 a trav\u00e9s do selo Epic Records. Despois dunha extensa xira de divulgaci\u00f3n do seu anterior \u00e1lbum, \"Ten\", Pearl Jam entrou no estudio a principios de 1993 ante o reto de dar continuidade ao \u00e9xito da s\u00faa estrea. O resultado foi un traballo m\u00e1is cru e m\u00e1is agresivo que o seu predecesor.\n\"Vs.\" foi n\u00famero 1 na lista \"Billboard 200\" o 6 de novembro de 1993, e estivo na citada lista durante 67 semanas."}
{"id": "150414", "revid": "2338", "url": "https://gl.wikipedia.org/wiki?curid=150414", "title": "Confurco, Santa Cruz de Moeche, Moeche", "text": "Confurco \u00e9 un lugar da parroquia de Santa Cruz de Moeche no concello Coru\u00f1\u00e9s de Moeche na comarca de Ferrol. Ti\u00f1a 17 habitantes no ano 2008 segundo datos do Instituto Galego de Estat\u00edstica dos cales eran 8 homes e 9 mulleres, o que sup\u00f3n un aumento con relaci\u00f3n ao ano 1999 cando ti\u00f1a 12 habitantes."}
{"id": "150415", "revid": "85894", "url": "https://gl.wikipedia.org/wiki?curid=150415", "title": "Loureiro, Santa Cruz de Moeche, Moeche", "text": "Loureiro \u00e9 un lugar da parroquia de Santa Cruz de Moeche no concello Coru\u00f1\u00e9s de Moeche na comarca de Ferrol. Ti\u00f1a 8 habitantes no ano 2008 segundo datos do Instituto Galego de Estat\u00edstica dos cales eran 2 homes e 6 mulleres, o que sup\u00f3n un aumento con relaci\u00f3n ao ano 1999 cando ti\u00f1a 3 habitantes."}
{"id": "150416", "revid": "865", "url": "https://gl.wikipedia.org/wiki?curid=150416", "title": "De hoy no pasa", "text": "De hoy no pasa \u00e9 o quinto \u00e1lbum da banda viguesa Siniestro Total, editado en abril do ano 1987 a trav\u00e9s do selo DRO. Gravouse nos estudios Trak de Madrid por Eugenio Mu\u00f1oz e Paco Trinidad, que tam\u00e9n se encargou da produci\u00f3n. No ano 2002 lanzouse unha reedici\u00f3n remasterizada con sete temas extra, seis deles gravados nas mesmas sesi\u00f3ns que as canci\u00f3ns do \u00e1lbum orixinal, e o outro un ano antes para o programa de TVE \"Aumba-buluba-balam-bamb\u00fa\"."}
{"id": "150417", "revid": "22570", "url": "https://gl.wikipedia.org/wiki?curid=150417", "title": "Esabanda, Santa Cruz de Moeche, Moeche", "text": "Esabanda \u00e9 un lugar da parroquia de Santa Cruz de Moeche no concello Coru\u00f1\u00e9s de Moeche na comarca de Ferrol. Ti\u00f1a 10 habitantes no ano 2008 segundo datos do Instituto Galego de Estat\u00edstica dos cales eran 5 homes e 5 mulleres, o que sup\u00f3n un aumento con relaci\u00f3n ao ano 1999 cando ti\u00f1a 8 habitantes."}
{"id": "150418", "revid": "85894", "url": "https://gl.wikipedia.org/wiki?curid=150418", "title": "Vilazanche, Santa Cruz de Moeche, Moeche", "text": "Vilazanche \u00e9 un lugar da parroquia de Santa Cruz de Moeche no concello Coru\u00f1\u00e9s de Moeche na comarca de Ferrol. Ti\u00f1a 13 habitantes no ano 2008 segundo datos do Instituto Galego de Estat\u00edstica dos cales eran 5 homes e 8 mulleres, o que sup\u00f3n un aumento con relaci\u00f3n ao ano 1999 cando ti\u00f1a 12 habitantes."}
{"id": "150419", "revid": "22570", "url": "https://gl.wikipedia.org/wiki?curid=150419", "title": "Panda, Santa Cruz de Moeche, Moeche", "text": "Panda \u00e9 un lugar da parroquia de Santa Cruz de Moeche no concello Coru\u00f1\u00e9s de Moeche na comarca de Ferrol. Ti\u00f1a 2 habitantes no ano 2008 segundo datos do Instituto Galego de Estat\u00edstica dos cales eran 1 home e 1 muller, o que sup\u00f3n un aumento con relaci\u00f3n ao ano 1999 cando ti\u00f1a 1 habitante."}
{"id": "150420", "revid": "22570", "url": "https://gl.wikipedia.org/wiki?curid=150420", "title": "Suomonte, Santa Cruz de Moeche, Moeche", "text": "Suomonte \u00e9 un lugar da parroquia de Santa Cruz de Moeche no concello Coru\u00f1\u00e9s de Moeche na comarca de Ferrol. Ti\u00f1a 7 habitantes no ano 2008 segundo datos do Instituto Galego de Estat\u00edstica dos cales eran 2 homes e 5 mulleres, o que sup\u00f3n unha diminuci\u00f3n con relaci\u00f3n ao ano 1999 cando ti\u00f1a 10 habitantes."}
{"id": "150421", "revid": "85894", "url": "https://gl.wikipedia.org/wiki?curid=150421", "title": "Senra, Santa Cruz de Moeche, Moeche", "text": "Senra \u00e9 un lugar da parroquia de Santa Cruz de Moeche no concello Coru\u00f1\u00e9s de Moeche na comarca de Ferrol. Ti\u00f1a 15 habitantes no ano 2008 segundo datos do Instituto Galego de Estat\u00edstica dos cales eran 7 homes e 8 mulleres, o que sup\u00f3n unha diminuci\u00f3n con relaci\u00f3n ao ano 1999 cando ti\u00f1a 19 habitantes."}
{"id": "150422", "revid": "85894", "url": "https://gl.wikipedia.org/wiki?curid=150422", "title": "Ermida, Santa Cruz de Moeche, Moeche", "text": "Ermida \u00e9 un lugar da parroquia de Santa Cruz de Moeche no concello Coru\u00f1\u00e9s de Moeche na comarca de Ferrol. Ti\u00f1a 3 habitantes no ano 2008 segundo datos do Instituto Galego de Estat\u00edstica dos cales eran 1 home e 2 mulleres, o que sup\u00f3n unha diminuci\u00f3n con relaci\u00f3n ao ano 1999 cando ti\u00f1a 6 habitantes.\nToponimia.\nO top\u00f3nimo deriva do lat\u00edn , que \u00e9 unha igrexa pequena, polo xeral lonxe ou f\u00f3ra dun n\u00facleo de poboaci\u00f3n, ou tam\u00e9n pode facer referencia a un sitio ermo ou sen traballar."}
{"id": "150423", "revid": "22570", "url": "https://gl.wikipedia.org/wiki?curid=150423", "title": "Casatellada, Santa Cruz de Moeche, Moeche", "text": "Casatellada \u00e9 un lugar da parroquia de Santa Cruz de Moeche no concello Coru\u00f1\u00e9s de Moeche na comarca de Ferrol. Ti\u00f1a 6 habitantes no ano 2008 segundo datos do Instituto Galego de Estat\u00edstica dos cales eran 3 homes e 3 mulleres, o que sup\u00f3n unha diminuci\u00f3n con relaci\u00f3n ao ano 1999 cando ti\u00f1a 11 habitantes."}
{"id": "150424", "revid": "2338", "url": "https://gl.wikipedia.org/wiki?curid=150424", "title": "Carracedo, Santa Cruz de Moeche, Moeche", "text": "Carracedo \u00e9 un lugar da parroquia de Santa Cruz de Moeche no concello Coru\u00f1\u00e9s de Moeche na comarca de Ferrol. Ti\u00f1a 5 habitantes no ano 2008 segundo datos do Instituto Galego de Estat\u00edstica dos cales eran 1 home e 4 mulleres, o que sup\u00f3n unha diminuci\u00f3n con relaci\u00f3n ao ano 1999 cando ti\u00f1a 6 habitantes."}
{"id": "150425", "revid": "22570", "url": "https://gl.wikipedia.org/wiki?curid=150425", "title": "Belocoi, Santa Cruz de Moeche, Moeche", "text": "Belocoi \u00e9 un lugar da parroquia de Santa Cruz de Moeche no concello Coru\u00f1\u00e9s de Moeche na comarca de Ferrol. Ti\u00f1a 15 habitantes no ano 2008 segundo datos do Instituto Galego de Estat\u00edstica dos cales eran 6 homes e 9 mulleres, o que sup\u00f3n unha diminuci\u00f3n con relaci\u00f3n ao ano 1999 cando ti\u00f1a 23 habitantes."}
{"id": "150426", "revid": "85894", "url": "https://gl.wikipedia.org/wiki?curid=150426", "title": "Amosa, Santa Cruz de Moeche, Moeche", "text": "Amosa \u00e9 un lugar da parroquia de Santa Cruz de Moeche no concello Coru\u00f1\u00e9s de Moeche na comarca de Ferrol. Ti\u00f1a 2 habitantes no ano 2008 segundo datos do Instituto Galego de Estat\u00edstica dos cales eran 2 homes, o que sup\u00f3n unha diminuci\u00f3n con relaci\u00f3n ao ano 1999 cando ti\u00f1a 5 habitantes."}
{"id": "150427", "revid": "85894", "url": "https://gl.wikipedia.org/wiki?curid=150427", "title": "Albariza, Santa Cruz de Moeche, Moeche", "text": "Albariza \u00e9 un lugar da parroquia de Santa Cruz de Moeche no concello Coru\u00f1\u00e9s de Moeche na comarca de Ferrol. Ti\u00f1a 6 habitantes no ano 2008 segundo datos do Instituto Galego de Estat\u00edstica dos cales eran 2 homes e 4 mulleres, o que sup\u00f3n unha diminuci\u00f3n con relaci\u00f3n ao ano 1999 cando ti\u00f1a 9 habitantes."}
{"id": "150428", "revid": "85894", "url": "https://gl.wikipedia.org/wiki?curid=150428", "title": "A Lagoa, Santa Cruz de Moeche, Moeche", "text": "A Lagoa \u00e9 un lugar da parroquia de Santa Cruz de Moeche no concello Coru\u00f1\u00e9s de Moeche na comarca de Ferrol. Ti\u00f1a 3 habitantes no ano 2008 segundo datos do Instituto Galego de Estat\u00edstica dos cales eran 2 homes e 1 muller, o que sup\u00f3n unha diminuci\u00f3n con relaci\u00f3n ao ano 1999 cando ti\u00f1a 6 habitantes."}
{"id": "150434", "revid": "2338", "url": "https://gl.wikipedia.org/wiki?curid=150434", "title": "Porto da Pena, Santa Cruz de Moeche, Moeche", "text": "Porto da Pena \u00e9 un lugar da parroquia de Santa Cruz de Moeche no concello Coru\u00f1\u00e9s de Moeche na comarca de Ferrol. Ti\u00f1a 5 habitantes no ano 2008 segundo datos do Instituto Galego de Estat\u00edstica dos cales eran 1 home e 4 mulleres, o que sup\u00f3n unha diminuci\u00f3n con relaci\u00f3n ao ano 1999 cando ti\u00f1a 13 habitantes."}
{"id": "150435", "revid": "22570", "url": "https://gl.wikipedia.org/wiki?curid=150435", "title": "Tellado, Santa Cruz de Moeche, Moeche", "text": "Tellado \u00e9 un lugar da parroquia de Santa Cruz de Moeche no concello Coru\u00f1\u00e9s de Moeche na comarca de Ferrol. Ti\u00f1a 7 habitantes no ano 2008 segundo datos do Instituto Galego de Estat\u00edstica dos cales eran 4 homes e 3 mulleres, o que non sup\u00f3n ning\u00fan cambio con relaci\u00f3n ao ano 1999 cando contaba cos mesmos habitantes."}
{"id": "150436", "revid": "111586", "url": "https://gl.wikipedia.org/wiki?curid=150436", "title": "Martin Gardner", "text": "Martin Gardner, nado en Tulsa, Oklahoma, o 21 de outubro de 1914 e finado en Norman, Oklahoma, o 22 de maio de 2010, foi un divulgador cient\u00edfico, pol\u00edmata, ilusionista e fil\u00f3sofo da ciencia estadounidense, moi popular polos seus libros de matem\u00e1tica recreativa. O d\u00eda do seu nacemento, o 21 de outubro, cel\u00e9brase o D\u00eda de Martin Gardner.\nTraxectoria.\nAcadou sona grazas \u00e1 s\u00faa columna mensual \"Mathematical games\", publicada na revista de divulgaci\u00f3n cient\u00edfica \"Scientific American\" entre decembro de 1956 e maio de 1986. Ao corrers* deses trinta anos tratou os temas m\u00e1is importantes e os paradoxos das matem\u00e1ticas modernas, como os algoritmos xen\u00e9ticos de John Holland ou o xogo da vida de John Conway, co que ga\u00f1ou un lugar no mundo da matem\u00e1tica merc\u00e9 \u00e1 evidente calidade divulgativa dos seus escritos.\nObras.\nObra escrita publicada e contribuci\u00f3ns.\nAdemais das s\u00faas colaboraci\u00f3ns na revista \"Scientific American\", Gardner escribiu m\u00e1is de 70 libros que abranguen unha ampla variedade de temas: \"puzzles\", xogos l\u00f3xicos, pseudociencia, filosof\u00eda e, por suposto, matem\u00e1ticas. O seu talento radicaba na s\u00faa capacidade para presentar conceptos complexos de maneira accesible e entretida para o p\u00fablico en xeral.\nUnha das s\u00faas obras destacadas \u00e9 \"The Annotated Alice\", unha edici\u00f3n comentada das famosas historias \"Alicia no pa\u00eds das marabillas\" e \"Through the Looking-Glass\" de Lewis Carroll. Neste libro, Gardner proporciona notas ao p\u00e9 de p\u00e1xina que iluminan as referencias matem\u00e1ticas, l\u00f3xicas e culturais contidas nos textos de Carroll. As s\u00faas anotaci\u00f3ns axudan ao lector a apreciar a profundidade e o xenio das obras de Carroll, revelando moitas das s\u00faas sut\u00eds bromas e enigmas. A obra foi reeditada e ampliada, e traducida a numerosas linguas, entre elas o portugu\u00e9s.\nGardner tam\u00e9n destacou na s\u00faa cr\u00edtica \u00e1 pseudociencia. Confrontou abertamente crenzas non cient\u00edficas e enganos populares, defendendo o pensamento cr\u00edtico e o m\u00e9todo cient\u00edfico.\nA s\u00faa influencia inspirou a creaci\u00f3n do Movemento \"Skeptic\" nos Estados Unidos, que promove a educaci\u00f3n cient\u00edfica."}
{"id": "150437", "revid": "85894", "url": "https://gl.wikipedia.org/wiki?curid=150437", "title": "Casanova, Santa Cruz de Moeche, Moeche", "text": "Casanova \u00e9 un lugar da parroquia de Santa Cruz de Moeche no concello Coru\u00f1\u00e9s de Moeche na comarca de Ferrol. Ti\u00f1a 9 habitantes no ano 2008 segundo datos do Instituto Galego de Estat\u00edstica dos cales eran 4 homes e 5 mulleres, o que non sup\u00f3n ning\u00fan cambio con relaci\u00f3n ao ano 1999 cando contaba cos mesmos habitantes.\nToponimia.\nSegundo Nicandro Ares \"Casanova\" coincide co lat\u00edn: \"casa nova\"."}
{"id": "150438", "revid": "85894", "url": "https://gl.wikipedia.org/wiki?curid=150438", "title": "Cardal, Santa Cruz de Moeche, Moeche", "text": "Cardal \u00e9 un lugar da parroquia de Santa Cruz de Moeche no concello Coru\u00f1\u00e9s de Moeche na comarca de Ferrol. Ti\u00f1a 2 habitantes no ano 2008 segundo datos do Instituto Galego de Estat\u00edstica dos cales eran 1 home e 1 muller, o que non sup\u00f3n ning\u00fan cambio con relaci\u00f3n ao ano 1999 cando contaba cos mesmos habitantes."}
{"id": "150439", "revid": "85894", "url": "https://gl.wikipedia.org/wiki?curid=150439", "title": "Aquelabanda, Santa Cruz de Moeche, Moeche", "text": "Aquelabanda \u00e9 un lugar da parroquia de Santa Cruz de Moeche no concello Coru\u00f1\u00e9s de Moeche na comarca de Ferrol. Ti\u00f1a 3 habitantes no ano 2008 segundo datos do Instituto Galego de Estat\u00edstica dos cales eran 1 home e 2 mulleres, o que non sup\u00f3n ning\u00fan cambio con relaci\u00f3n ao ano 1999 cando contaba cos mesmos habitantes."}
{"id": "150440", "revid": "56817", "url": "https://gl.wikipedia.org/wiki?curid=150440", "title": "Barely Legal", "text": "Barely Legal \u00e9 o \u00e1lbum de estrea da banda sueca The Hives, editado o 22 de setembro de 1997. O t\u00edtulo do \u00e1lbum fai referencia \u00e1 s\u00faa idade, xa que todos os membros da banda menos un (o guitarrista Nicholaus Arson) acabaran de cumprir recentemente os 18 anos, a m\u00ednima idade que pode figurar legalmente nunha pel\u00edcula pornogr\u00e1fica."}
{"id": "150441", "revid": "1131", "url": "https://gl.wikipedia.org/wiki?curid=150441", "title": "Os Acivros, Santa Cruz de Moeche, Moeche", "text": "Os Acivros (chamada en ocasi\u00f3ns \"Alcibrai\") \u00e9 un lugar da parroquia de Santa Cruz de Moeche no concello Coru\u00f1\u00e9s de Moeche na comarca de Ferrol. Ti\u00f1a 2 habitantes no ano 2008 segundo datos do Instituto Galego de Estat\u00edstica dos cales eran 1 home e 1 muller, o que sup\u00f3n unha diminuci\u00f3n con relaci\u00f3n ao ano 1999 cando ti\u00f1a 4 habitantes."}
{"id": "150442", "revid": "98629", "url": "https://gl.wikipedia.org/wiki?curid=150442", "title": "Fernando Ovelleiro", "text": "Fernando Ovelleiro Marcos, nado o 7 de agosto de 1973 en Valladolid, \u00e9 un ex xogador profesional de baloncesto espa\u00f1ol. Formouse na canteira do F\u00f3rum Valladolid tras entrar no mesmo por medio dunha \"operaci\u00f3n altura\", unha proba que se fai a rapaces moi altos, a\u00ednda que non saiban xogar ao baloncesto, para examinar o seu potencial. Cunha altura de 2,07 metros xogaba na posici\u00f3n de pivote."}
{"id": "150443", "revid": "98629", "url": "https://gl.wikipedia.org/wiki?curid=150443", "title": "N\u00famero \u00e1ureo", "text": "O n\u00famero \u00e1ureo ou n\u00famero de ouro (tam\u00e9n chamado n\u00famero prateado, raz\u00f3n extrema e media, raz\u00f3n \u00e1urea, raz\u00f3n dourada, media \u00e1urea, proporci\u00f3n \u00e1urea e divina proporci\u00f3n) representado pola letra grega \u03c6 (fi) (en honor ao escultor grego Fidias), \u00e9 o n\u00famero irracional:\nTr\u00e1tase dun n\u00famero alx\u00e9brico que pos\u00fae moitas propiedades interesantes e que foi descuberto na antig\u00fcidade, non como \u201cunidade\u201d sen\u00f3n como relaci\u00f3n ou proporci\u00f3n entre segmentos de rectas. Esta proporci\u00f3n enc\u00f3ntrase tanto nalgunhas figuras xeom\u00e9tricas como na natureza en elementos tales como caracois, nervios das follas dalgunhas \u00e1rbores, o grosor das ramas etc.\nAs\u00ed mesmo, atrib\u00faeselle un car\u00e1cter est\u00e9tico especial aos obxectos que seguen a raz\u00f3n \u00e1urea, as\u00ed como unha importancia m\u00edstica. Ao largo da historia, atribu\u00eduselle importancia en diversas obras de arquitectura e outras artes, a\u00ednda que alg\u00fans destes casos foron obxectables para as matem\u00e1ticas e a arqueolox\u00eda.\nDefinici\u00f3n.\nDise que dous n\u00fameros positivos a e b est\u00e1n en raz\u00f3n \u00e1urea se e s\u00f3 se:\nformula_1\nPara obter o valor de formula_2 a partir desta raz\u00f3n considere o seguinte:\nQue a lonxitude do segmento m\u00e1is curto \"b\" sexa 1 e que a de \"a\" sexa \"x\". \nPara que estes segmentos cumpran coa raz\u00f3n \u00e1urea deben cumprir que:\nformula_3\nMultiplicando ambos lados por x e reordenando:\nformula_4\nMediante a f\u00f3rmula xeral das ecuaci\u00f3ns de segundo grao obtense que as d\u00faas soluci\u00f3ns da ecuaci\u00f3n son\nformula_5\nformula_6\nA soluci\u00f3n positiva \u00e9 o valor do n\u00famero \u00e1ureo.\nHistoria do n\u00famero \u00e1ureo.\nExisten varios textos que suxiren que o n\u00famero \u00e1ureo at\u00f3pase como proporci\u00f3n nalgunhas estelas Babilonias e Asirias de arredor de 2000\u00a0a.\u00a0C. Por\u00e9n, non existe documentaci\u00f3n hist\u00f3rica que indique que o n\u00famero \u00e1ureo foi usado conscientemente polos arquitectos ou artistas na construci\u00f3n das estelas. Tam\u00e9n \u00e9 importante notar que cando se mide unha estrutura complicada \u00e9 f\u00e1cil obter resultados curiosos se se te\u00f1en moitas medidas dispo\u00f1ibles. Ademais para que se poida considerar que o n\u00famero \u00e1ureo est\u00e1 presente, as medidas deben tomarse desde puntos relativamente obvios do obxecto e este non \u00e9 o caso dos elaborados teoremas que defenden a presenza do n\u00famero \u00e1ureo. Por todas estas raz\u00f3ns Mario Livio e Alvaro Valarezo concl\u00faen que \u00e9 moi improbable que os babilonios descubriran o n\u00famero \u00e1ureo.\nO primeiro en facer un estudo formal sobre o n\u00famero \u00e1ureo foi Euclides (c. -300--265), quen o definiu dea seguinte maneira:\nEuclides demostrou tam\u00e9n que este n\u00famero non pode ser descrito como a raz\u00f3n de dous n\u00fameros enteiros, \u00e9 dicir \u00e9 irracional.\nPlat\u00f3n (c. -428-347) viviu antes de que Euclides estudara o n\u00famero \u00e1ureo, por\u00e9n, \u00e1s veces atrib\u00faeselle o desenvolvemento de teoremas relacionados co n\u00famero \u00e1ureo debido que o historiador grego Proclo escribiu:\nAqu\u00ed a mi\u00fado interpretouse a palabra secci\u00f3n (\u03c4\u03bf\u03bc\u03ae) como a secci\u00f3n \u00e1urea. Con todo, a partir do s\u00e9culo XIX esta interpretaci\u00f3n foi motivo de gran controversia e moitos investigadores chegaron \u00e1 conclusi\u00f3n de que a palabra \"secci\u00f3n\" non tivo nada que ver co n\u00famero \u00e1ureo. Non obstante, Plat\u00f3n considerou que os n\u00fameros irracionais, descubertos polos pitag\u00f3ricos, eran de particular importancia e a chave \u00e1 f\u00edsica do cosmos. Esta opini\u00f3n tivo unha grande influencia en moitos fil\u00f3sofos e matem\u00e1ticos posteriores, en particular os neoplat\u00f3nicos.\nA pesar do discutible do seu co\u00f1ecemento sobre o n\u00famero \u00e1ureo, Plat\u00f3n deuse \u00e1 tarefa de estudar a orixe e a estrutura do cosmos, cousa que intentou usando os cinco s\u00f3lidos plat\u00f3nicos, constru\u00eddos e estudados por Teeteto. En particular, combinou a idea de Emp\u00e9docles sobre a existencia de catro elementos b\u00e1sicos da materia, coa teor\u00eda at\u00f3mica de Dem\u00f3crito, para Plat\u00f3n cada un dos s\u00f3lidos correspond\u00eda a unha das part\u00edculas que conformaban cada un dos elementos. Segundo Plat\u00f3n, a terra estaba asociada ao cubo, o lume ao tetraedro, o aire ao octaedro, a auga ao icosaedro, e finalmente o Universo como un todo, estaba asociado co dodecaedro.\nEn 1509 o matem\u00e1tico e te\u00f3logo Luca Pacioli publica o seu libro \"De Divina Proportione\" (A Proporci\u00f3n Divina), no que expresa cinco raz\u00f3ns polas que considera apropiado considerar divino ao N\u00famero \u00e1ureo:\nEn 1525, Durero publica \"Instruci\u00f3n sobre a medida con regra e comp\u00e1s de figuras planas e s\u00f3lidas\" onde describe como trazar con regra e comp\u00e1s a espiral baseada na secci\u00f3n \u00e1urea, que se co\u00f1ece como \u201cespiral de Durero\u201d.\nO astr\u00f3nomo Johannes Kepler (1571-1630), desenvolveu un modelo Plat\u00f3nico do Sistema Solar utilizando os s\u00f3lidos plat\u00f3nicos, e referiuse ao n\u00famero \u00e1ureo en termos grandiosos:\nO primeiro uso co\u00f1ecido do adxectivo \u00e1ureo, dourado, ou de ouro, para referirse a este n\u00famero faino o matem\u00e1tico alem\u00e1n Martin Ohm, irm\u00e1n do c\u00e9lebre f\u00edsico Georg Simon Ohm, na segunda edici\u00f3n de 1835 do seu libro \"Die Reine Elementar Matematik\" (As Matem\u00e1ticas Puras Elementais). Ohm escribe nunha nota ao p\u00e9:\nA pesar de que a forma de escribir suxire que o termo xa era de uso com\u00fan para a data, o feito de que non o inclu\u00edra na s\u00faa primeira edici\u00f3n suxire que o termo puido ga\u00f1ar popularidade arredor de 1830.\nNos textos de matem\u00e1ticas que trataban o tema, o s\u00edmbolo habitual para representar o n\u00famero \u00e1ureo foi \u03c4 do grego \u03c4\u03bf\u03bc\u03ae que significa corte ou secci\u00f3n. Por\u00e9n, a moderna denominaci\u00f3n \u03a6 \u00f3 \u03c6, efectuouna en 1900 o matem\u00e1tico Mark Barr na honra de Fidias xa que esta era a primeira letra do seu nome escrito en grego (\u03a6\u03b5\u03b9\u03b4\u03af\u03b1\u03c2). Esta honra conc\u00e9deselle a Fidias polo m\u00e1ximo valor est\u00e9tico atribu\u00eddo \u00e1s s\u00faas esculturas, propiedade que xa por ent\u00f3n se lle atribu\u00eda tam\u00e9n ao n\u00famero \u00e1ureo. Mark Barr e Schooling foron responsables dos ap\u00e9ndices matem\u00e1ticos do libro The Curves of Live, de Sir Theodore Cook.\nO n\u00famero \u00e1ureo nas matem\u00e1ticas.\nF\u00f3rmula da relaci\u00f3n \u00c1urea.\nPara conseguir un n\u00famero cuxa relaci\u00f3n con outro sexa \u03c6 p\u00f3dese utilizar esta f\u00f3rmula:\nformula_7\nSendo sempre a&gt;b, a&gt;0 y b&gt;0\nSe por exemplo, queremos un valor \u00e1ureo para 2 sendo este o segmento menor, ou sexa b, resulta que:\nformula_8\nOrdenando:\nformula_9\nCoa f\u00f3rmula Cuadr\u00e1tica:\nformula_10\nPropiedades e representaci\u00f3ns.\nPropiedades alx\u00e9bricas.\nA expresi\u00f3n anterior \u00e9 f\u00e1cil de comprobar:\nO caso m\u00e1is simple \u00e9: formula_17, \ncalquera sexa n un n\u00famero enteiro. Este caso \u00e9 unha sucesi\u00f3n recorrente de orde k = 2, pois rec\u00f3rrese a d\u00faas potencias anteriores.\nUnha ecuaci\u00f3n recorrente de orde k ten a forma \nformula_18, onde formula_19 \u00e9 calquera n\u00famero real o complexo e k \u00e9 un n\u00famero natural menor ou igual a n e maior ou igual a 1. No caso anterior \u00e9 formula_20, formula_21 y formula_22.\nPero podemos \u00absaltear\u00bb a potencia inmediatamente anterior e escribir:\nformula_23. Aqu\u00ed formula_24, formula_25, formula_22, formula_27 y formula_28.\nSe anulamos \u00e1s d\u00faas potencias inmediatamente anteriores, tam\u00e9n hai unha f\u00f3rmula recorrente de orde 6:\nformula_29\nEn xeral:\nformula_30.\nEn resumo: calquera potencia do n\u00famero \u00e1ureo pode ser considerada como o elemento dunha sucesi\u00f3n recorrente de ordes 2, 4, 6, 8, ..., 2k; onde k \u00e9 un n\u00famero natural. Na f\u00f3rmula recorrente \u00e9 posible que aparezan potencias negativas de formula_31, feito totalmente correcto. Ademais, unha potencia negativa de formula_31 corresponde a unha potencia positiva do seu inverso, a secci\u00f3n \u00e1urea.\nEste curioso conxunto de propiedades e o feito de que os coeficientes significativos sexan os do binomio, pareceran indicar que entre o n\u00famero \u00e1ureo e o n\u00famero e hai un parentesco.\nformula_38.\nRepresentaci\u00f3n mediante fracci\u00f3ns continuas.\nA expresi\u00f3n mediante fracci\u00f3ns continuas \u00e9:\n}}&lt;/math&gt;\nEsta repetici\u00f3n \u00e9 a \u00fanica onde sumar \u00e9 multiplicar e restar \u00e9 dividir. \u00c9 tam\u00e9n a m\u00e1is simple de todas as fracci\u00f3ns continuas e a que ten a converxencia m\u00e1is lenta. Esa propiedade fai que ademais o n\u00famero \u00e1ureo sexa un n\u00famero mal aproximable mediante racionais que de feito alcanza o peor grao de aproximabilidade mediante racionais posible.\nRepresentaci\u00f3n mediante ecuaci\u00f3ns alx\u00e9bricas.\nO n\u00famero \u00e1ureo formula_33 e a secci\u00f3n \u00e1urea formula_35 son soluci\u00f3ns das seguintes ecuaci\u00f3ns:\nformula_42\nformula_43\nformula_44\nRepresentaci\u00f3n trigonom\u00e9trica.\nEstas corresponden ao feito de que o di\u00e1metro dun pent\u00e1gono regular (distancia entre dous v\u00e9rtices non consecutivos) \u00e9 \u03c6 veces a lonxitude do seu lado, e doutras relaci\u00f3ns similares no pentagrama.\nEn 1994 deriv\u00e1ronse as seguintes ecuaci\u00f3ns relacionando ao n\u00famero \u00e1ureo co n\u00famero da Bestia:\nO que pode combinarse na expresi\u00f3n:\nPor\u00e9n, hai que notar que estas ecuaci\u00f3ns dependen de que se elixan os graos sexaxesimales como unidade angular, xa que as ecuaci\u00f3ns non se mante\u00f1en para unidades diferentes.\nRepresentaci\u00f3n mediante ra\u00edces ani\u00f1adas.\nEsta f\u00f3rmula como caso particular dunha identidade xeral publicada por Nathan Altshiller-Court, da Universidad de Oklahoma, na revista American Mathematical Monthly, 1917.\nO teorema xeral di:\nA expresi\u00f3n formula_52 (onde formula_53), \u00e9 igual \u00e1 maior das ra\u00edces da ecuaci\u00f3n x\u00b2 - x - a = 0; ou sexa, formula_54\nRelaci\u00f3n coa serie de Fibonacci.\nSe se denota o en\u00e9simo n\u00famero de Fibonacci como Fn, e ao seguinte n\u00famero de Fibonacci, como Fn + 1, descubrimos que a medida que n aumenta, esta raz\u00f3n oscila sendo alternativamente menor e maior que a raz\u00f3n \u00e1urea. Podemos tam\u00e9n notar que a fracci\u00f3n continua que describe ao n\u00famero \u00e1ureo produce sempre n\u00fameros de Fibonacci a medida que aumenta o n\u00famero duns na fracci\u00f3n. Por exemplo: formula_55 ; formula_56 ; e formula_57, o que se acerca considerablemente ao n\u00famero \u00e1ureo. Ent\u00f3n tense que:\nEsta propiedade foi descuberta polo astr\u00f3nomo alem\u00e1n Johannes Kepler, nambergantes, pasaron m\u00e1is de cen anos antes de que fora demostrada polo matem\u00e1tico ingl\u00e9s Robert Simson.\nA mediados do s\u00e9culo XIX o matem\u00e1tico franc\u00e9s Jacques Philippe Marie Binet redescubr\u00edu unha f\u00f3rmula que aparentemente xa era co\u00f1ecida por Leonhard Euler, e por outro matem\u00e1tico franc\u00e9s, Abraham de Moivre. A f\u00f3rmula permite encontrar o en\u00e9simo n\u00famero de Fibonacci sen a necesidade de producir todos os n\u00fameros anteriores. A f\u00f3rmula de Binet depende exclusivamente do n\u00famero \u00e1ureo:\nO n\u00famero \u00e1ureo na xeometr\u00eda.\nO n\u00famero \u00e1ureo e a secci\u00f3n \u00e1urea est\u00e1n presentes en todos os obxectos xeom\u00e9tricos regulares ou semiregulares nos que haxa simetr\u00eda pentagonal, pent\u00e1gonos ou apareza dalgunha maneira a ra\u00edz cadrada de cinco.\nO rect\u00e1ngulo \u00e1ureo de Euclides.\nO rect\u00e1ngulo \"AEFD\" \u00e9 \u00e1ureo porque os seus lados AE e AD est\u00e1n na proporci\u00f3n do n\u00famero \u00e1ureo. Euclides na s\u00faa proposici\u00f3n 2.11 de \"Os elementos\" obt\u00e9n a s\u00faa construci\u00f3n.&gt;\nCon centro en G obtense o punto E, e polo tanto\nresultando evidente que\nde onde, finalmente\nPor outra parte, os rect\u00e1ngulos AEFD e BEFC son semellantes, de modo que este \u00faltimo \u00e9 as\u00ed mesmo un rect\u00e1ngulo \u00e1ureo.\nNo pentagrama.\nO n\u00famero \u00e1ureo ten un papel moi importante nos pent\u00e1gonos regulares e nos pentagramas. Cada intersecci\u00f3n de partes dun segmento, interseca a outro segmento nunha raz\u00f3n \u00e1urea.\nO pentagrama incl\u00fae dez tri\u00e1ngulos is\u00f3celes: cinco acut\u00e1ngulos e cinco obtus\u00e1ngulos. En ambos, a raz\u00f3n de lado maior e o menor \u00e9 \u03c6. Estes tri\u00e1ngulos co\u00f1\u00e9cense como os tri\u00e1ngulos \u00e1ureos.\nTendo en conta a gran simetr\u00eda deste s\u00edmbolo obs\u00e9rvase que dentro do pent\u00e1gono interior \u00e9 posible debuxar unha nova estrela, cunha recursividade ata o infinito. Do mesmo modo, \u00e9 posible debuxar un pent\u00e1gono polo exterior, que ser\u00eda \u00e1 s\u00faa vez o pent\u00e1gono interior dunha estrela m\u00e1is grande. Ao medir a lonxitude total dunha das cinco li\u00f1as do pent\u00e1culo interior, resulta igual \u00e1 lonxitude de calquera dos brazos da estrela maior, ou sexa \u03a6. Polo tanto o n\u00famero de veces en que aparece o n\u00famero \u00e1ureo no pentagrama \u00e9 infinito ao ani\u00f1ar infinitos pentagramas.\nO teorema de Tolomeo e o pent\u00e1gono.\nClaudio Tolomeo desenvolveu un teorema co\u00f1ecido como o teorema de Tolomeo, o cal permite trazar un pent\u00e1gono regular mediante regra e comp\u00e1s. Aplicando este teorema un cuadril\u00e1tero \u00e9 formado ao quitar un dos v\u00e9rtices do pent\u00e1gono, Se as diagonais e a base maior miden b, e os lados e a base menor miden a, resulta que \"b\"2\u00a0=\u00a0\"a\"2\u00a0+\u00a0\"ab\" o que implica:"}
{"id": "150445", "revid": "89787", "url": "https://gl.wikipedia.org/wiki?curid=150445", "title": "Fernando Mohedano", "text": "Fernando Nahuel Mohedano Navarini, nado o 16 de maio de 1983 en General Pico, \u00e9 un xogador profesional de baloncesto arxentino con pasaporte espa\u00f1ol. Cunha altura de 1,94 xoga de escolta."}
{"id": "150446", "revid": "5863", "url": "https://gl.wikipedia.org/wiki?curid=150446", "title": "Suso Fern\u00e1ndez (baloncestista)", "text": "Jes\u00fas Fern\u00e1ndez L\u00f3pez, co\u00f1ecido como Suso Fern\u00e1ndez, nado o 14 de marzo de 1957 en Lugo, \u00e9 un ex xogador profesional de baloncesto galego. Xogou durante tres tempadas no Club Baloncesto Breog\u00e1n na m\u00e1xima categor\u00eda do baloncesto estatal."}
{"id": "150447", "revid": "89787", "url": "https://gl.wikipedia.org/wiki?curid=150447", "title": "To\u00f1o Garc\u00eda", "text": "Antonio Garc\u00eda L\u00f3pez, co\u00f1ecido como To\u00f1o Garc\u00eda, nado o 23 de outubro de 1960 en Madrid, \u00e9 un ex xogador profesional de baloncesto espa\u00f1ol, que pasou case toda a s\u00faa carreira en dous equipos galegos, o Breog\u00e1n de Lugo e sobre todo o Club Ourense Baloncesto. Cunha altura de 1,93 metros xogaba na posici\u00f3n de escolta."}
{"id": "150449", "revid": "22570", "url": "https://gl.wikipedia.org/wiki?curid=150449", "title": "Eduardo Sanjurjo (baloncestista)", "text": "Eduardo Sanjurjo, nado na Coru\u00f1a o 8 de setembro de 1967, \u00e9 un ex xogador profesional de baloncesto galego. Xogou tres tempadas no Club Baloncesto Breog\u00e1n na m\u00e1xima categor\u00eda do baloncesto estatal."}
{"id": "150450", "revid": "98629", "url": "https://gl.wikipedia.org/wiki?curid=150450", "title": "Bernard Lagat", "text": "Bernard Lagat nado o 12 de decembro de 1974 en Kapsabet, no Val do Rift, \u00e9 un corredor Kenyano nacionalizado estadounidense, especialista en media e longa distancia.\nTraxectoria.\nEstudou na \"Jomo Kenyatta University of Agriculture and Technology\" de Nairobi e na \"Washington State University\". No ano 2000 foi bronce nos 1500 metros dos Xogos Ol\u00edmpicos de Sydney 2000.\nNon participou no Campionato do Mundo de atletismo de Par\u00eds 2003 por dar positivo por EPO, pero a contraan\u00e1lise deu negativa e non foi sancionado. Nos Xogos do 2004 en Atenas ga\u00f1ou a prata, tam\u00e9n en 1500 metros.\nNo ano 2005 anunciou a s\u00faa nacionalizaci\u00f3n como cidad\u00e1n dos Estados Unidos. O cambio de nacionalidade comportou non poder participar no Campionato do Mundo do 2005. Coa s\u00faa nova nacionalidade ga\u00f1a d\u00faas medallas de ouro no Campionato do Mundo de Osaka 2007, nas probas de 1500 e 5000 metros lisos.\nLagat era un dos favoritos nos Xogos Ol\u00edmpicos de Pequ\u00edn 2008 pero na proba de 1500 metros non puido pasar de semifinais. Foille mellor na proba de 5000 metros, pero \u00f3 final s\u00f3 logrou unha pobre novena posici\u00f3n. Nos Campionatos do Mundo de Berl\u00edn 2009 ga\u00f1ou d\u00faas medallas de prata e bronce, e en marzo de 2010 unha de ouro nos 3000 do campionato en pista cuberta, para completar o seu brillante palmar\u00e9s."}
{"id": "150452", "revid": "1131", "url": "https://gl.wikipedia.org/wiki?curid=150452", "title": "Bieite", "text": "O top\u00f3nimo galego Bieite pode referirse a:"}
{"id": "150453", "revid": "1131", "url": "https://gl.wikipedia.org/wiki?curid=150453", "title": "Montecelo", "text": "O top\u00f3nimo galego Montecelo pode referirse a:"}
{"id": "150457", "revid": "89787", "url": "https://gl.wikipedia.org/wiki?curid=150457", "title": "Rudy Woods", "text": "Rudy Woods, nado o 12 de outubro de 1959 en Bryan (Texas) e finado o 28 de xaneiro de 2016, foi un xogador profesional de baloncesto estadounidense formado na universidade de Texas A&amp;M. Foi elixido no posto 73 do Draft da NBA de 1982 (cuarta rolda) por Dallas Mavericks. Cunha altura de 2,11 metros xogaba na posici\u00f3n de pivote."}
{"id": "150460", "revid": "89787", "url": "https://gl.wikipedia.org/wiki?curid=150460", "title": "Calvin Roberts", "text": "Calvin Leon Roberts, nado o 19 de maio de 1956 en Tarboro (Carolina do Norte), \u00e9 un ex xogador profesional de baloncesto estadounidense. Formado na Universidade Estatal de California, Fullerton, Roberts xogou na Ligat ha'Al, Lega e ACB entre outras competici\u00f3ns. Foi elixido no Draft da NBA de 1980 por San Antonio Spurs no posto 83 (cuarta rolda), a\u00ednda que non chegou debutar. Cunha altura de 2,02 metros xogaba na posici\u00f3n de pivote."}
{"id": "150461", "revid": "1131", "url": "https://gl.wikipedia.org/wiki?curid=150461", "title": "Canal", "text": "O termo canal pode referirse a:\nAmais, como top\u00f3nimo pode referirse a:"}
{"id": "150462", "revid": "5132", "url": "https://gl.wikipedia.org/wiki?curid=150462", "title": "Liga de baloncesto de Israel", "text": ""}
{"id": "150463", "revid": "5132", "url": "https://gl.wikipedia.org/wiki?curid=150463", "title": "Liga de Baloncesto de Israel", "text": ""}
{"id": "150464", "revid": "5132", "url": "https://gl.wikipedia.org/wiki?curid=150464", "title": "Liga israel\u00ed de baloncesto", "text": ""}
{"id": "150465", "revid": "1576", "url": "https://gl.wikipedia.org/wiki?curid=150465", "title": "Capel\u00e1n (hom\u00f3nimos)", "text": "Toponimia.\nComo top\u00f3nimo, capel\u00e1n pode referirse a:\nAntroponimia.\nComo apelido, capel\u00e1n pode referirse a:"}
{"id": "150466", "revid": "89787", "url": "https://gl.wikipedia.org/wiki?curid=150466", "title": "Harper Williams", "text": "Harper Terry Williams, nado o 25 de maio de 1971 en Bridgeport, Connecticut, \u00e9 un ex xogador de baloncesto profesional estadounidense que xoga para Lobos Grises de la UAD da Liga Nacional de Baloncesto Profesional mexicana. Formado na Universidade de Massachusetts mide 2,01 metros, pesa 120 kg e xogaba na posici\u00f3n de pivote.\nTraxectoria.\nNacido en Bridgeport, Connecticut (Estados Unidos) o 25 de maio de 1971 \u00e9 un xogador de grande experiencia que durante a s\u00faa carreira xogou para varios equipos hist\u00f3ricos da ACB tales como o TDK Manresa, Estudiantes ou Breog\u00e1n ademais de participar nas ligas grega, francesa ou italiana. Entre o seu palmar\u00e9s destacan o tres t\u00edtulos que conseguiu a tempada 1999-2000, cando defend\u00eda as cores do CSP Limoges galo: a liga e copa francesas e a Copa Kora\u0107. En Espa\u00f1a o seu logrou m\u00e1is importante foi o proclamarse campi\u00f3n da Copa do Rei 1995-96 mentres militaba no TDK Manresa.\nCon 2,01 metros de estatura, Williams sempre ocupou a posici\u00f3n de pivote e a\u00ednda que agora \u00e9 un xogador sobrio e efectivo, durante a s\u00faa mocidade foi un portento f\u00edsico tal como dem\u00f3strao o premio a \"Xogador M\u00e1is Espectacular da liga ACB 1993-94\" que lle concedeu a revista \"Gigantes del Basket\" cando prestaba os seus servizos no Elmar Le\u00f3n. A tempada 2008-09 iniciouna nas filas do C\u00e1ceres 2016 da LEB Ouro, equipo ao que chegara mediada a tempada anterior na LEB Prata. Trala disputa de tan s\u00f3 tres xornadas \u00e9 apartado do equipo por presuntos motivos disciplinarios, o que lle levou a fichar polo Lobos UAD de Durango, da LNBP mexicana."}
{"id": "150467", "revid": "5863", "url": "https://gl.wikipedia.org/wiki?curid=150467", "title": "Menendo II Gundisalviz", "text": "Menendo II Gundisalviz (orixinalmente Menendus Gundisalviz en portugu\u00e9s Mendo II Gon\u00e7alves ou en castel\u00e1n Menendo Gonz\u00e1lez), falecido o 6 de outubro de 1008, foi un duque galego, conde de Portucale (997-1008) e figura dominante no Reino de Galiza arredor do ano 1000.\nTraxectoria.\nRexencia de Afonso V.\nDenantes de 999, o rei Vermudo II mandou o seu herdeiro, Afonso V, baixo a titor\u00eda do seu alf\u00e9rez Menendo. Afonso ti\u00f1a tan s\u00f3 cinco anos cando o seu pai finou no mes de setembro de 999 e pasou os primeiros anos do seu reinado baixo o coidado de Menendo e maila s\u00faa esposa. O primeiro acto de Afonso coma rei data do 13 de outubro de 999, onde enumera como confirmantes primeiro o conde Menendo \u00ab\"Menendus Gundisaluiz, comes\"\u00bb e logo o duque Sancho Garc\u00eda \u00ab\"Santius, dux, Garsea prolis\"\u00bb. Menendo tam\u00e9n aparece en documentos contempor\u00e1neos co t\u00edtulo de duque, como en \u00ab\"dux domnus Menendus proles Gundisalvi\"\u00bb.\nO mozo Afonso sempre aparece nas s\u00faas primeiras cartas a car\u00f3n da s\u00faa nai, Elvira Garc\u00eda, unha irm\u00e1 do conde de Castela e posibelmente exercendo a rexencia so a s\u00faa influencia. Despois de 1003, Elvira non aparece m\u00e1is nas cartas reais; quizais foi retirada por un golpe palaciano de Menendo. Ao subscribir un acto real, Menendo foi tan lonxe como para chamarse a si mesmo \u00abo que baixo a autoridade do mencionado rei ordena e gu\u00eda todas as cousas\u00bb (\u00ab\"qui sub imperio iam dicti regis hec omnia ordinavit et docuit\"\u00bb). En 1004, Sancho cuestionou a rexencia de Menendo. Ambos os condes pediron ao \"hajib\" cordob\u00e9s al-Muzaffar que arbitrase a agarra. Segundo Ibn Khaldun, celebrouse unha audiencia e o substituto de al-Muzaffar, o \"qadi\" da comunidade moz\u00e1rabe de C\u00f3rdoba, Asbag bin Abd Allah bin Nabil, estivo a favor de Menendo. Segundo algunhas fontes isto tivo lugar en C\u00f3rdoba coa presenza dos dous condes contendentes, mais segundo outras fontes a liorta ocorreu en Le\u00f3n.\nNo ano 1000, como rexente, Menendo confirmou o testamento de Hilal ou Hilaf, chamado Salvatus, o abade moz\u00e1rabe de San Cipriano de Valdesalce, ante a ra\u00ed\u00f1a rexente Elvira e o mozo rei, amais de cinco bispos do reino. Unha carta datada o 23 de decembro de 1001 rexistra a resoluci\u00f3n dunha agarra sobre o mosteiro de Celanova por Afonso V e \u00abo seu maior, o se\u00f1or Menendo, fillo de Gonzalo\u00bb (\u00ab\"senatus sui domni Ermenagildi Gundisaluiz prolis\"\u00bb). Outra carta datada o 11 de xaneiro de 1002 rexistra a doaz\u00f3n de Santo Andr\u00e9 de Congostro ao mosterio de Celanova e foi confirmado polo \u00abduque Menendo, fillo de Gonzalo\u00bb (\u00ab\"Menendus dux prolis Gundisaluiz\"\u00bb). Unha carta real do ano 1007 reco\u00f1ece a Menendo como \u00abo gran conde que pos\u00fae toda a terra de Galiza\u00bb (\u00ab\"comes magnus ... omnem terram Gallecie ... obtinebat\"\u00bb.\nRelaci\u00f3ns con C\u00f3rdoba.\nMenendo non colaborou inicialmente cos cordobeses, pero despois de que continxentes fosen enviados de C\u00f3rdoba para reforzar Co\u00edmbra e a fronteira co condado Portucalense, Menendo realizou un pacto con al-Muzaffar que inclu\u00eda unha cl\u00e1usula que ped\u00eda a colaboraci\u00f3n militar en 1003. Nese ano as tropas leonesas e castel\u00e1s axudaron os cordobeses no seu ataque a Catalu\u00f1a. Este pacto semella romperse cando, en 1005, un ex\u00e9rcito cordob\u00e9s marchou coa intenci\u00f3n de tomar Zamora. A cidade non foi capturada, mais moito territorio foi incautado. Para o resto da rexencia de Menendo non houbo paz cos cordobeses.\nNo tesouro da catedral de Braga, agora no museo catedralicio, hai unha p\u00edxide de marfil de comezos do s\u00e9culo XI que cont\u00e9n un c\u00e1liz contempor\u00e1neo e unha patena de prata. A p\u00edxide ten unha inscrici\u00f3n no bordo da s\u00faa tampa que permite datalo con bastante precici\u00f3n entre 1004, cando o \"hajib\" Abd al-Malik recibiu o t\u00edtulo leva a inscrici\u00f3n, \"Sayf al-Dawla\", e 1007, cando el recibiu o t\u00edtulo m\u00e1is alto de al-Muzaffar}}. A p\u00edxide atopara o seu cami\u00f1o nas mans de Menendo Gundisalviz alg\u00fan tempo denantes da s\u00faa morte, xa que unha inscrici\u00f3n engadida no fondo desta relata a s\u00faa doaz\u00f3n \u00e1 igrexa por el e a s\u00faa dona, Toda. Lese: \u00a0Suxeriuse que o c\u00e1liz e a patena, que semellan estar feitos para acompa\u00f1ar a p\u00edxide, foron posibelmente comisionados por Menendo para a p\u00edxide que obtivo durante a campa\u00f1a contra C\u00f3rdoba. Na outra banda, suxeriuse que a p\u00edxide foi orixinalmente un agasallo da corte de C\u00f3rdoba para o rexente leon\u00e9s durante negociaci\u00f3ns diplom\u00e1ticas. O historiador Seraf\u00edn Moralejo di que foi presentada a Menendo por Asbagh o qadi como \u00abun agasallo de boa vontade... acedo e tam\u00e9n unha advertencia, xa que o t\u00edtulo de Sayf al-Dawla gravado na s\u00faa tampa conmemoraba o ataque que o hajib ordenara sobre Le\u00f3n un ano antes\u00bb. A iconograf\u00eda da p\u00edxide \u00e9 pac\u00edfica e a s\u00faa funci\u00f3n orixinal poder\u00eda ter sido \u00abunha voda ou ocasi\u00f3n dunha observaci\u00f3n calend\u00e1rica como un ver\u00e1n da festa da colleita de outono\u00bb. As tallas das aves que comen froita poden imitar un ben empregado motivo eucar\u00edstico cristi\u00e1n que se remonta aos tempos visigodos. Se \u00e9 as\u00ed, a peza puido ser dese\u00f1ada para servir como un agasallo diplom\u00e1tico a un gobernante cristi\u00e1n, talvez Menendo.\nMorte violenta.\nO \u00faltimo acto testemu\u00f1ado de Menendo foi confirmar unha carta do mosteiro de San Pedro de Rocas en 1007. Foi mencionado nunha demanda resolta a prol do conde Munio Fern\u00e1ndez a comezos de 1008, mais como non confirmou o resultado \u00e9 prob\u00e1bel que estivera en Galiza. Oito meses despois, o 6 de outubro de 1008, morreu dun xeito violento en circunstancias pouco claras. O historiador isl\u00e1mico Ibn Khaldun, que data a s\u00faa morte no ano da h\u00e9xira, sit\u00faaa entre o 17 de setembro de 1007 e o 4 de setembro de 1008, pero a data proporcionada polo \"Chronicon Lusitanum\" \u00e9 m\u00e1is fi\u00e1bel. An\u00f3tase que \u00abno ano 1046 da era hisp\u00e1nica, o d\u00eda anterior \u00e1s nonas de outubro, o conde Menendo foi asasinado\u00bb.\nOs textos de Ibn Khaldun e o Chronicon suxiren que Menendo finou violentamente, probabelmente asasinado. O conde Munio foi sospeitoso de ordenar o seu asasinato co obxectivo de usurpar a rexencia. Os seus plans foron desbaratados pola ra\u00ed\u00f1a Elvira Garc\u00eda, que proclamou que Afonso, aos seus catorce anos, era maior de idade. Ao redor de 1013 Afonso casou con Elvira M\u00e9ndez, a filla de Gonzalo. Tiveron un fillo, Vermudo III, quen o sucedeu no trono, e unha filla, Sancha I de Galiza, quen casou co conde Fernando I de Le\u00f3n e chegou ao trono leon\u00e9s con el. Elvira morreu o 2 de decembro de 1022. En 1014 Afonso V confirmou todas as pertenzas do mosteiro de Guimar\u00e3es, o cal fora fundado pola avoa de Menendo, Mumadona D\u00edaz.\nSuxeriuse que quizais Menendo foi asasinado mentres defend\u00eda Portucale dun ataque viquingo. Segundo a derradeira saga islandesa \"Heimskringla\", os viquingos so a direcci\u00f3n de Olaf Haraldsson atacaron Gunnvaldsborg, posibelmente identificado como un top\u00f3nimo descritivo que significa 'cidade de Gonz\u00e1lez' (en lat\u00edn *\"Gundisalvus-burgus\") e indicando Tui, que se atopaba dentro do ducado de Menendo e \u00e9 independentemente co\u00f1ecido por ser destru\u00eddo polos viquingos nesta \u00e9poca . Hai un documento latino de 1024 que leva a r\u00fabrica \"Tudensis sedes post Normannorum vastationem Ecclesiae Divi Jacobi attributa\", que se poder\u00eda traducir como: \u00abA s\u00e9 de Tui foi asignada \u00e1 igrexa de Santiago despois de ser devastada polos homes do norte\u00bb.\nFamilia.\nPosibelmente, fillo m\u00e1is vello, Menendo foi fillo e sucesor de Gonzalo Menendiz e a s\u00faa muller Ilduara Pais, importantes arist\u00f3cratas galegos do condado de Portucale. Segundo as fontes contempor\u00e1neas Menendo casou cunha muller de nome: Toda (\"Tota\", \"Todadomna\", \"Tutadomna\", \"Tutadonna\" etc.).\nFoi o titor e sogro do rei Afonso V. Mantivo boas relaci\u00f3ns diplom\u00e1ticas co califato de C\u00f3rdoba ata 1004, cando estala a guerra entre o reino e o estado musulm\u00e1n. Nos seus \u00faltimos anos ocupouse da defensa da costa perante os constantes ataques viquingos, un dos cales lle ter\u00eda producido a morte.\nDescendencia.\nDeste matrimonio naceron polo menos cinco fillos e tres fillas: "}
{"id": "150468", "revid": "98629", "url": "https://gl.wikipedia.org/wiki?curid=150468", "title": "Friedrich Kellner", "text": "August Friedrich Kellner, nado en Vaihingen un der Enz (Alema\u00f1a) o 1 de febreiro de 1885 e finado en Lich (Alema\u00f1a) o 4 de novembro de 1970, foi un socialdem\u00f3crata alem\u00e1n, inspector de Xustiza e autor dun diario escrito en segredo durante o Terceiro Reich. Logo da guerra, explicou o prop\u00f3sito da s\u00faa obra:&lt;br&gt; \nTraxectoria.\nFamilia e educaci\u00f3n.\nAugust Friedrich Kellner naceu o primeiro de febreiro do ano 1885 en Vaihingen un der Enz, en Baden-W\u00fcrttemberg. Foi o \u00fanico fillo de Georg Friedrich Kellner, un panadeiro da aldea de Arnstadt, en Turinxia, e de Barbara Wilhelmine Vaigle, de Bissingen un der Enz. Os pais de Friedrich pertenc\u00edan \u00e1 fe evanx\u00e9lica luterana. \nCando Friedrich ti\u00f1a catro ano de idade, a s\u00faa familia trasladouse a Maguncia onde o seu pai converteuse no panadeiro principal en \"Goebels Zuckerwerk\". En decembro de 1902, aos 17 anos, Friedrich Kellner graduouse no instituto de secundaria Goethe. Comezou a traballar como aprendiz de oficinista no palacio de Xustiza de Mainz. Traballou al\u00ed desde 1903 ata 1933, primeiro como secretario, logo de contable e finalmente de inspector de xustiza.\nServizo militar e matrimonio.\nEn 1907 e 1908 Friedrich Kellner cumpriu o servizo militar na reserva da sexta compa\u00f1\u00eda de infanter\u00eda do Leibregiments Grossherzogin (3. Grossherzoglich Hessisches) Nr. 117 en Maguncia. \nEn 1913 Friedrich Kellner casou con Pauline Preuss, de Maguncia. O seu \u00fanico fillo, Karl Friedrich Wilhelm Kellner, naceu tres anos m\u00e1is tarde. \nCando estalou a primeira guerra mundial 1914, Friedrich Kellner foi chamado de novo ao servizo activo como oficial substituto no rexemento de infanter\u00eda de Prinz Carl (rexemento de 4. Grossherzoglich Hessisches) Nr. 118, en Worms. Loitou en Francia no Marne, foi ferido preto de Reims e enviado ao hospital de St. Rochus, en Maguncia, para recuperarse.\nActivismo pol\u00edtico.\nMalia a s\u00faa lealdade ao K\u00e1iser, Friedrich Kellner saudou o nacemento da democracia alem\u00e1 logo da guerra. Converteuse nun organizador pol\u00edtico do principal partido pol\u00edtico, o Partido Socialdem\u00f3crata de Alema\u00f1a (SPD). Desde os primeiros d\u00edas da Rep\u00fablica de Weimar, advertiu do perigo dos extremismos, tales como os comunistas e os nacional-socialistas. Nas manifestaci\u00f3ns, Kellner sosti\u00f1a o libro de Adolf Hitler, Mein Kampf, e gritaba \u00e1 multitude: \"Gutenberg, a t\u00faa imprenta foi violada por este malvado libro.\" En m\u00e1is dunha ocasi\u00f3n Kellner foi golpeado e ameazado por expresar as s\u00faas opini\u00f3ns contra os nazis.\nD\u00faas semanas antes de que Adolf Hitler tomase xuramento como chanceler imperial, e antes de que se iniciase a desapiadada persecuci\u00f3n contra os opositores pol\u00edticos do r\u00e9xime, Friedrich Kellner trasladou por seguridade \u00e1 s\u00faa esposa e fillo ao interior do pa\u00eds, \u00e1 aldea de Laubach-Hesse, onde traballou como inspector de xustiza na corte do distrito.\nEn 1935 o seu fillo emigrou aos Estados Unidos de Am\u00e9rica para evitar ser alistado no ex\u00e9rcito de Hitler. Durante o pogromo de novembro de 1938, co\u00f1ecido como Kristallnacht (noite dos cristais rotos), Friedrich e Pauline Kellner intentaron axudar aos seus veci\u00f1os xudeus. Os Kellner foron advertidos que ser\u00edan enviados a un campo de concentraci\u00f3n se continuaban sendo unha \"mala influencia\" para a poboaci\u00f3n de Laubach.\nComo non pod\u00eda continuar de forma aberta coa s\u00faa activismo pol\u00edtico, Friedrich Kellner confiou os seus pensamentos a un diario secreto. Quer\u00eda que o seu fillo e as xeraci\u00f3ns seguintes soubesen que a democracia debe sempre opo\u00f1erse \u00e1s ditaduras. Desexaba advertir a todo o mundo e que se opuxesen \u00e1 tiran\u00eda e ao terrorismo, e non crer na s\u00faa propaganda.\nAo acabar a guerra, o diario de Friedrich Kellner ti\u00f1a 861 p\u00e1xinas organizadas en dez volumes.\nLogo da guerra.\nLogo da guerra Friedrich Kellner axudou a reconstru\u00edr o SPD en Laubach, e converteuse no presidente rexional do partido. En 1945 e 1946 foi achego ao alcalde de Laubach, e a partir de 1956 a 1960 foi primeiro concelleiro do pobo e de novo achego ao alcalde.\nFriedrich Kellner foi principal inspector da xustiza e o administrador do palacio de xustiza en Laubach a partir de 1933 a 1947. El serviu como o interventor do distrito na corte rexional en Giessen a partir de 1948 a 1950. Logo do seu retiro en 1950 continuou como asesor xur\u00eddico en Laubach durante tres anos.\nEn 1968 Friedrich Kellner remitiu os dez volumes do seu diario, escrito secretamente entre 1933 e 1945, ao seu neto estadounidense, o profesor Robert Scott Kellner, para que que o traducise e public\u00e1seo.\nO 4 de novembro de 1970, Friedrich Kellner morreu e foi enterrado \u00e1 beira da s\u00faa esposa no cemiterio principal de Mainz.\nObra.\nO Diario.\nO diario componse de 10 volumes e 861 p\u00e1xinas. Cont\u00e9n 676 entradas fechadas individualmente en escritura S\u00fctterlin e m\u00e1is de 500 recortes de xornal.\nKellner quixo que as s\u00faas observaci\u00f3ns non s\u00f3 detallasen os crueis acontecementos deses anos, sen\u00f3n que servisen de gu\u00eda \u00e1s futuras xeraci\u00f3ns para previrse do totalitarismo, ofrecendo unha resistencia firme e implacable contra calquera ideolox\u00eda que ameazase a liberdade persoal e ignorase o valor sagrado da vida humana.\nPara honrar o legado do seu av\u00f3, combater o rexurdimento do fascismo e do antisemitismo e rebater aos revisionistas do Holocausto, o neto de Kellner, Robert Scott Kellner, ofreceu ao presidente de Ir\u00e1n, Mahmoud Ahmadinejad, un exemplar do diario."}
{"id": "150469", "revid": "98629", "url": "https://gl.wikipedia.org/wiki?curid=150469", "title": "Lucidio Vimaraniz", "text": "Lucidio Vimaraniz, finado c.922, foi un nobre galego e o segundo conde de Portucale, nomeado en 873.\nTraxectoria.\n\u00c1 morte do seu pai V\u00edmara P\u00e9rez, o rei Afonso III conf\u00edrelle o goberno do condado. Case non se sabe nada sobre o goberno de Lucidio, o que quizais indique a s\u00faa escasa participaci\u00f3n na loita contra os mouros, que nesta zona estaba sendo protagonizada por Hermenexildo Got\u00e9rrez. \nNun documento, ch\u00e1maselle \"se\u00f1or dos colonos de Negrelos\", sobre o que os historiadores concl\u00faen que o conde contin\u00faa coa pol\u00edtica colonizadora do seu pai.\nSuponse que cara o 895, Afonso III transfire o goberno do condado ao conde da recentemente conquistada Co\u00edmbra, Hermenexildo, quen capturara ao duque de Galicia rebelde Vitiza en 894. Hermenexildo gobernou Portucale ata polo menos o 7 de maio de 899, cando se emite a \u00faltima carta asinada por el. Existe tam\u00e9n a teor\u00eda de que o goberno do condado fose conxunto entre \u00e1mbolos condes.\nLuc\u00eddio gobernou como tenente de parte do territorio de Lugo no 910, e no 911 aparece como \"previsor\" en Dume. Luc\u00eddio era membro da corte e como tal confirmou varias cartas reais entre o 887 e o 917.\nNunha carta de 927 firmada por Sancho I Ord\u00f3\u00f1ez, Lucidio \u00e9 mencionado como o antigo propietario de terras na diocese de Santiago de Compostela, pero non deixa claro se Lucidio xa estaba morto ou segu\u00eda vivo.\nFamilia.\nA\u00ednda que o seu parentesco non est\u00e1 confirmado t\u00f3dolos historiadores coinciden en que, debido ao seu praton\u00edmico pouco com\u00fan, foi o fillo de V\u00edmara P\u00e9rez.\nCasou con Gudilona Menendiz, a\u00ednda que o seu parentesco tampouco est\u00e1 confirmado o historiador Ant\u00f3nio Fernandes Almeida cre que probablemente fose a filla de Hermenexildo Got\u00e9rrez e Hermesinda Gat\u00f3niz, pero Jos\u00e9 Mattoso puntualiza que non hai probas suficientes para sustentar esa relaci\u00f3n. Os dous aparecen xuntos en 915 donando \"Fermoselhe\" \u00e1 Catedral de Co\u00edmbra. Foron pais de:"}
{"id": "150470", "revid": "98629", "url": "https://gl.wikipedia.org/wiki?curid=150470", "title": "Diego Fredenandiz", "text": "Diego Fredenandiz ou Diogo Fernandes foi un nobre galego da idade media.\nA mediados do s\u00e9culo IX casou coa filla de Lucidio Vimaranis, a condesa galega Onega Lucides. Desta relaci\u00f3n naceu Mumadona Dias. En 873 recibiu o t\u00edtulo de Conde de Portugal trala morte do seu sogro."}
{"id": "150473", "revid": "1093", "url": "https://gl.wikipedia.org/wiki?curid=150473", "title": "Aaron Burckhard", "text": "Aaron Burckhard, nado o 14 de novembro de 1963 en Oakland (California), foi o primeiro bater\u00eda da banda de grunge Nirvana. Burckhard tocou a bater\u00eda no grupo ata decembro de 1987. Non estivo co grupo cando se gravou a s\u00faa primeira demo no estudio Reciprocal Recording en Seattle en 1988, pero regresou por un curto per\u00edodo de tempo esa primavera antes de ser substitu\u00eddo por Chad Channing. Posteriormente tocar\u00eda na banda Attica. Burckhard apareceu nas primeiras 5 canci\u00f3ns da caixa \"With the Lights Out\"."}
{"id": "150474", "revid": "23204", "url": "https://gl.wikipedia.org/wiki?curid=150474", "title": "Dave Abbruzzese", "text": "Dave Abbruzzese (nado o 17 de maio de 1968 en Stamford, Connecticut) foi o bater\u00eda de Pearl Jam de 1991 a 1994. Substitu\u00edu a Dave Krusen en 1991, pouco antes da edici\u00f3n do primeiro \u00e1lbum da banda \"Ten\", despois de ser recomendado polo bater\u00eda temporal Matt Chamberlain, e tocou nos seguintes dous discos \"Vs.\" e \"Vitalogy\". En 1994 Pearl Jam despediuno alegando \"diferenzas art\u00edsticas\".\nMoitos falan del como unha influencia para unha nova xeraci\u00f3n de bater\u00edas de rock a principios dos anos 90. Trazos caracter\u00edsticos de seu na forma de tocar de Abbruzzese son un uso forte dos \"splash\", o dobre redobre, e un p\u00e9 dereito r\u00e1pido; Abbruzzese rexeita usar dous bombos ou pedal dobre, por\u00e9n conc\u00e9ntrase nun bo uso do pedal sinxelo. Abbruzzese \u00e9 tam\u00e9n co\u00f1ecido por ter un golpeo forte, o cal se reflicte no seu s\u00edndrome de t\u00fanel carpiano (co resultado de dor, debilidade ou entumecemento da man e o pulso)."}
{"id": "150475", "revid": "5863", "url": "https://gl.wikipedia.org/wiki?curid=150475", "title": "Popular, democr\u00e1tico y cient\u00edfico", "text": "Popular, democr\u00e1tico y cient\u00edfico \u00e9 un \u00e1lbum da banda viguesa Siniestro Total, editado no ano 2005. Foi gravado en Casa de Tolos, o estudio do ex-baixista da banda Segundo Grand\u00edo, coa produci\u00f3n do coloborador habitual da banda Joe Hardy, que tam\u00e9n se encargou das tarefas de mestura e masterizaci\u00f3n no seu estudio de Houston, Texas."}
{"id": "150478", "revid": "114944", "url": "https://gl.wikipedia.org/wiki?curid=150478", "title": "Chris Vrenna", "text": "Chris Vrenna, nado o 23 de febreiro de 1967 en Erie, Pennsylvania, \u00e9 un m\u00fasico, produtor, compositor e t\u00e9cnico estadounidense. Foi fundador da banda electr\u00f3nica Tweaker e foi bater\u00eda na banda de rock industrial Nine Inch Nails de 1989 ata 1997. Na actualidade Vrenna \u00e9 o teclista da banda Marilyn Manson."}
{"id": "150481", "revid": "23204", "url": "https://gl.wikipedia.org/wiki?curid=150481", "title": "Bunscoill Ghaelgagh", "text": "Bunscoill Ghaelgagh \u00e9 unha escola de primaria cuxa lingua de instruci\u00f3n \u00e9 a lingua manx en St John's, Illa de Man. \u00c9 a \u00fanica escola do mundo na que os cativos reciben as s\u00faas aulas exclusivamente en manx e que posibilita que os nenos dominen a lingua. O alumnado pode continuar a s\u00faa educaci\u00f3n no instituto de educaci\u00f3n secundaria Queen Elizabeth II High School en Peel, onde se ofrece a partir dos 12 anos unha materia (GCSE) en lingua manx.\nHistoria.\nEn 1999 formouse a asociaci\u00f3n de pais e nais \"Sheshaght Ny Paarantyn\", co obxectivo de fundar unha escola na que a lingua vehicular fose a lingua manx. Naquel ano levaron a s\u00faa petici\u00f3n ao Departamento de Educaci\u00f3n da Illa de Man. A escola abriu en setembro de 2001. Ao principio, ti\u00f1a unha soa aula e compart\u00eda edificio co Ballacottier School en Douglas. En xaneiro de 2003 a escola foi trasladada de Ballacottier ao seu propio edificio: a antiga escola de St John's School.\nA escola ga\u00f1ou o premio anual de \"Reih Bleeaney Vanannan\" en xaneiro de 2006 polos seus esforzos en preservar e promover a lingua, a cultura e o patrimonio manx. Foi presentado por Tony Brown quen era ent\u00f3n presidente do House of Keys (a asemblea lexislativa da illa) e presidente da Manx Heritage Foundation. Dende o 1 de setembro de 2020 forma parte do sistema de educaci\u00f3n p\u00fablica da illa de Man.\nLingua manx.\nConsid\u00e9rase que a escola ten \u00e9xito e que forma parte do rexurdimento da lingua manx. A escola bas\u00e9ase en estudos feitos en Finlandia que demostran as vantaxes dunha educaci\u00f3n biling\u00fce. A investigadora Aini-Kristiina J\u00e4ppinen examinou os resultados acad\u00e9micos de 334 alumnos en doce escolas e comparounos cos resultados de 334 alumnos que s\u00f3 estudaban en fin\u00e9s. Ela conclu\u00edu que unha segunda lingua mellora o proceso de aprendizaxe e parece mellorar os resultados. Segundo J\u00e4ppinen, \"Cando os alumnos te\u00f1en que conceptualizar e entender temas nunha lingua for\u00e1nea ademais da lingua materna, ax\u00fadalles a entender relaci\u00f3ns complexas e polifac\u00e9ticas entre distintas materias\". A investigaci\u00f3n finesa estudou alumnos que aprend\u00edan en tres linguas (franc\u00e9s, sueco e ingl\u00e9s) e conclu\u00edu que \"a opci\u00f3n dunha (segunda) lingua non parece impactar significativamente o rendemento\" nun n\u00famero de materias inclu\u00edndo matem\u00e1ticas e xeograf\u00eda. Un estudo da Universidade de Luton mostrou que pode haber un atraso \u201ctrivial\u201d mais que as vantaxes no longo prazo recompensan amplamente esta desvantaxe provisional."}
{"id": "150482", "revid": "1131", "url": "https://gl.wikipedia.org/wiki?curid=150482", "title": "Gray's Anatomy", "text": "Henry Gray's Anatomy of the Human Body (\"Henry Gray: Anatom\u00eda do corpo humano\"), popularmente co\u00f1ecida por Gray's Anatomy, \u00e9 unha obra de anatom\u00eda xeralmente reco\u00f1ecida como un cl\u00e1sico sobre anatom\u00eda humana. O libro foi primeiramente publicado co t\u00edtulo Gray's Anatomy: Descriptive and Surgical, na Gran Breta\u00f1a, no ano de 1858. No ano seguinte foi publicado nos Estados Unidos de Am\u00e9rica. O autor do libro morreu tras a publicaci\u00f3n da segunda edici\u00f3n do libro, en 1860, con 34 anos de idade. Mentres, a s\u00faa obra foi continuada por outros e o 24 de novembro de 2004 publicouse a 39\u00aa edici\u00f3n.\nOrixes de \"Gray's Anatomy\".\nO anatomista ingl\u00e9s Henry Gray naceu en 1825 ou en 1827. Estudou o desenvolvemento das gl\u00e1ndulas end\u00f3crinas e da vexiga e en 1853 foi nomeado como profesor de anatom\u00eda no St. George's Hospital Medical School en Londres. En 1855 co\u00f1eceu o seu colega Dr. Henry Vandyke Carter coa s\u00faa idea de producir un libro de anatom\u00eda para estudantes de medicina. Morreu moi novo, en 1861, soamente tres anos ap\u00f3s a descrici\u00f3n da s\u00faa \"Anatomy Descriptive and Surgical\", \u00e1 que xeraci\u00f3ns de estudantes de medicina renomearon como simplemente \"Gray's Anatomy\".\nEdici\u00f3ns brit\u00e1nicas e norteamericanas.\nEntre 1860 e 1880 sete edici\u00f3ns do libro foron publicadas na Gran Breta\u00f1a, public\u00e1ndose a novena edici\u00f3n en 1880. Nese per\u00edodo o desenvolvemento do texto consol\u00eddase coa primeira edici\u00f3n \"dedicada\" aos Estados Unidos, posibelmente en 1878 (a informaci\u00f3n deste feito \u00e9 escasa). En canto o desenvolvemento da edici\u00f3n brit\u00e1nica do texto continuou (e novas edici\u00f3ns brit\u00e1nicas seguiron public\u00e1ndose), tam\u00e9n se publicaron diferentes edici\u00f3ns nos Estados Unidos.\nA edici\u00f3n dos Estados Unidos de 1878 parece ter comezado unha numeraci\u00f3n de edici\u00f3n cero (a pesar da versi\u00f3n brit\u00e1nica ter sido publicada primeiro). Esta \"primeira\" edici\u00f3n americana correspond\u00eda aproximadamente \u00e1 oitava edici\u00f3n brit\u00e1nica, con edici\u00f3ns posteriores con numeraci\u00f3n consecutiva. Iso levou \u00e1 existencia, por moitos anos, de d\u00faas edici\u00f3ns diferentes de Gray's Anatomy: a estadounidense e a brit\u00e1nica. Este feito frecuentemente causa desentendementos e confusi\u00f3ns, especialmente cando se fan citas ou cando se tenta adquirir unha certa edici\u00f3n."}
{"id": "150486", "revid": "336", "url": "https://gl.wikipedia.org/wiki?curid=150486", "title": "Anatom\u00eda de Gray", "text": ""}
{"id": "150487", "revid": "895", "url": "https://gl.wikipedia.org/wiki?curid=150487", "title": "Ian Mackay", "text": "Ian Mackay Abad, nado na Coru\u00f1a o 14 de xullo de 1986, \u00e9 un futbolista galego. Xoga de porteiro no Deportivo da Coru\u00f1a.\nTraxectoria.\nOrixe e comezos.\nNaceu no barrio coru\u00f1\u00e9s do Ventorrillo, sendo fillo de John Cameron Mackay, un capit\u00e1n de barco de Inverness, nas Highlands escocesas, e de Luisa Abad, coru\u00f1esa. Ten unha irm\u00e1 tam\u00e9n porteira de f\u00fatbol, Tatiana, e catro medias irm\u00e1s en Aberdeen. \nComezou a xogar ao f\u00fatbol aos seis anos no Silva, pasando ao ano seguinte ao Ural. De a\u00ed deu o salto \u00e1s categor\u00edas inferiores do Deportivo da Coru\u00f1a, ao que chegou como cadete de segundo ano.\nFabril e cesi\u00f3ns (2005-2007).\nNa tempada 2005/06 subiu ao Fabril, que militaba en Terceira Divisi\u00f3n, e ga\u00f1ou a titularidade por diante de David Y\u00e1\u00f1ez, nun equipo no que xogaban entre outros \u00c1lex Berganti\u00f1os, Carlos Pita, Iago Iglesias, Xisco, Rub\u00e9n Rivera ou Iv\u00e1n Carril. Os homes de Tito Ramallo acabaron ese ano campi\u00f3ns do seu grupo, con r\u00e9cord hist\u00f3rico de puntos, e Mackay foi o porteiro menos goleado da categor\u00eda. Xogou a promoci\u00f3n de ascenso a Segunda B, onde o Fabril eliminou ao Lealtad e caeu contra o Cobe\u00f1a.\nNo ver\u00e1n de 2006 fixo a pre-tempada co primeiro equipo do Deportivo da Coru\u00f1a, na que o adestrador Joaqu\u00edn Caparr\u00f3s probaba novos porteiros tras a retirada de Molina. Debutou nun amigable contra o San Roque de Lepe, e xogou varios amigables m\u00e1is, inclu\u00eddo un contra o Benfica. O 13 de agosto disputou a final do Trofeo Teresa Herrera contra o Milan de Ancelotti, realizando unha destacada actuaci\u00f3n que contribu\u00edu a que o trofeo quedase en Riazor.\nFinalmente os porteiros elixidos foron Aouate e Mun\u00faa, mentres que Mackay foi cedido ao Ceuta, de Segunda B. Al\u00ed xogou s\u00f3 tres partidos, despois de estar varias semanas de baixa por unha lesi\u00f3n nun ollo, sendo cedido na segunda metade da tempada ao Universidad de Oviedo, da mesma categor\u00eda, onde tampouco puido xogar moito debido a unha luxaci\u00f3n nun c\u00f3bado. Dita lesi\u00f3n impediulle debutar coa selecci\u00f3n escocesa sub-20, \u00e1 que fora convocado. Volveu facer a pre-tempada de 2007 co Deportivo, adestrado ent\u00f3n por Miguel \u00c1ngel Lotina, e no derradeiro d\u00eda do mercado de fichaxes foi traspasado ao Vecindario, de 2\u00aaB.\nVecindario e Cidade de Santiago (2007-2009).\nNo equipo canario apenas contou con minutos, sendo o porteiro titular Javi Mu\u00f1oz, e en xaneiro de 2008 sa\u00edu cedido ao Cidade de Santiago, na Terceira divisi\u00f3n.\nO club compostel\u00e1n comezaba a afundirse nunha grave crise financeira. Con todo, con Mackay baixo os paus e Changui na dianteira, o equipo conseguiu un hist\u00f3rico ascenso a Segunda B. O contrato do gardameta coru\u00f1\u00e9s foi renovado e foi titular durante case toda a tempada 2008/09, na que o club acadou a permanencia sen problemas, pero foi descendido administrativamente. \nPonferradina (2009-2011).\nNo ver\u00e1n seguinte fichou pola Ponferradina, club berciano co que aspiraba a conseguir o ascenso \u00e1 Segunda Divisi\u00f3n. Disputou 25 encontros de liga, nos que encaixou s\u00f3 13 goles, e o equipo proclamouse campi\u00f3n do seu grupo, con nove puntos de vantaxe sobre o Eibar, segundo. Nas semifinais da fase de ascenso quedou encadrado coa UE Sant Andreu. O partido de ida no Narc\u00eds Sala acabou 1-0, ao igual que o de volta no Toral\u00edn, polo que foi necesaria unha quenda de penaltis. Nesta realiz\u00e1ronse 18 lanzamentos, sendo o \u00faltimo deles detido por Mackay, d\u00e1ndolle as\u00ed o ascenso ao equipo do Bierzo. \nContinuou un ano m\u00e1is na Ponferradina e foi titular durante a primeira metade da tempada, pero perdeu esta condici\u00f3n tras a chegada ao banco de Claudio Barrag\u00e1n, que preferiu utilizar a Alejandro. Ao remate da campa\u00f1a os bercianos descenderon novamente a Segunda B e o club ofreceulle a Mackay a renovaci\u00f3n, pero este rexeitouna.\n1\u00aa etapa no Sabadell (2011-2012).\nDecidiu firmar ent\u00f3n co Sabadell, club que lle permit\u00eda seguir xogando na segunda categor\u00eda do f\u00fatbol espa\u00f1ol. Pero unha lesi\u00f3n a principio de tempada, que precisou de d\u00faas intervenci\u00f3ns cir\u00farxicas, impediulle coller continuidade.\nAtl\u00e9tico Baleares e Boiro (2012-2014).\nNo ver\u00e1n de 2012 asinou co Atl\u00e9tico Baleares, do grupo terceiro da Segunda B, onde foi titular na maior\u00eda de partidos da tempada. En outubro de 2013 fichou polo CD Boiro, da Terceira Divisi\u00f3n. Xogou 5 meses no equipo de Gelucho, disputando 24 encontros.\nRacing de Ferrol (2014-2018).\nEn abril de 2014, as lesi\u00f3ns de tres porteiros do Racing de Ferrol (Camacho, Val\u00edn e Souto), permitiron ao gardameta de ascendencia escocesa facerse novo gardi\u00e1n dos paus da Malata. Xogou os derradeiros encontros da tempada 2013/14 da Segunda B, e permaneceu no club ferrol\u00e1n outros catro anos m\u00e1is, sendo titular indiscutible durante ese tempo, no que disputou 140 partidos.\nReal Murcia e 2\u00aa etapa no Sabadell (2019-2021).\nNo ver\u00e1n de 2018 fichou polo Real Murcia, que completou unha mala campa\u00f1a na categor\u00eda de bronce, sendo Mackay o xogador m\u00e1is destacado do equipo. A continuaci\u00f3n regresou ao Sabadell, fac\u00e9ndose esta vez coa titularidade dende o primeiro partido. Na s\u00faa primeira tempada conseguiu o ascenso a Segunda, e na 2020/21 as s\u00faas destacadas actuaci\u00f3ns fixeron que fose elixido pola Liga como o mellor porteiro da categor\u00eda de prata.\nDeportivo da Coru\u00f1a (2021-).\nEn xu\u00f1o de 2021 regresou ao Deportivo da Coru\u00f1a 14 anos despois da s\u00faa marcha. O 29 de agosto de 2021 debutou co Deportivo en partido oficial, no primeiro encontro da tempada 2021/22 da Primeira Divisi\u00f3n RFEF contra o Celta B en Riazor, que acabou con goleada coru\u00f1esa por 5-0."}
{"id": "150490", "revid": "23204", "url": "https://gl.wikipedia.org/wiki?curid=150490", "title": "Ombreiro", "text": "O ombreiro ou ombro \u00e9 a articulaci\u00f3n complexa entre o brazo (ou membro superior) e a cintura escapular, ou sexa, a estrutura do t\u00f3rax dos vertebrados constitu\u00edda pola clav\u00edcula e pola esc\u00e1pula.\nPor\u00e9n, o ombro est\u00e1 formado por catro articulaci\u00f3ns separadas e por un complexo de m\u00fasculos.\nArticulaci\u00f3ns.\nAs articulaci\u00f3ns son:\nM\u00fasculos.\nOs m\u00fasculos que fan mover o brazo son:\nNa ligaz\u00f3n entre o ombro e o pescozo, existe un espazo triangular entre os m\u00fasculos pectoral e o deltoide, con base na clav\u00edcula \u2013 a \u201csaboneteira\u201d \u2013 por onde pasa a vea cef\u00e1lica para se xuntar coa vea axilar.\nO deltoide, cubrindo a cabeza do \u00famero, cun conxunto de m\u00fasculos menores, e que forman a proeminencia do ombro e impiden que esta articulaci\u00f3n se desloque (luxaci\u00f3n).\nO pectoral forma a parte anterior da axila, mentres que a posterior est\u00e1 formada polos m\u00fasculos grande dorsal e \u201cteres major\u201d ou redondo maior. Os vasos sangu\u00edneos axilares e o plexo braquial atravesa esta rexi\u00f3n."}
{"id": "150495", "revid": "98629", "url": "https://gl.wikipedia.org/wiki?curid=150495", "title": "Lingua (anatom\u00eda)", "text": "A lingua \u00e9 o \u00f3rgano muscular relacionado co sentido do gusto que fica situado na parte ventra] da boca da maior parte dos animais vertebrados e que serve para \"procesar\" os alimentos. A lingua participa na formaci\u00f3n dos fonemas da fala e \u00e9 un m\u00fasculo potente, tanto que chega a ser o m\u00fasculo m\u00e1is poderoso de todo o corpo en relaci\u00f3n tama\u00f1o/forza.\nDescrici\u00f3n.\nA lingua est\u00e1 formada esencialmente por m\u00fasculo esquel\u00e9tico e, nos mam\u00edferos, enc\u00f3ntrase unida \u00e1 cartilaxe do hioide, \u00e1 mand\u00edbula e aos procesos estiloides do \u00f3so temporal.\nOs m\u00fasculos cos que a lingua est\u00e1 ligada ao cranio denom\u00ednanse m\u00fasculos extr\u00ednsecos, e os que forman a propia lingua son os catro pares de m\u00fasculos intr\u00ednsecos respons\u00e1beis do movemento e modificaci\u00f3ns da forma da lingua durante a mastigaci\u00f3n e a degluci\u00f3n.\nA parte dorsal da lingua pode dividirse en d\u00faas partes: unha porci\u00f3n oral, que se encontra dentro da cavidade bucal, e unha porci\u00f3n far\u00ednxea (terzo posterior da lingua), fronte \u00e1 parte de tras da orofarinxe. As d\u00faas partes est\u00e1n separadas por un suco en forma de V apuntado cara a atr\u00e1s (suco terminal).\nA superficie dorsal dos dous-terzos anteriores da lingua (parte oral) est\u00e1 revestida de papilas gustativas, e a lingua ten unha aparencia branda e rosada. Hai catro tipos de papilas gustativas: filiformes, funxiformes, valadas e foliadas. Detr\u00e1s da parte oral da lingua hai de 3 a 14 papilas ali\u00f1adas en forma de V en fronte ao \"sulcus terminalis\" (suco terminal).\nNon hai papilas linguais na parte inferior da lingua, que est\u00e1 revestida cunha membrana mucosa mol que aloxa, no centro, o freo da lingua.\nTampouco hai vis\u00edbeis na parte far\u00ednxea da lingua (parte posterior), mais presenta unha superficie \u00e1spera debido \u00e1 presenza de fol\u00edculos linf\u00e1ticos. Eses fol\u00edculos denom\u00ednase \"tonsilas linguais\".\nTodo o relacionado coa lingua \u00e9 xeralmente denominado \"lingual\", que v\u00e9n da palabra latina, ou \"glosal\" que v\u00e9n da palabra grega para lingua.\nM\u00fasculos extr\u00ednsecos da lingua.\nExisten catro pares de m\u00fasculos extr\u00ednsecos que axudan ao movemento da lingua e que se insiren en varios \u00f3sos da cabeza e pescozo.\nHistolox\u00eda.\nA lingua ten unha porci\u00f3n dorsal e unha porci\u00f3n ventral. A porci\u00f3n ventral da lingua non pos\u00fae papilas linguais. A porci\u00f3n dorsal ten papilas e unha delas \u00e9 a papila caliciforme ou papila circunvalada, pois elas te\u00f1en valum do lado delas. A\u00ednda na boca (na lingua, fazula) vense os bot\u00f3ns gustativos, respons\u00e1beis da percepci\u00f3n do sabor.\nA porci\u00f3n da lingua que ten maior riqueza en tecido conxuntivo na submucosa \u00e9 a ventral, pois a dorsal est\u00e1 en constante contacto co alimento.\nEstruturas.\nPapilas funxiformes.\nSon ricas en tecido conxuntivo, mais non te\u00f1en valum nin queratina. Pos\u00faen moitos bot\u00f3ns gustativos.\nPapilas foli\u00e1ceas.\nEst\u00e1n no bordo lateral mais en pequena cantidade no home . Son similares \u00e1s funxiformes pero con epitelio con proxecci\u00f3ns grandes. Presentan bot\u00f3n gustativo e est\u00e1n relacionadas cun tipo de captaci\u00f3n de sabor. O epitelio forma proxecci\u00f3ns e te\u00f1en moitas gl\u00e1ndulas de won Ebner embaixo.\nPapilas filiformes.\nSon ricas en queratina e, canto m\u00e1is agresiva for a alimentaci\u00f3n do animal, m\u00e1is queratina ter\u00e1 a papila. Pos\u00faen moi poucos bot\u00f3ns gustativos.\nPapilas caliciformes.\nPos\u00fae un valum do lado. Na parede dese valum e tam\u00e9n da papila hai presenza de bot\u00f3ns gustativos.\nGl\u00e1ndulas.\nBaixo as papilas caliciformes existen gl\u00e1ndulas que son ricas na produci\u00f3n dunha secreci\u00f3n moi flu\u00edda, que cae no valum e o lava. Ao disolverse o alimento ensucia o valum, toca nas papilas e esas gl\u00e1ndulas expulsan a s\u00faa secreci\u00f3n. Se non fose esa \u201climpeza\u201d, o alimento encher\u00eda o valum e permanecer\u00eda o seu sabor, o que impedir\u00eda sentir o sabor do pr\u00f3ximo alimento. Esas gl\u00e1ndulas ch\u00e1manse won Ebner. Os t\u00fabulos desa gl\u00e1ndula desembocan no valum.\nA parede da papila ten bot\u00f3ns gustativos e estes pos\u00faen un poro. O alimento entra en contacto con microvilos das c\u00e9lulas especiais do bot\u00f3n gustativo, e eses captan o sabor. Esas c\u00e9lulas son nerviosas e terminan en microvilos. Cada bot\u00f3n gustativo est\u00e1 relacionado cun tipo de sabor (sabores \u00e1cidos, doces...). Os sabores b\u00e1sicos re\u00fanense e tranf\u00f3rmanse nun sabor global."}
{"id": "150497", "revid": "1131", "url": "https://gl.wikipedia.org/wiki?curid=150497", "title": "NEE", "text": ""}
{"id": "150498", "revid": "98629", "url": "https://gl.wikipedia.org/wiki?curid=150498", "title": "Maccabi Tel Aviv B.C.", "text": "O Maccabi Tel Aviv B.C. (en hebreo: \u05de.\u05db. \u05de\u05db\u05d1\u05d9 \u05ea\u05dc \u05d0\u05d1\u05d9\u05d1), tam\u00e9n co\u00f1ecido coma Maccabi Playtika Tel Aviv por motivos de patrocinio, \u00e9 un equipo profesional de baloncesto israel\u00ed con sede na cidade de Tel Aviv. O club xoga na Ligat ha'Al, m\u00e1xima competici\u00f3n israel\u00ed, e na Euroliga. \u00c9 a secci\u00f3n de baloncesto da sociedade deportiva Maccabi Tel Aviv.\nO Maccabi \u00e9 un dos club m\u00e1is ilustres do baloncesto europeo, ga\u00f1ando o Campionato de Europa at\u00e9 en seis ocasi\u00f3ns dende 1977, sendo finalista en outras nove. \u00c9 tam\u00e9n o club dominante do baloncesto de Israel, ga\u00f1ando cincuenta Ligat ha'Al (inclu\u00eddos vinte e tres consecutivos de 1970 a 1992) e 41 Copas de Israel. O equipo tam\u00e9n pos\u00fae o maior rexistro de triplas coroas ga\u00f1adas con cinco.\nHistoria.\nIsrael.\nMaccabi Tel Aviv B.C. iniciou a s\u00faa andaina a mediados dos anos 1930 tras ser fundado en 1932. Cando liga de baloncesto de Israel non comezou en 1954 o Maccabi xa ga\u00f1ou na s\u00faa primeira edici\u00f3n e, dende aquela, nunca terminou por baixo do terceiro lugar, inclu\u00edndo unha racha de vinte e tres campionatos consecutivos ga\u00f1ados, de 1970 a 1992. Dende os seus comezos o seu maior rival dentro do baloncesto israel\u00ed \u00e9 o outro equipo da cidade, o Hapoel Tel Aviv, a\u00ednda que o \u00faltimo t\u00edtulo conseguido por estes foi en 1969. Dende ent\u00f3n, o \u00fanico equipo que derrotou ao Maccabi Tel Aviv no campionato foi o Hapoel Galil Elyon en 1993, dirixido por Doron Sheffer e asesorados por Pinhas \"Pini\" Gershon, o Hapoel Holon en 2007 e o Hapoel Gilboa Galil (sucesor do Hapoel Galil Elyon) en 2010. Dende 1969 at\u00e9 2008, o Maccabi Tel Aviv foi patrocinado por Elite, a meirande compa\u00f1\u00eda de alimentaci\u00f3n de Israel. Dende xullo de 2008 o patrocinador \u00e9 Electra.\nEuropa.\nEn 1958 o Maccabi Tel Aviv comezou a s\u00faa participaci\u00f3n en competici\u00f3ns internacionais, cheg\u00e1ndose a converter nunha potencia dentro dos equipos de baloncesto en Europa. En xullo de 2006, o Maccabi Tel Aviv xogara 602 partidos en competici\u00f3ns europeas e vencido en 376 deles, anotando 51.804 puntos contra 49.156 dos seus rivais.\nO club conseguiu a s\u00faa primeira Copa de Europa de Baloncesto (agora Euroliga) en 1977, sendo dirixido o equipo polo adestrador Ralph Klein. Na final de Belgrado, o Maccabi Tel Aviv venceu ao Mobilgirgi Varese por 78 a 77, grazas \u00e1s actuaci\u00f3ns de Jim Boatwright (26 puntos), Miki Berkovich, Aulcie Perry e o resto do equipo. Pero quizais tivo un maior valor simb\u00f3lico a vitoria na semifinal, onde venceron ao CSKA de Moscova. Os sovi\u00e9ticos neg\u00e1ronse a xogar en Tel Aviv, polo que o partido tivo lugar nun campo neutral, en B\u00e9lxica. \nAos ollos de todo o pa\u00eds, non s\u00f3 foi unha importante vitoria, sen\u00f3n que supuxo unha vinganza contra Uni\u00f3n Sovi\u00e9tica, o pa\u00eds que, segundo eles, \"prestara o seu apoio aos inimigos de Israel\" nas previas guerras \u00e1rabe-israel\u00eds. O capit\u00e1n Tal Brody dixo despois do partido \"Estamos no mapa, e qued\u00e1ronse na ruta, non s\u00f3 no deporte, sen\u00f3n en t\u00f3dolos aspectos\". En 1981, obtivo outra Copa de Europa, esta vez derrotando ao Sinudyne Bolonia por 80 a 79. Durante o resto da d\u00e9cada de 1980, o Maccabi Tel Aviv chegou \u00e1s finais da Copa de Europa noutro cinco ocasiones, a\u00ednda que perdendo en todas elas.\nO decenio de 1990 do Maccabi co\u00f1\u00e9cese como o \"decenio negro\", co equipo logrando tan s\u00f3 unha aparici\u00f3n nunha Final Four durante toda a d\u00e9cada, e mesmo perdendo o t\u00edtulo de liga israel\u00ed en 1993. En 1998 Pini Gershon, at\u00e9 ent\u00f3n considerado como un dos m\u00e1is notorios \"anti-Maccabistas\" de Israel, converteuse no seu adestrador en xefe, inaugurando o que posiblemente \u00e9 o mellor per\u00edodo na historia do club. O equipo chegou \u00e1 final da Euroliga en 2000, caendo ante o Panathinaikos nun igualado partido. Ironicamente, o ex do Maccabi Tel Aviv e do equipo nacional, Oded Kattash, foi o xogador decisivo para o Panathinaikos. Ao ano seguinte, os dous equipos enfront\u00e1ronse de novo na final da Suproliga en Par\u00eds, e o club israel\u00ed, encabezado por Arriel McDonald, Anthony Parker e Nate Huffman, venceu na final por 81 a 67.\nGershon decidiu xubilarse, pero regresou para a tempada 2003-04, regresando tam\u00e9n Anthony Parker na segunda etapa no club. Ademais uniuse ao equipo a estrela litiuana \u0160ar\u016bnas Jasikevi\u010dius, e o Maccabi chegou \u00e1 final de 2004 da Euroliga, derrotando ao Skipper Bolonia na final que tivo lugar en Tel Aviv, cunha diferenza de puntos sen precedentes (118 a 74). O equipo regresou \u00e1 Final Four da Euroliga celebrada en Moscova ao ano seguinte. Participaban nela o Tau Cer\u00e1mica, o Panathinaikos, o CSKA de Moscova e o propio Maccabi. Na semifinal, os de Tel Aviv derrotaron ao Panathinaikos e logo na final, un 8 de maio de 2005, ao Tau Cer\u00e1mica por 90 a 78\nO 16 de outubro de 2005, o Maccabi estableceu outro fito na s\u00faa historia e do baloncesto europeo cando derrotou aos Toronto Raptors da NBA, sendo a s\u00faa primeira vitoria en m\u00e1is de vinte e sete anos contra un equipo da NBA, a primeira vitoria sobre un equipo da NBA por parte de calquera equipo da Euroliga en dezasete anos, e a primeira vitoria dun equipo europeo sobre un equipo da NBA nos Estados Unidos. Un tiro en suspensi\u00f3n de Anthony Parker a 0,8 segundos para o final deulles a vitoria por 105 a 103. \nNa tempada 2005-06, o Maccabi acabou con dous t\u00edtulos nacionais: o seu cuadrax\u00e9simo sexto campionato de Liga e a s\u00faa trix\u00e9simo sexta Copa despois de d\u00faas vitorias sobre o Hapoel Xerusal\u00e9n. Durante a Final Four da Euroliga, o Maccabi Tel Aviv enfrontouse de novo ao Tau Cer\u00e1mica, esta vez na primeira semifinal, ga\u00f1ando de novo o partido, esta vez 85 a 70. As\u00ed o Maccabi e o CSKA de Moscova enfront\u00e1ronse na final do 30 de abril de 2006, perdendo os macabeos por 73 a 69. Durante o ver\u00e1n seguinte a s\u00faa \"dinast\u00eda\" terminou cando Anthony Parker e Maceo Baston seguiron a v na s\u00faa ruta cara \u00e1 NBA, dando lugar a unha importante renovaci\u00f3n do cadro de xogadores. Isto levou a unha mediocre tempada 2006-07, a\u00ednda que o equipo ga\u00f1ou o campionato nacional e clasificouse para cuartos de final da Euroliga.\nA tempada 2007-08 abriuse coa esperanza do retorno do ex xogador do club Oded Katash como adestrador, a\u00ednda que non logrou os resultados agardados, polo que foi substitu\u00eddo por Pini Gershon na que ser\u00eda a s\u00faa terceira etapa como adestrador do club. O equipo xogou ese ano un partido de pre-tempada contra os New York Knicks o 11 de outubro de 2007, no Madison Square Garden, na s\u00faa primeira aparici\u00f3n no famoso recinto, os Knicks ga\u00f1aron o partido 112:85. Con todo, desde ent\u00f3n o Maccabi non volveu a lograr t\u00edtulos internacionais, chegando a perder a liga israel\u00ed en 2010 fronte ao Hapoel Gilboa Galil Elyon. O 3 de agosto de 2011, o base da NBA Jordan Farmar dos New Jersey Nets asinou un contrato por un ano co Maccabi por mor do \"lookout\" da NBA 2011.\nPavill\u00f3n.\nA Man de El\u00edas ou Menora Mivtachim Arena (en hebreo: \u05d4\u05d9\u05db\u05dc \u05d4\u05e1\u05e4\u05d5\u05e8\u05d8 \u05d9\u05d3 \u05d0\u05dc\u05d9\u05d4\u05d5, \"Yad Eliyahu\") \u00e9 o pavill\u00f3n onde xoga os seus encontros coma local o Maccabi de Tel Aviv. A Man de El\u00edas \u00e9 un dos m\u00e1is m\u00edticos pavill\u00f3ns do baloncesto europeo, acollendo numerosas finais de competici\u00f3ns continentais e sendo a cancha dun dos clubs europeos m\u00e1is laureados.\nCunha capacidade para 11.000, \u00e1 parte do Maccabi Tel Aviv albergou encontros no pasado do Hapoel Tel Aviv. \u00c9 a area de deporte baixo teito m\u00e1is grande en Israel, polo que aloxa a Final Four israel\u00ed (as semifinais e final da Copa de Israel), as\u00ed como a maior\u00eda dos partidos da selecci\u00f3n de baloncesto de Israel. At\u00f3pase no 51 da r\u00faa Yigal Allon de Tel Aviv.\nXogadores.\nPalmar\u00e9s individual.\nBasketball Hall of Fame\n50 maiores contribuidores da Euroliga\nMVP da Euroliga\nPartidos fronte equipos da NBA.\n \nT\u00edtulos.\nInternacional.\nEuroliga\nCopa Saporta\nLiga do Adri\u00e1tico: 1\nCopa Intercontinental : 1\nNacional.\nLiga de Israel\nCopa de Israel\nCopa da Liga de Israel: 7"}
{"id": "150499", "revid": "5132", "url": "https://gl.wikipedia.org/wiki?curid=150499", "title": "Maccabi Tel Aviv BC", "text": ""}
{"id": "150500", "revid": "5132", "url": "https://gl.wikipedia.org/wiki?curid=150500", "title": "Maccabi Electra Tel Aviv", "text": ""}
{"id": "150502", "revid": "5132", "url": "https://gl.wikipedia.org/wiki?curid=150502", "title": "Maccabi &quot;Electra&quot; Tel Aviv", "text": ""}
{"id": "150503", "revid": "5132", "url": "https://gl.wikipedia.org/wiki?curid=150503", "title": "Maccabi &quot;Electra&quot; Tel Aviv B.C.", "text": ""}
{"id": "150504", "revid": "5132", "url": "https://gl.wikipedia.org/wiki?curid=150504", "title": "Maccabi &quot;Electra&quot; Tel Aviv BC", "text": ""}
{"id": "150505", "revid": "5132", "url": "https://gl.wikipedia.org/wiki?curid=150505", "title": "Maccabi Electra Tel Aviv B.C.", "text": ""}
{"id": "150508", "revid": "22570", "url": "https://gl.wikipedia.org/wiki?curid=150508", "title": "Maccabi Tel Aviv", "text": "Maccabi Tel Aviv (en hebreo: \u05de\u05db\u05d1\u05d9 \u05ea\u05dc \u05d0\u05d1\u05d9\u05d1), a mi\u00fado co\u00f1ecido sinxelamente como \"Maccabi\", \u00e9 a asociaci\u00f3n deportiva m\u00e1is importante de Israel. Con sede na cidade de Tel Aviv, disp\u00f3n de secci\u00f3ns en diferentes deportes, entre as que destacan as de baloncesto, f\u00fatbol, balonm\u00e1n e voleibol. O club tam\u00e9n conta con equipos de judo, nataci\u00f3n e outras disciplinas. A m\u00e1is co\u00f1ecida de todas elas \u00e9 a do deporte da canastra, cinco veces campioa de Europa.\nSecci\u00f3n de baloncesto.\nO Maccabi Tel Aviv B.C., \u00e9 o conxunto m\u00e1is laureado do baloncesto israel\u00ed e un dos m\u00e1is prestixiosos de Europa. O Maccabi baloncesto foi fundado a mediados dos anos 30 e dende ent\u00f3n foi o dominador absoluto do baloncesto do seu pa\u00eds ao ga\u00f1ar 48 t\u00edtulos de Liga e 37 de Copa (a maio de 2010). Pero o gran prestixio do Maccabi d\u00e9bese, con todo, \u00e1s s\u00faas participaci\u00f3ns nas competici\u00f3ns internacionais. Os \"macabeos\" (como son popularmente co\u00f1ecidos) ga\u00f1aron en cinco ocasi\u00f3ns a Euroliga, sendo finalista noutras oito. Tam\u00e9n conquistaron a Copa Intercontinental nunha ocasi\u00f3n.\nEste conxunto de Tel Aviv \u00e9 o equipo da FIBA que en m\u00e1is ocasi\u00f3ns se enfrontou a franqu\u00edas da NBA ao disputar once partidos, vencendo en catro deles. En 1978, derrotou aos Washington Bullets; en 1984, aos New Jersey Nets e aos Phoenix Suns, e en 2005, aos Toronto Raptors no seu propio pavill\u00f3n. Desta forma, o Maccabi converteuse no primeiro conxunto da FIBA que derrotou a un da NBA na s\u00faa propia cancha.\nSecci\u00f3n de f\u00fatbol.\nA secci\u00f3n de F\u00fatbol, o Maccabi de Tel Aviv F.C., \u00e9 un do equipo m\u00e1is importantes do pa\u00eds ao lograr 20 Ligas, 22 Copas e 2 Copas de Asia."}
{"id": "150509", "revid": "5132", "url": "https://gl.wikipedia.org/wiki?curid=150509", "title": "Maccabi Tel-Aviv", "text": ""}
{"id": "150510", "revid": "5132", "url": "https://gl.wikipedia.org/wiki?curid=150510", "title": "Maccabi Tel Aviv Basketball Club", "text": ""}
{"id": "150511", "revid": "5132", "url": "https://gl.wikipedia.org/wiki?curid=150511", "title": "Maccabi Tel Aviv (baloncesto)", "text": ""}
{"id": "150512", "revid": "5132", "url": "https://gl.wikipedia.org/wiki?curid=150512", "title": "Maccabi Tel Aviv (Baloncesto)", "text": ""}
{"id": "150513", "revid": "98629", "url": "https://gl.wikipedia.org/wiki?curid=150513", "title": "Panathinaikos B.C.", "text": "O Panathinaikos B.C. (en grego: \u039a.\u0391.\u0395. \u03a0\u03b1\u03bd\u03b1\u03b8\u03b7\u03bd\u03b1\u03ca\u03ba\u03cc\u03c2 \u0391.\u039f., transliterado en galego: \"K.A.E. Panathinaikos A.O.\") \u00e9 un equipo profesional de baloncesto grego con sede na cidade de Atenas. O club \u00e9 tam\u00e9n co\u00f1ecido de xeito habitual como PAO, que son as siglas de \"Panathinaikos Athlitikos Omilos\" (en grego: \u03a0\u03b1\u03bd\u03b1\u03b8\u03b7\u03bd\u03b1\u03ca\u03ba\u03cc\u03c2 \u0391\u03b8\u03bb\u03b7\u03c4\u03b9\u03ba\u03cc\u03c2 \u038c\u03bc\u03b9\u03bb\u03bf\u03c2). Os donos do club son a familia Giannakopoulos, magnates da industria farmac\u00e9utica. O club deportivo Panathinaikos foi fundado no ano 1908, a\u00ednda que a s\u00faa secci\u00f3n de baloncesto non foi creada at\u00e9 uns anos despois, en 1919, sendo un dos equipos de baloncesto m\u00e1is antigos do pa\u00eds. Xunto co Aris de Tesal\u00f3nica, \u00e9 un dos \u00fanicos equipos que nunca descenderon da Primeira Divisi\u00f3n do baloncesto heleno. O equipo xoga os seus partidos como local no Palacio O.A.K.A., recinto con capacidade para 18.989 espectadores.\nO Panathinaikos \u00e9 ademais un dos equipos con m\u00e1is \u00e9xitos no baloncesto, tento grego como europeo. Con xogadores como Dominique Wilkins, Byron Scott, Nikos Galis, Dimitris Diamantidis, Dino Ra\u0111ja, \u0160ar\u016bnas Jasikevi\u010dius, Dejan Bodiroga, \u017darko Paspalj, \u017deljko Rebra\u010da, Vassilis Spanoulis, Apostolos Kontos ou Panagiotis Giannakis, te\u00f1en na s\u00faa vitrina de trofeos trinta e seis ligas gregas, dezaoito copas, seis Euroligas, un Campionato do Mundo FIBA e d\u00faas triplas coroas. As\u00ed, o Panathinaikos \u00e9 o \u00fanico equipo europeo con seis t\u00edtulos da Euroliga desde o seu formato actual de Final Four en 1988. O seu principal equipo rival \u00e9 o Olympiacos do Pireo, sendo os seus partidos referidos como o \"Derbi dos Inimigos Eternos\".\nHistoria.\nPrimeiros anos (1918\u20131970).\nO Panathinaikos foi fundado como club de f\u00fatbol no ano en 1908. Pouco m\u00e1is dunha d\u00e9cada despois o baloncesto a\u00ednda non era co\u00f1ecido en Grecia. Durante ese per\u00edodo Giorgos Kalafatis, xunto a outros deportistas, participou nos Xogos Inter-Aliados de Par\u00eds, onde se celebraba unha competici\u00f3n de baloncesto entre representantes dos pa\u00edses aliados da primeira guerra mundial. Cando regresou a Grecio co equipamento necesario, fundou a secci\u00f3n de baloncesto do Panathinaikos, a cal ser\u00eda dirixida nun primeiro momento por Apostolos Nikolaidis. En 1919, celebrouse no Estadio Panatenaico o primeiro partido do PAO, onde se enfrontou ao X.A.N. Thessaloniki (YMCA), outro club pioneiro do baloncesto no pa\u00eds heleno.\nEn 1937, Kalafatis conseguiu crear un novo equipo equipo do Panathinaikos, que durante o seguinte ano xogou contra clubs xa estabelecidos como o X.A.N. Thessaloniki, o Ethnikos G.S. Athens, o Panionios, o Aris e o Iraklis. Angelos Fillipou, Nikos Mantzaroglou, Litsas e Dimitrakos foron os pioneiros do grupo, aos que posteriormente se uniron Telis Karagiorgos, Thymios Karadimos, Giorgos Bofilios, Philipos Papaikonomou, Petros Polycratis e Nikos Polycratis. Durante a ocupaci\u00f3n de Grecia polo Eixo na segunda guerra mundial, Dimitris Giannatos, membro fundador do equipo de baloncesto, foi executado polos nazis pola s\u00faa participaci\u00f3n na resistencia grega.\nTras a fin da guerra, en 1946 e 1947 o Panathinaikos conseguiu ga\u00f1ar dous campionatos con xogadores como Yiannis Lambrou, Missas Pantazopoulos, Stelios Arvanitis (que m\u00e1is tarde ga\u00f1aron a medalla de bronce no Eurobasket de 1949) ou Jack Nicolaidis (sobri\u00f1o de Apostolos Nikolaidis). En 1950 e 1951 volveron repetir como campi\u00f3ns coa axuda de grandes xogadores como Faidon Matthaiou (considerado o \"Patriarca\" do baloncesto grego) ou Nikos Milas. O seguinte t\u00edtulo chegou en 1954, con todo, os seguintes cinco anos non deron ning\u00fan froito, polo que o club, a pesar da s\u00faa forza, tivo que ser completamente renovado. Chegaron ent\u00f3n ao club novo l\u00edderes como Georgios Vassilakopoulos, Stelios Tavoularis e Petros Panagiotarakos, que en 1961 e 1962 conseguiron levar de volta o t\u00edtulo de liga ao club. Precisamente, en 1962 o Panathinaikos compite por vez primeira nunha competici\u00f3n europea, a Copa de Europa (actual Euroliga). Na primeira fase tiveron que enfrontarse ao Hapoel Tel Aviv israel\u00ed, mais non conseguiron pasar de rolda ao perder tanto no partido como no de volta (82-58 e 84-72).\n\u00c9 destac\u00e1bel a vitoria conseguida o 23 de novembro de 1963 ante Olympiacos por 90-48 na Copa Mantellos, un torneo que en 1976 foi substitu\u00eddo pola Copa de Grecia. O seguinte campionato de liga do Panathinaikos chegou en 1967 nun equipo no que destacaba Giorgos Kolokithas, un dos mellores xogadores da s\u00faa era. Dous anos despois, en 1969, o equipo consegue un novo t\u00edtulo de liga, mais o ano \u00e9 recordado polo primeiro \u00e9xito europeo do club, a clasificaci\u00f3n \u00e1s semifinais da Recopa de Europa, onde foron eliminados polo Dinamo Tbilisi. No ano seguinete, 1970, o PAO foi o primeiro equipo en contar no seu elenco cun xogador estranxeiro (usado nun partido de competici\u00f3n europea), Craig Greenwood.\nA idade dourada (1970\u20131984).\nDurante a s\u00faa idade dourada, un per\u00edodo que abrangue deade 1970 at\u00e9 1984, o Panathinaikos foi quen de ga\u00f1ar dez de catorce campionatos de Liga. A principal referencia e l\u00edder do equipo durante este per\u00edodo foi o escolta e ala Apostolos Kontos, m\u00e1ximo artilleiro da historia do club e cuarto da historia da liga grega (por detr\u00e1s de Nikos Galis, Vassilis Goumas e Panagiotis Giannakis). Outro factor importante desta era de ouro do equipo, foi a presenza no banco do t\u00e9cnico Kostas Mourouzis, alcumado o \"raposo\", que adestrou a uns mozos co\u00f1ecidos como os 4-K: Kontos, Koroneos, Kokolakis e Kefalos. Estes xogadores, xunto con Iordanidis, que funcionaba como elo entre os 4-K e os m\u00e1is veteranos, conseguiron ga\u00f1ar cinco campionatos consecutivos, levando ademais ao equipo a participar nas semifinais da Copa de Europa en 1972 coa axuda do estadounidense Willy Kirkland. Por\u00e9n, foron eliminados polos Ignis Varese, un dos xigantes do baloncesto europeo da \u00e9poca."}
{"id": "150514", "revid": "5132", "url": "https://gl.wikipedia.org/wiki?curid=150514", "title": "K.A.E. Panathinaikos A.O.", "text": ""}
{"id": "150516", "revid": "5132", "url": "https://gl.wikipedia.org/wiki?curid=150516", "title": "Panathinaikos B. C.", "text": ""}
{"id": "150517", "revid": "5132", "url": "https://gl.wikipedia.org/wiki?curid=150517", "title": "PAO BC", "text": ""}
{"id": "150518", "revid": "5132", "url": "https://gl.wikipedia.org/wiki?curid=150518", "title": "Panathinaikos (baloncesto)", "text": ""}
{"id": "150520", "revid": "5132", "url": "https://gl.wikipedia.org/wiki?curid=150520", "title": "Panathinaikos Basketball Club", "text": ""}
{"id": "150521", "revid": "5132", "url": "https://gl.wikipedia.org/wiki?curid=150521", "title": "BC \u017dalgiris", "text": ""}
{"id": "150522", "revid": "5132", "url": "https://gl.wikipedia.org/wiki?curid=150522", "title": "BC Zalgiris Kaunas", "text": ""}
{"id": "150523", "revid": "5132", "url": "https://gl.wikipedia.org/wiki?curid=150523", "title": "BC Zalgiris", "text": ""}
{"id": "150524", "revid": "5132", "url": "https://gl.wikipedia.org/wiki?curid=150524", "title": "\u017dalgiris Kaunas", "text": ""}
{"id": "150525", "revid": "5132", "url": "https://gl.wikipedia.org/wiki?curid=150525", "title": "Zalgiris Kaunas", "text": ""}
{"id": "150526", "revid": "89787", "url": "https://gl.wikipedia.org/wiki?curid=150526", "title": "Fujieda", "text": "Fujieda (\u85e4\u679d\u5e02, \u3075\u3058\u3048\u3060\u3057, \"Fujieda-shi\") \u00e9 un concello xapon\u00e9s da prefectura de Shizuoka. Est\u00e1 situado \u00f3 leste da rexi\u00f3n de T\u014dkai, \u00f3 surdeste da rexi\u00f3n de Ch\u016bbu e no centro da prefectura, na zona de provincia hist\u00f3rica de Suruga, no centro da illa de Honshu. A s\u00faa superficie \u00e9 de 194,03\u00a0km\u00b2 e a poboaci\u00f3n de 142.066 habitantes (2009) e ten unha densidade de poboaci\u00f3n de 732 hab./km\u00b2.\nO concello de Fujieda limita cos concellos de Shizuoka, de Shimada e de Yaizu.\nHistoria.\nA cidade de Fujieda foi fundada pola fusi\u00f3n do concello de vila de \"Fujieda\" e cinco concellos de aldea en 31 de marzo de 1954."}
{"id": "150527", "revid": "56817", "url": "https://gl.wikipedia.org/wiki?curid=150527", "title": "Mutsu", "text": "Mutsu (\u3080\u3064\u5e02, \u3080\u3064\u3057, \"Mutsu-shi\") \u00e9 un concello xapon\u00e9s da prefectura de Aomori. Est\u00e1 situado \u00f3 norte da rexi\u00f3n de T\u014dhoku e \u00f3 nord\u00e9s da prefectura, na pen\u00ednsula Shimokita, no norte da illa de Honshu. Ten 863,79\u00a0km\u00b2 de superficie, unha poboaci\u00f3n de 60.772 habitantes (2009)e ten unha densidade de poboaci\u00f3n de 70,4 hab./km\u00b2.\nO concello de Mutsu limita cos concellos de Sai, de \u014cma, de Kazamaura, de Higashid\u014dri e de Yokohama."}
{"id": "150528", "revid": "98629", "url": "https://gl.wikipedia.org/wiki?curid=150528", "title": "Patente de corso", "text": "A patente de corso (do lat\u00edn \"cursus\", \u00abcarreira\u00bb) era un documento entregado polos monarcas das naci\u00f3ns ou os alcaldes das cidades (no seu caso as corporaci\u00f3ns municipais) polo cal o seu propietario ti\u00f1a permiso da autoridade para atacar barcos e poboaci\u00f3ns de naci\u00f3ns inimigas. Desta forma o propietario convert\u00edase en parte da mari\u00f1a do pa\u00eds ou a cidade expendedora.\nAs patentes de corso foron moi utilizadas na Idade Media e na Idade Moderna cando as naci\u00f3ns non pod\u00edan custearse mari\u00f1as propias ou non o suficientemente grandes. Desta forma Francia e Inglaterra utiliz\u00e1ronas amplamente e Espa\u00f1a fixo uso delas moi tardiamente e en poucas ocasi\u00f3ns. Tam\u00e9n foron utilizadas polas naci\u00f3ns americanas durante as guerras de Independencia. Abol\u00edronse en 1856 no Tratado de Par\u00eds, que deu fin \u00e1 guerra de Crimea."}
{"id": "150531", "revid": "51526", "url": "https://gl.wikipedia.org/wiki?curid=150531", "title": "Autoestrada A3", "text": "A Autoestrada Porto-Valen\u00e7a \u00e9 unha v\u00eda de alta capacidade que une Porto coa fronteira con Espa\u00f1a en Valen\u00e7a, atravesando no seu percorrido Vila Nova de Famalic\u00e3o, Braga e Ponte de Lima.\nRematouse no 1998 e \u00e9 un eixo fundamental na comunicaci\u00f3n co norte de Espa\u00f1a. A A3 comeza na circunvalaci\u00f3n de Porto, V\u00eda de Cintura Interna e tras deixar a A4 \u00f3 leste en \u00c1guas Santas e atravesar Santo Tirso e Vila Nova de Famalic\u00e3o, chega a Braga. Dende Braga, a A3 segue at\u00e9 Ponte de Lima e a partir de aqu\u00ed comeza a traves\u00eda da autov\u00eda pola Serra de Arga, que remata no val do Mi\u00f1o en Valen\u00e7a, onde enlaza con Galicia.\nA A3 forma parte da E-01 e no Plano Rodovi\u00e1rio Nacional 2000, incl\u00faese no Itinerario Principal 1. A s\u00faa concesionaria \u00e9 Brisa e a infraestrutura \u00e9 de peaxe dende Maia at\u00e9 Valen\u00e7a."}
{"id": "150532", "revid": "5132", "url": "https://gl.wikipedia.org/wiki?curid=150532", "title": "50 maiores contribuidores da Euroliga", "text": "Os 50 maiores contribuidores da Euroliga foron elixidos o d\u00eda 3 de febreiro de 2008 en Madrid (Espa\u00f1a), con motivo da celebraci\u00f3n do 50 aniversario da celebraci\u00f3n da primeira Copa de Europa de Baloncesto. A lista foi confeccionada por un comit\u00e9 de expertos presidido polo Secretario Xeral da FIBA, Borislav Stankovi\u0107 e nela inclu\u00edronse aos xogadores, adestradores e \u00e1rbitros que se consideraba que m\u00e1is contribu\u00edran a engrandecer \u00e1 Euroliga (ou os seus equivalentes anteriores de m\u00e1xima competici\u00f3n continental) en toda a historia da competici\u00f3n.\nOs seleccionados, 35 xogadores, 10 adestradores e 5 \u00e1rbitros, foron homenaxeados no transcurso da Final Four da Euroliga, entre os d\u00edas 2 e 4 de maio de 2008."}
{"id": "150534", "revid": "56817", "url": "https://gl.wikipedia.org/wiki?curid=150534", "title": "Face", "text": "A face, faciana, cara ou rostro \u00e9 a parte frontal da cabeza, nos humanos a parte anteroinferior, desde as cellas ao queixelo; nela est\u00e1n inclu\u00eddos cellas, ollos, nariz, fazulas, boca, labios, dentes, pel e queixelo.\nOs tecidos brandos da cara expresan as emoci\u00f3ns do individuo, pola acci\u00f3n dos m\u00fasculos da m\u00edmica. As\u00ed mesmo, a aparencia facial \u00e9 un elemento esencial da \"identidade\" de cada ser humano.\nSobre a dura superficie dos \u00f3sos impl\u00e1ntanse m\u00e1is de trinta pares de m\u00fasculos, de diversas formas e funci\u00f3ns, grosos e fortes, como o maseter, outros son finos e pequenos como o que eleva a comisura labial e o que dilata a ala do nariz, entre outros.\nDos cinco \u00f3rganos dos sentidos, catro est\u00e1n na cabeza, e m\u00e1is especificamente na face; a vista, o ouvido, o olfacto e o gusto. A\u00ednda que o quinto sentido, o tacto, tam\u00e9n est\u00e1 amplamente representado, cunha zona de alt\u00edsima sensibilidade nos beizos."}
{"id": "150535", "revid": "56817", "url": "https://gl.wikipedia.org/wiki?curid=150535", "title": "A3", "text": "A3 ou A-3 pode referirse \u00e1s seguintes autoestradas:\nTam\u00e9n pode referise:"}
{"id": "150538", "revid": "5132", "url": "https://gl.wikipedia.org/wiki?curid=150538", "title": "Liga de baloncesto de Italia", "text": ""}
{"id": "150539", "revid": "5132", "url": "https://gl.wikipedia.org/wiki?curid=150539", "title": "Lega Basket", "text": ""}
{"id": "150540", "revid": "5132", "url": "https://gl.wikipedia.org/wiki?curid=150540", "title": "LEGA Basket", "text": ""}
{"id": "150541", "revid": "5132", "url": "https://gl.wikipedia.org/wiki?curid=150541", "title": "LEGA", "text": ""}
{"id": "150542", "revid": "27155", "url": "https://gl.wikipedia.org/wiki?curid=150542", "title": "Gorxa", "text": "Na anatom\u00eda dos vertebrados, a gorxa (do lat\u00edn \"g\u016drga\", garganta) ou garganta \u00e9 a parte anterior do pescozo, en fronte da columna vertebral. Anatomicamente, cont\u00e9n a farinxe e a larinxe, ademais doutras estruturas \u00f3seas, musculares e sangu\u00edneas. Unha caracter\u00edstica importante da garganta \u00e9 a epiglote, unha aba que separa o es\u00f3fago da traquea e evita o paso \u00e1 larinxe de alimentos ou bebidas."}
{"id": "150543", "revid": "114641", "url": "https://gl.wikipedia.org/wiki?curid=150543", "title": "Pazo dos Deportes", "text": "O pazo provincial dos deportes de Lugo \u00e9 un pavill\u00f3n polideportivo situado na cidade de Lugo, no barrio de Acea de Olga. Ten capacidade para 5.310 espectadores. Foi inaugurado en 1992.\nHistoria.\nO Pazo dos Deportes foi inaugurado o 13 de setembro de 1992 co torneo Xacobeo, no que participaron, a parte do equipo lucense, o Elos\u00faa Le\u00f3n, o Maccabi Tel Aviv e o Real Madrid. Na primeira semifinal que enfrontou ao Breog\u00e1n de Velimir Perasovi\u0107 ao Real Madrid, o madrile\u00f1os conseguiron a vitoria. No partido polo terceiro e cuarto posto o Breog\u00e1n vencer\u00eda por un punto aos macabeos.\nInstalaci\u00f3ns.\nDedicado principalmente ao baloncesto, xa que nel bogan o Club Baloncesto Breog\u00e1n e o Club Deportivo Ensino, tam\u00e9n disp\u00f3n de ximnasio, canchas de squash, e pistas polideportivas anexas. Tam\u00e9n ten acollido encontros da primeira divisi\u00f3n da LNFS do Prone Lugo e do Barcel Euro Puebla, ademais de encontros internacionais de baloncesto de todas as categor\u00edas.\nO pazo est\u00e1 situado no campus de Lugo da Universidade de Santiago de Compostela, motivo pola cal \u00e9 \u00e1s veces chamado \"pazo universitario\" ou \"universitario\" simplemente. Conta nos arredores cunha piscina cuberta e pistas de atletismo. O aparcadoiro do recinto \u00e9 tam\u00e9n utilizado \u00e1s veces para a celebraci\u00f3n de concertos ou outras actividades."}
{"id": "150544", "revid": "88215", "url": "https://gl.wikipedia.org/wiki?curid=150544", "title": "Dejan Bodiroga", "text": "Dejan Bodiroga (en serbio cir\u00edlico: \u0414\u0435\u0458\u0430\u043d \u0411\u043e\u0434\u0438\u0440\u043e\u0433\u0430), nado o 2 de marzo de 1972 en Zrenjanin, Iugoslavia (actual Serbia) \u00e9 un ex xogador profesional de baloncesto serbio. Est\u00e1 considerado un dos mellores xogadores da historia de Europa. Cunha altura de 2,05 metros xogaba na posici\u00f3n de escolta, a\u00ednda que pod\u00eda desenvolverse ben como base ou aleiro, e mesmo axudar no xogo interior.\nTraxectoria.\nBodiroga comezou a xogar ao baloncesto competitivo aos trece anos, xogando no Ma\u0161inac baixo a supervisi\u00f3n do xogador de baloncesto local Rade Prvulov. Aos quince anos xa med\u00eda 2,05 metros, polo que non tardou en ser promocionado ao primeiro equipo. Aos dezasete, nun amig\u00e1bel contra o KK Zadar consegue anotar trinta e dous puntos, sendo visto xogar por Kre\u0161imir \u0106osi\u0107, o cal insistiu ao xogador para incorporarse ao equipo de Zadar. Bodiroga accedeu finalmente, mais tras dous anos al\u00ed estalou a guerra dos Balc\u00e1ns, polo que tivo que marchar f\u00f3ra do pa\u00eds a xogar. Recibiu importantes ofertas do AEK Atenas (equipo que adestraba nese momento \u0106osi\u0107) e do Olympiacos, con todo ambos equipos esix\u00edanlle que adoptase a nacionalidade grega. Bodiroga rexeitou a nacionalizaci\u00f3n, polo que optou por marchar xogar a Italia.\nEn Italia estivo durante catro anos, de 1992 a 1996, xogando no Stefanel Trieste e no Stefanel Milano, equipo co que ga\u00f1ou no seu \u00faltimo ano a Liga e a Copa dese pa\u00eds. C\u00f3mpre destacar que en 1995 Bodiroga optou ao draft da NBA, onde foi elixido de 51 polos Sacramento Kings, a\u00ednda que finalmente non quixo xogar al\u00ed. Durante os seguintes anos xogou na liga ACB e na HEBA, conseguindo m\u00faltiples t\u00edtulos, como tres Euroligas. Tam\u00e9n conseguiu durante eses anos varios t\u00edtulos a nivel de selecci\u00f3n, entre os que destacan dous mundiais e tres EuroBasket.\nCunha estatura de 2,05 metros e un peso 110\u00a0kg, destacaba pola s\u00faa polivalencia, xa que pod\u00eda xogar en case calquera posici\u00f3n. Gran tirador de longa distancia, converteuse no l\u00edder de t\u00f3dolos conxuntos nos que xogou. Actualmente e dende a s\u00faa retirada en 2007, exerce como \"manager\" da Virtus Roma, o seu \u00faltimo equipo como xogador. Era curm\u00e1n en segundo grado do defunto xogador Dra\u017een Petrovi\u0107."}
{"id": "150546", "revid": "89787", "url": "https://gl.wikipedia.org/wiki?curid=150546", "title": "Prometeo (l\u00faa)", "text": "Prometeo (en grego \"\u03a0\u03c1\u03bf\u03bc\u03b7\u03b8\u03ad\u03b1\u03c2\") \u00e9 unha l\u00faa interior de Saturno. Foi descuberta en outubro de 1980 (alg\u00fans d\u00edas antes do 25 de outubro) a partir de imaxes tomadas pola sonda \"Voyager 1\", e foi designada provisionalmente coma '. A finais de 1985 recibiu o nome oficial de Prometeo, un Tit\u00e1n da mitolox\u00eda grega. Tam\u00e9n \u00e9 co\u00f1ecida coma '.\nEsta pequena l\u00faa \u00e9 extremadamente alongada, cunhas dimensi\u00f3ns de 119 x 87 x 61 kms. Ten varias cristas, vales e un bo n\u00famero de cr\u00e1teres que poden acadar 20 kms de di\u00e1metro, con todo ten menos cr\u00e1teres c\u00e1s s\u00faas l\u00faas veci\u00f1as Pandora, Epimeteo e Xano. A partir da s\u00faa baixa densidade e albedo relativamente alto, p\u00f3dese deducir que Prometeo \u00e9 un corpo xeado moi poroso.\nPrometeo act\u00faa coma l\u00faa pastor da parte interior do anel F. Imaxes recentes tomadas pola sonda Cassini amosa que a gravidade de Prometeo crea ondas e regueiros de material no anel F, coma se a l\u00faa lle roubase algo de material \u00f3 anel. A \u00f3rbita de Prometeo \u00e9 ca\u00f3tica, coma consecuencia da resonancia orbital con Pandora. Os cambios m\u00e1is apreciables ocorren aproximadamente cada 6,2 anos, cando a periapse de Pandora coincide coa apoapse de Prometeo, no momento en que as l\u00faas se aproximan entre elas a uns 1400\u00a0kms. Prometeo tam\u00e9n est\u00e1 visiblemente perturbada por Atlas.\nV\u00e9xase tam\u00e9n.\nLigaz\u00f3ns externas.\n&lt;br&gt;"}
{"id": "150552", "revid": "89787", "url": "https://gl.wikipedia.org/wiki?curid=150552", "title": "Real brasileiro", "text": "O real \u00e9 a moeda oficial do Brasil. Logo de numerosos trocos monetarios (r\u00e9is, cruzeiro, novo cruzeiro, cruzado, novo cruzado, novamente cruzeiro e cruzeiro real), Brasil adoptou o real en 1994. As moedas e os billetes brasileiros son emitidos polo Banco Central do Brasil e realizados pola Casa da Moeda do Brasil.\nTraxectoria.\nO real xurdiu como unha moeda m\u00e1is forte e de maior confianza que as s\u00faas predecesoras ante o descontrol da inflaci\u00f3n que xeraba inestabilidade econ\u00f3mica. O nome escollido, \"real\", coincide co nome da primeira moeda do Brasil (plural: r\u00e9is). O sentido do termo remite \u00e1 idea de realidade, en referencia \u00e1 confianza que lle fora depositada, tendo como \u00edndice primitivo a URV ou Unidade Real de Valor.\nA moeda foi creada polo Plano Real en r\u00e9xime de troco fixo en relaci\u00f3n a un conxunto de moedas liderado polo d\u00f3lar estadounidense, no inicio con aproximadamente o mesmo valor que este \u00faltimo.\nEn xaneiro de 1999, logo da crise financeira que sucedeu \u00e1 crise financeira asi\u00e1tica de 1997, da quebra de Rusia en 1998, e da crise financeira arxentina, levou ao Banco Central do Brasil a abandonar o modelo de troco semi-fixo e a deixar o troco flutuar libremente. A s\u00fabita desvalorizaci\u00f3n do real a principios de 1999, de 1,2 : 1 para case 2,0 : 1 marcou a fin da previsibilidade do troco. Entre 1999 e 2003 o troco evolucionou de xeito irregular, mais xeralmente no sentido de desvalorizaci\u00f3n, chegando \u00e1 cota m\u00ednima de 3,9 R$ : 1 USD ao final d 2002. Decontado a tendencia xeral inverteuse, e no 2006 o troco retornara ao 2,2 : 1. Dende aquela o troco ten flutuado ao redor dos 2 reais para 1 d\u00f3lar. O 21 de abril de 2007, un real equival\u00eda a 0,57 d\u00f3lar. O 29 de maio de 2008, un real equival\u00eda a 0,61 d\u00f3lar, xa no 5 de decembro o mesmo real compraba 0,40 d\u00f3lar.\nMoedas e billetes.\nActualmente est\u00e1n en circulaci\u00f3n moedas de 1994 (de aceiro inoxidable) e as acu\u00f1adas en 1998. Estes segundas te\u00f1en medidas e materiais diferentes para favorecer a a s\u00faa distinci\u00f3n a primeira ollada e facer m\u00e1is dif\u00edcil tam\u00e9n a s\u00faa falsificaci\u00f3n. As d\u00faas series de moedas est\u00e1n en vigor, se ben hai plans para retirar da circulaci\u00f3n as m\u00e1is antigas; de feito, o 23 de decembro do 2003 xa se retirou a moeda de 1 real da primeira serie, e actualmente unicamente circulan as moedas da segunda serie desta denominaci\u00f3n. Tanto dunha coma doutra, os valores son de 1, 5, 10, 25 e 50 centavos e 1 real.\nNo que se refire aos billetes, hai denominaci\u00f3ns de 1, 2, 5, 10, 20, 50 e 100 reais. O 3 de febreiro de 2010, o Banco Central anunciou que lanzar\u00eda a segunda serie dos billetes do Real. Os billetes pasar\u00e1n a ter tama\u00f1os distintos, aumentando de acordo co seu valor, ademais de novos elementos de seguridade e marcas t\u00e1ctiles de relevo. Os trocos, segundo o Banco Central, servir\u00e1n para facer do real unha moeda m\u00e1is forte e segura, prepar\u00e1ndoa para a demanda de uso internacional, debido ao fortalecemento da econom\u00eda brasileira.\nMoedas conmemorativas.\nO Banco Central do Brasil emitiu tres moedas conmemorativas dun real en 1998, 2002 e 2005. Estas tres moedas conmemoran respectivamente o 50 aniversario da Declaraci\u00f3n Universal dos Dereitos Humanos, o 100 aniversario do expresidente da rep\u00fablica Juscelino Kubitschek e o 40 aniversario da fundaci\u00f3n do Banco Central do Brasil.\nConversi\u00f3n para moedas anteriores.\nP\u00f3dese ter unha idea da hiperinflaci\u00f3n brasileira ao converter o real (actual) ao real da \u00e9poca do Imperio: 1 real actual ser\u00eda equivalente a 2750 (conversi\u00f3n para cruzeiro real) x 1000 (conversi\u00f3n para cruzeiro) x 1 (conversi\u00f3n para novo cruzado) x 1000 (conversi\u00f3n para cruzado) x 1000 (conversi\u00f3n para novo cruzeiro) x 1000 (conversi\u00f3n para cruzeiro) x 1000 (conversi\u00f3n para real) = 2.750.000.000.000.000.000 (\"Dous sextill\u00f3ns e 750 quintill\u00f3ns\") de r\u00e9is ou 2.750.000.000.000:000$000 (\"Dous trill\u00f3ns e 750 bill\u00f3ns de r\u00e9is\").."}
{"id": "150553", "revid": "98629", "url": "https://gl.wikipedia.org/wiki?curid=150553", "title": "V\u00f5 V\u0103n Ki\u1ec7t", "text": "Vo Van Kiet ,\"V\u00f5 V\u0103n Ki\u1ec7t\", nado en Trung Hiep o 23 de novembro de 1922, finado en Singapur o 11 de xu\u00f1o de 2008, foi un pol\u00edtico vietnamita e Primeiro Ministro de Vietnam (en 1988 e entre 1991 e 1997).\nBiograf\u00eda.\nNaceu na poboaci\u00f3n de Trung Hiep. A s\u00faa primeira dona e os seus dous fillos morreron a causa dunha bomba do ex\u00e9rcito norteamericano durante a guerra de Vietnam.\nFoi admitido no Partido Comunista de Indochina en 1939. Uniuse ao Movemento Xuvenil Anti-imperialista e participou na insurrecci\u00f3n de Nam K\u1ef3 (Cochinchina) no distrito de V\u0169ng Li\u00eam.\nFoi primeiro Ministro de Vietnam desde o 8 de agosto de 1991 at\u00e9 o 25 de setembro de 1997.\nTam\u00e9n xa actuara como tal desde o 10 de marzo de 1988 at\u00e9 o 22 de xu\u00f1o do mesmo 1988."}
{"id": "150554", "revid": "3338", "url": "https://gl.wikipedia.org/wiki?curid=150554", "title": "Vo Van Kiet", "text": ""}
{"id": "150555", "revid": "56817", "url": "https://gl.wikipedia.org/wiki?curid=150555", "title": "Atmosfera (unidade)", "text": "A atmosfera como unidade \u00e9 a presi\u00f3n que exerce a atmosfera da Terra no nivel do mar, que \u00e9 de 101 325 Pa. Empr\u00e9gase para medir presi\u00f3ns elevadas como a dos gases comprimidos. Esta unidade non pertence ao Sistema Internacional de Unidades e abr\u00e9viase como atm.\nEste termo ref\u00edrese ao valor da presi\u00f3n definida como presi\u00f3n normal.\nActualmente a IUPAC recomenda que o uso da presi\u00f3n de 101 325 Pa sexa abandonado, recomendando desde 1982, o uso da actual presi\u00f3n padr\u00f3n, definida como unha presi\u00f3n de 105 Pa (100 000 Pa exactamente)."}
{"id": "150557", "revid": "1131", "url": "https://gl.wikipedia.org/wiki?curid=150557", "title": "Digipen Europe Bilbao", "text": "O DigiPen Bilbao Institute of Technology \u00e9 un instituto tecnol\u00f3xico que forma parte do DigiPen Institute of Technology, unha universidade con sede central en Redmond (Washington), que centra a s\u00faa actividade educativa e formativa en Arte, Computer Science e Computer Engineering con especial fincap\u00e9 na creaci\u00f3n de videoxogos. Dese o ano 2010 ten a s\u00faa sede en Europa na cidade de Bilbao (Biscaia).\nHistoria.\nDigiPen foi fundado en 1988 por Claude Comair en Vancuver, Canad\u00e1. A universidade cambiou de sede a Redmond, Washington, nos Estados Unidos. en xaneiro de 1998. En maio de 1996 o State Higher Education Coordinating Board de Washington concedeu as licenzas necesarias a DigiPen para crear e ofertar educativamente o Bachelor of Science Degrees en Real-Time Interactive Simulation as\u00ed como o Applied Arts Degree en 3D computer graphics / 3DComputer Animation. Isto fixo de DigiPen a primeira universidade no mundo dedicada ao ensino da creaci\u00f3n de videoxogos. No ano 2008 creouse un novo campus en Singapur; e o campus de Bilbao inaug\u00farase en 2010 para ampliar a s\u00faa oferta a toda Europa.\nEducaci\u00f3n.\nDigiPen ofrece un grao de formaci\u00f3n de Simulaci\u00f3n Interactiva en tempo Real e outro en Artes eAnimaci\u00f3n. Comparado cun curr\u00edculo est\u00e1ndar de inform\u00e1tica, os estudantes comezan cun rigoroso curso de formaci\u00f3n en programaci\u00f3n en C, pasando a programaci\u00f3n avanzada orientada a obxectos, en C++ , aprendendo en ambos os casos, a utilizar GUI 2D en Windows, gr\u00e1ficos en 3D e redes. Os alumnos poder\u00e1n realizar proxectos, moitos dos cales consistir\u00e1n en dese\u00f1ar e constru\u00edr veh\u00edculos rob\u00f3ticos. Tocar\u00e1n todos os aspectos do desenvolvemento, desde a programaci\u00f3n en si, at\u00e9 o dese\u00f1o e a mercadotecnia.\nEstudantes.\nDigiPen \u00e9 a \u00fanica instituci\u00f3n de educaci\u00f3n cuxos estudantes foron nomeados no IndependentGames Festival nas categor\u00edas profesionais. Ademais, os estudantes de DigiPen conseguiron exhibir proxectos na mostra deste festival, un gran n\u00famero de veces cada ano, desde que existe o Independent Games Festival, cun total de 24 premios conseguidos por 23 dos proxectos presentados. As seguintes instituci\u00f3ns en cantidade de premios, conseguiron obter cinco, catro e tres\npremios para os seus proxectos de xogos presentados, en total durante 6 anos.[1] Outros estudantes participan en comisi\u00f3ns como SAPR, o comit\u00e9 de Relaci\u00f3ns P\u00fablicas deestudantes de DigiPen, o comit\u00e9 de Entretemento do campus, a CEC... Este \u00faltimo organiza e promociona torneos de todo tipo, ciclos de pel\u00edculas e outras actividades.\nStudent work (games)- Traballos dos estudantes (xogos).\nCada ano, os alumnos de Simulaci\u00f3n Interactiva en tempo real, organ\u00edzanse en equipos de entre 4 e 8 membros. Os estudantes do grao de Arte non te\u00f1en que traballar obrigatoriamente en proxectos de videoxogos, pero si se lles recompensa con cr\u00e9ditos por participar nestes proxectos. Os novos alumnos de DigiPen traballan cun integrated development environment (IDE) chamado FUNEditor para comezar a desenvolver un videoxogo con gr\u00e1ficos 2D. O segundo semestre desenvolven un xogo baseado en texto usando o aprendido ese semestre. Os alumnos que comezan o seu segundo ano, nos seus equipos de traballo, desenvolven xogos de aventura gr\u00e1fica. Por tanto, desde o primeiro ano o alumno xa toma contacto con caracter\u00edsticas da creaci\u00f3n de videoxogos como o renderizaci\u00f3n 3D, e normalmente \u00e9 o primeiro contacto real coa f\u00edsica, intelixencia artificial e traballo en rede que se utiliza nos videoxogos. En anos posteriores, cando adquiren m\u00e1is experiencia, te\u00f1en m\u00e1is control e liberdade para crear a arte e estrutura do videoxogo, permitindo aos alumnos centrarse na parte que m\u00e1is lles interesa do dese\u00f1o de videoxogos. Os xogos son propiedade de DigiPen e est\u00e1n rexistrados. Est\u00e1n dispo\u00f1ibles nesta [ http://www.opentrad.com/es/opentrad/traducirUrl?marcar=1&amp;direccion=es-gl&amp;tipo=html-u&amp;inurl=http://www.digipen.edu/main/Game_Downloads ligaz\u00f3n].\nMembros destacados.\n\u2022 Claude Comair\n\u2022 Fundador\n\u2022 Presidente\n\u2022 Xin Li, Ph.D\n\u2022 Decano de Artes e Ciencias\n\u2022 Primeira C\u00e1tedra de Ciencias Computacionais\nCursos de Ver\u00e1n.\nOs mesmos curso que ofrece DigiPen durante o ano acad\u00e9mico, p\u00f3dense atopar na \u00e9poca estival,para aqueles que desexen asistir.\nComo acaba de abrir as s\u00faas portas, DigiPen Bilbao ofertar\u00e1, de momento, cursos de programaci\u00f3n de videoxogos que se poden consultar na s\u00faa p\u00e1xina e non coinciden exactamente co que se vai a impartir o ano pr\u00f3ximo. Son tres cursos, dous deles de programaci\u00f3n propiamente dita, que representan dous niveis. O primeiro nivel aceptar\u00e1 alumnos de, mesmo, 17 anos, e non require co\u00f1ecementos de programaci\u00f3n. O outro \u00e9 un nivel m\u00e1is avanzado. O terceiro curso versa sobre animaci\u00f3n en 3D. M\u00e1is adiante, tense intenci\u00f3n de realizar cursos de ver\u00e1n coa mesma tem\u00e1tica que os que xa hai nas outras facultades de DigiPen no mundo.\nV\u00e9xase tam\u00e9n.\nLigaz\u00f3ns externas.\nDigipen-Europe Bilbao\nBlog Digipen Europe Bilbao"}
{"id": "150558", "revid": "23204", "url": "https://gl.wikipedia.org/wiki?curid=150558", "title": "Erich Przybyllok", "text": "Erich Hugo G\u00fcnther Przybyllok, nado en Tarnowskie G\u00f3ry o 30 de xu\u00f1o de 1880 e finado en Colonia o 11 de setembro de 1954, foi un astr\u00f3nomo alem\u00e1n.\nTraxectoria.\nDoutorouse en 1904 en Breslau, foi despois Axudante no observatorio astron\u00f3mico de Breslau, K\u00f6nigsberg, Heidelberg e Bonn, de 1909 a 1910, e de 1914 a 1921 colaborador do Preu\u00dfischen Geod\u00e4tischen en Potsdam. Formou parte en calidade de astr\u00f3nomo e de experto en xeomagnetismo na segunda expedici\u00f3n alem\u00e1 ao Polo Sur (1911\u20131912) con Wilhelm Filchner. Desde 1921 impartiu docencia como Profesor na Universidade de K\u00f6nigsberg e dirixiu o seu observatorio ata a s\u00faa destruci\u00f3n en 1944. Despois da segunda guerra mundial pertenceu ao corpo docente da Universidade de Colonia."}
{"id": "150559", "revid": "2793", "url": "https://gl.wikipedia.org/wiki?curid=150559", "title": "Froila I de Asturias", "text": ""}
{"id": "150563", "revid": "98629", "url": "https://gl.wikipedia.org/wiki?curid=150563", "title": "Tronco (anatom\u00eda)", "text": "En anatom\u00eda, o tronco ou torso \u00e9 a parte central do corpo de varios animais (inclu\u00edndo o ser humano), de onde se proxectan a cabeza e os membros (superiores e inferiores ou, nos cuadr\u00fapedes, anteriores e posteriores). Est\u00e1 subdividido na caixa tor\u00e1cica (ou t\u00f3rax) e no abdome. Estas d\u00faas partes (que internamente son a cavidade tor\u00e1cica e a cavidade abdominal) est\u00e1n separadas por un m\u00fasculo, en forma de b\u00f3veda, chamado diafragma.\nPartes do tronco.\nTanto desde un punto de vista topogr\u00e1fico como funcional, o esqueleto do tronco organ\u00edzase en columna vertebral, t\u00f3rax e pelve:\nO tronco alberga os \u00f3rganos do aparello cardiopulmonar (o coraz\u00f3n, os pulm\u00f3ns e os grandes vasos), o mesmo que os \u00f3rganos respons\u00e1beis da dixesti\u00f3n (o est\u00f3mago, e o intestino) e as s\u00faas gl\u00e1ndulas anexas (o f\u00edgado e o p\u00e1ncreas). As\u00ed mesmo, cont\u00e9n o aparello urinario (os riles e a vexiga) e o aparello reprodutor feminino (o \u00fatero, os ovarios e as trompas de Falopio).\nOs l\u00edmites son:\nO l\u00edmite t\u00f3racoabdominal est\u00e1 formado polo plano que pasa pola ap\u00f3fise xifoide do esterno, a ap\u00f3fise espi\u00f1osa da 12D, e as arcadas costais."}
{"id": "150565", "revid": "89787", "url": "https://gl.wikipedia.org/wiki?curid=150565", "title": "Costas", "text": "As costas ou o lombo son a grande \u00e1rea posterior do corpo humano, ergu\u00e9ndose desde o alto das n\u00e1degas at\u00e9 a base do pescozo e os ombros. Ela constit\u00faese na superficie oposta ao peito, sendo a s\u00faa altura definida pola columna vertebral (comunmente denominada \"espi\u00f1a\" ou \"espi\u00f1a dorsal\") e sendo soportada a s\u00faa largura pola caixa tor\u00e1cica e ombros. O canal medular pasa a trav\u00e9s da columna vertebral e prov\u00e9 nervios para o resto do corpo.\nAdemais da s\u00faa obvia importancia fisiol\u00f3xica, esta parte da anatom\u00eda humana tam\u00e9n desenvolveu unha importancia social e art\u00edstica, servindo para a arte corporal no corpo humano."}
{"id": "150566", "revid": "186", "url": "https://gl.wikipedia.org/wiki?curid=150566", "title": "Pazo dos Deportes (hom\u00f3nimos)", "text": "Pazo dos Deportes \u00e9 o nome co que se co\u00f1ece popularmente ao Pazo dos Deportes de Lugo, con todo, o nome pode referirse a outros recintos deportivos:"}
{"id": "150567", "revid": "6279", "url": "https://gl.wikipedia.org/wiki?curid=150567", "title": "Costas (hom\u00f3nimos)", "text": "O termo costas, en plural, pode usarse para:"}
{"id": "150568", "revid": "25871", "url": "https://gl.wikipedia.org/wiki?curid=150568", "title": "Mamila", "text": "A mamila (do lat\u00edn \"mamilla, -ae\", diminutivo de\u00a0\"mamma, -ae\"\u00a0\u2018peito\u2019), ou popularmente bico do peito e bico da teta, \u00e9 unha prominencia da mama na que se abren os condutos mamarios (ou galact\u00f3foros), por onde sae o leite na muller e nas femias dos mam\u00edferos. No caso dos animais dom\u00e9sticos denom\u00ednanse tetos.\nComprende a uni\u00f3n dos condutos mamarios, a abertura para a sa\u00edda do leite e a ar\u00e9ola, parte m\u00e1is escura ao redor desta prominencia.\nA aparencia das mamilas est\u00e1 relacionada con varios factores como a cor da pel, o tama\u00f1o das mamas, a taxa de engraxamento, a exposici\u00f3n ao sol, o estado emocional, a sensaci\u00f3n de fr\u00edo, a idade e a fase de lactaci\u00f3n.\nExploraci\u00f3n.\nUnha das formas de descubrir alg\u00fan s\u00edntoma de cancro da mama \u00e9 facer o autoexame, apalp\u00e1ndose as mamilas. Aperte suavemente a mamila de cada mama, cos dedos polgar e indicador. O aparecemento de secreci\u00f3n abundante ou sanguinolenta deber\u00e1 ser comunicado inmediatamente a un m\u00e9dico.\nMamila nos machos.\nDesde a concepci\u00f3n e at\u00e9 a 14\u00aa semana de xestaci\u00f3n, todos os fetos humanos te\u00f1en a mesma aparencia, independentemente do sexo. Despois deste per\u00edodo, os fetos xeneticamente machos comezan a producir hormonas masculinas, como a testosterona. Como a femia \u00e9 o punto de partida b\u00e1sico, at\u00e9 a 14\u00aa semana, as mamilas xa est\u00e1n formadas.\nA partir de ent\u00f3n, as mamilas dos machos non se desenvolven. A\u00ednda as\u00ed, alg\u00fans poden presentar unha condici\u00f3n denominada xinecomastia, na que se forman tecidos de graxa ao redor das mamilas, d\u00e1ndolles un aspecto similar ao peito feminino. Isto pode ocorrer sempre que os niveis de testosterona baixan, sexa pola toma dalg\u00fans medicamentos, sexa por causas naturais, como o envellecemento, obesidade ou puberdade.\n\"Piercings\".\nOs m\u00e9dicos alertan o perigo de furar as mamilas para colocar \"piercing\". Tr\u00e1tase dunha \u00e1rea moi sens\u00edbel, podendo causar problemas futuros, principalmente na \u00e9poca da lactaci\u00f3n. O \u00e9xito dun \"piercing\" na mamila obriga a alg\u00fans coidados coa operaci\u00f3n: material biocompat\u00edbel (Ouro, PTFE, titanio e nunca aceiro cir\u00farxico), nunca limpar con auga e sal como recomendan alg\u00fans \"piercers\" e contar cun tempo de cicatrizaci\u00f3n nunca inferior a uns 10 ou 12 meses. Dese modo \u00e9 pos\u00edbel ter \"piercings\" nas mamilas sen maiores problemas."}
{"id": "150569", "revid": "56817", "url": "https://gl.wikipedia.org/wiki?curid=150569", "title": "T\u00f3rax", "text": "O t\u00f3rax \u00e9 a parte do corpo humano que est\u00e1 entre a base do pescozo e o diafragma. Cont\u00e9n os pulm\u00f3ns, o coraz\u00f3n, grandes vasos sangu\u00edneos como a arteria aorta (ascendente, arco e descendente), a vea cava inferior, a cadea ganglionar simp\u00e1tica de onde saen os espl\u00e1cnicos, a vea \u00e1cigos maior e menor, o es\u00f3fago, o conduto tor\u00e1cico e a s\u00faa divisi\u00f3n \u00e9 o mediastino.\nTen a forma de cono truncado ou pir\u00e1mide cuadrangular e a s\u00faa parede est\u00e1 formada polas costelas e os m\u00fasculos intercostais polos lados, que se unen por diante ao \u00f3so esterno por medio das cartilaxes costais, e por detr\u00e1s \u00e1 columna vertebral dorsal. A funci\u00f3n desta \"caixa\" \u00e9 a de protexer os \u00f3rganos internos de traumatismos mec\u00e1nicos.\nA caixa tor\u00e1cica ten a particularidade de ensancharse para permitir a inspiraci\u00f3n. Ademais, o \u00faltimo par de costelas denom\u00ednase flotante, xa que s\u00f3 est\u00e1 unido \u00e1s v\u00e9rtebras na parte posterior. Anteriormente, este par \u00e9 libre: isto permite o seu ensanchamento no embarazo."}
{"id": "150570", "revid": "1822", "url": "https://gl.wikipedia.org/wiki?curid=150570", "title": "Embigo", "text": "O embigo \u00e9 a cicatriz resultante da ca\u00edda fisiol\u00f3xica (natural) do cord\u00f3n umbilical, e acostuma manifestarse como unha depresi\u00f3n na pel.\nA palabra embigo ten a s\u00faa orixe no lat\u00edn \"umbil\u012bcus\", diminutivo de umbo.\nO cord\u00f3n umbilical restante tralo parto acostuma caer entre unha a d\u00faas semanas despois do nacemento, formando as\u00ed o embigo no beb\u00e9.\nPunto de vista m\u00e9dico.\nActualmente, o embigo \u00e9 utilizado como v\u00eda de acceso na realizaci\u00f3n de laparoscopias e intervenci\u00f3ns semellantes, mentres que o cord\u00f3n umbilical interesa sobre todo como indicador da existencia dalgunha anomal\u00eda, xa que, se \u00e9 curto ou longo de m\u00e1is, pode ser orixe dalgunhas complicaci\u00f3ns obst\u00e9tricas. Por outra banda, despois do parto \u00e9 conveniente revisar o cord\u00f3n por dous motivos: por el circulan d\u00faas arterias e unha vea, e se unha das arterias non est\u00e1 presente, ou \u00e9 moi rudimentaria, pode ser un indicio dalgunha anomal\u00eda fetal. En canto \u00e1 existencia de n\u00f3dulos na extensi\u00f3n do cord\u00f3n, poden indicar unha hipoxia fetal. Tales an\u00e1lises tam\u00e9n son pos\u00edbeis por medio da fetoscopia. O cord\u00f3n umbilical tam\u00e9n pode ser un repositorio de c\u00e9lulas sangu\u00edneas con gran potencial de uso en casos de, por exemplo, leucemia.\nNa cultura popular.\nEn Vilaoudriz (A Pontenova, Lugo) era costume atar o embigo das meni\u00f1as m\u00e1is longo c\u00f3 dos homes por crer que as\u00ed aquelas, de maiores e cando estivesen embarazadas, non presentar\u00edan hernias ."}
{"id": "150571", "revid": "25871", "url": "https://gl.wikipedia.org/wiki?curid=150571", "title": "Miguel Herrero", "text": "Miguel Alfonso Herrero Javaloyas, co\u00f1ecido como M\u00edchel, nado en Burjassot (Valencia) o 29 de xullo de 1988, \u00e9 un futbolista espa\u00f1ol. Xoga de centrocampista e o seu club actual \u00e9 o Getafe CF, onde est\u00e1 cedido polo Valencia CF.\nTraxectoria.\nFormado no Burjassot CF, pasar\u00eda ao filial do Valencia CF no 2007, conseguindo debutar en 2008 na Copa do Rei contra o Portugalete marcando un gol. Ao longo da tempada 2008/2009 entrou pouco a pouco nas convocatorias de Unai Emery para xogar en Primeira Divisi\u00f3n.\nNo ver\u00e1n de 2010 foi cedido polo Valencia CF \u00f3 Deportivo da Coru\u00f1a. Ao finalizar a tempada volve ao club e v\u00f3lveno a ceder, neste caso ao H\u00e9rcules CF.\nO 26 de xu\u00f1o de 2012\u00a0anunciouse que se desvinculaba do Valencia CF e fichou polo Levante UD por tres tempadas."}
{"id": "150573", "revid": "22570", "url": "https://gl.wikipedia.org/wiki?curid=150573", "title": "Econom\u00eda de Tuvalu", "text": "Tuvalu \u00e9 un pa\u00eds pequeno, formado por 9 atois de coral, densamente poboado e cun solo pobre. No tocante \u00e1 econom\u00eda de Tuvalu, o pa\u00eds non ten reservas minerais co\u00f1ecidas, exporta poucos produtos e depende de combustible e alimentos importados. Menos de 1000 turistas por ano visitan o pa\u00eds. As oportunidades de traballo son poucas e o sector p\u00fablico \u00e9 o maior empregador. Case 15% da poboaci\u00f3n masculina traballa en barcos estranxeiros, e a remesa de divisas \u00e9 unha fonte vital de recursos para a econom\u00eda, tendo contribu\u00eddo cuns 2 mill\u00f3ns de d\u00f3lares o 2007.\nA moeda do pa\u00eds \u00e9 o d\u00f3lar tuval\u00e9s, equivalente \u00f3 d\u00f3lar australiano, cunha taxa de cambio de 1,2894 d\u00f3lares tuvaleses por US$ 1."}
{"id": "150574", "revid": "114801", "url": "https://gl.wikipedia.org/wiki?curid=150574", "title": "Noz de Ad\u00e1n", "text": "A noz de Ad\u00e1n, n\u00f3 da gorxa ou maz\u00e1 de Ad\u00e1n, co\u00f1ecida medicamente como \"prominentia laryngea\", \u00e9 unha protuberancia da cartilaxe tiroide da larinxe, existente baixo o \u00f3so hioide, no pescozo humano, e un dos \u00f3rganos relacionados co proceso da fala. Presenta un maior desenvolvemento nos individuos do sexo masculino, pola maior presenza de hormonas masculinas, principalmente a testosterona.\nPresenta unha entalla superior facilmente palp\u00e1bel, que representa a uni\u00f3n das d\u00faas porci\u00f3ns de dita cartilaxe. O \u00e1ngulo de encontro \u00e9 m\u00e1is agudo nos homes (90\u00b0) que nas mulleres (120\u00ba). Por debaixo contin\u00faase coa cartilaxo cricoide. Consid\u00e9rase que o seu desenvolvemento no home \u00e9 un car\u00e1cter sexual secundario masculino, produto da actividade hormonal masculina. O seu grao de desenvolvemento depende de cada individuo e producirase o ensachamento de dita zona na puberdade de maneira moi r\u00e1pida, xerando o cambio da voz. Canto m\u00e1is ancha sexa a dita zona, m\u00e1is grave ser\u00e1 a voz da persoa.\nEtimolox\u00eda.\nA orixe do termo estar\u00eda na pasaxe b\u00edblica do pecado orixinal, onde Ad\u00e1n ter\u00eda comido a maz\u00e1, o \"froito prohibido\", despois de Eva e ficado co carozo preso na garganta."}
{"id": "150576", "revid": "25871", "url": "https://gl.wikipedia.org/wiki?curid=150576", "title": "Apisai Ielemia", "text": "Apisai Ielemia, nado o 19 de agosto de 1955 e finado o 19 de novembro de 2018, foi primeiro ministro de Tuvalu entre os anos 2006 e 2010."}
{"id": "150579", "revid": "23204", "url": "https://gl.wikipedia.org/wiki?curid=150579", "title": "George Everest", "text": "George Everest, nado o 4 de xullo de 1790 e finado o 1 de decembro de 1866, foi un xe\u00f3grafo e top\u00f3grafo gal\u00e9s, respons\u00e1bel xeral da topograf\u00eda da India dende o ano 1830 at\u00e9 1843, concretamente de completar o estudo topogr\u00e1fico da secci\u00f3n trigonom\u00e9trica ao longo do arco meridiano desde o sur da India estend\u00e9ndose ao norte at\u00e9 Nepal, unha distancia aproximada de 2.400 quil\u00f3metros. O traballo comez\u00e1rao William Lambton en 1802 e foi finalizado case a finais do s\u00e9culo XIX."}
{"id": "150582", "revid": "23204", "url": "https://gl.wikipedia.org/wiki?curid=150582", "title": "William Lambton", "text": "William Lambton, nado en 1756 e finado en Hinganghat no distrito de Wardha do estado de Maharashtra (India) o 19 de xaneiro de 1823, foi un militar, top\u00f3grafo, e xe\u00f3grafo brit\u00e1nico. Foi Membro da Royal Society. Lambton foi o iniciador do \"Gran Proxecto de Topograf\u00eda Trigonom\u00e9trica da India\", que comezou en 1802. \u00c1 s\u00faa morte sucedeulle o seu axudante George Everest."}
{"id": "150583", "revid": "89787", "url": "https://gl.wikipedia.org/wiki?curid=150583", "title": "Shellac", "text": "Shellac (ou tam\u00e9n Shellac of North America) \u00e9 unha banda estadounidense formada en Chicago en 1992 e composta por Steve Albini (guitarra e voces), Bob Weston (baixo e voces) e Todd Trainer (bater\u00eda e voces). A pesar de ser definidos como un grupo de noise rock e post-hardcore, eles descr\u00edbense a si mesmos coma un \"tr\u00edo de rock minimalista\".\nO son de Shellac \u00e9 unha continuaci\u00f3n das formaci\u00f3ns previas de Albini (especialmente de Big Black), con texturas sonoras voluntariamente \"host\u00eds\", e unha actitude inflexible, sobre todo en termos de dar a co\u00f1ecer o grupo, que \u00e9 practicamente inexistente.\nTraxectoria.\nShellac formouse en Chicago, Illinois no ano 1992 como unha colaboraci\u00f3n informal entre o guitarrista Steve Albini e o bater\u00eda Todd Trainer. O antigo baixista de Naked Raygun Camilo Gonzalez estivo con eles nos primeiros ensaios e tocou nunha canci\u00f3n do primeiro sinxelo de Shellac antes da chegada do baixista definitivo da banda, Bob Weston, antigo membro da banda de Boston Volcano Suns.\nShellac ten un son distintivo e minimalista, baseado en tempos infrecuentes e r\u00e1pidos, pesados ritmos repetitivos, un son de guitarra penetrante, e unhas letras de Albini surrealistas e mordaces. Os seus temas non adoitan ter a t\u00edpica estrutura \"verse/chorus/verse\" e os arranxos son escasos, ata o punto de que alg\u00fans os describen coma \"amel\u00f3dicos\". O son caracter\u00edstico de Shellac adoita estar asociado ao seu entusiasmo polas vellas guitarras Travis Bean, unha marca pouco com\u00fan con instrumentos baseados no aluminio, e ao pedal de distorsi\u00f3n Interfax \"Harmonic Percolator\". Albini tam\u00e9n \u00e9 co\u00f1ecido por usar pugas de cobre e por colocar a correa da guitarra ao redor da cintura en vez de colgala do ombro. A banda prefire tocar en pequenos clubs e as s\u00faas aparici\u00f3ns en directo son escasas.\nTanto Weston como Albini son reco\u00f1ecidos enxe\u00f1eiros de son, e usan os seus m\u00e9todos preferidos con Shellac. Albini \u00e9 partidario dun son anal\u00f3xico moi disperso sen apenas \"overdubbing\", e \u00e9 moi meticuloso coa colocaci\u00f3n do micr\u00f3fonos e coa elecci\u00f3n do equipo. Isto refl\u00edctese no \"sen-sentido\" da m\u00fasica de Shellac, tanto no estudio coma en directo.\nShellac tam\u00e9n \u00e9 reco\u00f1ecida pola s\u00faa forma de traballar pouco convencional. As xiras adoitan ser unha excusa para escapar do seu traballo diario (os labores de enxe\u00f1eiro de son de Albini e Weston; e Trainer atende o bar Nick and Eddie en Minneapolis), en lugar de usalas como un medio de promoci\u00f3n dos seus discos ou por motivos econ\u00f3micos. De feito, Shellac non cobra un fixo polas s\u00faas actaci\u00f3ns como a meirande parte das bandas, preferindo cobrar o sacado pola venda de entradas rest\u00e1ndolle os gastos de promoci\u00f3n e as taxas do local.\nNo ano 2002 a banda foi a comisaria do festival All Tomorrow's Parties en Camber Sands, Inglaterra. Sabendo que a meirande parte da audiencia \u00eda ver especificamente a Shellac, o grupo tocou de primeiro cada ma\u00f1\u00e1 como incentivo para que os asistentes se quedasen a ver aos outros artistas participantes. Entre estes estaban The Fall, Will Oldham, Nina Nastasia, Rachel's, Mission of Burma, Silkworm, Threnody Ensemble, Shipping News, High Dependency Unit, Arcwelder, The Breeders, David Lovering, Blonde Redhead, Wire, Zeni Geva, Oxes, Flour, Smog, Cheap Trick, Danielson Famile, The Ex e Dianogah. Un CD de temas das actuaci\u00f3ns das bandas no festival foi lanzado por ATP Recordings.\nNo ano 2007 a banda editou o seu cuarto \u00e1lbum de estudio, \"Excellent Italian Greyhound\", t\u00edtulo que fai referencia ao lebreiro italiano (en ingl\u00e9s \"Italian Greyhound\") de Todd Trainer, e que tam\u00e9n aparece na portada do disco.\nNo mes de abril de 2010 a banda actuou xunto con Mission of Burma na sala Mondo Club de Vigo, nun concerto enmarcado dentro do Festival Sinsal.\nPara celebrar o seu 20 aniversario, Shellac volveu ser comisaria do ATP en decembro de 2012. Nesa edici\u00f3n participaron no festival artistas como Wire, Scrawl, Mission of Burma, The Ex + Brass Unbound, Red Fang, Shannon Wright, The Membranes, Alix, Bear Claw, Helen Money, Dead Rider, Arcwelder, Neurosis, Mono, Melt Banana, Uzeda, Prinzhorn Dance School, Three Second Kiss, Buke and Gase, Oxbow, Nina Nastasia, Zeni Geva, Bottomless Pit, Pinebender e STNNNG.\nEn abril de 2013 Albini afirmou que o quinto \u00e1lbum de Shellac LP estaba \"a piques de rematarse\", a\u00ednda que non hab\u00eda unha data de lanzamento planeada. \"no projected release date\". O disco, titulado \"Dude Incredible\", ser\u00eda editado finalmente o 16 de setembro de 2014 a trav\u00e9s do selo Touch and Go Records.\nEn novembro de 2013 a banda tocou na derradeira edici\u00f3n do All Tomorrow's Parties celebrada en Camber Sands, Inglaterra.\nO quinto \u00e1lbum de Shellac, \"Dude Incredible\", foi publicado o d\u00eda 16 de setembro de 2014.\nNo mes de abril de 2019 a banda anunciou un disco dobre con d\u00faas sesi\u00f3ns in\u00e9ditas das BBC Radio Peel Sessions. O seu t\u00edtulo \u00e9 \"The End of Radio\" e foi publicado o 14 de xu\u00f1o a trav\u00e9s do selo Touch and Go Records. As sesi\u00f3ns grav\u00e1ronse nos hist\u00f3ricos BBC Maida Vale Studios en 1994 e 2004."}
{"id": "150585", "revid": "23204", "url": "https://gl.wikipedia.org/wiki?curid=150585", "title": "Arco far\u00ednxeo", "text": "Os arcos far\u00ednxeos ou arcos branquiais son unhas estruturas, preponderantemente mesod\u00e9rmicas, situadas aos dous lados da farinxe, que se orixinan durante o desenvolvemento embrionario dos animais do filo Cordados (desenv\u00f3lvense ao redor da cuarta ou quinta semana no ser humano). Poden permanecer no individuo adulto, como no caso das lampreas, ou s\u00f3 seren plenamente funcionais en estado embrionario, como no caso humano; non obstante, nos seres humanos existen reminiscencias, como a trompa de Eustaquio e outras partes do o\u00eddo, que conforman o canal auditivo. Inicialmente estes arcos consisten en segmentos de tecido mesenquimatoso separado polas fendas branquiais. Simultaneamente, desenv\u00f3lvense nas paredes laterais do intestino far\u00ednxeo as bolsas far\u00ednxeas. Estas penetran no mes\u00e9nquima, mais non establecen unha comunicaci\u00f3n externa coas fendas.\nCada arco far\u00ednxeo consiste nun centro de tecido mesenquimatoso cuberto externamente por ectoderma e internamente por endoderme. Al\u00e9n do mes\u00e9nquima presentan un compo\u00f1ente muscular, nervioso e sangu\u00edneo.\nSit\u00faanse ventrolateralmente no animal. Normalmente hai sete pares de arcos far\u00ednxeos, e presentan unha disposici\u00f3n claramente seriada, de maneira que se denominan -da parte m\u00e1is cef\u00e1lica \u00e1 m\u00e1is caudal- seguindo os n\u00fameros romanos: I, II, III etc.\nO primeiro arco far\u00ednxeo, o I, \u00e9 o primeiro en aparecer: sep\u00e1rase o estomodeo do pericardio. Os seis pares de arcos seguintes orix\u00ednanse posteriormente, debido ao crecemento diferencial da farinxe.\nArcos far\u00ednxeos.\n1\u00ba arco.\n\u00danico arco revestido totalmente por ectoderma (pola s\u00faa posici\u00f3n anterior \u00e1 membrana bucofar\u00ednxea), presenta unha porci\u00f3n dorsal, o proceso maxilar e unha ventral ou mandibular que cont\u00e9n a cartilaxe de Meckel (que orixina o martelo e a bigornia). Innervaci\u00f3n da responsabilidade do nervio trix\u00e9mino, orixina os m\u00fasculos da mastigaci\u00f3n, o milohioide, o ventre anterior do m\u00fasculo dig\u00e1strico, o tensor do veo do padal e o tensor do t\u00edmpano. Orixina toda unha serie de \u00f3sos da face.\n2\u00ba arco.\nA cartilaxe do segundo arco (cartilaxe de Reichert) orixina o estribo, a ap\u00f3fise estiloide do \u00f3so temporal, o ligamento estilohioide, e ventralmente o corno menor do \u00f3so hioide e a parte superior do corpo. Os m\u00fasculos son o estapedio, estilohioide, ventre posterior do dig\u00e1strico, auriculares e da expresi\u00f3n facial. O nervio para o 2\u00ba arco \u00e9 o facial.\n3\u00ba arco.\nA cartilaxe deste arco orixina a parte inferior do corpo do hioide e os cornos maiores. O m\u00fasculo estilofar\u00ednxeo da responsabilidade do nervio glosofar\u00ednxeo.\n4\u00ba e 6\u00ba arcos.\nOrixinan as cartilaxes da larinxe. Os m\u00fasculos do 4\u00ba arco (cricotiroide, elevador do palato e contritores da farinxe) son innervados polo ramo lar\u00ednxeo superior do nervio vago. Os m\u00fasculos intr\u00ednsecos da larinxe (6\u00ba arco) polo nervio lar\u00ednxeo recorrente, tam\u00e9n ramo do vago."}
{"id": "150587", "revid": "98629", "url": "https://gl.wikipedia.org/wiki?curid=150587", "title": "Poemas sinf\u00f3nicos (Liszt)", "text": "Os Poemas sinf\u00f3nicos son unha serie de trece obras orquestrais do compositor h\u00fangaro Franz Liszt, numerados como S.95-107 no cat\u00e1logo de Humphrey Searle. Os primeiros doce foron compostos nunha forma perfectamente orixinal, entre 1848 e 1858 (a\u00ednda que parte do material empregado foi concibido anteriormente), e o \u00faltimo, \"Von der Wiege bis zum Grabe\" (\"Do berce ao t\u00famulo\"), data de 1882. Estes traballos axudaron a estabelecer o x\u00e9nero da m\u00fasica program\u00e1tica orquestral (composici\u00f3ns escritas para ilustrar proxectos extramusicais derivados dunha obra teatral, un poema, unha pintura ou obras da natureza). Serviron de inspiraci\u00f3n para os poemas sinf\u00f3nicos de Bed\u0159ich Smetana, Anton\u00edn Dvo\u0159\u00e1k e Richard Strauss, entre outros.\nA intenci\u00f3n de Liszt para estas obras cun \u00fanico movemento, segundo o music\u00f3logo Hugh MacDonald, foi \u00abamosar a l\u00f3xica tradicional do pensamento sinf\u00f3nico\u00bb. Noutras palabras, o compositor quer\u00eda que estas obras mostraran unha complexidade na interacci\u00f3n dos seus temas similar \u00e1 que habitualmente est\u00e1 reservada para o movemento de abertura da sinfon\u00eda tradicional; esta secci\u00f3n principal era considerada normalmente como a m\u00e1is importante no conxunto m\u00e1is amplo da sinfon\u00eda, en termos de logros acad\u00e9micos e de arquitectura musical. Ao mesmo tempo, quer\u00eda incorporar a capacidade da m\u00fasica program\u00e1tica para inspirar os o\u00edntes a imaxinar escenas, imaxes ou estados de \u00e1nimo. Para capturar estas calidades dram\u00e1ticas e evocadoras e ao mesmo tempo acadar as proporci\u00f3ns do movemento de abertura, combinou elementos propios da abertura e da sinfon\u00eda nun dese\u00f1o modificado da sonata. A composici\u00f3n dos poemas sinf\u00f3nicos resultou desalentadora. Foron sometidos a un proceso de experimentaci\u00f3n continua que inclu\u00edu moitas etapas de composici\u00f3n, ensaio e revisi\u00f3n para chegar a un equilibrio na forma musical.\nConsciente de que o p\u00fablico apreciaba a m\u00fasica instrumental con contexto, Liszt escribiu prefacios para nove dos seus poemas. Con todo, a visi\u00f3n que ti\u00f1a do poema sinf\u00f3nico tend\u00eda a ser evocadora, empregando a m\u00fasica para crear un estado de \u00e1nimo xeral ou unha atmosfera en lugar de ilustrar unha narraci\u00f3n ou describir algo literalmente. Neste sentido, o especialista na obra de Liszt Humphrey Searle suxire que pod\u00eda ter estado moito m\u00e1is pr\u00f3ximo ao seu contempor\u00e1neo Hector Berlioz que a moitos dos que o seguiron na composici\u00f3n de poemas sinf\u00f3nicos.\nAntecedentes.\nSegundo o historiador cultural Hannu Salmi, a m\u00fasica cl\u00e1sica comezou ga\u00f1ar importancia p\u00fablica na Europa occidental a finas do s\u00e9culo XVIII a trav\u00e9s do establecemento de concertos de sociedades musicais en cidades como Leipzig e a posterior cobertura da prensa destes eventos. Isto foi unha consecuencia da Revoluci\u00f3n Industrial, segundo o cr\u00edtico musical e historiador, que traeu mudanzas ao estilo de vida das masas traballadoras. As clases sociais baixas e medias comezaron a interesarse polas artes, que previamente foran disfrutadas principalmente polo clero e a aristocracia. Na d\u00e9cada de 1830, hab\u00eda poucas salas de concertos e as orquestras empreg\u00e1banse principalmente para a produci\u00f3n de \u00f3peras, mentres que se consideraba que as obras sinf\u00f3nicas estaban moi por debaixo en importancia. Con todo, a escena da m\u00fasica europea sufriu unha transformaci\u00f3n na d\u00e9cada de 1840. A medida que o papel da relixi\u00f3n perd\u00eda importancia, afirma Salmi, a cultura do s\u00e9culo XIX segu\u00eda sendo relixiosa e a asistencia \u00e1s representaci\u00f3ns art\u00edsticas en contornas hist\u00f3ricas ou igualmente impresionantes \"puido ter xerado a\u00ednda un abraio similar \u00e1 experiencia do sagrado\". Schonberg, o historiador cultural Peter Cay e o music\u00f3logo Alan Walker engaden que, se ben a aristocracia a\u00ednda celebraba eventos musicais privados, os concertos p\u00fablicos medraron como instituci\u00f3ns para a clase media , que era cada vez m\u00e1is pr\u00f3spera e agora pod\u00eda permitirse asistir. A medida que aumentou o interese, estes concertos realiz\u00e1ronse nun n\u00famero crecente de lugares. Os programas frecuentemente duraban m\u00e1is de tres horas, \"mesmo se o contido era escaso: d\u00faas ou m\u00e1is sinfon\u00edas, n\u00fameros vocais e instrumentais, duetos, un concerto\". Aproximadamente a metade da m\u00fasica presentada era de natureza vocal. As sinfon\u00edas de Wolfgang Amadeus Mozart, Joseph Haydn ou Ludwig van Beethoven xeralmente abr\u00edan ou pechaban os concertos, e \"a\u00ednda que estas obras eran reverenciadas como modelos de boa m\u00fasica, finalmente foron menos populares que as arias e as escenas de \u00f3pera e os oratorios, que dominaban a parte central destes concertos.\nO futuro do x\u00e9nero sinf\u00f3nico era incerto. O music\u00f3logo Mark Evan Bonds escribe: \"mesmo as sinfon\u00edas de compositores moi co\u00f1ecidos do s\u00e9culo XIX como \u00c9tienne Nicolas M\u00e9hul, Gioachino Rossini, Luigi Cherubini, Ferdinand H\u00e9rold, Carl Czerny, Muzio Clementi, Carl Maria von Weber e Ignaz Moscheles percib\u00edanse na s\u00faa \u00e9poca baixo a sombra das de Haydn, Mozart, Beethoven ou algunha combinaci\u00f3n dos tres\". Mentres moitos compositores continuaron a escribir sinfon\u00edas durante as d\u00e9cadas de 1820 e 1830, \"hab\u00eda un sentimento crecente de que ditas obras eran moi inferiores esteticamente \u00e1s de Beethoven... A verdadeira cuesti\u00f3n non era se se pod\u00edan escribir a\u00ednda sinfon\u00edas, sen\u00f3n se o x\u00e9nero pod\u00eda continuar prosperando e medrando como o fixera durante o medio s\u00e9culo anterior de mans de Haydn, Mozart e Beethoven. Neste sentido, hab\u00eda graos variables de escepticismo e case ning\u00faen era optimista\".\nO punto crucial do problema, sinala Bonds, \"nunca foi realmente de estilo ... sen\u00f3n m\u00e1is ben de concepci\u00f3n xen\u00e9tica. Entre a s\u00faa terceira e a s\u00e9tima sinfon\u00edas, Beethoven levara a sinfon\u00eda m\u00e1is al\u00f3 dos l\u00edmites do entretemento aos de declaraci\u00f3n moral, pol\u00edtica e filos\u00f3fica. Engadindo texto e voces na s\u00faa \"Novena Sinfon\u00eda\", non s\u00f3 redefiniu o x\u00e9nero sen\u00f3n que tam\u00e9n cuestionou se a m\u00fasica instrumental pod\u00eda ser realmente superior \u00e1 vocal. A \"Novena\", di Bonds, de feito converteuse no catalizador que alimentou o debate sobre o x\u00e9nero sinf\u00f3nico. Hector Berlioz era o \u00fanico compositor \"capaz de competir satisfactoriamente co legado de Beethoven\". Con todo, Felix Mendelssohn, Robert Schumann e Niels Gade tam\u00e9n obtiveron \u00e9xito coas s\u00faas sinfon\u00edas, detendo temporalmente o debate referente \u00e1 morte do x\u00e9nero. A pesar de todo, os compositores mudaron gradualmente \u00e1 \"forma m\u00e1is compacta\" da abertura de concerto \"como un veh\u00edculo co cal mesturar as ideas musicais, narrativas e pict\u00f3ricas\". Sirven como exemplos as aberturas de Mendelssohn \"Ein Sommernachtstraum\" (1826) e \"Die Hebriden\" (1830).\nFranz Liszt, un compositor h\u00fangaro, tentara escribir a s\u00faa \"Sinfon\u00eda revolucionaria\" xa en 1830; con todo, nos inicios da s\u00faa vida adulta centrou o seu interese principalmente na s\u00faa carreira como int\u00e9rprete. En 1847, era famoso en Europa como un virtuoso pianista. A \u00abLisztoman\u00eda\u00bb percorr\u00eda Europa, a carga emocional dos seus recitais convert\u00e9ronos en \"algo m\u00edstico en lugar de ser eventos musicais serios\" e a reacci\u00f3n de moitos dos o\u00edntes poder\u00eda ser descrita como hist\u00e9rica. O music\u00f3logo Alan Walker afirma que \u00abLiszt era un fen\u00f3meno natural e a xente estaba dominada por el... Coa s\u00faa cativadora personalidade e a s\u00faa longa melena de pelo solto creou unha posta en escena asombrosa. E hab\u00eda moitas testemu\u00f1as para declarar que a s\u00faa interpretaci\u00f3n elevara realmente o estado de \u00e1nimo da audiencia ata un nivel de \u00e9xtase m\u00edstico\". As demandas para realizar concertos \"increment\u00e1ron[se] expo\u00f1encialmente\" e \"cada aparici\u00f3n p\u00fablica provocaba a demanda doutra ducia\". Liszt desexaba compo\u00f1er m\u00fasica, como traballos orquestrais a grande escala, mais carec\u00eda de tempo para facelo debido \u00e1s s\u00faas viaxes como virtuoso ao piano. En setembro de 1847, deu o seu \u00faltimo recital p\u00fablico como artista contratado e anunciou a s\u00faa retirada do circu\u00edto de concertos, instal\u00e1ndose en Weimar, onde fora director musical honor\u00edfico en 1842, para traballar nas s\u00faas composici\u00f3ns.\nWeimar era unha pequena cidade que ti\u00f1a moito atractivo para o compositor h\u00fangaro. Dous dos homes de letras m\u00e1is importantes de Alema\u00f1a, Johann Wolfgang von Goethe e Friedrich Schiller, viviran al\u00ed. Como un dos centros culturais de Alema\u00f1a, Weimar posu\u00eda un teatro e unha orquestra, ademais dos seus propios pintores, poetas e cient\u00edficos. A Universidade de Jena tam\u00e9n estaba pr\u00f3xima. Pero o m\u00e1is importante era que na cidade viv\u00eda a mecenas das artes e as ciencias Mariia Pavlovna Romanova, irm\u00e1 do tsar Nicolao I de Rusia. \"Esta tripla alianza de corte, teatro e academia era dif\u00edcil de resistir\". A cidade tam\u00e9n recibiu a s\u00faa primeira li\u00f1a ferroviaria en 1848, o que lle daba a Liszt un acceso razoablemente r\u00e1pido cara ao resto de Alema\u00f1a.\nInvenci\u00f3n do poema sinf\u00f3nico.\nLiszt desexaba expandir as obras dun \u00fanico movemento m\u00e1is al\u00f3 da forma de abertura de concerto. Como el mesmo dixo, \"o novo vi\u00f1o demanda novas botellas\", e como sinala, a \"linguaxe da m\u00fasica estaba cambiando; a Liszt parec\u00edalle in\u00fatil contela en formas que ti\u00f1an case 100 anos\". A m\u00fasica das aberturas pretende inspirar aos espectadores a imaxinarse escenas, imaxes ou estados de \u00e1nimo; Liszt tentou combinar estas calidades program\u00e1ticas coa escala e complexidade normalmente reservadas para o movemento de apertura das sinfon\u00edas tradicionais. O movemento de apertura, coa s\u00faa interacci\u00f3n de temas contrastantes baixo a forma sonata, consider\u00e1base habitualmente a parte m\u00e1is importante da sinfon\u00eda. Para alcanzar os seus obxectivos, precisaba dun m\u00e9todo m\u00e1is flexible que a forma sonata para desenvolver temas musicais pero que deb\u00eda preservar completamente a unidade musical da composici\u00f3n.\nLiszt encontrou o seu m\u00e9todo a trav\u00e9s de d\u00faas t\u00e9cnicas compositivas, que empregou nos seus poemas sinf\u00f3nicos. A primeira delas foi a forma c\u00edclica, un procedemento establecido por Beethoven no que non s\u00f3 se unen certos movementos sen\u00f3n que en realidade uns reflicten o contido dos outros. Liszt levou a t\u00e9cnica de Beethoven un paso m\u00e1is al\u00f3, combinando movementos separados nunha estrutura c\u00edclica dun \u00fanico movemento. Moitas das obras de madurez de Liszt seguen este patr\u00f3n e \"Les pr\u00e9ludes\" \u00e9 un dos exemplos mellor co\u00f1ecidos. A segunda foi a transformaci\u00f3n tem\u00e1tica, un tipo de variaci\u00f3n na que se cambia o tema, non a un relacionado ou subsidiario sen\u00f3n a algo novo, separado e independente. A transformaci\u00f3n tem\u00e1tica, como a forma c\u00edclica, non era unha novidade, xa que fora empregada previamente por Mozart, Beethoven e Haydn. No movemento final da \"Novena Sinfon\u00eda\" de Beethoven, o compositor transformara o tema da \u00abOda \u00e1 alegria\u00bb nunha marcha turca. Weber e Berlioz tam\u00e9n empregaran esta t\u00e9cnica e transformaran temas, e Franz Schubert empregou a transformaci\u00f3n tem\u00e1tica para unir movementos na s\u00faa \"Wanderer Fantasie\" (\u00abFantas\u00eda do cami\u00f1ante\u00bb), unha obra que tivo unha grande influencia en Liszt. Con todo, o compositor h\u00fangaro perfeccionou a creaci\u00f3n de estruturas formais considerablemente m\u00e1is longas a trav\u00e9s da transformaci\u00f3n tem\u00e1tica, non s\u00f3 nos poemas sinf\u00f3nicos sen\u00f3n tam\u00e9n noutras obras como o seu \"Segundo concerto para piano\" e a s\u00faa \"Sonata para piano en \"si\" menor\". De feito, cando unha obra deb\u00eda ser abreviada, Liszt adoitaba recurtar secci\u00f3ns cuxo desenvolvemento musical era convencional e en cambio preservar as secci\u00f3ns con transformaci\u00f3n tem\u00e1tica.\nEntre 1845 e 1847, o compositor franc\u00e9s C\u00e9sar Franck escribiu unha peza orquestral baseada no poema de Victor Hugo \"Ce qu'on entend sur la montagne\". A obra exhib\u00eda as caracter\u00edsticas dun poema sinf\u00f3nico e alg\u00fans music\u00f3logos, como Norman Demuth e Julien Tiersot, consid\u00e9rano como o primeiro do x\u00e9nero, precedendo \u00e1s composici\u00f3ns de Liszt. Con todo, Franck non publicou nin interpretou a s\u00faa peza; nin tampouco adicouse a definir o x\u00e9nero. A determinaci\u00f3n de Liszt para explorar e promover o poema sinf\u00f3nico fixo que se ga\u00f1ara o reco\u00f1ecemento como inventor do x\u00e9nero.\nAntes de acu\u00f1ar o termo \u00abpoema sinf\u00f3nico\u00bb, Liszt introduciu varias destas novas obras orquestrais como aberturas; de feito, alg\u00fans dos poemas eran inicialmente aberturas ou preludios para outras obras, s\u00f3 posteriormente foron expandidas ou reescritas superando os l\u00edmites da forma abertura. A primeira versi\u00f3n de \"Tasso, Lamento e Trionfo\", segundo indicou o propio compositor, era unha abertura incidental para a obra de Johann Wolfgang von Goethe de 1790 \"Torquato Tasso\", representada para o festival do centenario de Goethe en Weimar. A primeira representaci\u00f3n de \"Orpheus\" tivo lugar en Weimar o 16 de febreiro de 1854 como un preludio da \u00f3pera de Christoph Willibald Gluck \"Orfeo ed Euridice\". Do mesmo xeito, \"Hamlet\" estreouse en 1858 como un preludio para a traxedia hom\u00f3nima de William Shakespeare. Liszt empregou o termo \u00abpoema sinf\u00f3nico\u00bb por primeira vez en p\u00fablico durante un concerto en Weimar o 19 de abril de 1854 para referirse a \"Tasso\". Cinco d\u00edas despois, empregou o termo \u00abpo\u00e8mes symphoniques\u00bb nunha carta a Hans von B\u00fclow para describir \"Les pr\u00e9ludes\" e \"Orpheus\".\nProceso compositivo.\nO particularmente impactante dos poemas sinf\u00f3nicos de Liszt \u00e9 o achegamento \u00e1 forma musical. Como estruturas puramente musicais, os poemas sinf\u00f3nicos non seguen unha presentaci\u00f3n e desenvolvemento estritos de temas musicais como deber\u00edan ter baixo a forma sonata. En lugar diso, seguen un patr\u00f3n epis\u00f3dico aproximado, no que os motivos \u2014melod\u00edas recorrentes asociadas a un tema\u2014 son transformados tematicamente dun xeito similar ao que fixo famoso posteriormente Richard Wagner. As recapitulaci\u00f3ns, onde habitualmente se repiten os temas que despois son combinados e contrastados no desenvolvemento, son reducidas, mentres que as codas, nas que xeralmente as pezas musicais xiran cara \u00e1 s\u00faa conclusi\u00f3n, son ampliadas enormemente a un tama\u00f1o e envergadura que pode afectar ao concepto do o\u00ednte sobre os temas. Os temas desl\u00edzanse cara a uns patr\u00f3ns de orde novos e inesperados, e tres \u2014ou catro\u2014 estruturas de movemento converxen nunha soa, nun proceso continuo de experimentaci\u00f3n creativa.\nParte de dita experimentaci\u00f3n creativa foron aproximaci\u00f3ns de ensaio e erro. Constru\u00edu as s\u00faas composici\u00f3ns con diferentes secci\u00f3ns musicais que non necesariamente ti\u00f1an comezos e finais claros. Bosquexou as secci\u00f3ns, \u00e1s veces sen completar a totalidade delas, nun pequeno n\u00famero de pentagramas con algunha indicaci\u00f3n da orquestraci\u00f3n. Unha vez os seus axudantes \u2014August Conradi de 1848 ata 1849 e Joachim Raff dende 1850 ata 1853\u2014 desenvolveran as ideas de Liszt e proporcionaran unha partitura dun nivel aceptable, ent\u00f3n o propio compositor realizaba revisi\u00f3ns ulteriores; trasladaba secci\u00f3ns a fin de formar relaci\u00f3ns estruturais diferentes e modificaba os materiais conectivos ou os compu\u00f1a de novo, completando a peza musical. A continuaci\u00f3n, copi\u00e1base a partitura para ensaiala coa Orquestra da Corte de Weimar e realiz\u00e1banse retoques adicionais \u00e1 luz desta experiencia pr\u00e1ctica. Moitos anos despois, Liszt lembraba como o seu desenvolvemento compositivo depend\u00eda de escoitar a orquestra interpretar as s\u00faas obras: \"Precisaba o\u00edlas para facerme unha idea delas\". Engadiu que era principalmente por esta raz\u00f3n, e non simplemente para garantir un p\u00fablico para as s\u00faas propias obras, que as promoveu en Weimar e outros lugares. Despois de moitas etapas de composici\u00f3n, ensaio e revisi\u00f3n, pod\u00eda obter unha versi\u00f3n que lle parec\u00eda equilibrada na forma musical e coa que estaba satisfeito. Con todo, ti\u00f1a o costume de escribir as modificaci\u00f3ns nas partituras xa impresas. Dende a s\u00faa perspectiva, as s\u00faas composici\u00f3ns mantiv\u00e9ronse como \u00abobras en progreso\u00bb, dado que seguiu remodelando, refacendo, engadindo ou quitando material \u00e1s mesmas. Nalg\u00fans casos, pod\u00eda existir unha composici\u00f3n con catro ou cinco versi\u00f3ns de xeito simult\u00e1neo.\n\"Tasso\", baseado na vida do poeta italiano do s\u00e9culo XVI Torquato Tasso, \u00e9 un exemplo perfecto tanto do m\u00e9todo de traballo de Liszt como dos seus logros baseados nunha turbulenta experimentaci\u00f3n. A versi\u00f3n de 1849 segu\u00eda o esquema dunha abertura convencional, dividida nunha secci\u00f3n lenta (\u00abLamento\u00bb) e unha r\u00e1pida (\u00abTriunfo\u00bb). Mesmo con esta divisi\u00f3n, a obra enteira era realmente un conxunto de variaci\u00f3ns sobre unha melod\u00eda sinxela \u2014un himno popular que un gondoleiro veneciano cantoulle ao compositor h\u00fangaro a finais dos anos 1830\u2014. Entre as revisi\u00f3ns m\u00e1is significativas que Liszt realizou incl\u00faese a adici\u00f3n dunha secci\u00f3n central ao xeito dun minueto. O tema deste era, unha vez m\u00e1is, unha variante do himno popular do gondoleiro, convert\u00e9ndose as\u00ed nun exemplo m\u00e1is da transformaci\u00f3n tem\u00e1tica. M\u00e1is calmada que o resto de secci\u00f3ns exteriores, ti\u00f1a a intenci\u00f3n de representar os anos m\u00e1is estables da vida de Tasso durante a s\u00faa estad\u00eda coa familia Este en Ferrara. Nunha nota \u00e1 marxe, Liszt informa o director que a orquestra \"asume un papel dobre\u00bb nesta secci\u00f3n; as cordas interpretan unha peza autocontida baseada na versi\u00f3n orixinal do himno do gondoleiro mentres que as madeiras interpretan outra baseada na variaci\u00f3n empregada no minueto. Esta forma era moi empregada polo compositor italiano Pietro Raimondi, cuxo dominio do contrapunto era tal que compuxera tres oratorios \u2014\"Xos\u00e9\", \"Putifar\" e \"Xacob\"\u2014 que pod\u00edan ser interpretados cada un individualmente ou todos en conxunto. Liszt estudou a obra de Raimondi, mais o compositor italiano faleceu antes de que Liszt puidera co\u00f1ecelo persoalmente. A\u00ednda que a secci\u00f3n do minueto foi engadida probablemente para actuar como ponte entre as secci\u00f3ns do lamento de abertura e o triunfante final, o engadido, xunto con outras modificaci\u00f3ns, \"fixo que a \u00ababertura Tasso\u00bb xa non puidera considerarse como tal\". A peza converteuse en \"demasiado longa e desenvolvida\" para considerala unha abertura e foi renomeada como un poema sinf\u00f3nico.\nO papel de Raff.\nCando Liszt comezou a escribir os poemas sinf\u00f3nicos \"ti\u00f1a moi pouca experiencia no manexo dunha orquestra, [...] o seu co\u00f1ecemento da t\u00e9cnica de instrumentaci\u00f3n era defectuoso e a\u00ednda non compuxera case nada para orquestra. Por estes motivos apoiouse por primeira vez nos seus axudantes August Conradi e Joachim Raff para paliar as deficiencias de co\u00f1ecemento e atopar a s\u00faa \"voz orquestral\". Raff, \"un compositor dotado cunha grande capacidade imaxinativa para a orquestra\", foi unha grande axuda para Liszt. Tam\u00e9n foron de axuda o grupo de virtuosos presentes daquela na orquestra da corte de Weimar, con m\u00fasicos como o trombonista Moritz Nabich, a arpista Jeanne Pohl e os violinistas Joseph Joachim e Edmund Singer. \"[Liszt] reun\u00edase diariamente con estes m\u00fasicos e as s\u00faas discusi\u00f3ns deberon ser sobre o traballo\". Tanto Singer como o violonchelista Bernhard Cossmann ti\u00f1an unha ampla experiencia como int\u00e9rpretes orquestrais e probablemente co\u00f1ec\u00edan os diferentes efectos instrumentais que unha secci\u00f3n de corda pod\u00eda producir \u2014co\u00f1ecementos que Liszt ter\u00eda encontrado moi valiosos e sobre os cales puido ter moitas discusi\u00f3ns con estes dous homes\u2014. Con este repertorio de talento do cal aprender, o compositor h\u00fangaro puido en realidade dominar a t\u00e9cnica da orquestraci\u00f3n razoablemente r\u00e1pido. Contra o ano 1853, creu que non precisaba da axuda de Raff e a s\u00faa asociaci\u00f3n profesional finalizou en 1856. Ademais, en 1854 Liszt recibiu un instrumento dese\u00f1ado especialmente para el chamado \"piano-\u00f3rgano\" da firma \"Alexandre and fils\" de Par\u00eds. Este enorme instrumento, unha combinaci\u00f3n de piano e \u00f3rgano, era basicamente unha orquestra dunha peza que conti\u00f1a tres teclados, oito rexistros, un pedal e un conxunto de tubos que reproduc\u00edan os sons de todos os instrumentos de vento. Con el, pod\u00eda probar varias combinaci\u00f3ns instrumentais ao seu gusto como unha axuda adicional para a s\u00faa orquestraci\u00f3n.\nA\u00ednda que Raff foi quen de ofrecer \u00absuxesti\u00f3ns pr\u00e1cticas [na orquestraci\u00f3n] que ti\u00f1an un gran valor para Liszt\u00bb, puido haber \u00abun malentendido fundamental\u00bb na natureza da s\u00faa colaboraci\u00f3n. O compositor h\u00fangaro quer\u00eda aprender m\u00e1is acerca da instrumentaci\u00f3n e reco\u00f1eceu a maior experiencia de Raff en dita \u00e1rea. Polo tanto, deulle a Raff uns bosquexos de piano para que os orquestrara, do mesmo xeito que fixera anteriormente con Conradi \u2014\u00abpara que puidera ensaialos, meditalos e logo, como a s\u00faa confianza medrou, cambialos\u00bb. Raff non estivo de acordo, xa que ti\u00f1a a impresi\u00f3n de que Liszt quer\u00eda que fora un colaborador a tempo completo en igualdade de condici\u00f3ns. Cando asist\u00eda a un ensaio en 1850 de \"Prometeo\", d\u00edxolle a Bernhard Cossmann, que estaba sentado ao seu car\u00f3n, \u00abEscoita a instrumentaci\u00f3n. \u00c9 mi\u00f1a\u00bb.\nRaff continuou facendo tales afirmaci\u00f3ns acerca do papel que desempe\u00f1ara no proceso compositivo de Liszt. Alg\u00fans destes relatos, publicados postumamente por \"Die Musik\" en 1902 e 1903, suxiren que era un colaborador en igualdade de condici\u00f3ns con Liszt. As afirmaci\u00f3ns de Raff foron apoiadas por Joachim, que estivera activo en Weimar aproximadamente na mesma \u00e9poca que Raff. Walker escribe que Joachim posteriormente lembrou \u00e1 vi\u00fava de Raff \u00abque vira a Raff producir a totalidade das partituras orquestrais a partir de bosquexos para piano\u00bb. Joachim tam\u00e9n contou ao bi\u00f3grafo de Raff, Andreas Moser, que \u00abo \"Concerto para piano en mi bemol maior\" foi orquestrado de principio a fin por Raff\u00bb. As declaraci\u00f3ns de Raff e Joachim cuestionaban efectivamente a autor\u00eda da m\u00fasica orquestral de Liszt, especialmente os poemas sinf\u00f3nicos. Esta especulaci\u00f3n foi rebatida cando o compositor e estudoso de Liszt Peter Raabe comparou coidadosamente todos os bosquexos co\u00f1ecidos daquela das obras orquestrais do compositor h\u00fangaro coas versi\u00f3ns publicadas das mesmas obras. Raabe demostrou que, independentemente da posici\u00f3n dos primeiros borradores, ou da cuant\u00eda da axuda que puido ter recibido Liszt de Raff o Conradi nese punto, cada nota das versi\u00f3ns finais representaba as intenci\u00f3ns de Liszt.\nContido program\u00e1tico.\nLiszt proporcionou prefacios escritos para nove dos seus poemas sinf\u00f3nicos. Ao facelo, Alan Walker afirma que \"era un reflexo da posici\u00f3n hist\u00f3rica na que se encontraba\". Liszt sab\u00eda que estas obras ser\u00edan experimentadas non s\u00f3 polo p\u00fablico selecto e co\u00f1ecedor, como pod\u00eda ter sido o caso en xeraci\u00f3ns anteriores, sen\u00f3n polo p\u00fablico en xeral. Ademais, co\u00f1ec\u00eda ben a afecci\u00f3n do p\u00fablico en xeral en unir as historias \u00e1 m\u00fasica instrumental, independentemente da s\u00faa fonte, a s\u00faa relevancia para unha composici\u00f3n musical, ou se o composicitor a sancionara. Polo tanto, nun xesto previsor, deu contexto antes de que outros puideran inventar algo no seu lugar. Tam\u00e9n pode que crera que, como moitas destas obras estaban escritas en formas novas, vir\u00eda ben unha pequena explicaci\u00f3n verbal ou escrita para explicar ditas formas. \nEstes prefacios te\u00f1en demostrado ser at\u00edpicos nun par de formas. Por unha banda, non explican un escenario espec\u00edfico, que a m\u00fasica seguir\u00eda paso a paso, sen\u00f3n un contexto xeral. Alg\u00fans deles, de feito, son pouco m\u00e1is que aspectos autobiogr\u00e1ficos sobre o que inspirou a Liszt a compo\u00f1er unha obra ou os sentimentos que tentaba inspirar nela. A\u00ednda que estas ideas poidan resultar \"tanto \u00fatiles como interesantes\" en si mesmas, Walker admite, axudar\u00e1n aos o\u00edntes a \"pictorizar a m\u00fasica que segue?\" Para Liszt, concl\u00fae Walker, a \"pictorizaci\u00f3n dun programa detallado simplemente non \u00e9 un problema\". Con todo, como o propio compositor escribiu os seus prefacios ou programas para estas obras moito tempo despois de compo\u00f1er a m\u00fasica, ao contrario doutros compositores, que escribiron a s\u00faa m\u00fasica axust\u00e1ndose a un programa preexistente. Por estas d\u00faas raz\u00f3ns, suxire Walker, os prefacios de Liszt poder\u00edan chamarse \"programas sobre m\u00fasica\" coa mesma l\u00f3xica ou validez. Engade que os prefacios poder\u00edan non ter sido enteiramente da idea ou da obra de Liszt, xa que existen evidencias de que a s\u00faa compa\u00f1eira daquela, a princesa Carolyne zu Sayn-Wittgenstein, probablemente tivera algo que ver na s\u00faa formulaci\u00f3n, axudando a darlles forma ou a crealos.\nEn xeral, concl\u00fae Walker, \"a posteridade pode ter sobreestimado a importancia do pensamento extra musical nos poemas sinf\u00f3nicos de Liszt. Non quereriamos estar sen os seus prefacios, por suposto, nin ning\u00fan outro que el fixera sobre as orixes da s\u00faa m\u00fasica; mais non deberiamos seguilos servilmente, pola simple raz\u00f3n de que os poemas sinf\u00f3nicos tampouco os seguen servilmente. Hugh MacDonald concorda en que Liszt \"ti\u00f1a unha visi\u00f3n idealizada dos seus poemas sinf\u00f3nicos\" como algo evocador en lugar de representativo. \"Tan s\u00f3 en raras ocasi\u00f3ns logrou nos seus poemas sinf\u00f3nicos a franqueza e o tempo sutil que require a narrativa\", explica MacDonald; polo xeral centrou m\u00e1is a s\u00faa atenci\u00f3n en expresar ideas po\u00e9ticas mediante o establecemento dunha atmosfera ou estado de \u00e1nimo, evitando, por norma xeral, a descrici\u00f3n narrativa ou o realismo pict\u00f3rico.\nRecepci\u00f3n.\nLiszt estaba a compo\u00f1er os seus poemas sinf\u00f3nicos durante un per\u00edodo de gran debate entre os m\u00fasicos en Europa Central e Alema\u00f1a, co\u00f1ecido como a Guerra dos Rom\u00e1nticos. Mentres que a obra de Beethoven era admirada universalmente, conservadores como Johannes Brahms e membros do Conservatorio de Leipzig consider\u00e1bana insuperable. Liberais como Liszt, Wagner e outros da Nova Escola Alem\u00e1 v\u00edan as innovaci\u00f3ns de Beethoven como un inicio na m\u00fasica e non como un final. Neste clima, Liszt emerxeu como un pararraios para a vangarda. Mesmo con Wagner e Berlioz escribindo a m\u00fasica innovadora, foi Liszt, sinala Walker, \"quen estaba a facer todo o ru\u00eddo e atraendo a maior atenci\u00f3n\" a trav\u00e9s das s\u00faas composici\u00f3ns, escritos pol\u00e9micos, direcci\u00f3n e a educaci\u00f3n.\nConsciente da potencial controversia, Liszt escribiu, \"O bar\u00f3metro non est\u00e1 a marcar eloxios para min neste momento. Espero unha forte chuvieira cando aparezan os poemas sinf\u00f3nicos\". Joseph Joachim, quen no seu tempo en Weimar encontrara o proceso de proba e erro que practicaba no estudio de Liszt moi aburrido, estaba consternado polo que consideraba a s\u00faa falta de creatividade. O cr\u00edtico musical vien\u00e9s Eduard Hanslick encontrou mesmo o termo \"Sinfonische Dichtung\" contraditorio e ofensivo; escribiu de xeito vehemente contra eles logo de ter escoitado tan s\u00f3 un, \"Les pr\u00e9ludes\". O cirurxi\u00e1n Theodor Billroth, que era tam\u00e9n amigo musical de Brahms, escribiu sobre eles, \"Esta ma\u00f1\u00e1 [Brahms] e Kirchner tocaron os \"Poemas Sinf\u00f3nicos\" (sic) de Liszt en dous pianos ... m\u00fasica do inferno, e nin sequera pode ser chamada m\u00fasica\u2014m\u00fasica de papel hixi\u00e9nico! Finalmente vetei a Liszt por motivos m\u00e9dicos e purg\u00e1monos co [arranxo para piano s\u00f3 do] sexteto de corda en sol maior. Wagner foi m\u00e1is receptivo; concordou coa idea de unidade das artes que Liszt expuxera e escribiu na s\u00faa \"Carta aberta aos \"Poemas sinf\u00f3nicos\" de Liszt\". Walker considera esta carta como o inicio da Guerra dos Rom\u00e1nticos:\nTal foi a controversia sobre estas obras que os cr\u00edticos pasaron por alto dous puntos. Primeiro, a propia actitude de Liszt cara \u00e1 m\u00fasica program\u00e1tica derivaba da \"Sinfon\u00eda Pastoral\" de Beethoven. e probablemente argumentara que a s\u00faa m\u00fasica, como a \"Pastoral\", era \"m\u00e1is unha expresi\u00f3n do sentimento que a pintura\". Segundo, os compositores m\u00e1is conservadores como Felix Mendelssohn e Brahms tam\u00e9n escribiran m\u00fasica program\u00e1tica. A abertura \"Die Hebriden\" pod\u00eda considerarse como unha paisaxe mari\u00f1a musical baseada nunha experiencia autobiogr\u00e1fica mais indistinguible na intenci\u00f3n musical dos poemas sinf\u00f3nicos de Liszt. Ao titular a primeira das s\u00faas \"Baladas para piano\" Op. 10 \"Edward\", Brahms a nomeaba como a contraparte musical da antiga saga hom\u00f3nima escocesa. Esta non foi a \u00fanica vez que Brahms escribir\u00eda m\u00fasica program\u00e1tica.\nAs novas obras de Liszt non encontraron \u00e9xito garantido nas s\u00faas audiencias, especialmente en cidades nas que estas estaban afeitas a unha programaci\u00f3n musical m\u00e1is conservadora. Mentres Liszt tivo \"un s\u00f3lido \u00e9xito\" con \"Prometheus\" e \"Orpheus\" en 1855 cando dirixiu en Brunswick, o clima para \"Les Pr\u00e9ludes\" e \"Tasso\" ese decembro en Berl\u00edn foi m\u00e1is fr\u00edo. A s\u00faa interpretaci\u00f3n de \"Mazeppa\" dous anos despois en Leipzig case tivo que deterse debido aos asub\u00edos da audiencia. Un incidente similar tivo lugar cando Hans von B\u00fclow dirixiu \"Die Ideale\" en Berl\u00edn en 1859; logo da interpretaci\u00f3n, o director volveuse cara \u00e1 audiencia e ordenou aos manifestantes que abandonaran a sala, \"xa que non \u00e9 costume asubiar na sala\". As cousas melloraron algo nas seguintes d\u00e9cadas, grazas aos esforzos dos disc\u00edpulos de Liszt como B\u00fclow, Carl Tausig, Leopold Damrosch e Karl Klindworth. Con todo, as audiencias nese momento encontraron as composici\u00f3ns desconcertantes.\nO p\u00fablico puido terse visto desafiado pola complexidade das obras, que tam\u00e9n causaran problemas aos m\u00fasicos. Escritas en formas novas, os poemas sinf\u00f3nicos empregaban marcas de comp\u00e1s pouco ortodoxas, producindo \u00e1s veces un ritmo infrecuente. O ritmo irregular provocou dificultadas para tocar e soaba err\u00e1tico \u00e1s audiencias. Comparados coas suaves harmon\u00edas das sinfon\u00edas de Mozart ou Haydn, ou moitas arias de \u00f3pera do seu tempo, as avanzadas harmon\u00edas dos poemas sinf\u00f3nicos pod\u00edan producir m\u00fasica \u00e1spera ou inc\u00f3moda. Debido \u00e1s s\u00faas infrecuentes armaduras, os poemas sinf\u00f3nicos ti\u00f1an moitas m\u00e1is notas alteradas que as obras musicais est\u00e1ndar. O maior n\u00famero de notas alteradas era un desaf\u00edo para os m\u00fasicos, que tiveron que transportar\u00a0as notas de acordo coa partitura. As r\u00e1pidas flutuaci\u00f3ns na velocidade da m\u00fasica foi outro factor de complexidade dos poemas sinf\u00f3nicos. A utilizaci\u00f3n constante de texturas camer\u00edsticas, que eran producidas mediante solistas que tocaban longas pasaxes ou a trav\u00e9s de pequenos grupos que tocaban pasaxes en conxunto, pu\u00f1an en tensi\u00f3n \u00e1 orquestra; os erros dos solistas ou dos pequenos grupos non pod\u00edan ser \"tapados\" polo son da masa orquestral e eran evidentes para todo o mundo.\nEstes aspectos do poema sinf\u00f3nico demandaban aos int\u00e9rpretes unha calidade superior, afinaci\u00f3n perfecta, un bo o\u00eddo e o co\u00f1ecemento dos roles dos membros da s\u00faa orquestra. A complexidade dos poemas sinf\u00f3nicos puido ter sido un dos motivos para que Liszt pedira a outros directores \"manterse a distancia\" das obras ata que estiveran preparados para afrontar os desaf\u00edos. Moitas orquestras de cidades pequenas na \u00e9poca non eran capaces de satisfacer as demandas desta m\u00fasica. As orquestras contempor\u00e1neas tam\u00e9n fac\u00edan fronte a outro desaf\u00edo cando tocaban os poemas sinf\u00f3nicos de Liszt por primeira vez. Liszt manti\u00f1a as s\u00faas obras en manuscritos, distribu\u00edndoos \u00e1 orquestra durante a s\u00faa xira. Algunhas partes dos manuscritos ti\u00f1an tantas correcci\u00f3ns que os m\u00fasicos ti\u00f1an dificultades para descifralas, e m\u00e1is a\u00ednda para tocalas correctamente. Os poemas sinf\u00f3nicos foron considerados un risco tal a nivel econ\u00f3mico que as partes orquestrais de moitos deles on se publicaron ata a d\u00e9cada de 1880.\nLegado.\nCoa excepci\u00f3n de \"Les pr\u00e9ludes\", ning\u00fan dos poemas sinf\u00f3nicos entrou a formar parte do repertorio est\u00e1ndar, a\u00ednda que a cr\u00edtica suxire que os mellores deles \u2014\"Prometheus\", \"Hamlet\" e \"Orpheus\"\u2014son obras que paga a pena escoitar. O music\u00f3logo Hugh MacDonald afirma, \"A\u00ednda que son desiguais en alcance e logros, \u00e1s veces apuntaban cara a desenvolvementos m\u00e1is modernos e puxeron as sementes dunha rica colleita de m\u00fasica nas d\u00faas xeraci\u00f3ns seguintes\". Falando sobre o x\u00e9nero en cuesti\u00f3n, MacDonald engade que, a\u00ednda que o poema sinf\u00f3nico est\u00e1 relacionado coa \u00f3pera na s\u00faa est\u00e9tica, este efectivamente suplantou a \u00f3pera e a m\u00fasica cantada ao converterse no \"desenvolvemento m\u00e1is sofisticado da m\u00fasica program\u00e1tica na historia do x\u00e9nero\". A autoridade en Liszt Humphrey Searle esencialmente concorda con MacDonald, escribindo que Liszt \"desexaba expo\u00f1er ideas filos\u00f3ficas e human\u00edsticas que eran da maior importancia para el\". Estas ideas non estaban s\u00f3 conectadas cos problemas persoais de Liszt como artista, sen\u00f3n que tam\u00e9n coincid\u00edan cos problemas expl\u00edcitos abordados por escritores e pintores da \u00e9poca.\nNo desenvolvemento do poema sinf\u00f3nico, Liszt \"satisfixo tres das principais aspiraci\u00f3ns da m\u00fasica do s\u00e9culo XIX: relacionar a m\u00fasica co mundo exterior, integrar formas con m\u00faltiples movementos ... e elevar a m\u00fasica program\u00e1tica instrumental a un nivel superior ao da \u00f3pera, o x\u00e9nero anteriormente considerado como o maior modo de expresi\u00f3n musical\". Ao satisfacer estas necesidades, os poemas sinf\u00f3nicos xogaron un papel principal, ampliando o alcance e o poder expresivo dos avances musicais da s\u00faa \u00e9poca. De acordo co historiador musical Alan Walker, \"A s\u00faa importancia hist\u00f3rica \u00e9 innegable; tanto Sibelius como Richard Strauss estiveron influenciados por eles, e adaptaron e desenvolveron o x\u00e9nero ao seu xeito. Con todos os seus defectos, estas pezas ofrecen moitos exemplos do esp\u00edrito pioneiro polo que Liszt \u00e9 reco\u00f1ecido\".\nLista de poemas.\nEn orde cronol\u00f3xica, os \"Poemas sinf\u00f3nicos\" son os seguintes, a\u00ednda que a orde de publicaci\u00f3n \u00e9 diferente, tal como a numeraci\u00f3n mostra:\nObras relacionadas.\nAs sinfon\u00edas \"Fausto\" e \"Dante\" de Liszt comparten o mesmo plano est\u00e9tico que os poemas sinf\u00f3nicos e, a\u00ednda que son obras con m\u00faltiples movementos que empregan un coro, os seus m\u00e9todos compositivos e obxectivos son similares. Os \"Zwei Episoden aus Lenau's Faust\" tam\u00e9n deben considerarse emparentados cos poemas sinf\u00f3nicos. O primeiro, \u00abDer n\u00e4chtliche Zug\u00bb, \u00e9 unha descrici\u00f3n detallada de como ve Fausto pasar unha procesi\u00f3n de peregrinos durante a noite. O segundo, \u00abDer Tanz in der Dorfschenke\u00bb, que tam\u00e9n \u00e9 co\u00f1ecido como o primeiro dos \"Mephisto-Walzer\", conta que Mefist\u00f3feles se apodera dun viol\u00edn durante un baile nunha voda nunha vila."}
{"id": "150589", "revid": "1987", "url": "https://gl.wikipedia.org/wiki?curid=150589", "title": "William Byrd", "text": "William Byrd, nado contra 1540 e finado o 4 de xullo de 1623, fillo de Thomas Byrd, foi o compositor ingl\u00e9s m\u00e1is famoso dos \u00faltimos anos da \u00e9poca dos Tudor e da primeira \u00e9poca da dinast\u00eda dos Estuardo.\nTraxectoria.\nPertenceu ao Renacemento tard\u00edo. Cultivou moitos dos x\u00e9neros musicais que exist\u00edan daquela en Inglaterra, inclu\u00edndo varias formas de m\u00fasica sacra e polifon\u00eda profana, m\u00fasica para teclado e m\u00fasica de ministr\u00eds."}
{"id": "150590", "revid": "1410", "url": "https://gl.wikipedia.org/wiki?curid=150590", "title": "Arvydas Sabonis", "text": "Arvydas Romas Sabonis, nado o 19 de decembro de 1964 en Kaunas, Uni\u00f3n Sovi\u00e9tica (agora Lituania) \u00e9 un xogador retirado profesional de baloncesto. Cunha altura de 2,21 metros, foi considerado un dos mellores pivotes do mundo dende a d\u00e9cada de 1980 at\u00e9 o inicio do s\u00e9culo XXI. Dende o ano 2011 \u00e9 membro do Basketball Hall of Fame.\nTraxectoria.\nO primeiro \u00e9xito internacional de Sabonis foi a medalla de ouro coa selecci\u00f3n de baloncesto da Uni\u00f3n Sovi\u00e9tica no Campionato do Mundo de Baloncesto de 1982. Un ano m\u00e1is tarde en 1983 conseguiu a medalla de bronce no Eurobasket de Nantes. Dous anos m\u00e1is tarde en 1985 conseguiu a medalla de ouro tanto no Eurobasket como nos Xogos Universitarios celebrados en K\u014dbe. En 1981, Sabonis fichou polo \u017dalgiris Kaunas e liderouno a tres t\u00edtulos consecutivos da liga sovi\u00e9tica.\nNo draft da NBA de 1985 foi a elecci\u00f3n dos Atlanta Hawks, iso si, na cuarta rolda, pero isto quedou en nada por causa da s\u00faa idade (era menor de 21 anos). No draft do 1986 foi elixido en primeira rolda polos Portland Trail Blazers, pero, de novo, non puido xogar con eles debido \u00e1s circunstancias pol\u00edticas da \u00e9poca. No campionato Mundial de Baloncesto de 1986 celebrado en Espa\u00f1a a URSS, liderada polo propio Sabonis ga\u00f1ou a medalla de prata ao perder a final contra Estados Unidos, liderada por un nov\u00edsimo pivote chamado David Robinson.\nGa\u00f1ou o ouro ol\u00edmpico para a URSS en Xogos Ol\u00edmpicos de 1988 de Se\u00fal ante Iugoslavia, e xogou co equipo nacional de Lituania cando ga\u00f1aron o bronce nos Xogos Ol\u00edmpicos de Barcelona de 1992, e nos Xogos Ol\u00edmpicos de Atlanta de 1996, sendo tam\u00e9n subcampi\u00f3ns no Eurobasket de 1995. En 1989 foille permitido sa\u00edr da URSS. Naquel ent\u00f3n, tras sufrir unha rotura do tend\u00f3n de Aquiles no ano 1986, ningu\u00e9n pensaba que puidese render a un bo nivel. Sorprendendo a todos o Club Baloncesto Valladolid, naquel ent\u00f3n F\u00f3rum Valladolid, apostou por el. Coa vixilancia diaria do doutor Javier Alonso D\u00edez, conseguiron recuperarlle fisicamente, at\u00e9 o punto de que, tras tres tempadas (1989-1992), fichou polo Real Madrid Teka, ao que levou a ga\u00f1ar a ACB en 1993 e 1994 e a Euroliga en 1995. Foi nomeado mellor xogador europeo do ano seis veces.\nFinalmente, en 1995, asinou un contrato cos Portland Trail Blazers, sendo nomeado Rookie do Mes de Marzo e Xogador da Semana en 1996, sendo tam\u00e9n subcampi\u00f3n dos premios ao Rookie do Ano e ao Mellor Sexto Home. A s\u00faa estancia na NBA foi de sete anos, xogando en 470 partidos de tempada regular e 51 partidos de playoff, e a mi\u00fado liderando ao equipo no apartado de rebotes. Era un xogador moi efectivo, a\u00ednda que sempre quedou a espi\u00f1a cravada ao p\u00fablico sobre \"o que poder\u00eda ser\". Se entrase nos Blazers cando estaban no seu cumio nos primeiros anos 90, moitos afeccionados do equipo de Portland cren que xurdir\u00eda unha dinast\u00eda. Durante a s\u00faa etapa europea, sufriu unha serie de lesi\u00f3ns no xeonllo e no tend\u00f3n de Aquiles que lle quitaron a maior parte da s\u00faa mobilidade. En 2003, Sabonis volveu a Lituania e comprou unha parte do seu antigo equipo, o \u017dalgiris. Tam\u00e9n xogou para eles na tempada 2003-04, ga\u00f1ando o premio ao MVP tanto na tempada regular como no Top 16 na Euroliga, e foi nomeado parte do equipo dos mellores da Euroliga. Retirouse como xogador trala tempada 2004-05."}
{"id": "150591", "revid": "1888", "url": "https://gl.wikipedia.org/wiki?curid=150591", "title": "Siembra", "text": "Siembra foi un peri\u00f3dico editado no Incio en 1931\nHistoria e caracter\u00edsticas.\nSubtitulado \"Semarario pol\u00edtico, literario e informativo\", apareceu en xullo de 1931. Foi un peri\u00f3dico semanal de tendencia republicana. Estaba dirixido por D\u00edaz Castedo e nel colaborou Manuel D\u00edaz Gonz\u00e1lez e Augusto L\u00f3pez Lallana."}
{"id": "150592", "revid": "5132", "url": "https://gl.wikipedia.org/wiki?curid=150592", "title": "Kobe", "text": ""}
{"id": "150595", "revid": "98629", "url": "https://gl.wikipedia.org/wiki?curid=150595", "title": "Juan Antonio San Epifanio", "text": "Juan Antonio San Epifanio Ruiz, nado o 12 de xu\u00f1o de 1959 en Zaragoza, \u00e9 un ex xogador profesional de baloncesto espa\u00f1ol, popularmente co\u00f1ecido como Epi. Formado na canteira do Helios de Zaragoza desenvolveu toda a s\u00faa carreira deportiva profesional no FC Barcelona, onde xogou durante dezanove anos. Cunha altura de 1'98 metros de altura, actuaba na posici\u00f3n de ala, destacando polo seu tiro exterior. Durante toda a s\u00faa carreira xogou co n\u00famero 15 na camiseta.\nOs seus inicios.\nIniciou a s\u00faa relaci\u00f3n co baloncesto na s\u00faa cidade natal, Zaragoza. Estivo a piques de abandonar a pr\u00e1ctica do baloncesto en idade xuvenil, cando, militando nas filas dos equipos inferiores do Helios, o seu adestrador deixoulle f\u00f3ra do equipo porque non viu nel calidades para chegar a ser un bo xogador. Esta circunstancia, lonxe de acabar coa s\u00faa ilusi\u00f3n, multiplicouna.\nEn 1974 produciuse un feito que marcar\u00eda a s\u00faa vida: o FC Barcelona contratou, procedente do Kas, ao seu irm\u00e1n m\u00e1is vello Herminio San Epifanio, co\u00f1ecido como Epi I. Antes de aceptar a oferta do club catal\u00e1n, Herminio puxo como condici\u00f3n que o Barcelona tam\u00e9n fichase ao seu irm\u00e1n m\u00e1is novo Juan Antonio, que ent\u00f3n ti\u00f1a 15 anos.\nO Barcelona fichou aos dous e, mentres o maior xogaba no primeiro equipo, o menor foi inicialmente destinado \u00e1s filas do Alpe de Barcelona. Nese equipo empezou a progresar t\u00e9cnica e fisicamente, e en idade xuvenil, conquistou o seu primeiro gran t\u00edtulo, o de campi\u00f3n do mundo escolar. Rapidamente empezou a destacar e foi convocado pola Selecci\u00f3n Espa\u00f1ola xuvenil, coa que que conquistou a medalla de bronce no Eurobasket Xuvenil de Galicia 1976. Como j\u00fanior colgouse a medalla de prata no Eurobasket de 1978. Antes de converterse en profesional foi internacional xuvenil (8 partidos), j\u00fanior (26), e sub-22 (13).\nO FC Barcelona.\nCinco anos despois da s\u00faa chegada ao \"Bar\u00e7a\", en 1979, Epi deu o salto ao primeiro equipo. Foi o t\u00e9cnico iugoslavo Ranko Zeravica quen confiou nas s\u00faas calidades. No FC Barcelona coincidiu cunha gran xeraci\u00f3n de xogadores como Nacho Solozabal, Sibilio, De la Cruz ou Audie Norris. Co Barcelona chegou a conseguir, tras 19 anos de profesional, un impresionante palmar\u00e9s con 21 t\u00edtulos de primeiro nivel:\nS\u00f3 lle faltou por conseguir o t\u00edtulo de campi\u00f3n da Copa de Europa de Baloncesto, a pesar de que disputou diversas Final Four, e en tres ocasiones a final. Tralo \u00e9xito ol\u00edmpico nos Os \u00c1nxeles 1984 asinou co FC Barcelona un contrato que naquela \u00e9poca causou impacto: 100 mill\u00f3ns de pesetas por sete tempadas. En 1990 asinou a renovaci\u00f3n do seu contrato co FC Barcelona at\u00e9 a tempada 1992-93.\nA Selecci\u00f3n Espa\u00f1ola.\nEn 1978, o mesmo ano que subiu ao primeiro equipo do FC Barcelona, tam\u00e9n debutou coa selecci\u00f3n espa\u00f1ola absoluta, no torneo clasificatorio para o Eurobasket disputado en Tur\u00edn. Formou parte da selecci\u00f3n espa\u00f1ola absoluta en 239 ocasi\u00f3ns, convert\u00e9ndose no xogador de baloncesto que m\u00e1is veces vestiu a camiseta da selecci\u00f3n. \u00c9, entre outras cousas, o m\u00e1ximo anotador da historia da selecci\u00f3n e o que durante m\u00e1is tempo foi internacional: 15 anos, tres meses e 19 d\u00edas. No seu historial internacional cabe engadir tam\u00e9n que \u00e9 o \u00fanico xogador que coa selecci\u00f3n espa\u00f1ola participou en catro edici\u00f3ns dos Xogos Ol\u00edmpicos, Moscova 1980, Os \u00c1nxeles 1984, Se\u00fal 1988 e Barcelona 1992, nos que \u00e9 ademais o xogador espa\u00f1ol que m\u00e1is partidos disputou (30).\nCoa selecci\u00f3n tam\u00e9n cultivou \u00e9xitos colectivos, empezando pola medalla de prata conseguida no Eurobasket de Nantes 1983 grazas \u00e1 vitoria da selecci\u00f3n espa\u00f1ola sobre a URSS, en semifinais, cunha canastra s\u00faa nos \u00faltimos segundos. En 1984 foi titular da selecci\u00f3n espa\u00f1ola que conquistou a hist\u00f3rica medalla de prata nos Xogos Ol\u00edmpicos de 1984. En 1991 formou parte da selecci\u00f3n que conseguiu a medalla de bronce no Eurobasket de Roma.\nA\u00ednda que, en principio, despediuse da selecci\u00f3n espa\u00f1ola nos Xogos Ol\u00edmpicos de 1992, un ano despois volveu ser convocado polo novo seleccionador, Lolo Sainz, sendo o capit\u00e1n do equipo espa\u00f1ol no Eurobasket'93. A s\u00faa convocatoria foi tan inesperada que o propio xogador mostrouse sorprendido pero d\u00edas despois asegurou estar dispo\u00f1ible sempre que se requirisen os seus servizos. No Eurobasket'93 adaptouse \u00e1 perfecci\u00f3n ao papel de sexto home do equipo.\nTrala disputa dese campionato, no que a selecci\u00f3n espa\u00f1ola finalizou en quinta posici\u00f3n, contabilizou un total de 221 partidos internacionais disputados, qued\u00e1ndose a s\u00f3 un da marca que ostentaba o hist\u00f3rico Buscat\u00f3, que igualou e bateu meses despois, convocado de novo por Sainz para o tres primeiros partidos do torneo de clasificaci\u00f3n para o Eurobasket de 1995. O seu partido n\u00famero 222 xogouno o 10 de outubro en M\u00e1laga ante a Rep\u00fablica Checa. Un ano m\u00e1is tarde, Epi volveu ser inclu\u00eddo na selecci\u00f3n que acudiu ao Mundobasket de Toronto'94, co que aumentou a s\u00faa cifra marca at\u00e9 alcanzar os 239 partidos internacionais. Como xogador internacional foi ademais convocado en varias ocasi\u00f3ns para formar parte da Selecci\u00f3n Europea.\nA s\u00faa retirada.\nRetirouse definitivamente ao final da tempada 1994-95. O seu \u00faltimo partido oficial foi o quinto enfrontamento entre FC Barcelona e Unicaja na serie final dos playoff ao t\u00edtulo da liga ACB, disputado o 25 de maio de 1995: ga\u00f1ou o Bar\u00e7a (73-64), co que se adxudicou o t\u00edtulo de campi\u00f3n. Epi xogou s\u00f3 os \u00faltimos 26 segundos, pero foron suficientes para anotar os dous \u00faltimos puntos do partido: dous tiros libres co p\u00fablico do Palau Blaugrana posto en p\u00e9. Ao finalizar o partido, Epi foi paseado aos ombreiros polos seus compa\u00f1eiros e dende o centro da pista confirmou, micr\u00f3fono en man, que aquel fora o seu \u00faltimo partido como xogador profesional.\nUnha vez confirmada a s\u00faa retirada como xogador, o FC Barcelona ofreceulle un cargo na organigrama da secci\u00f3n de basket, pero rexeitouno \"porque non era un cargo de m\u00e1xima responsabilidade\". O 26 de decembro de 1995 recibiu unha multitudinaria homenaxe no Palau Blaugrana. O Bar\u00e7a enfrontouse \u00e1 Selecci\u00f3n Europea de baloncesto e entre os diversos actos levados a cabo nos proleg\u00f3menos do partido, o club azulgrana procedeu \u00e1 retirada oficial da s\u00faa camiseta co dorsal n\u00famero 15. As\u00ed mesmo, o presidente do COI, Juan Antonio Samaranch, imp\u00faxolle a Orde do M\u00e9rito Ol\u00edmpico. Epi xogou o primeiros cinco minutos e fallou os dous \u00fanicos tiros que tentou. Antes de facelo, ao dirixirse por megafon\u00eda aos afeccionados que acudiran ao encontro, dixo: \"Levo sete meses sen xogar, perdo\u00e1deme se fago o rid\u00edculo\". Unha vez retirado da pr\u00e1ctica deportiva, seguiu ligado ao baloncesto como comentarista televisivo."}
{"id": "150597", "revid": "5132", "url": "https://gl.wikipedia.org/wiki?curid=150597", "title": "Juan Antonio San Epifanio &quot;Epi&quot;", "text": ""}
{"id": "150598", "revid": "736", "url": "https://gl.wikipedia.org/wiki?curid=150598", "title": "Silo de Asturias", "text": ""}
{"id": "150601", "revid": "56817", "url": "https://gl.wikipedia.org/wiki?curid=150601", "title": "Cadril", "text": "Na anatom\u00eda, o cadril \u00e9 a proxecci\u00f3n \u00f3sea do f\u00e9mur que \u00e9 co\u00f1ecida como o troc\u00e1nter maior, e os m\u00fasculos e gorduras na rexi\u00f3n. A articulaci\u00f3n do cadril \u00e9 a articulaci\u00f3n entre o f\u00e9mur e o acet\u00e1bulo da pelve, e a s\u00faa principal funci\u00f3n \u00e9 soportar o peso do corpo en posturas est\u00e1ticas (de p\u00e9) e din\u00e1micas (cami\u00f1ando ou correndo).\nA articulaci\u00f3n do cadril \u00e9 unha diartrose (articulaci\u00f3n sinovial), do tipo esferoide (esferoidal), ou sexa, pos\u00fae c\u00e1psula articular, a cal pos\u00fae l\u00edquido sinovial.\nOs principais ligamentos que axudan a manter a estabilidade desta articulaci\u00f3n son os ligamentos iliofemoral, pubofemoral e isquiofemoral."}
{"id": "150603", "revid": "89787", "url": "https://gl.wikipedia.org/wiki?curid=150603", "title": "Vulva", "text": "A vulva \u00e9 a parte externa do \u00f3rgano xenital feminino. Externamente pode ser revestida por pelos pubianos. Est\u00e1 constitu\u00edda polos grandes labios (\"labia majora\"), revestidos internamente por tecido muscular. Enseguida hai un par de pregas mais finas, os pequenos labios (\"labia minora\"), que poden ou non estar inclu\u00eddos nos grandes labios. No interior dos labios enc\u00f3ntrase o cl\u00edtoris, o orificio urinario (abertura da uretra) e o orificio xenital (abertura da vaxina).\nHistolox\u00eda.\nA vulva pos\u00fae pequenos labios e grandes labios con tecido conxuntivo no medio, sendo que nos grandes labios existe mais tecido adiposo que nos pequenos.\nExisten gl\u00e1ndulas de Bartholin que xeran un problema anatopatol\u00f3xico: son gl\u00e1ndulas grandes cun \u00fanico ducto excretor. A gl\u00e1ndula \u00e9 acinosa e serosa.\nCando se d\u00e1 un traumatismo nese tubo e se produce un edema, a secreci\u00f3n fica comprimida e a muller ten unha \u201cbartolinite\u201d. Nalgunhas doenzas como a gonorrea ese epitelio \u00e9 traumatizado, a gl\u00e1ndula fica inflamada e causa bartolinite. O ducto excretor desa gl\u00e1ndula est\u00e1 na base dos pequenos labios.\nO cl\u00edtoris \u00e9 un grande corpo cavernoso ou un corpo esponxoso que en realidade \u00e9 un amontoado de vasos capilares de paredes con fiestras, de forma que cando entra sangue neses vasos, o cl\u00edtoris entum\u00e9cese."}
{"id": "150611", "revid": "1822", "url": "https://gl.wikipedia.org/wiki?curid=150611", "title": "Bico do peito", "text": ""}
{"id": "150622", "revid": "23204", "url": "https://gl.wikipedia.org/wiki?curid=150622", "title": "1500 metros", "text": "Os 1500 metros lisos \u00e9 a proba estrela do medio fondo do actual atletismo.\nAta os anos oitenta do s\u00e9culo XX foi dominada por corredores europeos e dende ent\u00f3n \u00e9 practicamente un \"couto privado\" dos atletas africanos na modalidade masculina e das chinesas na modalidade feminina.\nNa modalidade masculina forma parte do programa oficial dos Xogos Ol\u00edmpicos modernos dende a s\u00faa primeira edici\u00f3n celebrada en Atenas en 1896. A modalidade feminina non debutou ata os Xogos celebrados en M\u00fanic en 1972."}
{"id": "150623", "revid": "23204", "url": "https://gl.wikipedia.org/wiki?curid=150623", "title": "Lingua sokna", "text": "O sokna \u00e9 unha variedade da lingua b\u00e9rber que se fala en Sokna, na rexi\u00f3n da Tripolitania (Libia). Segundo a UNESCO est\u00e1 nunha situaci\u00f3n cr\u00edtica."}
{"id": "150624", "revid": "89787", "url": "https://gl.wikipedia.org/wiki?curid=150624", "title": "Toni Kuko\u010d", "text": "Toni Kuko\u010d, nado o 18 de setembro de 1968 en Split, Iugoslavia (actual Croacia) \u00e9 un ex xogador profesional de baloncesto croata. Est\u00e1 considerado un dos mellores xogadores da historia de Europa. Cunha altura de 2,11 metros xogaba na posici\u00f3n de aleiro, a\u00ednda que polas s\u00faas condici\u00f3ns t\u00e9cnicas era capaz de xogar en varias posici\u00f3ns do campo, dende o posto de base, pasando por escolta e at\u00e9 de pivote.\nCarreira.\nEuropa.\nConsiderado como un dos mellores xogadores europeos de baloncesto da historia, sempre luciu o dorsal n\u00famero 7 en todos os equipos nos que xogou. Empezou a sobresa\u00edr desde moi novo, proclam\u00e1ndose campi\u00f3n de Europa, primeiro no campionato Sub-16 no ano 1985 e, posteriormente, no campionato Sub-18 en 1986. Ao ano seguinte Toni Kuko\u010d proclamar\u00edase campi\u00f3n do mundo Sub-18 coa selecci\u00f3n iugoslava e, el en particular, ser\u00eda nomeado mellor xogador do torneo. Destaca especialmente a s\u00faa actuaci\u00f3n no partido de semifinais contra a selecci\u00f3n de Estados Unidos, no que anotou once triplas en doce intentos.\nXa como xogador profesional liderou un dos mellores equipos europeos de t\u00f3dolos tempos: a Jugoplastika Split. Comezou a s\u00faa carreira na tempada 1985-86 con s\u00f3 17 anos. Na tempada seguinte, xa era un compo\u00f1ente importante no equipo. Ese mesmo ano ga\u00f1ar\u00eda a medalla de bronce no Campionato Europeo coa selecci\u00f3n iugoslava. Ao ano seguinte, na tempada 1987-88 ga\u00f1ar\u00eda a liga nacional coa Jugoplastika e ser\u00eda prata ol\u00edmpica coa s\u00faa selecci\u00f3n, perdendo na final contra a Uni\u00f3n Sovi\u00e9tica. Na tempada 1988-89 empezar\u00edase a forxar a lenda da Jugoplastika, ao vencer na final da Copa de Europa de Baloncesto ao Maccabi Tel Aviv israel\u00ed. Ese mesmo ano, tam\u00e9n ga\u00f1ar\u00eda a liga do seu pa\u00eds e o ouro europeo con Iugoslavia. Na tempada 1989-90 ga\u00f1ar\u00edao absolutamente todo: liga, copa e Copa de Europa, ga\u00f1ando esta vez ao FC Barcelona. Kuko\u010d contaba cuns compa\u00f1eiros de luxo, entre os cales figuraban estrelas do talle de Strenovi\u0107, Ivanovi\u0107, Sobin, Ra\u0111a, Naumoski, Perasovi\u0107, Savi\u0107 e Tabak. Ese mesmo ano, Kuko\u010d proclamouse campi\u00f3n do mundo con Iugoslavia.\nNa tempada 1990-91, o seu \u00faltimo ano en Iugoslavia, volveu ga\u00f1ar liga, copa e Copa de Europa, esta \u00faltima derrotando unha vez m\u00e1is ao Barcelona na final. Tam\u00e9n ga\u00f1ar\u00eda unha vez m\u00e1is o ouro no Campionato de Europa con Iugoslavia, o \u00faltimo conseguido como equipo unificado. Kuko\u010d, que fora nomeado mellor xogador europeo no \u00faltimos tres anos, estaba listo para dar o gran salto \u00e1 NBA. Con todo, e a pesar de ser elixido no Draft, o xogador croata permanecer\u00eda en Europa a\u00ednda dous anos m\u00e1is.\nNa tempada 1991-92 foi contratado pola Benetton Treviso. Na s\u00faa primeira tempada, ga\u00f1a o campionato italiano tras derrotar na final ao Scavolini e queda subcampi\u00f3n da Copa perdendo contra ese mesmo equipo. Coa recentemente formada selecci\u00f3n croata logra a prata nos Xogos Ol\u00edmpicos de 1992, caendo na final contra o Dream Team dos Estados Unidos. Na tempada 1992-93 procl\u00e1mase campi\u00f3n de Copa ao vencer na final \u00e1 Virtus Bologna e queda subcampi\u00f3n de Liga contra ese mesmo equipo. Na Euroliga tam\u00e9n queda subcampi\u00f3n ao caer na final contra o CSP Limoges franc\u00e9s.\nNBA.\nNo ano 1990 Toni Kuko\u010d entrou no Draft da NBA co n\u00famero 29 da segunda rolda, escollido polos Chicago Bulls. Pero non foi at\u00e9 a tempada 1993-94 na que, tras unha exitosa carreira en Europa, e con vinte e cinco anos de idade, deu o gran paso de xogar na NBA. No seu primeiro ano xogou en calidade de reserva, a pesar do cal conseguiu unhas boas estat\u00edsticas e entrou no segundo equipo Rookie. Con todo, os Chicago Bulls caeron nos playoff contra os New York Knicks. Ese mesmo ano, no Mundial quedar\u00eda en terceiro lugar, obtendo a medalla de bronce coa camiseta de Croacia.\nAo ano seguinte, na tempada 1994-95, a do primeiro regreso de Michael Jordan, as prestaci\u00f3ns de Kuko\u010d subiron con fartura, sendo case toda a tempada xogador titular do equipo. Esta vez caer\u00edan eliminados polos Orlando Magic en segunda rolda de playoffs. Coa selecci\u00f3n ga\u00f1ar\u00eda o seu \u00faltimo metal a nivel de selecci\u00f3n, o s\u00e9timo, esta vez un bronce europeo. En 1995 empezar\u00eda unha das eras m\u00e1is dominantes da NBA: a dos mellores Bulls de t\u00f3dolos tempos. Na tempada 1995-96 Kuko\u010d ti\u00f1a a funci\u00f3n de \"sexto home\" e, cuns n\u00fameros brillantes, foi nomeado o mellor home da NBA. Ese ano, conseguir\u00eda o seu primeiro t\u00edtulo na NBA ao vencer na final aos Seattle SuperSonics.\nNa tempada 1996-97, continuando coa s\u00faa condici\u00f3n de reserva de luxo, obt\u00e9n o seu segundo t\u00edtulo NBA, esta vez ga\u00f1ando aos Utah Jazz. Ao ano seguinte ga\u00f1ar\u00eda o seu terceiro anel, outra vez ante os Utah Jazz. Despois da consecuci\u00f3n de tres aneis consecutivos, os Bulls sofren unha reestruturaci\u00f3n tr\u00e1xica para os seus intereses (retirada de Jordan, marcha de Scottie Pippen e Dennis Rodman), polo que na tempada 98/99 Kuko\u010d conv\u00e9rtese no xogador franqu\u00eda do equipo.\nNa tempada seguinte, despois de seis anos e medio nos Bulls, \u00e9 traspasado aos Philadelphia 76ers, onde volve ao rol de xogador de banco de calidade. No ano 2000-01, Kuko\u010d d\u00e1se conta de que realmente non conta moito para o seu equipo, onde cada vez goza de menos minutos. Antes de terminar a tempada \u00e9 traspasado aos Atlanta Hawks, onde finaliza a tempada de forma estelar. Permanece unha tempada m\u00e1is en Atlanta, en calidade de reserva e \u00e9 traspasado ao ano seguinte aos Milwaukee Bucks, onde aos seus 38 anos de idade e tras 13 anos de experiencia na NBA terminou a s\u00faa carreira."}
{"id": "150626", "revid": "5132", "url": "https://gl.wikipedia.org/wiki?curid=150626", "title": "Toni Kukoc", "text": ""}
{"id": "150630", "revid": "92340", "url": "https://gl.wikipedia.org/wiki?curid=150630", "title": "\u0110\u1ed7 M\u01b0\u1eddi", "text": "\u0110\u1ed7 M\u01b0\u1eddi, nado en Thanh Tri, Hanoi o 2 de febreiro de 1917, \u00e9 un pol\u00edtico e ex-Primeiro Ministro do Vietnam.\nTraxectoria.\nFoi Secretario Xeral do Partido Comunista de Vietnam entre 1991 e 1997, substitu\u00edndo a Nguyen Van Linh. Foi Primeiro Ministro de Vietnam desde o 22 de xu\u00f1o de 1988 at\u00e9 o 8 de agosto de 1991."}
{"id": "150631", "revid": "3338", "url": "https://gl.wikipedia.org/wiki?curid=150631", "title": "Do Muoi", "text": ""}
{"id": "150632", "revid": "1410", "url": "https://gl.wikipedia.org/wiki?curid=150632", "title": "Nikos Galis", "text": "Nikos Galis (en grego: \u039d\u03af\u03ba\u03bf\u03c2 \u0393\u03ba\u03ac\u03bb\u03b7\u03c2, tam\u00e9n co\u00f1ecido coma Nick Galis, Nick Gallis, Nick Georgalis e Nikos Georgalis), nado o 23 de xullo de 1957 en Nova Jersey, Estados Unidos, \u00e9 un ex xogador profesional de baloncesto grego. Est\u00e1 considerado un dos mellores xogadores da historia de Euroliga, sendo membro do FIBA Hall of Fame. Cunha altura de 1,85 metros xogaba nas posici\u00f3ns de base e escolta."}
{"id": "150633", "revid": "5132", "url": "https://gl.wikipedia.org/wiki?curid=150633", "title": "Nikos Gallis", "text": ""}
{"id": "150634", "revid": "5132", "url": "https://gl.wikipedia.org/wiki?curid=150634", "title": "Nick Galis", "text": ""}
{"id": "150635", "revid": "5132", "url": "https://gl.wikipedia.org/wiki?curid=150635", "title": "Nick Gallis", "text": ""}
{"id": "150637", "revid": "5132", "url": "https://gl.wikipedia.org/wiki?curid=150637", "title": "Nick Georgalis", "text": ""}
{"id": "150638", "revid": "5132", "url": "https://gl.wikipedia.org/wiki?curid=150638", "title": "Nikos Georgalis", "text": ""}
{"id": "150639", "revid": "5132", "url": "https://gl.wikipedia.org/wiki?curid=150639", "title": "N\u00edkos G\u00e1lis", "text": ""}
{"id": "150640", "revid": "1822", "url": "https://gl.wikipedia.org/wiki?curid=150640", "title": "Queixada", "text": ""}
{"id": "150641", "revid": "6939", "url": "https://gl.wikipedia.org/wiki?curid=150641", "title": "Ph\u1ea1m H\u00f9ng", "text": "Ph\u1ea1m H\u00f9ng, nado en Vinh Long o 11 de xu\u00f1o de 1912, finado en Hanoi o 10 de marzo de 1988, foi Primeiro Ministro de Vietnam dende 1987 at\u00e9 1988.\nTraxectoria.\nPham Hung naceu na Provincia de Vinh Long, no delta no r\u00edo Mekong, no sur de Vietnam. Uniuse ao Partido Comunista de Indochina en 1930, sendo sentenciado a morte polos franceses, a\u00ednda que logo lle conmutaron a pena. Loitou contra os franceses e despois da Batalla de Dien Bien Phu rubiu rapidamente polo partido. En 1958 converteuse en Viceprimeiro Ministro.\nDurante a Guerra de Vietnam, actuou como comisario dos Vietcong. Tam\u00e9n traballou como Secretario de Interior despois do seu relativo curto per\u00edodo de Primeiro Ministro.\nFaleceu dun ataque \u00f3 coraz\u00f3n o 10 de marzo de 1988."}
{"id": "150642", "revid": "3338", "url": "https://gl.wikipedia.org/wiki?curid=150642", "title": "Pham Hung", "text": ""}
{"id": "150649", "revid": "89787", "url": "https://gl.wikipedia.org/wiki?curid=150649", "title": "Tonada", "text": "A tonada \u00e9 un x\u00e9nero musical conformado por un conxunto de melod\u00edas e cantos dentro do x\u00e9nero da l\u00edrica. Caracter\u00edzase por non ser bailada e polo relevante dos textos.\nCaracter\u00edsticas.\nXeralmente \u00e9 interpretada por un conxunto de guitarristas que poden formar d\u00faos ou outras asociaci\u00f3ns musicais, acompa\u00f1\u00e1ndose unicamente con instrumentos de corda do tipo da propia guitarra ou do guitarr\u00f3n, pero nunca de bombos ou outros instrumentos similares. Existe en Asturias e Cantabria unha maneira de interpretar a \"tonada\" ao son dunha gaita e tam\u00e9n a capela. \u00c9 moi representativo do folclore do norte da Pen\u00ednsula Ib\u00e9rica."}
{"id": "150650", "revid": "23204", "url": "https://gl.wikipedia.org/wiki?curid=150650", "title": "Stefan Olsdal", "text": "Stefan Olsdal, nado coma Stefan Alexander Bo Olsdal o 31 de marzo de 1974 en Gotemburgo (Suecia), \u00e9 o baixista/guitarrista da banda de rock alternativo Placebo e tam\u00e9n forma parte de Hotel Persona.\nBiograf\u00eda.\nOlsdal trasladouse a Luxemburgo cando era novo e foi \u00e1 American International School of Luxembourg xunto co seu compa\u00f1eiro de banda Brian Molko (a\u00ednda que os seus cami\u00f1os non se cruzaron nese momento). Olsdal comezou a tocar na orquestra da escola no ano 1987. Completou a educaci\u00f3n secundaria en Suecia e mudouse a Londres cos seus pais, onde asistiu ao Musicians Institute.\nOlsdal atopouse con Molko de casualidade no exterior da estaci\u00f3n de metro de South Kensington. Os dous formaron Ashtray Heart, un d\u00fao de lo-fi, tocando instrumentos de xoguete. Compuxeron catro temas, pero decidiron formar unha banda seria, polo que convidaron a Steve Hewitt que non pod\u00eda estar na banda porque asinara con outro selo discogr\u00e1fico. Despois diso Olsdal convidou ao antigo compa\u00f1eiro Robert Schultzberg (que nese momento atop\u00e1base estudando no Reino Unido) para que se unise como bater\u00eda de Placebo (Hewitt substituir\u00edao posteriormente).\nXunto con Molko est\u00e1 acreditado como coautor de todos os temas da banda ata a data (ag\u00e1s \"Ashtray Heart\" do \u00e1lbum \"Battle for the Sun\" composta s\u00f3 por Molko), e como coprodutor de \"Black Market Music\" e algunhas caras-b."}
{"id": "150652", "revid": "56817", "url": "https://gl.wikipedia.org/wiki?curid=150652", "title": "Dedo maimi\u00f1o", "text": "O dedo maimi\u00f1o, tam\u00e9n chamado o dedo pequeni\u00f1o ou ulnar, \u00e9 normalmente o dedo m\u00e1is pequeno da man humana, oposto ao polgar e situado ao lado do dedo anular.\nM\u00fasculos.\nHai catro m\u00fasculos que controlan o dedo maimi\u00f1o, tres dos cales conforman un grupo chamado eminencia hipotenar:\nSignificaci\u00f3n cultural.\nEn certas culturas vinc\u00falanse os dedos maimi\u00f1os de d\u00faas persoas que realizan unha promesa. Tradicionalmente, consider\u00e1base a promesa como vinculante, e a idea orixinal era que a persoa que romp\u00eda a promesa deb\u00eda cortar o dedo maimi\u00f1o.\nDunha maneira similar, entre os membros da \"yakuza\" xaponesa (g\u00e1nsteres), o castigo por certas ofensas \u00e9 cortar parte das falanxes do dedo maimi\u00f1o (ritual co\u00f1ecido como \"yubitsume\").\nNo Xap\u00f3n, ter levantado o dedo maimi\u00f1o ao falar sobre d\u00faas persoas significa que elas est\u00e1n vinculadas sentimentalmente. Este xesto consid\u00e9rase anticuado e vulgar, mais en certas escenas anime \u00fasase intencionalmente.\nNa China, consid\u00e9rase vulgar levantar e ensinarlle o dedo maimi\u00f1o a outra persoa da mesma maneira que na cultura occidental se xulga como vulgar ou agresivo mostrar o dedo medio. Adicionalmente, en Norteam\u00e9rica, levar un anel no dedo maimi\u00f1o pos\u00fae un significado simb\u00f3lico. O dedo maimi\u00f1o \u00e9 o dedo das relaci\u00f3ns, e por tanto levar un anel nel sinala que esa persoa \u00e9 aberta e cari\u00f1osa.\nNa India, levantar o dedo maimi\u00f1o \u00e9 un sinal de \"katti\" ou amizade rota, un signo de que algu\u00e9n est\u00e1 anoxado, ou unha suxesti\u00f3n en ton de broma de que unha persoa que lle amosa o maimi\u00f1o a outra non desexa falar con esta segunda persoa."}
{"id": "150653", "revid": "89787", "url": "https://gl.wikipedia.org/wiki?curid=150653", "title": "Distrito de Belize", "text": "O Distrito de Belize (en ingl\u00e9s, Belize District) \u00e9 un dos seis distritos nos que se divide o territorio belizense. A capital \u00e9 a Cidade de Belize, que \u00e9 tam\u00e9n a capital e maior cidade do pa\u00eds. No 2000, o distrito ti\u00f1a unha poboaci\u00f3n de 74.065 habitantes.\nNo territorio do Distrito de Belize at\u00f3panse os santuarios naturais de Crooked Tree e Monkey Bay, o Zool\u00f3xico Nacional de Belize e o sitio arqueol\u00f3xico de Alt\u00fan Ha, correspondente \u00e1 cultura maia.\nA maior parte do territorio deste distrito enc\u00f3ntrase no centro do territorio continental de Belize, a\u00ednda que tam\u00e9n pos\u00fae numerosas illas no mar Caribe, como Cayo Ambergris, Cayo Caulker, Cayo San Jorge, e Cayo Goff. Ambergris e Caulker son considerados un dos principais destinos tur\u00edsticos de Belize.\nOutro dos principais atractivos \u00e9 o porto de San Pedro."}
{"id": "150654", "revid": "1131", "url": "https://gl.wikipedia.org/wiki?curid=150654", "title": "Submisi\u00f3n qu\u00edmica", "text": "A submisi\u00f3n qu\u00edmica (do equivalente franc\u00e9s \"soumission chimique\", semellante ao ingl\u00e9s \"Drug-Facilitated Sexual Assault\", DFSA) foi descrita en 1982 para referirse \u00e1 administraci\u00f3n dun produto a unha persoa sen o seu co\u00f1ecemento para provocar unha modificaci\u00f3n do seu grao de vixilancia, do seu estado de consciencia e da s\u00faa capacidade de xu\u00edzo, con fins delituosos (roubo) ou criminais (a agresi\u00f3n sexual \u00e9 o m\u00e1is com\u00fan). Na pr\u00e1ctica as v\u00edtimas est\u00e1n durmidas ou ben espertas, pero baixo o control do agresor.\nCaracter\u00edsticas.\nA\u00ednda que o termo submisi\u00f3n qu\u00edmica, en sentido estrito, se aplica \u00e1 administraci\u00f3n de substancias sen o consentimento da v\u00edtima, a maior\u00eda dos casos ref\u00edrense a agresi\u00f3ns sexuais e poden ser cometidas en tres tipos de circunstancias:\nCaracter\u00edsticas cl\u00ednicas.\nA submisi\u00f3n qu\u00edmica caracter\u00edzase, dende un punto de vista cl\u00ednico, por:\nA suma destes efectos leva a unha clara indefensi\u00f3n da persoa sometida \u00e1 substancia.\nEpidemiolox\u00eda.\nNo estado espa\u00f1ol non existe ning\u00fan estudo epidemiol\u00f3xico sobre a incidencia e prevalencia da submisi\u00f3n qu\u00edmica. No resto dos pa\u00edses onde se fixeron, ref\u00edrense na maior\u00eda dos casos a agresi\u00f3ns sexuais. Segundo varios estudos, un factor clave que incrementa os efectos sedantes e desinhibidores da substancia administrada ao individuo, \u00e9 o consumo de xeito voluntario de alcohol ou c\u00e1nnabis, que se consideran factores de risco da submisi\u00f3n qu\u00edmica.\nNun estudo realizado en Australia entre os anos 2003 e 2004, do total de agresi\u00f3ns sexuais, o 17,5% foron por submisi\u00f3n qu\u00edmica. O 95% eran mulleres e, como dato relevante, o 77% consumiron voluntariamente ata 4 bebidas alcoh\u00f3licas; un 46%, tam\u00e9n de xeito voluntario, psicof\u00e1rmacos; e un 35% admitiu o consumo de drogas recreativas. Debido ao aumento de casos de submisi\u00f3n qu\u00edmica nestes \u00faltimos anos, estanse levando a cabo en varios pa\u00edses, como Francia e Reino Unido, proxectos de investigaci\u00f3n e establecemento de protocolos de actuaci\u00f3n para estas situaci\u00f3ns.\nA v\u00edtima e o agresor.\nA maior\u00eda das v\u00edtimas son mulleres novas. Nos \u00faltimos anos a literatura m\u00e9dica e os medios de comunicaci\u00f3n notificaron m\u00faltiples casos de submisi\u00f3n qu\u00edmica. O cadro t\u00edpico \u00e9 o dunha muller nova que consumiu bebidas alcoh\u00f3licas e que esperta nun lugar desco\u00f1ecido, semiespida sen saber ben o que ocorreu, pero coa sensaci\u00f3n de ter sido asaltada sexualmente. No momento do exame cl\u00ednico no servizo de urxencias, non se presentan s\u00edntomas espec\u00edficos, habitualmente neurol\u00f3xicos, e a anamnese pode ser complicada (amnesia total ou parcial dos feitos, problemas de vixilancia e de comportamento e confusi\u00f3n). Comparados con outro tipo de agresi\u00f3ns sexuais, os casos de submisi\u00f3n qu\u00edmica presentan un per\u00edodo de latencia maior en solicitar asistencia m\u00e9dica, implican con menor frecuencia \u00e1 polic\u00eda e as\u00f3cianse a unha menor incidencia de lesi\u00f3ns xenitais e extra-xenitais.\nNos casos de agresi\u00f3n sexual a v\u00edtima \u00e9 habitual que sexa unha muller nova, menor de 30 anos, a\u00ednda que tam\u00e9n se describiron casos en maiores de 60. Igualmente existen casos descritos en homes, sobre todo se se trata de roubos. Os nenos poden ser v\u00edtimas de ped\u00f3filos ou de co\u00f1ecidos da familia, e mesmo ser \u201cdrogados\u201d polos propios familiares ou coidadores para non causaren problemas. O agresor, nos casos de agresi\u00f3n sexual, a mi\u00fado \u00e9 un home, que ata nun 70% dos casos \u00e9 un co\u00f1ecido da v\u00edtima, ben un amigo, unha antiga parella, un veci\u00f1o ou un co\u00f1ecido recente. Nos casos de roubo ou agresi\u00f3n a nenos pode ser tanto un home coma unha muller, e incluso un familiar. Tam\u00e9n existen casos de agresi\u00f3ns sexuais por parte do persoal sanitario a pacientes, pois as profesi\u00f3ns sanitarias ofrecen condici\u00f3ns id\u00f3neas para este tipo de abusos.\nSubstancias utilizadas.\nAs propiedades fundamentais da substancia ideal son:\nAs drogas ou f\u00e1rmacos usados ser\u00e1n sedantes/hipn\u00f3ticos, anest\u00e9sicos ou depresores do sistema nervioso central. Entre as substancias m\u00e1is usadas e de f\u00e1cil adquisici\u00f3n est\u00e1n o alcohol et\u00edlico, as benzodiazepinas (destacando flunitracepam e alprazolam), os barbit\u00faricos , os cannabinoides, GHB (\u00e1cido gamma hidroxi amino but\u00edrico), os hipn\u00f3ticos de nova xeraci\u00f3n (zolpidem) e o resto de drogas de abuso (opi\u00e1ceos, coca\u00edna e derivados alucin\u00f3xenos).\nDe entre todas elas o alcohol et\u00edlico \u00e9 a substancia ideal, soa ou asociada a outras drogas. Est\u00e1 presente no 75% dos casos de submisi\u00f3n qu\u00edmica. Est\u00edmase que a concentraci\u00f3n de alcohol no sangue poder\u00eda chegar nalg\u00fans casos aos 2.5g/l, cantidade bastante elevada para xustificar todo o cadro cl\u00ednico que se asocia a estes casos (desinhibici\u00f3n, amnesia...). A cuesti\u00f3n \u00e9 a importante discordancia que existe case sempre entre a cantidade consumida segundo a v\u00edtima e as concentraci\u00f3ns atopadas no sangue. Isto poder\u00eda explicarse por d\u00faas circunstancias: ou ben a v\u00edtima non \u00e9 realmente consciente da cantidade consumida ou o agresor engadiu m\u00e1is alcohol a s\u00faa bebida sen o seu co\u00f1ecemento.\nPola s\u00faa banda as benzodiazepinas son os f\u00e1rmacos sedantes m\u00e1is prescritos nas sociedades desenvolvidas e, por tanto, son f\u00e1ciles de conseguir. Entre os seus efectos secundarios figuran a tr\u00edade desinhibici\u00f3n/amnesia anter\u00f3grada/automatismo. As m\u00e1is empregadas nestes casos son as que se eliminan rapidamente, como triazolam, oxazepam e flunitrazepam. Tam\u00e9n descubr\u00edronse casos de submisi\u00f3n con lorazepam, bromazepam, clonazepam e alprazolam. Nos Estados Unidos prohibiuse o flunitrazepam (Rohypnol\u00ae) debido ao elevado n\u00famero de casos de submisi\u00f3n no que estaba implicado.\nDetecci\u00f3n.\nNon existe un protocolo establecido para o diagn\u00f3stico destas intoxicaci\u00f3ns. \u00c9 preciso realizar unha anamnese completa do caso, facendo fincap\u00e9 nas circunstancias, sintomatolox\u00eda e tempo transcorrido. Isto non \u00e9 doado de conseguir, xa que os s\u00edntomas son inespec\u00edficos, habitualmente neurol\u00f3xicos, e a v\u00edtima presenta a mi\u00fado unha amnesia parcial ou total dos feitos. Unha sospeita diagn\u00f3stica \u00e9 clave para o diagn\u00f3stico, xa que un atraso en dita sospeita limita moito as posibilidades da confirmaci\u00f3n diagn\u00f3stica. Esta faise mediante an\u00e1lises toxicol\u00f3xicas, previa recollida das mostras biol\u00f3xicas oportunas, que po\u00f1an de manifesto a presenza da substancia qu\u00edmica ante un cadro cl\u00ednico destas caracter\u00edsticas.\nToma de mostras.\n\u00c9 imprescindible actuar r\u00e1pido na recollida de mostras para a an\u00e1lise toxicol\u00f3xica, antes de que as substancias se eliminen do organismo. Isto non sempre \u00e9 non \u00e9 doado, xa que a v\u00edtima, na maior\u00eda dos casos, tarda en acudir aos especialistas. As mostras que deben ser recollidas son:\nAs mostras deben ir acompa\u00f1adas dunha ficha ca informaci\u00f3n cl\u00ednica mais relevante do caso, que ser\u00e1 de grande axuda no laboratorio para a orientaci\u00f3n das an\u00e1lises, \u00f3 dirixir os estudos cara a unha substancia ou substancias concretas, xa que o abano de posibles axentes qu\u00edmicos \u00e9 moi amplo. A\u00ednda as\u00ed a detecci\u00f3n de casos de submisi\u00f3n qu\u00edmica non \u00e9 nada doada. O laboratorio de toxicolox\u00eda que analice estes casos ten que dispor de probas e t\u00e9cnicas que detecten cantidades traza das substancias mencionadas, e non t\u00f3dolos laboratorios dispo\u00f1en de m\u00e9todos con tan alta precisi\u00f3n e sensibilidade.\nTratamento.\n\u00c9 recomendable aplicar un tratamento de soporte, pero con moito coidado para non alterar os resultados das an\u00e1lises. Na maior\u00eda dos casos non se precisa un ingreso (a alteraci\u00f3n da consciencia non \u00e9 maior a 6 horas e non \u00e9 com\u00fan unha depresi\u00f3n significativa). Debe terse presente o posible contaxio de doenzas de transmisi\u00f3ns sexual, como a clamidia, a gonococia ou a s\u00edfilis, ademais de comprobar se existe ou non un embarazo non desexado. Casos especiais a tratar son posibles traumatismos e trauma psicol\u00f3xico ou depresi\u00f3n, ademais das xa citadas ETS."}
{"id": "150656", "revid": "98629", "url": "https://gl.wikipedia.org/wiki?curid=150656", "title": "Michael Shuman", "text": "Michael Shuman, co\u00f1ecido \u00e1s veces como Mikey Shoes, e nado o 20 de agosto de 1985 nos \u00c1nxeles, \u00e9 un m\u00fasico estadounidense, co\u00f1ecido por ser o actual baixista da banda Queens of the Stone Age. Tam\u00e9n tocou o baixo na banda Jubilee, da que foi co-fundador e co-l\u00edder, e tam\u00e9n est\u00e1 relacionado cos grupos Wires Of Fire e Mini Mansions.\nBiograf\u00eda.\nShuman graduouse na Loyola Marymount University dos \u00c1nxeles, e previamente fora a tres distintos centros de ensino: o Campbell Hall High School de North Hollywood, o Portola Middle School en Tarzana e o Lanai Road Elementary School en Encino. Shuman co-fundou, co-liderou e tocou o baixo en Jubilee ata finais do ano 2008, e \u00e9 o baixista na banda Wires On Fire, \u00e1mbalas d\u00faas cun contrato con Buddyhead Records. Shuman uniuse a Queens of the Stone Age no ano 2007, despois da edici\u00f3n do \u00e1lbum \"Era Vulgaris\" como substituto de Alain Johannes, que preferiu centrarse noutros proxectos musicais."}
{"id": "150657", "revid": "15490", "url": "https://gl.wikipedia.org/wiki?curid=150657", "title": "Jim O'Rourke", "text": "Jim O\u2019Rourke nado en Chicago o 18 de xu\u00f1o de 1969, \u00e9 un m\u00fasico e produtor estadounidense, asociado durante moito tempo \u00e1 escena experimental de Chicago. Ao redor do ano 2000 mudouse a Nova York antes de trasladarse a Toquio, onde reside.\nTraxectoria.\nCo\u00f1ecido por ter gustos exc\u00e9ntricos e como un experto en m\u00fasica moderna experimental, O\u2019Rourke lanzou discos de jazz, noise e rock. Colaborou con xente como Bobby Conn, Derek Bailey, Stereolab, Loren Mazzacame Connors, Nurse with Wound, Fennesz, Organum, Henry Kaiser, Flying Saucer Attack, e m\u00e1is recentemente mesturou os \u00e1lbums \"Ys\" e \"Have One On Me\" de Joanna Newsom.\nProduciu \u00e1lbums de artistas tan variados coma Sonic Youth, Wilco, Stereolab, Saint Etienne, Kahimi Karie, Quruli, John Fahey, Smog, Faust, Tony Conrad, The Red Krayola, Bobby Conn, Beth Orton, Joanna Newsom e U.S. Maple. Mesturou o \"Yankee Hotel Foxtrot\" de Wilco e produciu o seu \u00e1lbum do 2004, \"A Ghost Is Born\", co cal ga\u00f1ou un Grammy ao mellor \u00e1lbum alternativo. Durante a gravaci\u00f3n de \"Yankee Hotel Foxtrot\" O'Rourke colaborou con Jeff Tweedy e Glenn Kotche nunha banda chamada Loose Fur. O seu auto-titulado \u00e1lbum de estrea foi lanzado no 2003 ao que lle seguiu outro no 2006 titulado \"Born Again in the USA\".\nO'Rourke foi tam\u00e9n membro de Illusion of Safety, Gastr Del Sol e Sonic Youth. A principios dos anos 2000 tocou o baixo, a guitarra e o sintetizador con Sonic Youth, ademais de facer labores de gravaci\u00f3n e mestura. Foi membro da banda ata finais do ano 2005, pero contin\u00faa tocando con eles nalg\u00fans dos seus proxectos paralelos."}
{"id": "150658", "revid": "23204", "url": "https://gl.wikipedia.org/wiki?curid=150658", "title": "Christopher Lee", "text": "Christopher Frank Carandini Lee, nado o 27 de maio de 1922 en Londres e finado o 7 de xu\u00f1o de 2015 na mesma cidade, foi un actor brit\u00e1nico, co\u00f1ecido por interpretar a personaxes malvados en case todos os seus filmes. Participou en m\u00e1is de 200 pel\u00edculas desde o ano 1948. A s\u00faa grande afecci\u00f3n ao deporte, as\u00ed como a s\u00faa altura (1,96 metros), convert\u00e9rono nun dos actores cun f\u00edsico m\u00e1is impresionante do panorama cinematogr\u00e1fico internacional."}
{"id": "150659", "revid": "839", "url": "https://gl.wikipedia.org/wiki?curid=150659", "title": "Since We've Become Translucent", "text": "Since We've Become Translucent \u00e9 o sexto \u00e1lbum da banda grunge Mudhoney, editado o 20 de agosto do 2002 a trav\u00e9s do selo Sub Pop. O \u00e1lbum foi a primeira gravaci\u00f3n da banda despois da sa\u00edda do seu baixista orixinal, Matt Lukin, tres anos antes. Tam\u00e9n foi o seu primeiro \u00e1lbum despois de deixar Repise Records e regresar \u00e1 Sub Pop.\n\"Since We've Become Translucent\" marcou un notable cambio no son da banda. O \u00e1lbum deixou un pouco de lado o seu t\u00edpico son \"garaxeiro\" e ach\u00e9gase a un rock m\u00e1is accesible. Por\u00e9n, en temas como \"Baby, Can You Dig the Light\", exploran a psicodelia, o synthpop e o jazz."}
{"id": "150661", "revid": "865", "url": "https://gl.wikipedia.org/wiki?curid=150661", "title": "Journal for Plague Lovers", "text": "Journal for Plague Lovers \u00e9 o noveno \u00e1lbum de estudio da banda de rock alternativo galesa Manic Street Preachers, editado o 18 de maio do 2009 a trav\u00e9s do selo Columbia Records. Foi gravado entre outubro de 2008 e febreiro de 2009 baixo a produci\u00f3n de Steve Albini e Dave Eringa e conta con letras postumas de Richey Edwards, desaparecido o 1 de febreiro de 1995. \u00c9 o \u00fanico \u00e1lbum da banda no que as letras est\u00e1n todas compostas por Edwards. A portada do \u00e1lbum \u00e9 unha pintura orixinal de Jenny Saville que tam\u00e9n contribu\u00edra no \u00e1lbum \"The Holy Bible\"."}
{"id": "150662", "revid": "23204", "url": "https://gl.wikipedia.org/wiki?curid=150662", "title": "Aleksandar \u0110or\u0111evi\u0107", "text": "Aleksandar \"Sa\u0161a\" \u0110or\u0111evi\u0107 (en serbio cir\u00edlico: \u0410\u043b\u0435\u043a\u0441\u0430\u043d\u0434\u0430\u0440 \u0402\u043e\u0440\u0452\u0435\u0432\u0438\u045b \u0421\u0430\u0448\u0430, transcrito habitualmente como Sasha Djordjevic), nado o 26 de agosto de 1967 en Belgrado, Iugoslavia (actual Serbia) \u00e9 un ex-xogador e adestrador profesional de baloncesto serbio. Est\u00e1 considerado un dos trinta e cinco mellores xogadores da historia da Euroliga. Cunha altura de 1,88 metros xogaba na posici\u00f3n de base. Actualmente traballa como adestrador do Fenerbah\u00e7e Beko.\nTraxectoria.\nBase titular da selecci\u00f3n de baloncesto de Iugoslavia dos anos 1990, participou activamente na consecuci\u00f3n de importantes \u00e9xitos internacionais como a medalla de prata nos Xogos Ol\u00edmpicos de 1996 de Atlanta, a medalla de ouro no Mundobasket de Grecia de 1998, e tres medallas de ouro en tres edici\u00f3ns do Eurobasket.\nChegou a xogar en Portland Trail Blazers da NBA na tempada 1996-97, a\u00ednda que o seu paso polo equipo foi breve xa que s\u00f3 xogou 8 partidos (61 minutos en total) nos que fixo unha media de 3,1 puntos por encontro. Tras o seu retiro como xogador profesional, iniciou a s\u00faa carreira como adestrador no club italiano Armani Jeans de Mil\u00e1n. En maio de 2003 obt\u00e9n a nacionalidade espa\u00f1ola por carta de natureza outorgada polo consello de ministros."}
{"id": "150663", "revid": "5132", "url": "https://gl.wikipedia.org/wiki?curid=150663", "title": "Aleksandar Djordjevi\u0107", "text": ""}
{"id": "150664", "revid": "5132", "url": "https://gl.wikipedia.org/wiki?curid=150664", "title": "Aleksandar Djordjevic", "text": ""}
{"id": "150665", "revid": "5132", "url": "https://gl.wikipedia.org/wiki?curid=150665", "title": "Sasa Djordjevic", "text": ""}
{"id": "150666", "revid": "5132", "url": "https://gl.wikipedia.org/wiki?curid=150666", "title": "Sasha Djordjevic", "text": ""}
{"id": "150668", "revid": "5132", "url": "https://gl.wikipedia.org/wiki?curid=150668", "title": "Sa\u0161a \u0110or\u0111evi\u0107", "text": ""}
{"id": "150677", "revid": "10599", "url": "https://gl.wikipedia.org/wiki?curid=150677", "title": "UD Vecindario", "text": ""}
{"id": "150678", "revid": "10599", "url": "https://gl.wikipedia.org/wiki?curid=150678", "title": "Atl\u00e9tico de Madrid B", "text": ""}
{"id": "150682", "revid": "10599", "url": "https://gl.wikipedia.org/wiki?curid=150682", "title": "C\u00e9ltiga FC", "text": ""}
{"id": "150683", "revid": "336", "url": "https://gl.wikipedia.org/wiki?curid=150683", "title": "Maimi\u00f1o", "text": ""}
{"id": "150685", "revid": "98629", "url": "https://gl.wikipedia.org/wiki?curid=150685", "title": "Celestino Pichel Bouzas", "text": "Celestino Pichel Bouzas, nado en Viasc\u00f3n (Cerdedo-Cotobade) en 1926, \u00e9 un gaiteiro galego.\nTraxectoria.\nEmigrou a Uruguai en 1953, onde vive dende ent\u00f3n. Est\u00e1 considerado como o gaiteiro de m\u00e1is idade de Am\u00e9rica. Despois de chegar a Montevideo vinculou a s\u00faa actividade musical coa Casa Gallega de Montevideo. Foi fundador e tesoureiro do Centro Pontevedr\u00e9s de Montevideo. Dende 1990 dirixe a escola e o grupo de gaitas do Ballet Folcl\u00f3rico Obradoiro. Celestino Pichel \u00e9 curm\u00e1n de Ricardo Portela, o gaiteiro de Viasc\u00f3n..\nReco\u00f1ecementos.\nNo ano 2009 a Deputaci\u00f3n de Pontevedra outorgoulle o premio Entreculturas, que reco\u00f1ece o labor de persoas e entidades no eido da defensa do emigrante e da cultura galega."}
{"id": "150686", "revid": "65337", "url": "https://gl.wikipedia.org/wiki?curid=150686", "title": "Bol\u00edvar venezolano", "text": "O bol\u00edvar \u00e9 a moeda oficial de Venezuela, e leva ese nome en honra do art\u00edfice da independencia do pa\u00eds. Cada bol\u00edvar d\u00edvidese en 100 c\u00e9ntimos, e o seu c\u00f3digo ISO \u00e9 VEF. Os bol\u00edvares son emitidos polo Banco Central de Venezuela e producidos na Casa da Moeda de Venezuela."}
{"id": "150687", "revid": "56817", "url": "https://gl.wikipedia.org/wiki?curid=150687", "title": "A Chaira", "text": "O top\u00f3nimo galego A Chaira \u00e9 un or\u00f3nimo que indica un territorio chan. Pode referirse a:"}
{"id": "150688", "revid": "89787", "url": "https://gl.wikipedia.org/wiki?curid=150688", "title": "Pandora (l\u00faa)", "text": "Pandora (ou en grego \"\u03a0\u03b1\u03bd\u03b4\u03ce\u03c1\u03b1\") \u00e9 unha l\u00faa interior de Saturno. Foi descuberta en outubro de 1980 a partir de imaxes tomadas pola sonda \"Voyager 1\", e foi designada provisionalmente coma '. A finais de 1985 recibiu o nome oficial de Pandora, extra\u00eddo da mitolox\u00eda grega. Tam\u00e9n \u00e9 co\u00f1ecida coma '.\nPandora act\u00faa coma l\u00faa pastor da parte exterior do anel F. Est\u00e1 m\u00e1is craterizado ca s\u00faa veci\u00f1a Prometeo, e pos\u00fae dous cr\u00e1teres que andan \u00f3 redor dos 30 kms de di\u00e1metro.\nA \u00f3rbita de Pandora \u00e9 ca\u00f3tica, coma consecuencia da resonancia orbital con Prometeo. Os cambios m\u00e1is apreciables ocorren aproximadamente cada 6,2 anos, cando a periapse de Pandora coincide coa apoapse de Prometeo, no momento en que as l\u00faas se aproximan entre elas a uns 1400\u00a0kms. Pandora tam\u00e9n est\u00e1 en nunha resonancia de 3:2 con Mimas.\nA partir da s\u00faa baixa densidade e albedo relativamente alto, p\u00f3dese deducir que Pandora \u00e9 un corpo xeado moi poroso."}
{"id": "150690", "revid": "2338", "url": "https://gl.wikipedia.org/wiki?curid=150690", "title": "Ubuntu GNU/Linux", "text": ""}
{"id": "150692", "revid": "2338", "url": "https://gl.wikipedia.org/wiki?curid=150692", "title": "Kubuntu GNU/Linux", "text": ""}
{"id": "150695", "revid": "98629", "url": "https://gl.wikipedia.org/wiki?curid=150695", "title": "Kim Deal", "text": "Kimberley Ann Deal, nada o 10 de xu\u00f1o de 1961, \u00e9 unha vocalista, compositora e m\u00fasico estadounidense co\u00f1ecida por ser a baixista da banda de rock alternativo Pixies.\nTraxectoria.\nDeal uniuse a Pixies en xaneiro de 1986 coma baixista, adoptando o nome art\u00edstico de Mrs. John Murphy nas edici\u00f3ns da banda \"Come On Pilgrim\" e \"Surfer Rosa\". Despois de \"Doolittle\", co hiato de Pixies, formou The Breeders con Tanya Donelly e Josephine Wiggs. Despois da volta de Pixies en 1990 Deal sent\u00edase cada vez m\u00e1is marxinada polo l\u00edder da banda Black Francis, o que levou \u00e1 ruptura do grupo a principios do ano 1993.\nDeal centrouse ent\u00f3n en The Breeders, que editou o seu \u00e1lbum \"Last Splash\" en 1993. Un ano despois a banda entrou en hiato despois de que a xemelga de Deal, Kelley, entrase nunha cl\u00ednica de rehabilitaci\u00f3n. Durante os oito anos de ruptura de The Breeders, Deal adoptou o nome art\u00edstico Tammy Ampersand e formou The Amps, que gravou un \u00fanico \u00e1lbum, \"Pacer\", no ano 1995. No ano 2002 editou o terceiro \u00e1lbum de The Breeders, \"Title TK\" e reuniuse con Pixies no 2004. The Breeders lanzou o seu cuarto traballo, \"Mountain Battles\", no 2008."}
{"id": "150696", "revid": "12452", "url": "https://gl.wikipedia.org/wiki?curid=150696", "title": "Pterid\u00f3logo", "text": ""}
{"id": "150697", "revid": "23204", "url": "https://gl.wikipedia.org/wiki?curid=150697", "title": "Dale Crover", "text": "Dale Crover, nado o 23 de outubro de 1967 en Aberdeen, Washington, \u00e9 o bater\u00eda da banda Melvins. Toca tam\u00e9n en The Men of Porn e por un tempo tocou con Nirvana. Tam\u00e9n toca a guitarra e canta na banda Altamont. Dende xaneiro do 2009 toca a bater\u00eda nos directos de Fant\u00f4mas."}
{"id": "150699", "revid": "23204", "url": "https://gl.wikipedia.org/wiki?curid=150699", "title": "Leslie Hardy", "text": "Leslie Hardy \u00e9 unha teclista e baixista estadounidense.\nTraxectoria.\nHardy toca os teclados na banda de garage punk The Murder City Devils. Tam\u00e9n estivo un breve per\u00edodo de tempo como baixista de Hole, e deixar\u00eda a banda despois de gravar un \u00fanico sinxelo, \"Beautiful Son\", en 1993, sendo substitu\u00eddo pola baixista Kristen Pfaff. Leslie \u00e9 curm\u00e1 dos loitadores profesionais da WWE Jeff e Matt Hardy."}
{"id": "150700", "revid": "1131", "url": "https://gl.wikipedia.org/wiki?curid=150700", "title": "Christopher Wolstenholme", "text": "Christopher Tony Wolstenholme, nado en Rotherham, South Yorkshire, o 2 de decembro de 1978, \u00e9 o baixista e corista da banda inglesa Muse, co\u00f1ecido tam\u00e9n como Chris Wolstenholme. \u00c1s veces tam\u00e9n toca a guitarra ou os teclados en vez do baixo, inda que en ocasi\u00f3ns durante os directos os interpreta Morgan Nicholls."}
{"id": "150701", "revid": "25871", "url": "https://gl.wikipedia.org/wiki?curid=150701", "title": "Dean Fertita", "text": "Dean Fertita, nado o 6 de setembro de 1970 en Royal Oak, M\u00edchigan, \u00e9 un multiinstrumentista estadounidense. Fertita foi o vocalista e guitarrista de The Waxwings dende a formaci\u00f3n da banda en 1997 ata a s\u00faa desaparici\u00f3n no 2005. Fertita comezou ent\u00f3n a colaborar con Brendan Benson tocando os teclados e a guitarra nas s\u00faas edici\u00f3ns en solitario e tam\u00e9n foi o teclista de xira de The Raconteurs. No 2007 Fertita uniuse a Queens of the Stone Age para substitu\u00edr a Natasha Shneider nos teclados e ocasionalmente toca a guitarra nalg\u00fans temas. Na actualidade a banda est\u00e1 tom\u00e1ndose un descanso e Fertita est\u00e1 tocando a guitarra, os teclados e o \u00f3rgano con The Dead Weather. No ano 2009 Fertita editou o seu primeiro \u00e1lbum en solitario.\nTraxectoria.\nThe Waxwings.\nEn 1997 Fertita formou a banda de power pop The Waxwings xunto con baixista Kevin Peyok, o bater\u00eda James Edmunds e o guitarrista Dominic Romano. O nome da banda, as\u00ed como o nome do seu \u00e1lbum de estrea, ven da primeira li\u00f1a dun poema que aparece na novela de Vladimir Nabokov \"Pale Fire\". No ano 2000 The Waxwings asinaron co selo Bobsled Records e comezaron a traballar no seu primeiro disco, \"Low to the Ground\", gravado nos Terrarium Studios de Minneapolis, Minnesota con Bryan Hanna. No 2002 a banda sacou o seu segundo \u00e1lbum, \"Shadows Of...\" Despois da festa de presentaci\u00f3n do disco, unha carta do xefe de Bobslead Records Bob Salerno na cal ridiculizaba a banda por considerar que fixera un concerto moi pobre foi publicada no foro \"Velvet Rope\" creando unha enorme controversia.\nDebido a este feito o terceiro \u00e1lbum do grupo, \"Let's Make Our Descent\", gravado con Brendan Benson, foi editado polo selo Rainbow Quartz Records no ano 2004. No 2005 a banda anunciou na s\u00faa p\u00e1xina web que comezaran a traballar en temas para un cuarto \u00e1lbum. Dende ent\u00f3n os membros do grupo involucr\u00e1ronse noutros proxectos e a p\u00e1xina non volveu ser actualizada.\nColaboraci\u00f3n con Brendan Benson.\nDespois da ruptura de The Waxwings no 2004, Fertita foi recutado por Brendan Benson para tocar os teclados na s\u00faa xira brit\u00e1nica. Fertita co\u00f1eceuno a trav\u00e9s de amigos mutuos no instituto, e estableceron unha relaci\u00f3n de traballo moi cedo. Fertita cita a Benson como unha grande influencia, inspir\u00e1ndoo a centrarse m\u00e1is na enerx\u00eda en vez de escribir canci\u00f3ns con fortes \"riffs\". Cando Benson formou The Raconteurs Fertita foi recrutado para tocar os teclados e o \u00f3rgano na xira de promoci\u00f3n do \u00e1lbum \"Broken Boy Soldiers\". Fertita uniuse \u00e1 banda e gravou o clavinet no segundo \u00e1lbum do grupo, \"Consolers of the Lonely\", no ano 2008.\nQueens of the Stone Age.\nDurante a xira Fertita co\u00f1eceu a Hutch, o t\u00e9cnico de son da banda, que tam\u00e9n traballaba con Queens of the Stone Age. No 2007 Hutch pediulle a Fertita unirse a Queens of the Stone Age como novo teclista e guitarrista adicional, substitu\u00edndo \u00e1 finada Natasha Shneider. Fertita aceptou e xunto co novo membro no baixo Michael Shuman gravaron as derradeiras canci\u00f3ns extra de \"Era Vulgaris\". O \u00e1lbum editouse o 12 de xu\u00f1o dese ano e seguiulle a \"Duluth Tour\", que os levou a actuar en pequenas cidades. O 16 de agosto do 2008 Queens of the Stone Age realizou un concerto na honra de Natasha Shneider no Henry Fonda Theatre en Los Angeles. Un\u00edronse no escenario a Alain Johannes, Jack Black, Kyle Gass, Matt Cameron, Brody Dalle, Jesse Hughes, Chris Goss e PJ Harvey. A recadaci\u00f3n do concerto foi destinado a pagar os custos asociados \u00e1 enfermidade de Natasha. Na actualidade os membros da banda est\u00e1n envoltos en varios proxectos, pero segundo o guitarrista Troy Van Leeuwen planean reunirse no ver\u00e1n do 2010.\nThe Dead Weather.\nNo 2009 Fertita, xunto con Jack White na bater\u00eda, Alison Mosshart como vocalista e Jack Lawrence ao baixo formaron The Dead Weather. A banda inicialmente s\u00f3 quer\u00eda gravar un sinxelo de 7 polgadas pero os plans cambiaron e a banda compuxo e gravou o seu \u00e1lbum de estrea en quince d\u00edas. O disco, \"Horehound\", editouse o 14 de xullo do 2009 e foi seguido por unha xira de presentaci\u00f3n. No mes de outubro o vocalista Alison Mosshart confirmou que o segundo \u00e1lbum estaba a medio cami\u00f1o. Posteriormente Jack White revelou nunha entrevista que a banda agardaba ter de 20 a 25 canci\u00f3ns listas para a s\u00faa xira australiana en marzo do 2010. M\u00e1is tarde confirmouse que o primeiro sinxelo do novo traballo, \"Sea of Cowards\", chamar\u00edase \"Die by the Drop\" e aparecer\u00eda o 30 de marzo.\nTraballo en solitario.\nNo 2009 Fertita editou o seu primeiro disco en solitario baixo o nome Hello=Fire. O \u00e1lbum foi gravado durante un ano e medio cando Fertita e os seus amigos atopaban tempo dispo\u00f1ible nos estudos, a\u00ednda que alg\u00fans temas foron compostos tempo antes, durante a xira con Brendan Benson nos anos 2005 e 2006. O \u00e1lbum incl\u00fae colaboraci\u00f3ns dos seus compa\u00f1eiros en Queens of the Stone Age Troy Van Leeuwen, Joey Castillo e Michael Shuman, as\u00ed como a de Brendan Benson e a de Michael Horrigan de Afghan Whigs. O \u00e1lbum auto-titulado editouse o 26 de outubro do 2009 a trav\u00e9s do selo Schnitzel Records, e a canci\u00f3ns \"Nature of Our Minds\" foi o seu primeiro sinxelo. Fertita ti\u00f1a plans para realizar unha serie de concertos para promocionar o \u00e1lbum durante o descanso de Queens of the Stone Age, pero despois de unirse a The Dead Weather as actuaci\u00f3ns foron canceladas."}
{"id": "150702", "revid": "25871", "url": "https://gl.wikipedia.org/wiki?curid=150702", "title": "O Souto", "text": "Co top\u00f3nimo O Souto pod\u00e9monos referir a:"}
{"id": "150707", "revid": "15490", "url": "https://gl.wikipedia.org/wiki?curid=150707", "title": "Hermenexildo Gonz\u00e1lez", "text": "Hermenexildo Gonz\u00e1lez, ou Hermenexildo Gundisalviz tam\u00e9n co\u00f1ecido como Mendo I Gon\u00e7alves ou Hermenexildo Gon\u00e7alves Betotes, nado cara 900 e finado o 24 de xullo de 950, conde de Deza, foi un arist\u00f3crata galego do reino de Galiza que gobernou o condado de Portugal. (m. c. 943-950). Foi o proxenitor dunha das li\u00f1axes principais galaicoportugueses da Alta Idade Media.\nTraxectoria.\nOs seus pais foron o conde de Deza Gonzalo Betotiz, ou Gonzalo Afonso Betote, e a condesa Tareixa Eriz, filla do conde Ero Fern\u00e1ndez. Tivo varios irm\u00e1ns, entre eles a ra\u00ed\u00f1a Aragonta, esposa do rei Ordo\u00f1o II de Le\u00f3n, as\u00ed como o conde Paio Gonz\u00e1lez.\nDebeu falecer entre 943, ano en que aparece por \u00faltima vez na documentaci\u00f3n, e 950 cando a s\u00faa vi\u00fava e fillos reparten a s\u00faa herdanza.\nMatrimonio e descendencia.\nCasou entre 915 e 920 coa condesa Mumadona Dias, filla do conde Diego Fern\u00e1ndez (ou Diego Fredenandiz) e da condesa Onecca (Onega Garc\u00e9s de Pamplona (850 -?) e bisneta de V\u00edmara Perez, coa que tivo a Gonzalo Meendiz. En 926, o rei Ramiro II de Le\u00f3n doou ao matrimonio a vila chamada Creixomil, pr\u00f3xima a Guimar\u00e3es. Dous anos despois, a nai de Muniadona, Onecca, mencionando a todos os seus fillos, realizou unha doaz\u00f3n, confirmada por varios magnates, entre eles o seu xenro Hermenexildo, ao mosteiro de Lorv\u00e3o en memoria \"domnissimi nostri nomini ueremudi diue memorie\". Tiveron seis fillos:"}
{"id": "150712", "revid": "7523", "url": "https://gl.wikipedia.org/wiki?curid=150712", "title": "Lietuvos Rytas", "text": ""}
{"id": "150713", "revid": "5132", "url": "https://gl.wikipedia.org/wiki?curid=150713", "title": "Liga de baloncesto de Lituania", "text": ""}
{"id": "150714", "revid": "5132", "url": "https://gl.wikipedia.org/wiki?curid=150714", "title": "Liga de Baloncesto do B\u00e1ltico", "text": ""}
{"id": "150715", "revid": "89787", "url": "https://gl.wikipedia.org/wiki?curid=150715", "title": "\u0160ar\u016bnas Mar\u010diulionis", "text": "Raimondas \u0160ar\u016bnas Mar\u010diulionis, nado o 13 de xu\u00f1o de 1964 en Kaunas, Uni\u00f3n Sovi\u00e9tica (agora Lituania) \u00e9 un ex xogador profesional de baloncesto lituano. Cunha altura de 1,96 metros, foi un dos primeiros europeos en xogar con regularidade na NBA, permanecendo nela durante sete tempadas.\nTam\u00e9n \u00e9 co\u00f1ecido pola s\u00faa implicaci\u00f3n co baloncesto lituano, axudando \u00e1 construci\u00f3n da s\u00faa selecci\u00f3n nacional ademais de ser fundador da Liga de baloncesto de Lituania (Lietuvos Krep\u0161inio Lyga) e da Liga de Baloncesto do Norte de Europa (NEBL), a cal ser\u00eda posteriormente absorbida pola actual Liga de Baloncesto do B\u00e1ltico. Actualmente \u00e9 un dos homes de negocios m\u00e1is importantes do seu pa\u00eds.\nTraxectoria deportiva.\nEuropa.\nNado en Kaunas, comezou a xogar profesionalmente na cidade de Vilnius, ent\u00f3n pertencente \u00e1 URSS, no equipo do Statyba Vilnius. Comezou no club con tan s\u00f3 17 anos, en 1981, permanecendo al\u00ed at\u00e9 o ano 1989, cando decide dar o salto \u00e1 NBA. Isto converteuno no primeiro xogador lituano en facelo.\nSelecci\u00f3n nacional.\nFoi un fixo nas selecci\u00f3ns nacionais da URSS a finais dos anos 1980 e da de Lituania na d\u00e9cada de 1990. Coa URSS, xunto co seu compatriota Arvydas Sabonis, ga\u00f1aron a medalla de ouro nos Xogos Ol\u00edmpicos de Se\u00fal 1988, ademais da medalla de prata nos Campionatos de Europa de Baloncesto celebrados en Grecia en 1987.\nCon Lituania, ga\u00f1ou o bronce nos Xogos Ol\u00edmpicos de Barcelona 1992 e Atlanta 1996, ademais dunha nova medalla de prata no europeo de 1995.\nNBA.\nFoi elixido polos Golden State Warriors na sexta rolda do Draft da NBA de 1987, quen tiveron que esperar dous anos para que se incorporase ao equipo, na tempada 1989-90. Al\u00ed xogou durante catro tempadas, sendo finalista en d\u00faas ocasi\u00f3ns ao premio do Mellor Sexto Home da NBA, en 1991 e 1992. Ese ano do 92 foi o mellor da s\u00faa carreira, tras facer medias de 18,9 puntos e 3,4 asistencias por partido.\nTras perderse un ano completo de competici\u00f3n por mor dunha grave lesi\u00f3n no xeonllo, foi traspasado a Seattle SuperSonics, onde o seu nivel de xogo baixou ostensiblemente. Ao ano seguinte foi traspasado a Sacramento Kings, finalizando a s\u00faa carreira na NBA nos Denver Nuggets, na tempada 1996-97. No total da s\u00faa carreira en Estados Unidos fixo medias de 12,8 puntos, 2,3 rebotes e 2,2 asistencias."}
{"id": "150716", "revid": "5132", "url": "https://gl.wikipedia.org/wiki?curid=150716", "title": "Sarunas Marciulionis", "text": ""}
{"id": "150717", "revid": "15490", "url": "https://gl.wikipedia.org/wiki?curid=150717", "title": "Coxa", "text": "A coxa \u00e9 unha parte do corpo humano, situada na perna, entre a virilla e o xeonllo. O soporte \u00f3seo est\u00e1 constitu\u00eddo polo f\u00e9mur (que \u00e9 o maior \u00f3so do corpo humano), e musculatura polos m\u00fasculos pect\u00edneo, iliopsoas, psoas menor, tensor da fascia lata, sartorio (que \u00e9 o maior m\u00fasculo do corpo humano), cuadr\u00edceps femoral; adutor longo, adutor curto, adutor magno, gr\u00e1cil, obturador externo; semitendinoso, semimembranoso e b\u00edceps femoral.\nFunci\u00f3ns.\nAs funci\u00f3ns b\u00e1sicas da coxa son permitir o movemento e o soporte dun indivuduo. N\u00f3tese, como proba, que a coxa s\u00f3 se despraza cara a adiante, nunca para atr\u00e1s, evidenciando a funci\u00f3n de desprazamento (que se realiza cara a adiante).\nF\u00f3ra destas funci\u00f3ns, as coxas tam\u00e9n se consideran como puntos de excitaci\u00f3n sexual nunha relaci\u00f3n deste tipo, podendo considerarse como zonas er\u00f3xenas."}
{"id": "150720", "revid": "56817", "url": "https://gl.wikipedia.org/wiki?curid=150720", "title": "A Estaci\u00f3n", "text": "O top\u00f3nimo A Estaci\u00f3n, un hod\u00f3nimo xeralmente ligado a unha estaci\u00f3n ferroviaria, pode referirse a:"}
{"id": "150721", "revid": "47401", "url": "https://gl.wikipedia.org/wiki?curid=150721", "title": "Padr\u00f3n (hom\u00f3nimos)", "text": "O termo padr\u00f3n pode referirse a:\nO top\u00f3nimo Padr\u00f3n pode referirse a:"}
{"id": "150722", "revid": "7523", "url": "https://gl.wikipedia.org/wiki?curid=150722", "title": "Statyba Vilnius", "text": ""}
{"id": "150723", "revid": "5132", "url": "https://gl.wikipedia.org/wiki?curid=150723", "title": "Art\u016bras Karni\u0161ovas", "text": "Art\u016bras Karni\u0161ovas, nado o 27 de abril de 1971 en Klaip\u0117da, Uni\u00f3n Sovi\u00e9tica (agora Lituania) \u00e9 un ex xogador profesional de baloncesto lituano. Cunha altura de 2,04 metros xogaba na posici\u00f3n de ala. Destacaba polo seu excelente tiro exterior. Actualmente \u00e9 vicepresidente executivo de operaci\u00f3ns baloncest\u00edsticas dos Chicago Bulls da National Basketball Association (NBA).\nTraxectoria.\nConseguiu os seus maiores \u00e9xitos deportivos coa Selecci\u00f3n lituana de baloncesto, coa que conquistou d\u00faas medallas de bronce nos Xogos Ol\u00edmpicos de Barcelona 1992 e Atlanta 1996, e a medalla de prata no Eurobasket de 1995.\nA nivel de clubs os seus maiores \u00e9xitos cultivounos no FC Barcelona, co que ga\u00f1ou tres ligas ACB e unha Copa do Rei, a\u00ednda que quedou d\u00faas veces \u00e1s portas de ga\u00f1ar a Euroliga xa que disputou d\u00faas veces a final, en 1996 e 1997, perd\u00e9ndoa en ambas as ocasi\u00f3ns. Entre 1998 e 2000 xogou d\u00faas tempadas no Fortitudo Bologna, co que ga\u00f1ou unha liga de baloncesto de Italia e unha Supercopa. Antes de retirarse volveu xogar d\u00faas tempadas m\u00e1is no FC Barcelona."}
{"id": "150724", "revid": "5132", "url": "https://gl.wikipedia.org/wiki?curid=150724", "title": "Arturas Karnisovas", "text": ""}
{"id": "150725", "revid": "895", "url": "https://gl.wikipedia.org/wiki?curid=150725", "title": "Chacho", "text": ""}
{"id": "150726", "revid": "88215", "url": "https://gl.wikipedia.org/wiki?curid=150726", "title": "Rimas Kurtinaitis", "text": "Rimas Kurtinaitis, nado o 15 de maio de 1960 en Kaunas, Uni\u00f3n Sovi\u00e9tica (agora Lituania) \u00e9 un ex xogador e adestrador profesional de baloncesto lituano. Cunha altura de 1,97 metros xogaba na posici\u00f3n de escolta. Foi Ministro de Deporte de Lituania en 1997 e adestrador da selecci\u00f3n de Acerbaix\u00e1n. Actualmente \u00e9 adestrador do BC Khimki."}
{"id": "150727", "revid": "5132", "url": "https://gl.wikipedia.org/wiki?curid=150727", "title": "Real Madrid Teka", "text": ""}
{"id": "150728", "revid": "98629", "url": "https://gl.wikipedia.org/wiki?curid=150728", "title": "Barxa", "text": "O termo Barxa \u00e9 unha forma deturpada de \"varxa\" \u2014terreo f\u00e9rtil e chan \u00e1 beira dun r\u00edo\u2014, moi frecuente como top\u00f3nimo en Galicia:\nComo apelido p\u00f3dese referir a:"}
{"id": "150729", "revid": "336", "url": "https://gl.wikipedia.org/wiki?curid=150729", "title": "Occipital", "text": ""}
{"id": "150730", "revid": "5726763", "url": "https://gl.wikipedia.org/wiki?curid=150730", "title": "Berdoias, Berdoias, Vimianzo", "text": "Berdoias \u00e9 un lugar da parroquia do Berdoias no concello coru\u00f1\u00e9s de Vimianzo na comarca da Terra de Soneira. Ti\u00f1a 71 habitantes no ano 2018 segundo datos do Instituto Nacional de Estad\u00edstica dos cales eran 37 homes e 34 mulleres."}
{"id": "150732", "revid": "1987", "url": "https://gl.wikipedia.org/wiki?curid=150732", "title": "Boallo, Berdoias, Vimianzo", "text": "Boallo \u00e9 un lugar da parroquia do Berdoias no concello coru\u00f1\u00e9s de Vimianzo na comarca da Terra de Soneira. Ti\u00f1a 17 habitantes no ano 2018 segundo datos do Instituto Nacional de Estad\u00edstica dos cales eran 8 homes e 9 mulleres."}
{"id": "150736", "revid": "85894", "url": "https://gl.wikipedia.org/wiki?curid=150736", "title": "A Bouza, Berdoias, Vimianzo", "text": "A Bouza \u00e9 un lugar da parroquia do Berdoias no concello coru\u00f1\u00e9s de Vimianzo na comarca da Terra de Soneira. Ti\u00f1a 15 habitantes no ano 2018 segundo datos do Instituto Nacional de Estad\u00edstica dos cales eran 6 homes e 9 mulleres."}
{"id": "150737", "revid": "85894", "url": "https://gl.wikipedia.org/wiki?curid=150737", "title": "A Casanova, Berdoias, Vimianzo", "text": "A Casanova \u00e9 un lugar da parroquia do Berdoias no concello coru\u00f1\u00e9s de Vimianzo na comarca da Terra de Soneira. Ti\u00f1a 12 habitantes no ano 2018 segundo datos do Instituto Nacional de Estad\u00edstica dos cales eran 8 homes e 4 mulleres."}
{"id": "150738", "revid": "85894", "url": "https://gl.wikipedia.org/wiki?curid=150738", "title": "Grixoa, Berdoias, Vimianzo", "text": "Grixoa \u00e9 un lugar da parroquia do Berdoias no concello coru\u00f1\u00e9s de Vimianzo na comarca da Terra de Soneira. Ti\u00f1a 24 habitantes no ano 2018 segundo datos do Instituto Galego de Estat\u00edstica dos cales eran 12 homes e 12 mulleres."}
{"id": "150740", "revid": "85894", "url": "https://gl.wikipedia.org/wiki?curid=150740", "title": "Pedra do Frade, Berdoias, Vimianzo", "text": "Pedra do Frade \u00e9 un lugar da parroquia do Berdoias no concello coru\u00f1\u00e9s de Vimianzo na comarca da Terra de Soneira. Ti\u00f1a 14 habitantes no ano 2018 segundo datos do Instituto Galego de Estat\u00edstica dos cales eran 6 homes e 8 mulleres.\nEtimolox\u00eda popular.\nConta a lenda que un frade do mosteiro de Moraime (Mux\u00eda) que andaba polo lugar viuse seguido polos lobos e, para salvarse deles, subiu \u00f3 alto dun gran con na aba do monte. Desafortunadamente, a manobra non evitou que os lobos o matasen e devorasen (\"ata os zapatos comeron\", conta a lenda). En lembranza do feito colocouse unha cruz sobre o con, visible a moita distancia."}
{"id": "150741", "revid": "85894", "url": "https://gl.wikipedia.org/wiki?curid=150741", "title": "O Pet\u00f3n, Berdoias, Vimianzo", "text": "O Pet\u00f3n \u00e9 un lugar da parroquia do Berdoias no concello coru\u00f1\u00e9s de Vimianzo na Comarca da Terra de Soneira. Ti\u00f1a 30 habitantes no ano 2018 segundo datos do Instituto Galego de Estat\u00edstica dos cales eran 15 homes e 15 mulleres."}
{"id": "150742", "revid": "85894", "url": "https://gl.wikipedia.org/wiki?curid=150742", "title": "Rego dos Podres, Berdoias, Vimianzo", "text": "Rego dos Podres \u00e9 un lugar da parroquia do Berdoias no concello coru\u00f1\u00e9s de Vimianzo na comarca da Terra de Soneira. Ti\u00f1a 11 habitantes no ano 2018 segundo datos do Instituto Nacional de Estad\u00edstica dos cales eran 6 homes e 5 mulleres."}
{"id": "150743", "revid": "1987", "url": "https://gl.wikipedia.org/wiki?curid=150743", "title": "Romar, Berdoias, Vimianzo", "text": "Romar \u00e9 un lugar da parroquia do Berdoias no concello coru\u00f1\u00e9s de Vimianzo na comarca da Terra de Soneira. Ti\u00f1a 19 habitantes no ano 2018 segundo datos do Instituto Nacional de Estad\u00edstica dos cales eran 8 homes e 11 mulleres."}
{"id": "150744", "revid": "1987", "url": "https://gl.wikipedia.org/wiki?curid=150744", "title": "Santa Cristi\u00f1a, Berdoias, Vimianzo", "text": "Santa Cristi\u00f1a \u00e9 un lugar da parroquia do Berdoias no concello coru\u00f1\u00e9s de Vimianzo na comarca da Terra de Soneira. Ti\u00f1a 10 habitantes no ano 2018 segundo datos do Instituto Nacional de Estad\u00edstica dos cales eran 5 homes e 5 mulleres."}
{"id": "150746", "revid": "27155", "url": "https://gl.wikipedia.org/wiki?curid=150746", "title": "Papo da perna", "text": "O papo da perna, barriga da perna ou polpa \u00e9 unha proeminencia muscular, situada na face posterosuperior da perna, formada principalmente polos m\u00fasculos gastrocnemio e s\u00f3leo. \u00c9 innervado polo nervio tibial. A barriga da perna \u00e9 avultada, moi carnosa, xa que est\u00e1 formada polo tr\u00edceps sural que re\u00fane tres m\u00fasculos: os dous m\u00fasculos gastrocnemios -interno e externo- e o s\u00f3leo."}
{"id": "150747", "revid": "336", "url": "https://gl.wikipedia.org/wiki?curid=150747", "title": "Sofraxe", "text": ""}
{"id": "150748", "revid": "23204", "url": "https://gl.wikipedia.org/wiki?curid=150748", "title": "Antebrazo", "text": "En anatom\u00eda, o antebrazo \u00e9 a parte da extremidade superior ou membro superior do ser humano situada entre o c\u00f3bado e o carpo (ou pulso).\nAnatom\u00eda.\nO antebrazo est\u00e1 formado polos \u00f3sos ulna ou c\u00fabito e radio, unidos por unha membrana inter\u00f3sea. Ademais de se artellar co c\u00f3bado, o antebrazo ten dous movementos propios, a pronaci\u00f3n e a supinaci\u00f3n e, por esa raz\u00f3n, ten m\u00fasculos espec\u00edficos para eses movementos, al\u00e9n de albergar os m\u00fasculos flexores e extensores dos dedos. O movemento en relaci\u00f3n ao c\u00f3bado \u00e9 realizado polo m\u00fasculo braquiorradial.\nEn secci\u00f3n transversal, o antebrazo enc\u00f3ntrase dividido en dous compartimentos fasciais: o compartimento posterior cont\u00e9n os extensores das mans, que son comandados polo nervio radial; o compartimento anterior cont\u00e9n os flexores, comandados polo nervio mediano.\nAs arterias radial e ulnar e as s\u00faas ramificaci\u00f3ns fornecen o sangue ao antebrazo e normalmente enc\u00f3ntranse na face anterior do radio e da ulna, ao longo de todo o membro.\nAs principais veas superficiais do antebrazo son a vea cef\u00e1lica, a antebraquial media e a bas\u00edlica. Estas veas son moitas veces usadas para a venipuntura, a\u00ednda que a fosa cubital sexa o lugar preferido para a extracci\u00f3n de sangue.\nM\u00fasculos do antebrazo.\nO antebrazo est\u00e1 formado por 20 m\u00fasculos, que poden ser organizados en 3 grupos principais, consonte \u00e1 s\u00faa localizaci\u00f3n:"}
{"id": "150749", "revid": "23204", "url": "https://gl.wikipedia.org/wiki?curid=150749", "title": "Man", "text": "A man \u00e9 a parte final de cada extremidade superior (ou brazo), principalmente nos mam\u00edferos b\u00edpedes. Por extensi\u00f3n tam\u00e9n se usa ese termo e os nomes de moitos dos seus constitu\u00edntes para designar os \u00f3rganos equivalentes dos membros anteriores de moitos vertebrados.\nDiv\u00eddese xeralmente en tres rexi\u00f3ns: carpo, metacarpo e dedos.\nTal como nos restantes \u00f3rganos pares, as mans son sim\u00e9tricas.\nA man do ser humano.\nTam\u00e9n chamada de Quirod\u00e1ctilo (debido aos dedos), a man cun dedo oposto aos restantes -o polgar - foi unha adquisici\u00f3n evolutiva (segundo a teor\u00eda da evoluci\u00f3n) extremadamente importante, pois permitiu a utilizaci\u00f3n de instrumentos, cos cales poder defenderse m\u00e1is facilmente e modificar o ambiente que os rodean para sobreviviren mellor..\nA man ten 27 \u00f3sos principais: 8 no carpo, 5 no metacarpo e 14 falanxes, m\u00e1is un n\u00famero vari\u00e1bel de pequenos \u00f3sos sesamoides.\nOs movementos da man humana d\u00e9bense a dous conxuntos de m\u00fasculos: os intr\u00ednsecos, ou sexa, que se encontran na propia man, e os extr\u00ednsecos -os flexores e extensores longos-, que se encontran no antebrazo. Os m\u00fasculos intr\u00ednsecos son os tenares e hipotenares, respectivamente ligados ao 1\u00ba e 5\u00ba dedos, os m\u00fasculos inter\u00f3seos (entre os metacarpianos), catro dorsais e tres volares e os m\u00fasculos lumbricais. Estes m\u00fasculos te\u00f1en a s\u00faa orixe no flexor profundo e caracter\u00edzanse por non teren orixe nos \u00f3sos.\nOs m\u00fasculos extr\u00ednsecos son os dous flexores longos, localizados na parte interna do antebrazo e que se unen por tend\u00f3ns \u00e1s falanxes (moi vis\u00edbeis no dorso da man). O flexor profundo \u00fanese \u00e1s falanxes distais e o flexor superficial \u00e1s falanxes medias. Estes m\u00fasculos son respons\u00e1beis da flexi\u00f3n dos dedos. O polgar ten un flexor longo e un curto no grupo de m\u00fasculos tenares, al\u00e9n dos m\u00fasculos opo\u00f1ente, abdutor e rotador.\nProporci\u00f3n \u00e1urea.\nA proporci\u00f3n \u00e1urea \u00e9 unha raz\u00f3n presente en varios aspectos da natureza, e equivale aproximadamente a 1,618033. Esta proporci\u00f3n est\u00e1 presente tam\u00e9n nas mans humanas nas relaci\u00f3ns entre :\nA man e a cultura humana.\nA gran capacidade de movementos da man permitiulle ao ser humano desenvolver a lingua de sinais, non s\u00f3 para mellorar a comunicaci\u00f3n entre xordos, sen\u00f3n tam\u00e9n para utilizar en situaci\u00f3ns especiais, como no teatro e entre nav\u00edos ou persoas que se encontran f\u00f3ra do alcance do ouvido, mais que se poden ver entre si.\nOutra posibilidade (tam\u00e9n existente nos restantes primates) \u00e9 a utilizaci\u00f3n da man como arma, non s\u00f3 fechada nun pu\u00f1o, sen\u00f3n tam\u00e9n noutras posici\u00f3ns, como nas artes marciais.\nA man na cultura popular galega.\nA importancia da man na cultura est\u00e1 patente en moitas expresi\u00f3ns como, por exemplo:"}
{"id": "150750", "revid": "1308", "url": "https://gl.wikipedia.org/wiki?curid=150750", "title": "Columna traxana", "text": ""}
{"id": "150763", "revid": "1308", "url": "https://gl.wikipedia.org/wiki?curid=150763", "title": "Vitruvio", "text": ""}
{"id": "150764", "revid": "10599", "url": "https://gl.wikipedia.org/wiki?curid=150764", "title": "Ajax de Amsterdam", "text": ""}
{"id": "150765", "revid": "10599", "url": "https://gl.wikipedia.org/wiki?curid=150765", "title": "Ajax de \u00c1msterdam", "text": ""}
{"id": "150766", "revid": "10599", "url": "https://gl.wikipedia.org/wiki?curid=150766", "title": "Ajax Amsterdam", "text": ""}
{"id": "150767", "revid": "5863", "url": "https://gl.wikipedia.org/wiki?curid=150767", "title": "Ajax \u00c1msterdan", "text": ""}
{"id": "150772", "revid": "5312", "url": "https://gl.wikipedia.org/wiki?curid=150772", "title": "Corpo humano", "text": "O corpo humano \u00e9 a estrutura f\u00edsica e material do organismo humano.\nCompo\u00f1entes do corpo humano.\nO corpo humano componse de cabeza, tronco e extremidades; os brazos son as extremidades superiores e as pernas as inferiores.\nCompo\u00f1entes segundo Wang.\nUn dos sistemas de clasificaci\u00f3n do corpo humano, con respecto aos seus compo\u00f1entes constitu\u00edntes, \u00e9 o establecido por Wang e col. en 1992:\nPorque o corpo humano est\u00e1 organizado en diferentes niveis xerarquizados. As\u00ed, est\u00e1 composto de aparellos; a estes int\u00e9granos os sistemas, que \u00e1 s\u00faa vez est\u00e1n compostos por \u00f3rganos, conformados por tecidos, que est\u00e1n formados por c\u00e9lulas compostas por mol\u00e9culas.\nO corpo humano pos\u00fae m\u00e1is de cincuenta bill\u00f3ns de c\u00e9lulas. Estas agr\u00fapanse en tecidos, os cales se organizan en \u00f3rganos, e estes en oito aparellos ou sistemas: locomotor (muscular e \u00f3seo), respiratorio, dixestivo, excretor, circulatorio, end\u00f3crino, nervioso e reprodutor.\nOs seus elementos constitutivos fundamentais son hidr\u00f3xeno (H), os\u00edxeno (O), carbono (C) e nitr\u00f3xeno (N), present\u00e1ndose outros moitos elementos en proporci\u00f3ns m\u00e1is baixas (alg\u00fans, en proporci\u00f3ns moi baixas, os denominados oligoelementos). Estes \u00e1tomos \u00fanense entre si para formaren mol\u00e9culas, xa sexan inorg\u00e1nicas, como a auga (que \u00e9 o constitu\u00ednte m\u00e1is abundante do noso organismo, o 60 %) ou org\u00e1nicas como os gl\u00edcidos, l\u00edpidos, e prote\u00ednas, que converten o ser humano nunha extraordinaria m\u00e1quina complexa, analizada desde calquera nivel: bioqu\u00edmico, citol\u00f3gico, histol\u00f3xico, anat\u00f3mico...\nProporci\u00f3n dos principais elementos qu\u00edmicos do corpo humano:\nA citolox\u00eda \u00e9 a rama das ciencias biol\u00f3xicas que estuda as c\u00e9lulas. A c\u00e9lula \u00e1 a m\u00ednima unidade de vida. Todas as c\u00e9lulas humanas son eucariotas, como as c\u00e9lulas de todos os animais e plantas. Todas as c\u00e9lulas comparten uns elementos esenciais, como son a membrana envolvente, o citoplasma, rico en org\u00e1nulos nas c\u00e9lulas eucariotas, e un n\u00facleo claramente diferenciado neste tipo de c\u00e9lulas, cunha membrana nuclear que envolve ao material xen\u00e9tico. O n\u00facleo, \u00e9 o \"cerebro\" organizador da c\u00e9lula, e segue un \"programa\" ou plan xeral coordinado, escrito, na especie humana, en 100.000 xenes, ordenados en 23 pares de cromosomas. Cando o ser humano alcanza a idade adulta, o cuerpo componse de cerca de cen bill\u00f3ns de c\u00e9lulas.\nA histolox\u00eda oc\u00fapase do estudo dos tecidos biol\u00f3xicos. Existen s\u00f3 uns poucos tecidos b\u00e1sicos, como o epitelial, o conxuntivo, o muscular e o nervioso, cos que o organismo se relaciona, se protexe, segrega substancias, mant\u00e9n a s\u00faa forma, se despraza, coordina as s\u00faas funci\u00f3ns e se relaciona co medio.\nA pel do corpo humano ten unha superficie aproximada de 2 m\u00b2, e o seu grosor var\u00eda entre os 0,5\u00a0mm nas p\u00e1lpebras aos 4\u00a0mm nos tal\u00f3ns. A densidade media do corpo humano \u00e9 duns 933\u00a0kg/m\u00b3. A altura media (talle) dun adulto humano \u00e9 aproximadamente de 1,7 m.\nO corpo humano segue en constante evoluci\u00f3n, pero \u00e9 un acabado de chegar ao planeta. Se consider\u00e1ramos que a vida xurdira na Terra hai 24 horas, o ser humano (\"Homo sapiens\") apenas vivir\u00eda nos \u00faltimos 3 segundos.\nA auga do corpo humano.\nA auga \u00e9 o principal compo\u00f1ente do corpo humano, que pos\u00fae un 75 % de auga ao nacer e cerca do 70 % na idade adulta. Aproximadamente o 60% de dita auga enc\u00f3ntrase no interior das c\u00e9lulas e, o resto, circula no sangue e ba\u00f1a os tecidos. \u00c9 imprescind\u00edbel para a existencia do ser humano, que non pode estar sen beber m\u00e1is de cinco ou seis d\u00edas sen po\u00f1er en risco a s\u00faa vida.\nO corpo perde auga por medio dos excrementos, a suoraci\u00f3n e a exhalaci\u00f3n do vapor de auga no alento, en funci\u00f3n do grao de actividade, temperatura, humidade ou outros factores.\nPosici\u00f3ns b\u00e1sicas do corpo en medicina.\nAs posici\u00f3ns b\u00e1sicas en medicina son:"}
{"id": "150773", "revid": "88215", "url": "https://gl.wikipedia.org/wiki?curid=150773", "title": "EuroCup Basketball", "text": "A EuroCup Basketball, co\u00f1ecida anteriormente como ULEB Cup, e chamada tam\u00e9n actualmente como 7DAYS EuroCup debido a motivos de patrocinio, \u00e9 unha competici\u00f3n europea de baloncesto organizada pola Uni\u00f3n de Ligas Europeas de Baloncesto (ULEB) na que compiten os equipos mellor clasificados das ligas nacionais que non estean clasificados para disputar a Euroliga. Dende a tempada 2008-2009, esta competici\u00f3n, a segunda competici\u00f3n europea de clubs, comezouse a chamar \"Eurocup\" (antes ULEB Cup). Na Eurocup participan corenta e catro equipos, trinta e seis clasificados directamente, mentres que os oito restantes acceden tras quedar eliminados da fase grupos da Euroliga.\nEsta competici\u00f3n foi creada na tempada 2002-2003 para recoller a testemu\u00f1a da desaparecida Copa Kora\u0107 que organizou a Federaci\u00f3n Internacional de Baloncesto (FIBA) entre 1972 e 2002, considerada a segunda en importancia do continente tras a Euroliga, tam\u00e9n organizada pola ULEB. O campi\u00f3n do torneo participa ao ano seguinte na Euroliga.\nHistoria.\nA competici\u00f3n foi creada en 2002 como a ULEB Cup, e dende ent\u00f3n tivo as seguintes denominaci\u00f3ns:\nFormato.\nSistema de competici\u00f3n.\nDende a tempada 2016-17, a primeira fase da EuroCup \u00e9 a tempada regular, onde participan 24 equipos. Cada equipo xoga dous partidos (un na casa e outro f\u00f3ra) contra o resto de equipos do seu grupo. \u00d3 remate da tempada regular, o n\u00famero de equipos red\u00facese a 16, no denominado Top 16, onde se dividen os equipos en catro grupos. Os dous primeiros clasificados de cada grupo avanzan \u00f3s playoffs finais, onde cada eliminatoria se xoga \u00f3 mellor de tres partidos."}
{"id": "150774", "revid": "23204", "url": "https://gl.wikipedia.org/wiki?curid=150774", "title": "Anatom\u00eda humana", "text": "A anatom\u00eda humana \u00e9 a ciencia \u2014de car\u00e1cter pr\u00e1ctico e morfol\u00f3xico principalmente\u2014 dedicada ao estudo das estruturas macrosc\u00f3picas do corpo humano, de maneira que se deixa o estudo dos tecidos \u00e1 histolox\u00eda e das c\u00e9lulas \u00e1 citolox\u00eda e biolox\u00eda celular. A anatom\u00eda humana \u00e9 un campo especializado dentro da anatom\u00eda xeral (animal).\nBaixo unha visi\u00f3n sistem\u00e1tica, o corpo humano \u2014como os corpos dos animais\u2014, est\u00e1 organizado en diferentes niveis segundo unha xerarqu\u00eda. As\u00ed, est\u00e1 composto de \"aparellos\", integrados por \"sistemas\", que \u00e1 s\u00faa vez est\u00e1n compostos por \u00f3rganos, que est\u00e1n compostos por tecidos, que est\u00e1n formados por c\u00e9lulas, que est\u00e1n formados por mol\u00e9culas etc. Outras visi\u00f3ns (funcional, morfoxen\u00e9tica, cl\u00ednica etc.), baixo outros criterios, entenden o corpo humano dunha maneira algo distinta.\nRecensi\u00f3n hist\u00f3rica.\nHistoricamente tense constancia de que a anatom\u00eda era ensinada por Hip\u00f3crates no s\u00e9culo IV antes de Cristo. Atrib\u00faese a Arist\u00f3teles o uso por primeira vez da palabra grega \u1f00\u03bd\u03b1\u03c4\u03bf\u03bc\u03af\u03b1 (\u2018anatom\u00eda\u2019) derivada do verbo \u1f00\u03bd\u03b1\u03c4\u03ad\u03bc\u03bd\u03b5\u03b9\u03bd \"anat\u00e9mnein\", isto \u00e9, \"cortes\" (t\u00e9nnein) \"abertos\" (\u00e1na) co significado de disecar (separar as partes cortadas).\nBartolomeo Eustachio, tam\u00e9n co\u00f1ecido co seu nome latino Eustachius, foi un dos fundadores da ciencia da anatom\u00eda humana. Leonardo da Vinci realizou estudos anat\u00f3micos art\u00edsticos, reflectidos en variados bosquexos e debuxos, como o modelo do corpo humano chamado o Home de Vitruvio. No s\u00e9culo XVI, Andreas Vesalius reformou e reivindicou o estudo da anatom\u00eda para a medicina, corrixindo os erros interpretativos de Galeno, quen disecaba monos e cans, coa s\u00faa \"magna opus\" \"De Humani Corporis Fabrica\" (Sobre as funci\u00f3ns do corpo humano). Posteriormente, no s\u00e9culo XVII, William Harvey, m\u00e9dico ingl\u00e9s, descubriu a circulaci\u00f3n sangu\u00ednea.\nRamas e divisi\u00f3ns.\nAlgunhas ramas ou disciplinas como a osteolox\u00eda, a miolox\u00eda, a artrolox\u00eda, a anxiolox\u00eda ou a neuroanatom\u00eda cercan os l\u00edmites de estudo do corpo humano dunha maneira m\u00e1is particular. As\u00ed, a miolox\u00eda realiza o estudo espec\u00edfico dos m\u00fasculos, as s\u00faas caracter\u00edsticas e funci\u00f3ns; e a neuroanatom\u00eda realiza o estudo do sistema nervioso en forma extensiva.\nHai outras modalidades: anatom\u00eda comparada, anatom\u00eda funcional etc.\nSistemas e aparellos do corpo humano.\n\"Sistema\": \u00e9 un grupo de \u00f3rganos asociados que concorren nunha funci\u00f3n xeral e est\u00e1n formados predominantemente polos mesmos tipos de tecidos. Por exemplo: o sistema esquel\u00e9tico, o sistema cardiovascular, o sistema nervioso etc.\n\"Aparello\": \u00e9 unha agrupaci\u00f3n de sistemas que desempe\u00f1an unha funci\u00f3n com\u00fan e m\u00e1is ampla. Por exemplo o aparello locomotor, integrado polos sistemas muscular, esquel\u00e9tico, articular e nervioso.\nAnatom\u00eda topogr\u00e1fica.\nBaixo un criterio topogr\u00e1fico, o corpo humano est\u00fadase por rexi\u00f3ns, esquematicamente (entre par\u00e9ntese os universalizados nomes en lat\u00edn):"}
{"id": "150775", "revid": "17467", "url": "https://gl.wikipedia.org/wiki?curid=150775", "title": "ULEB Cup", "text": ""}
{"id": "150776", "revid": "17467", "url": "https://gl.wikipedia.org/wiki?curid=150776", "title": "Copa ULEB", "text": ""}
{"id": "150777", "revid": "17467", "url": "https://gl.wikipedia.org/wiki?curid=150777", "title": "Copa da ULEB", "text": ""}
{"id": "150778", "revid": "17467", "url": "https://gl.wikipedia.org/wiki?curid=150778", "title": "Eurocopa da ULEB", "text": ""}
{"id": "150779", "revid": "17467", "url": "https://gl.wikipedia.org/wiki?curid=150779", "title": "Eurocup", "text": ""}
{"id": "150780", "revid": "5910208", "url": "https://gl.wikipedia.org/wiki?curid=150780", "title": "Deda", "text": "As dedas son cada unha das (xeralmente) cinco prolongaci\u00f3ns nas que acaba o p\u00e9 do ser humano e dos outros simios.\nAs dedas son cinco:\nAnatom\u00eda e fisiolox\u00eda das dedas.\nO p\u00e9 humano presenta numerosos \u00f3sos e tecidos brandos que soportan o peso do corpo."}
{"id": "150781", "revid": "5132", "url": "https://gl.wikipedia.org/wiki?curid=150781", "title": "Rod Mason", "text": "Rodney Walter Mason , co\u00f1ecido como Rod Mason, nado o 2 de xullo de 1966 en Tulsa, Oklahoma, \u00e9 un ex xogador profesional de baloncesto estadounidense formado na universidade de Creighton. Cunha altura de 1,91 metros xogaba nas posici\u00f3ns de escolta ou base.\nV\u00e9xase tam\u00e9n.\nLigaz\u00f3ns externas.\n "}
{"id": "150784", "revid": "98629", "url": "https://gl.wikipedia.org/wiki?curid=150784", "title": "Paco Garc\u00eda", "text": "Francisco Garc\u00eda \u00c1lvarez, co\u00f1ecido como Paco Garc\u00eda, nado en Valladolid o 23 de abril de 1967, \u00e9 un adestrador de baloncesto profesional espa\u00f1ol que adestrou durante sete tempadas ao Club Baloncesto Breog\u00e1n de Lugo. Dende o ano 2011 \u00e9 adestrador da selecci\u00f3n de baloncesto da Rep\u00fablica Centroafricana."}
{"id": "150787", "revid": "89787", "url": "https://gl.wikipedia.org/wiki?curid=150787", "title": "Andreu Casadevall", "text": "Andreu Casadevall Guinart, nado o 1 de xaneiro de 1962 en Santa Coloma de Gramenet, Barcelona, \u00e9 un adestrador de baloncesto profesional catal\u00e1n que actualmente adestra ao Autocid Ford Burgos da liga LEB."}
{"id": "150788", "revid": "6939", "url": "https://gl.wikipedia.org/wiki?curid=150788", "title": "Francisco Garc\u00eda \u00c1lvarez", "text": ""}
{"id": "150790", "revid": "23204", "url": "https://gl.wikipedia.org/wiki?curid=150790", "title": "Trofeo Memorial Quinocho", "text": "O Trofeo Memorial Quinocho \u00e9 un torneo futbol\u00edstico de ver\u00e1n de car\u00e1cter amig\u00e1bel que se disputa anualmente no Estadio Municipal de Bala\u00eddos e que \u00e9 organizado polo Celta de Vigo. Est\u00e1 dedicado ao antigo futbolista e xerente do equipo, Joaqu\u00edn Fern\u00e1ndez Santom\u00e9 'Quinocho', asasinado tras un atraco \u00e1 sede do club.\nComezou a disputarse no ano 1995 e, desde ent\u00f3n celebrouse todos os anos en Bala\u00eddos, excepto en 2006 que se disputou en Melga\u00e7o por mor do mal estado do c\u00e9spede do estadio vigu\u00e9s, e nos anos 2020 e 2021 por mor da pandemia da COVID-19."}
{"id": "150791", "revid": "75439", "url": "https://gl.wikipedia.org/wiki?curid=150791", "title": "Ra\u00fal L\u00f3pez L\u00f3pez", "text": "Ra\u00fal L\u00f3pez L\u00f3pez, nado en 1950 en Sarria, \u00e9 un empresario galego actualmente presidente da compa\u00f1\u00eda de transporte de viaxeiros Monbus. Foi presidente do Club Baloncesto Breog\u00e1n de Lugo de baloncesto at\u00e9 xu\u00f1o de 2010, e dende o 27 de outubro dese ano \u00e9 presidente do Obradoiro CAB.\nTraxectoria.\nNado na vila de Sarria, Ra\u00fal L\u00f3pez \u00e9 presidente de Monbus, Transgacar e do Comit\u00e9 Galego de Transportes, tam\u00e9n foi at\u00e9 xu\u00f1o de 2010 presidente do Club Baloncesto Breog\u00e1n S.A.D. Fillo de emigrante dende pequeno estivo relacionado co mundo do transporte por mor do seu pai, dono da compa\u00f1\u00eda Ra\u00fal-Sarria. Despois de rematar os seus estudos traballou como profesor e director de formaci\u00f3n viaria, sendo copropietario dunha autoescola en Sarria.\nM\u00e1is tarde volve \u00e1 empresa do seu pai, adquirindo en 1977 a empresa Empresa Monforte e tan s\u00f3 un ano despois a xesti\u00f3n do transporte urbano de Lugo. Co falecemento do seu pai, abre o uso da compa\u00f1\u00eda de autobuses aos viaxes de longa distancia durante os anos 1980, adquirindo de novo outras d\u00faas empresas do sector, Transportes La Uni\u00f3n e G\u00f3mez de Castro. En 2001 adquire a compa\u00f1\u00eda Castromil, convertendo a Monb\u00fas na principal compa\u00f1\u00eda galega do sector. En 2005 adquire Deutsche Touring GMBH e en 2006 Eurolines Peninsular. En 2008, adquire a compa\u00f1\u00eda Hispano Igualadina, o que converte \u00e1 empresa no primeiro grupo privado de transporte do estado.\nFoi presidente do Club Baloncesto Breog\u00e1n de Lugo de baloncesto at\u00e9 xu\u00f1o de 2010, e dende o 27 de outubro dese ano \u00e9 presidente do Obradoiro CAB, en substituci\u00f3n de Jos\u00e9 \u00c1ngel Docobo."}
{"id": "150794", "revid": "98629", "url": "https://gl.wikipedia.org/wiki?curid=150794", "title": "Apolo de Belvedere", "text": "O Apolo de Belvedere, tam\u00e9n chamado o Apolo pitio, \u00e9 unha famosa escultura de m\u00e1rmore da Antig\u00fcidade cl\u00e1sica. Foi redescuberta a finais do s\u00e9culo XV, durante o Renacemento. Dende mediados do s\u00e9culo XVIII, foi considerada a mellor escultura antiga polos neoclasicistas e durante s\u00e9culos considerouse o ep\u00edtome dos ideais de perfecci\u00f3n est\u00e9tica da cultura europea e occidental.\nDescrici\u00f3n.\nA escultura representa ao deus grego Apolo que acaba de vencer \u00e1 serpe Pit\u00f3n, un monstro que recentemente causara estragos na costa de Delfos. A frecha acaba de sa\u00edr do seu arco, e a\u00ednda perdura o esforzo impreso na s\u00faa musculatura. O seu cabelo, lixeiramente rizado, frota en tirabuz\u00f3ns sobre o seu pescozo e alzar graciosamente no alto da s\u00faa cabeza, que est\u00e1 rodeado co \"strophium\", unha banda simb\u00f3lica de reis e deuses. A s\u00faa alxaba colga do ombreiro esquerdo. A roupa (\"cl\u00e1mide\") est\u00e1 suxeita sobre o ombreiro dereito, volta s\u00f3 sobre o seu brazo esquerdo e botada cara a atr\u00e1s.\nA parte inferior do brazo dereito faltaba cando foi d b escuberta e restaurada por Giovanne Angelo de Mentorsoli, un escultor e alumno de Miguel Anxo.\nO Apolo mostra as caracter\u00edsticas distintivas da arte helen\u00edstica, en particular as de Prax\u00edteles, sobre todo no contraste entre a modelaxe m\u00f3rbida do corpo e os pregos do manto que forma fortes claroscuros, como notou e encomiou o te\u00f3rico do neoclasicismo, Winckelmann.\nA estatua mide de alto 224 cent\u00edmetros, e est\u00e1 situada no Cortile Ottagono (ou do Belvedere) dos Museos Vaticanos.\nHistoria.\nAntig\u00fcidade.\nRealizado en m\u00e1rmore \u00e9 ou ben helen\u00edstico ou unha copia romana a partir dun orixinal de bronce, hoxe perdido, que se fixo entre o 350-325\u00a0a.\u00a0C. polo escultor grego Leocares.\nO Renacemento.\nAntes da s\u00faa instalaci\u00f3n no \"Cortile del Belvedere\", o \"Apolo\", que parece ser descuberto en 1489, aparentemente os artistas prest\u00e1ronlle pouca atenci\u00f3n. Foi descuberta na Vila de Ner\u00f3n de Anzio. A\u00ednda que se soubo sempre que pertencera a Giuliano Della Rovere antes de converterse en papa, como Xulio II, a s\u00faa localizaci\u00f3n \u00e9 confusa at\u00e9 data tan recente como 1986: O cardeal Della Rovere, que ti\u00f1a o \"titulus\" de San Pietro in Vincoli, permaneceu f\u00f3ra de Roma durante unha d\u00e9cada, durante o papado de Alexandre VI, 1494-1503; no \u00ednterim, o \"Apolo\" permaneceu no seu xard\u00edn nos Santos Ap\u00f3stolos, segundo demostrou Deborah Brown, e non na igrexa da que era titular, tal como sup\u00faxose anteriormente.\nUnha vez que se instalou no Cortile, con todo, inmediatamente foi co\u00f1ecido e creceu a demanda de copias. O escultor de Mantua Pier Jacopo Alari Bonacolsi, chamado \"L'Antico\", fixo un meticuloso modelo en cera del, que fundiu en bronce, cun fino acabado e en parte dourado, para que figurase na colecci\u00f3n dos Gonzaga, e houbo toda unha serie de copias realizadas por outras mans. Durero tomou a postura do \"Apolo\", pero investida, para o seu Ad\u00e1n no gravado de 1504 de \"Ad\u00e1n e Eva\", o que suxire que viu a escultura en Roma. Cando L'Antico e Durero v\u00edrono, o Apolo probablemente estaba a\u00ednda na colecci\u00f3n de Giuliano della Rovere, quen, unha vez que foi papa como Xulio II, trasladou a escultura en 1511 ao pequeno patio de esculturas do Belvedere, o \"palazzetto\" ou residencia estival que estaba unida co Palacio Vaticano polo gran Cortile do Belvedere executado por Bramante. Converteuse no \"Apolo do Cortile do Belvedere\" e con ese nome permaneceu, a\u00ednda que a escultura at\u00f3pase no interior, no Museo Pio-Clementino nos Museos Vaticanos, de Roma.\nNa d\u00e9cada de 1530, foi gravado por Marcantonio Raimondi, cuxa imaxe impresa transmitiu a famosa pose por toda Europa.\nO s\u00e9culo XIX.\nO escultor neocl\u00e1sico Antonio Canova adaptou a fluidez do \"Apolo de Belvedere\" para o seu Perseo de m\u00e1rmore (Museos Vaticanos) en 1801.\nHai varias copias da escultura do deus Apolo en distintas partes do mundo."}
{"id": "150796", "revid": "25871", "url": "https://gl.wikipedia.org/wiki?curid=150796", "title": "Mario Camus", "text": "Mario Camus, nado o 20 de abril de 1935 en Santander (Cantabria) e finado o 17 de setembro de 2021, foi un director e guionista de cinema espa\u00f1ol.\nTraxectoria.\nEstudou Dereito e posteriormente cursou estudos de cinema na Escola Oficial de Cinema. Pertenceu \u00e1 xeraci\u00f3n do \"Nuevo Cine Espa\u00f1ol\" (do castel\u00e1n: \"Novo Cinema Espa\u00f1ol\") da que forman parte, entre outros, Carlos Saura, Basilio Mart\u00edn Patino, Jos\u00e9 Lu\u00eds Borau, Julio Diamante, Miguel Picazo e Manuel Summers.\n\u00c9 reco\u00f1ecida a s\u00faa mestr\u00eda na adaptaci\u00f3n de textos literarios ao cinema, como se comproba nas pel\u00edculas baseadas en obras de Calder\u00f3n de la Barca e Lope de Vega (\"La leyenda del alcalde de Zalamea\", 1972), Ignacio Aldecoa (\"Young S\u00e1nchez\", 1964, \"Con viento solano\", 1967 e \"Los p\u00e1jaros de Baden-Baden\", 1975), P\u00e9rez Gald\u00f3s (a serie de televisi\u00f3n \"Fortunata y Jacinta\"), Camilo J. Cela (\"La colmena\", 1982), Miguel Delibes (\"Los santos inocentes\", 1984), Garc\u00eda Lorca (\"La casa de Bernarda Alba\", 1987).\nXunto a un cinema m\u00e1is comercial ao servizo do cantante Raphael e de Sara Montiel nos anos sesenta e obras de x\u00e9nero, como o western \"La c\u00f3lera del vento\" (1970) ou as historias de amor conflitivo \"Volver a vivir\" (1968) e \"La nueva casada\" (1975), realizou as s\u00faas pel\u00edculas m\u00e1is persoais xa na d\u00e9cada do noventa, coa an\u00e1lise do terrorismo de ETA presente en \"Sombras en una batalla\" (1993) e \"La playa de los galgos\" (2002) e as f\u00e1bulas cr\u00edticas coa sociedade capitalista \"Despu\u00e9s del sue\u00f1o\" (1992), \"Encostados\" (1997) e \"El color das nubes\" (1998). Escribiu os libros de relatos \"Un fuego oculto\" (Madrid, 2003) e \"Apuntes del natural\" (Santander, 2007).\nEn 2011 recibiu o Premio Goya de honra."}
{"id": "150800", "revid": "98629", "url": "https://gl.wikipedia.org/wiki?curid=150800", "title": "Werner Faymann", "text": "Werner Faymann, nado no ano 1960 en Viena, \u00e9 un consultor e pol\u00edtico austr\u00edaco. Foi chanceler de Austria en d\u00faas lexislaturas dende 2008 at\u00e9 a s\u00faa dimisi\u00f3n en 2016."}
{"id": "150802", "revid": "197", "url": "https://gl.wikipedia.org/wiki?curid=150802", "title": "A man na cultura popular galega", "text": "A seguir rec\u00f3llese a pegada da man na cultura popular galega, na etnograf\u00eda e na literatura de transmisi\u00f3n oral.\nCando se enfornaba na casa adoit\u00e1base bendeci-lo pan para asegurar que levedase ben. A tal fin risc\u00e1base unha cruz sobre a masa antes de metela no forno e rez\u00e1banse diversas oraci\u00f3ns. A cruz fac\u00edase cun coitelo ou co dedo, pero sempre coa man dereita.\nCrese que quen \u00e9 quen de matar unha toupa coa man alcanza poderes para curar certas enfermidades. A persoa que tal fixo poder\u00e1 cura-la dor de moas con s\u00f3 tocar -con esa man- a cara do doente. En Castroverde (Lugo) cren que poder\u00e1 cura-los c\u00f3licos fregando no ventre coa man. En Cualedro (Ourense) houbo unha curandeira que curaba o \"coxo\" (o herpes) porque matou tres toupas, cada unha de tres pu\u00f1adas .\nOs distintos etn\u00f3grafos que recollen estas crenzas difiren no m\u00e9todo. Lis Quib\u00e9n di que, para ben ser, hai que aperta-la toupa coa man ata que afogue; Rodr\u00edguez L\u00f3pez matiza que ha facelo coa man dereita, \u00fanica que pode conseguir eses poderes.\nCh\u00e1mase \"man aberta\" (ou, simplemente, \"aberta\") a que sofre unha distensi\u00f3n muscular por cousa dun esforzo. Segundo Rodr\u00edguez Gonz\u00e1lez, para curala hai que ata-las d\u00faas mans cuns xuncos, e unha muller que tivese xemelgos corta-la atadura cunha machada.\nCh\u00e1mase zurdo, manicho ou esquerdeiro \u00e1 persoa que usa preferentemente a man esquerda, en contraposici\u00f3n \u00f3s destros. Manco, coto ou toco \u00e9 aquel a quen lle falta unha man (ou un brazo)."}
{"id": "150803", "revid": "85894", "url": "https://gl.wikipedia.org/wiki?curid=150803", "title": "Calabanda, Calo, Vimianzo", "text": "Calabanda \u00e9 un lugar da parroquia do Calo no concello coru\u00f1\u00e9s de Vimianzo na comarca da Terra de Soneira. Ti\u00f1a 35 habitantes no ano 2018 segundo datos do Instituto Nacional de Estad\u00edstica dos cales eran 20 homes e 15 mulleres."}
{"id": "150804", "revid": "85894", "url": "https://gl.wikipedia.org/wiki?curid=150804", "title": "Calo, Calo, Vimianzo", "text": "Calo \u00e9 un lugar da parroquia do Calo no concello coru\u00f1\u00e9s de Vimianzo na comarca da Terra de Soneira. Ti\u00f1a 112 habitantes no ano 2018 segundo datos do Instituto Nacional de Estad\u00edstica dos cales eran 57 homes e 55 mulleres."}
{"id": "150805", "revid": "1987", "url": "https://gl.wikipedia.org/wiki?curid=150805", "title": "Magro, Calo, Vimianzo", "text": "Magro \u00e9 un lugar da parroquia de Calo no concello coru\u00f1\u00e9s de Vimianzo na comarca da Terra de Soneira. Ti\u00f1a 30 habitantes no ano 2018 segundo datos do Instituto Nacional de Estad\u00edstica dos cales eran 13 homes e 17 mulleres.\nPor este lugar pasa a 4\u00aa etapa da ruta de sendeirismo do Cami\u00f1o dos Faros."}
{"id": "150806", "revid": "85894", "url": "https://gl.wikipedia.org/wiki?curid=150806", "title": "Pasarela, Calo, Vimianzo", "text": "Pasarela \u00e9 un lugar da parroquia do Calo no concello coru\u00f1\u00e9s de Vimianzo na comarca da Terra de Soneira. Ti\u00f1a 184 habitantes no ano 2018 segundo datos do Instituto Nacional de Estad\u00edstica dos cales eran 92 homes e 92 mulleres."}
{"id": "150807", "revid": "1987", "url": "https://gl.wikipedia.org/wiki?curid=150807", "title": "O Penedo, Calo, Vimianzo", "text": "O Penedo \u00e9 un lugar da parroquia do Calo no concello coru\u00f1\u00e9s de Vimianzo na comarca da Terra de Soneira. Ti\u00f1a 13 habitantes no ano 2018 segundo datos do Instituto Nacional de Estad\u00edstica dos cales eran 7 homes e 6 mulleres."}
{"id": "150808", "revid": "5726850", "url": "https://gl.wikipedia.org/wiki?curid=150808", "title": "Cambeda, Cambeda, Vimianzo", "text": "Cambeda \u00e9 un lugar da parroquia do Cambeda no concello coru\u00f1\u00e9s de Vimianzo na comarca da Terra de Soneira. Ti\u00f1a 2 habitantes no ano 2019 segundo datos do Instituto Nacional de Estad\u00edstica dos cales eran 1 home e 1 muller."}
{"id": "150809", "revid": "85894", "url": "https://gl.wikipedia.org/wiki?curid=150809", "title": "Casti\u00f1eira, Cambeda, Vimianzo", "text": "Casti\u00f1eira \u00e9 un lugar da parroquia do Cambeda no concello coru\u00f1\u00e9s de Vimianzo na comarca da Terra de Soneira. Ti\u00f1a 6 habitantes no ano 2018 segundo datos do Instituto Nacional de Estad\u00edstica dos cales eran 3 homes e 3 mulleres."}
{"id": "150810", "revid": "5863", "url": "https://gl.wikipedia.org/wiki?curid=150810", "title": "Fond\u00f3n", "text": "O top\u00f3nimo Fond\u00f3n pode referirse a:"}
{"id": "150813", "revid": "1888", "url": "https://gl.wikipedia.org/wiki?curid=150813", "title": "O Pumar", "text": "O top\u00f3nimo O Pumar pode referirse a varios lugares de Galicia:"}
{"id": "150814", "revid": "56817", "url": "https://gl.wikipedia.org/wiki?curid=150814", "title": "Romy Schneider", "text": "Romy Schneider, nada en Viena o 23 de setembro de 1938 e finada en Par\u00eds o 29 de maio de 1982, foi unha actriz austr\u00edaca que tam\u00e9n posu\u00eda a cidadan\u00eda francesa. Os seus pais eran Wolf Albach-Retty e Magda Schneider, quen traballou con ela nalgunhas pel\u00edculas. Realizou unha interesante carreira art\u00edstica e d\u00faas veces recibiu o premio C\u00e9sar \u00e1 mellor actriz. \u00c9 lembrada hoxe sobre todo polo seu rol protagonista nos filme da emperatriz austr\u00edaca Elisabetta Amalia Eugenia von Wittelsbach, m\u00e1is co\u00f1ecida como Sissi."}
{"id": "150815", "revid": "23204", "url": "https://gl.wikipedia.org/wiki?curid=150815", "title": "Premios C\u00e9sar", "text": "O premio C\u00e9sar \u00e9 a recompensa cinematogr\u00e1fica outorgada anualmente aos profesionais da s\u00e9tima arte nas diversas categor\u00edas do cinema franc\u00e9s \u00e1s mellores produci\u00f3ns as\u00ed como tam\u00e9n aos artistas, directores e demais traballadores do mundi\u00f1o. Os filmes premiados deben ter sido estreados nas salas entre o primeiro de xaneiro e o 31 de decembro do ano precedente \u00e1 cerimonia."}
{"id": "150816", "revid": "6939", "url": "https://gl.wikipedia.org/wiki?curid=150816", "title": "Premio C\u00e9sar", "text": ""}
{"id": "150817", "revid": "85894", "url": "https://gl.wikipedia.org/wiki?curid=150817", "title": "Birkani", "text": "Birkani (en \u00e1rabe \u0628\u0631\u0643\u0627\u0646) ou Berkan (en b\u00e9rber \u2d31\u2d3b\u2d54\u2d3d\u2d30\u2d4f) \u00e9 unha cidade do nord\u00e9s de Marrocos, na rexi\u00f3n oriental.\nDescrici\u00f3n.\n\u00c9 a capital dunha zona gran produtora de c\u00edtricos, e tam\u00e9n \u00e9 co\u00f1ecida por ser o lugar de nacemento do atleta Hicham El Guerrouj."}
{"id": "150819", "revid": "98629", "url": "https://gl.wikipedia.org/wiki?curid=150819", "title": "Santiorxo", "text": "Co top\u00f3nimo Santiorxo podemos referirnos a:"}
{"id": "150820", "revid": "56817", "url": "https://gl.wikipedia.org/wiki?curid=150820", "title": "Los Payos", "text": "Los Payos foi un grupo de m\u00fasica de orixe andaluz integrado por tres amigos sevillanos, Eduardo Rodr\u00edguez Rodway (1945), Luis Moreno Salguero (1945) e Jos\u00e9 Moreno Hurtado Josele (1944). O grupo irrompeu no mercado discogr\u00e1fico espa\u00f1ol a finais dos anos sesenta con canci\u00f3ns de rumba."}
{"id": "150821", "revid": "89787", "url": "https://gl.wikipedia.org/wiki?curid=150821", "title": "Los Gritos", "text": "Los Gritos foron un grupo espa\u00f1ol composto por Manolo Galv\u00e1n (vocalista, baixista e compositor), Jos\u00e9 Ram\u00f3n Moreno Mu\u00f1oz (Bater\u00eda), Jos\u00e9 Sierra Blanco e Francisco Doblas Vega (guitarristas). A discogr\u00e1fica Belter levounos aos Festival de Benidorm de 1968, que ga\u00f1aron con \"La vida sigue igual\", popularizada por Julio Iglesias."}
{"id": "150822", "revid": "336", "url": "https://gl.wikipedia.org/wiki?curid=150822", "title": "Colo", "text": ""}
{"id": "150825", "revid": "56817", "url": "https://gl.wikipedia.org/wiki?curid=150825", "title": "A Campaza", "text": "O top\u00f3nimo galego A Campaza pode referirse a:"}
{"id": "150826", "revid": "336", "url": "https://gl.wikipedia.org/wiki?curid=150826", "title": "Dedo do p\u00e9", "text": ""}
{"id": "150827", "revid": "7596", "url": "https://gl.wikipedia.org/wiki?curid=150827", "title": "Dedo", "text": "Os dedos son as extremidades dos membros dos mam\u00edferos mais tam\u00e9n se d\u00e1 este nome a algunhas articulaci\u00f3ns dos ap\u00e9ndices de moitos artr\u00f3podos e doutros pequenos animais.\nNos mam\u00edferos, o n\u00famero b\u00e1sico de dedos en cada membro \u00e9 de cinco, mais moitas especies perderon alg\u00fans deles no decurso da evoluci\u00f3n. As\u00ed, os perisod\u00e1ctilos, por exemplo, te\u00f1en un n\u00famero impar de dedos (os cabalos e outros \u00e9quidos te\u00f1en un \u00fanico dedo e os rinocerontes te\u00f1en tres), mentres que os artiod\u00e1ctilos (vaca, ovella, porco) te\u00f1en un n\u00famero par.\nPor outro lado, a malformaci\u00f3n da man ou do p\u00e9 pode dar orixe a un n\u00famero de dedos diferente do normal:\nOs dedos est\u00e1n formados por dous ou tres \u00f3sos, chamados falanxes. As extremidades exteriores dos dedos est\u00e1n protexidas por unllas, que no home \u00e9 unha l\u00e1mina superior e noutros animais poden ter a forma de garras ou pezu\u00f1os.\nDedos da man.\nOs dedos da man humana foron un salto evolutivo, pois permitiu a estes animais a utilizaci\u00f3n de instrumentos, cos cales poden m\u00e1is facilmente defenderse e modificar o medio ambiente (Edgar Morin, no seu \"O paradigma perdido\" ref\u00edrese \u00e1 dial\u00e9ctica \"p\u00e9-man-cerebro\").\nOs dedos m\u00f3vense (novamente, con excepci\u00f3n do polgar, no ser humano) por acci\u00f3n de tend\u00f3ns ligados a m\u00fasculos no antebrazo e doutros pequenos m\u00fasculos que ligan as falanxes. O polgar movese por acci\u00f3n dos m\u00fasculos flexores e rotadores, que se encontran na palma da man, unidos ao primeiro metacarpiano.\nNomenclatura.\nA pel da parte interna dos dedos ten na \u00faltima falanxe unha elevada concentraci\u00f3n de terminais nerviosas, constitu\u00edndose no centro do sentido do tacto; isto permite, por exemplo, a lectura en braille. Al\u00e9n diso, esta pel ten unha textura especializada para a prensi\u00f3n, que d\u00e1 orixe \u00e1s impresi\u00f3ns dixitais."}
{"id": "150830", "revid": "23204", "url": "https://gl.wikipedia.org/wiki?curid=150830", "title": "Nuno II Menendiz", "text": "Nuno II Menendiz (orixinalmente Nunus Menendiz, Nunu Mendiz ou Menendi e en portugu\u00e9s Nuno Mendes), finado o 17 de febreiro de 1071, foi un nobre galego, s\u00e9timo e derradeiro conde de Portucale dende o 24 de decembro de 1054. Descend\u00eda da li\u00f1axe de Vimara P\u00e9rez, o primeiro conde de Portucale, e era fillo do conde Menendo III Nuniz. Desexaba unha maior autonom\u00eda para Portucale respecto do Reino de Galiza, provocando un enfrontamento co rei Garc\u00eda II na batalla de Pedroso onde morreu, o rei puxo fin \u00e1s ambici\u00f3ns dos bar\u00f3ns portucalenses e acabou coa existencia do Primeiro Condado de Portucale (868-1071) integr\u00e1ndoo en Galiza.\nTraxectoria.\nNuno Menendiz asumiu a administraci\u00f3n do condado en 1054, tras a morte violenta do seu pai, cuxas circunstancias non se precisan nas cr\u00f3nicas, desco\u00f1\u00e9cese o nome da s\u00faa nai. \u00c9 posible que no momento da morte do seu pai, Nuno fose menor de idade e durante alg\u00fan tempo estivo ao coidado da s\u00faa avoa, Ilduara M\u00e9ndez, ata a s\u00faa morte c. 1058. Nuno converteuse en patr\u00f3n dun mosteiro de Guimar\u00e3es, fundado c. 959 por Muniadona D\u00edaz, como vi\u00f1a sendo costume entre os condes portucalenses dende Mendo Gundisalviz. S\u00e1bese que posu\u00eda terreos en Nogueira, Santa Tegra, Dadim, Cerqueda, Gualtar e Barros, que probablemente foron confiscados trala s\u00faa derrota, e posteriormente concedidos polo rei Afonso VI \u00e1 filla de Nuno, Loba, e a seu xenro, Sisnando Dav\u00eddiz, o conde de Co\u00edmbra.\nFoi mencionado por primeira vez entre os membros dun consello real de Fernando I en Palencia o 31 de decembro de 1059. Tr\u00e1tase dun documento que recolle un preito entre os curas do mosteiro de San Mart\u00edn de Soalh\u00e3es, Afonso e Xo\u00e1n, e Gonzalo Mu\u00f1oz.\nEn 1055, o rei Fernando I entrou en guerra coa taifa de Badaxoz, como consecuencia das s\u00faas campa\u00f1as, os cristi\u00e1ns tomaron as cidades de Lamego (tomada o 29 de novembro de 1057 ) e Viseu (tomada o 25 de xullo de 1057), probablemente o conde Nuno xa participase nestas batallas, a\u00ednda que as cr\u00f3nicas non o confirman directamente. Unha confirmaci\u00f3n indirecta da s\u00faa participaci\u00f3n nesta etapa \u00e9 o feito de que a maior parte da guerra foi librada polas tropas dos bar\u00f3ns locais en ausencia do rei Fernando e, por suposto, o maior se\u00f1or feudal da comarca non puido afastarse destes acontecementos. Outra proba p\u00f3dese considerar a inscrici\u00f3n (aprox. 1068) do mosteiro de San Marti\u00f1o de Caramos, entre Guimar\u00e3es e Amarante, en lembranza da vitoria contra os mouros, aos que ga\u00f1ou coa axuda deste santo.\nEn 1060, retomouse a guerra cos musulm\u00e1ns, o maior fito foi a toma (despois dun cerco de seis meses) da gran cidade de Co\u00edmbra (25 de xullo de 1064), o rei Fernando nomeou \"alguasil\" ao conde Sisnando Dav\u00eddiz, que gobernar\u00eda na cidade e na conca adxacente do r\u00edo Mondego. Tras ceder novos territorios aos moz\u00e1rabes, o rei esperaba que este nomeamento pacificase a ambas partes en conflito, aos cristi\u00e1ns que o co\u00f1ec\u00edan como socio do famoso Rodrigo D\u00edaz, e aos musulm\u00e1ns, entre os que se criou. Por outra banda, a cesi\u00f3n de novas terras a Dav\u00eddiz converteuno nun dos se\u00f1ores feudais m\u00e1is poderosos da comarca, pero era alleo \u00e1s antigas casas baronais portucalenses, unidas por moitos anos de uni\u00f3n veci\u00f1al e matrimonial, provocou o descontento e marcou o inicio do enfrontamento entre o Condado portucalense e a monarqu\u00eda. De t\u00f3dalas maneiras durante a sublevaci\u00f3n do conde Nuno, o conde de Co\u00edmbra, o arcebispo de Braga e os se\u00f1ores feudais das cinco principais familias portucalenses (Maya, Sousa, Braganza, Bayan e Ribador) mantiv\u00e9ronse fieis ao rei Garc\u00eda II.\nBatalla de Pedroso.\nO rei Fernando morreu un ano despois da toma de Co\u00edmbra en xu\u00f1o de 1065, divid\u00edndose o seu vasto reino entre os seus tres fillos: Sancho recibiu Castela, Afonso Le\u00f3n e Asturias e Garc\u00eda Galicia e Portucale. Os irm\u00e1ns mantiveron unha aparencia de paz mentres a s\u00faa nai, a ra\u00ed\u00f1a Sancha, estaba viva, pero despois da s\u00faa morte en 1067, inmediatamente entraron na loita pola redistribuci\u00f3n da herdanza. Mentres Sancho e Afonso loitaban, a paz reinaba no reino de Garc\u00eda.\nO 16 de maio de 1070, Nuno Menendiz aparece mencionado co t\u00edtulo de conde cando confirmou unha doaz\u00f3n mosteiro de San Xo\u00e1n de Pendorada, no Porto, realizada polo rei Garc\u00eda II. En 1071, crendo que os irm\u00e1ns, empe\u00f1ados nunha loita interna, non acudir\u00edan en auxilio do rei galego, o conde Nuno alzouse co obxectivo de separarse de Galiza. A mediados do inverno de 1071, Garc\u00eda recibe a noticia de que o conde Nuno se dirix\u00eda cara \u00e1 cidade de Braga cun destacamento de cabaleiros leais a el. Garc\u00eda p\u00faxose ao encontro do inimigo, situado \u00e1 beira do r\u00edo C\u00e1vado. Na ma\u00f1\u00e1 do 17 de febreiro, os opositores reun\u00edronse no campo pr\u00f3ximo \u00e1 vila de Quinta de Pedroso, no dominio do mosteiro de Mire de Tib\u00e3es. O conde rebelde foi derrotado por Garc\u00eda e morreu na batalla, e o seu ex\u00e9rcito dispersouse. Un cronista an\u00f3nimo describe este suceso do seguinte xeito:\"Era 1109\" (era hisp\u00e1nica)\": O 18 de xaneiro,\" \"os portucalenses libraron unha batalla contra o rei Garc\u00eda, fillo do rei Fernando e nesa guerra foron dirixidos polo conde Nuno Menendiz. Morreu al\u00ed e todo o seu pobo fuxiu. O rei logrou unha vitoria sobre eles nun lugar chamado Pertalini,\" (hoxe Pedroso)\", entre Braga e o r\u00edo C\u00e1vado.\"O rei Garc\u00eda non nomeou novo conde para Portucale, declar\u00e1ndoo parte das terras da coroa, pero non conseguiu mantelo durante moito tempo, poucos meses despois foi capturado polo seu irm\u00e1n Sancho II de Castela, volvendo a Galiza en 1072, despois en 1073 foi capturado polo seu outro irm\u00e1n Afonso VI de Le\u00f3n, que en 1093 cedeulle o condado ao seu xenro Henrique de Borgo\u00f1a, quen fundou o Segundo Condado de Portucale e converteuse no antepasado da dinast\u00eda real, cuxos descendentes gobernaron o Reino de Portugal ata 1910.\nFamilia.\nGonci\u00f1a, o nome da muller do conde Nuno, co\u00f1\u00e9cese grazas a un documento gardado no Arquivo Distrital de Braga baixo o n\u00ba 253, tr\u00e1tase dunha carta do 17 de febreiro de 1071 sobre unha doaz\u00f3n da vila de Oliv\u00e3o ao mosteiro de San Bartolom\u00e9 de Brito, \u00e9 dicir, ao mosteiro de San Antonio de Barbudo (Ant\u00f3n Abade) no pazo de Vila Verde en Luivant (na veci\u00f1a freguesia Lage), con vistas ao r\u00edo C\u00e1vado, en representaci\u00f3n do conde Nuno Menendiz e a condesa Gonci\u00f1a. Este documento tam\u00e9n permitiu establecer a data da batalla de Pedroso, que as cr\u00f3nicas datan o 18 de xaneiro de 1071, a doaz\u00f3n acredita que a batalla tivo lugar un mes m\u00e1is tarde da citada data.\"Ego comes Nunus Menendiz et uxor mea comitissa domna Goncina.\"Co\u00f1\u00e9cese con autenticidade o nacemento de polo menos un fillo neste matrimonio: \nTam\u00e9n poder\u00eda ter sido o pai do conde G\u00f3mez N\u00fa\u00f1ez de Pombeiro, a\u00ednda que segundo fontes portuguesas, o conde G\u00f3mez era fillo do conde Nu\u00f1o Vel\u00e1squez. Pero este Nu\u00f1o aparece nun documento datado en 1070 no mosteiro de Sahag\u00fan coa s\u00faa muller Fronilda S\u00e1nchez e todos os seus fillos: Afonso, Mendo, Sancho e Elvira, pero sen mencionar un fillo chamado G\u00f3mez. O conde Fernando N\u00fa\u00f1ez, irm\u00e1n do conde G\u00f3mez, tam\u00e9n aparece coa s\u00faa muller, nun documento do 29 de decembro de 1127, facendo doaz\u00f3n \u00e1 Catedral de San Marti\u00f1o de Ourense, en forma de sexto das posesi\u00f3ns do mosteiro de Santa Mar\u00eda de Porquera de los Infantes, que, como el mesmo di, foi herdada da s\u00faa avoa Gonci\u00f1a e do seu pai Nuno Menendiz. O conde G\u00f3mez N\u00fa\u00f1ez aparece tam\u00e9n en 1138 traendo unha doaz\u00f3n de bens que herdara da condesa Gonci\u00f1a, \"nai de meu pai\" e, uns anos antes, en 1126, fixo outra doaz\u00f3n \u00e1 abad\u00eda de Cluny na que menciona o seu irm\u00e1n: Fernando N\u00fa\u00f1ez. A partir destes documentos, p\u00f3dese supo\u00f1er que Gonci\u00f1a non era a muller, sen\u00f3n a nai do conde Nuno, ou polo menos ti\u00f1an os mesmos nomes."}
{"id": "150833", "revid": "1131", "url": "https://gl.wikipedia.org/wiki?curid=150833", "title": "Ponte de Manhattan", "text": " \nA ponte de Manhattan \u00e9 unha ponte p\u00e9nsil que cruza o East River na Cidade de Nova York, que conecta ao Baixo Manhattan con Brooklyn en Long Island. Foi a \u00faltima das tres pontes p\u00e9nsiles da parte baixa do \"East river\" en ser constru\u00edda, precedido das pontes de Brooklyn e da Ponte de Williamsburg. A ponte foi aberta ao tr\u00e1fico o 31 de decembro de 1909 e foi dese\u00f1ada e constru\u00edda polo enxe\u00f1eiro de pontes polon\u00e9s Ralph Modjeski co desv\u00edo de cabos dese\u00f1ado por Le\u00f3n Moisseiff."}
{"id": "150835", "revid": "88215", "url": "https://gl.wikipedia.org/wiki?curid=150835", "title": "Trofeo Concepci\u00f3n Arenal", "text": "O Trofeo Concepci\u00f3n Arenal \u00e9 un torneo futbol\u00edstico de ver\u00e1n, de car\u00e1cter amig\u00e1bel que ten lugar cada ano na cidade de Ferrol, desde 1953. \u00c9 organizado polo Racing de Ferrol e tr\u00e1tase dun dos torneos futbol\u00edsticos de maior prestixio e antig\u00fcidade que se celebran en Espa\u00f1a, dedicado \u00e1 insigne escritora ferrol\u00e1 Concepci\u00f3n Arenal.\nHistoria.\nEncadrado dentro das festas de ver\u00e1n da cidade, o ent\u00f3n Alcalde de Ferrol, Jos\u00e9 Manuel Alc\u00e1ntara Rocafort e o seu Concelleiro de Deportes, Manuel Seijas Brea, foron os seus principais impulsores. Durante a s\u00faa historia, a organizaci\u00f3n do torneo correu a cargo do Concello ferrol\u00e1n, do Padroado Municipal de Deportes ou do Racing Club de Ferrol, equipo que se encarga da mesma nas s\u00faas \u00faltimas edici\u00f3ns.\nComezou en 1953 cun encontro entre o Athletic Club e o Valencia CF, alz\u00e1ndose o equipo bilba\u00edno co trofeo. Numerosos equipos participaron no mesmo, tanto espa\u00f1ois como estranxeiros, entre os que destacan o Deportivo da Coru\u00f1a, Celta de Vigo, FC Barcelona, Real Madrid ou Valencia CF.\nOs partidos disput\u00e1banse no vello Estadio Manuel Rivera do Inferni\u00f1o ata a edici\u00f3n de 1992. Desde ent\u00f3n, x\u00f3ganse no Estadio da Malata, f\u00f3ra da edici\u00f3n de 2001, disputada no Campo de F\u00fatbol da G\u00e1ndara, por obras na Malata."}
{"id": "150839", "revid": "26938", "url": "https://gl.wikipedia.org/wiki?curid=150839", "title": "Ra\u00fal L\u00f3pez", "text": "Ra\u00fal L\u00f3pez pode referirse a:"}
{"id": "150840", "revid": "56817", "url": "https://gl.wikipedia.org/wiki?curid=150840", "title": "A Abelaira", "text": "O top\u00f3nimo galego A Abelaira \u00e9 un fit\u00f3nimo relacionado coa abeleira, un arbusto caducifolio. Pode referirse a:"}
{"id": "150841", "revid": "15490", "url": "https://gl.wikipedia.org/wiki?curid=150841", "title": "Laocoonte", "text": "Na mitolox\u00eda grega Laocoonte (ou Laoconte; en grego \u039b\u03b1\u03bf\u03ba\u03cc\u03c9\u03bd \"Laok\u00f3\u014dn\") era o sacerdote de Apolo Timbreo en Troia, casado con Antiopa e pai de dous fillos. Segundo o relato de Virxilio na \"Eneida\", despois de que os cercadores aqueos simulasen unha retirada, os troianos atoparon un cabalo constru\u00eddo de madeira nas portas de Ili\u00f3n.\nLaocoonte pronuncia a famosa frase \"Timeo Danaos et dona ferentes\" (\"Desconf\u00edo dos d\u00e1naos (gregos) mesmo cando traen agasallos\"), alertando os troianos de que poder\u00eda ser unha trampa, que dentro do cabalo pod\u00eda haber tropas aqueas e suxeriu queimalo, pero os troianos non lle fixeron caso. Na s\u00faa ousad\u00eda lanzou paus en chamas para tratar de queimar o cabalo de madeira, nese intre d\u00faas grandes serpes emerxeron das augas e devoraron os seus fillos; angustiado, guindouse a loitar contra as serpes resultando tam\u00e9n devorado.\nVirxilio explicou que da tradici\u00f3n se desprende que o castigo de Laocoonte se debe \u00e1 profanaci\u00f3n que sup\u00f3n tratar de destru\u00edr un agasallo \u00e1 deidade, raz\u00f3n pola cal ningu\u00e9n creu nel. Outra tradici\u00f3n di que Laocoonte rompera a prohibici\u00f3n de Apolo ao casar e ter fillos. Outra fonte sinala que Laocoonte profanara a imaxe de Febo, cando se uniu en himeneo diante da imaxe.\nO conxunto escult\u00f3rico do Laocoonte.\nO conxunto escult\u00f3rico do Laocoonte pertence \u00e1 escola de Rodas. Os seus autores foron Aguesandro, Polidoro e Atenodoro. Foi esculpido orixinalmente en m\u00e1rmore rosado e branco. Mide 2 metros e 42 cent\u00edmetros. At\u00f3pase exposto actualmente nos Museos Vaticanos.\nA escultura representa o intre no que o sacerdote (Laocoonte) e os seus dous fillos son atacados por serpes. Segundo os cr\u00edticos de arte o conxunto escult\u00f3rico representa a impotencia e a dor sobrehumana. Teorizadores sobre a arte como Lessing propuxeron a partir do estudo do berro de Laocoonte unha po\u00e9tica sobre a arte.\nTen unha estrutura oblicua, de vulto redondo; desaparecen a serenidade e o equilibrio cl\u00e1sicos.\nO per\u00edodo helen\u00edstico resalta polas s\u00faas catro escolas: a de Atenas, a de Alexandr\u00eda, a de Rodas e a de P\u00e9rgamo. As principais fontes do helenismo foron as cidades e esta escola xurdiu tras a morte de Alexandre Magno.\nCando a escultura se descubriu en 1506, falt\u00e1balle o brazo dereito, polo que se fixo un novo brazo en posici\u00f3n estendida. Con todo, cando en 1957 se descubriu o brazo orixinal, estaba dobrado, precisamente na posici\u00f3n que Miguel Anxo propuxera para a reconstruci\u00f3n. A estatua foi adquirida para O Vaticano polo Papa Xulio II."}
{"id": "150844", "revid": "23204", "url": "https://gl.wikipedia.org/wiki?curid=150844", "title": "Federico Luppi", "text": "Federico Luppi, nado en Ramallo (Buenos Aires) o 23 de febreiro de 1936 e finado en Bos Aires o 20 de outubro de 2017, foi un actor arxentino, que contaba tam\u00e9n coa nacionalidade espa\u00f1ola. Obtivo numerosos premios ao longo da s\u00faa extensa carreira como actor, entre os que se conta unha Cuncha de Prata \u00f3 mellor actor no Festival Internacional de Cine de Donostia.\nTraxectoria.\nComo moitos outros actores, pasou por diversos traballos antes de probar sorte no teatro. A s\u00faa primeira pel\u00edcula foi \"Pajarito G\u00f3mez\" (1965), e a s\u00faa consagraci\u00f3n cinematogr\u00e1fica (o x\u00e9nero actoral no que tivo m\u00e1is continuidade) produciuse grazas ao filme \"El romance del Aniceto y la Francisca\". Logo de converterse nun dos actores arxentinos de maior prestixio nacional e internacional, decidiu radicarse en Espa\u00f1a no ano 2001, irado pola implantaci\u00f3n do \"corralito\".\nEn Espa\u00f1a participou de importantes realizaci\u00f3ns, pero tam\u00e9n traballou en series de televisi\u00f3n e mesmo foi o protagonista da obra \"El gu\u00eda del Hermitage\" en 2008, logo de 10 anos sen efectuar traballos teatrais. Ademais probou sorte como director, coa pel\u00edcula \"Pasos\", de produci\u00f3n espa\u00f1ola. Tras pasar por varias produtoras, a mesma rodouse en xaneiro/febreiro de 2004 e chegou aos cinemas en xu\u00f1o de 2005. As actrices Ana Fern\u00e1ndez e Susana Hornos alz\u00e1ronse cos premios a \"Mellor Actriz\" no Festival Iberoamericano de Villaverde e a \"Actriz Revelaci\u00f3n\" no Festival Cinespa\u00f1a de Tolosa (Francia) respectivamente por esta pel\u00edcula."}
{"id": "150845", "revid": "1131", "url": "https://gl.wikipedia.org/wiki?curid=150845", "title": "O Lugar", "text": "O top\u00f3nimo galego O Lugar pode referirse a:"}
{"id": "150846", "revid": "1131", "url": "https://gl.wikipedia.org/wiki?curid=150846", "title": "Pacio", "text": "O top\u00f3nimo galego Pacio pode referirse a:"}
{"id": "150847", "revid": "1131", "url": "https://gl.wikipedia.org/wiki?curid=150847", "title": "Agust\u00edn Gonz\u00e1lez", "text": "Agust\u00edn Gonz\u00e1lez Mart\u00ednez, nado o 24 de marzo de 1930 en Madrid e finado o 16 de xaneiro de 2005 na mesma cidade, foi un actor de teatro, cinema e televisi\u00f3n espa\u00f1ol.\nTraxectoria.\nNaceu en Madrid en 1930. Comezou as carreiras de aparellador, perito industrial e Filosof\u00eda e Letras, a\u00ednda que a s\u00faa afecci\u00f3n \u00e1 interpretaci\u00f3n fixo que abandonase os estudos para integrarse no Teatro Espa\u00f1ol Universitario, onde permaneceu varios anos durante a s\u00faa etapa de estudante.\nEntre 1954 e 1986 estivo unido \u00e1 actriz Mar\u00eda Luisa Ponche, a s\u00faa compa\u00f1eira en numerosas pel\u00edculas, a\u00ednda que mantivo relaci\u00f3ns temporais con Mar\u00eda Asquerino e Pilar Bardem. Terminar\u00eda a s\u00faa vida xunto a Maite de la Cruz, nai da presentadora de televisi\u00f3n Sandra Sutherland. Era irm\u00e1n de Manuel Gonz\u00e1lez Mart\u00ednez, un dos compo\u00f1entes do grupo Los Brincos.\nPremios e candidaturas.\nPremios Goya\nC\u00edrculo de Escritores Cinematogr\u00e1ficos\nFotogramas de Plata\nUni\u00f3n de Actores\nOtros"}
{"id": "150848", "revid": "1131", "url": "https://gl.wikipedia.org/wiki?curid=150848", "title": "Charo L\u00f3pez", "text": "Mar\u00eda del Rosario L\u00f3pez Pi\u00f1uelas, co\u00f1ecida como Charo L\u00f3pez, nada en Salamanca o 28 de outubro de 1943, \u00e9 unha actriz espa\u00f1ola.\nTraxectoria.\nCando era estudante de Filosof\u00eda e Letras participou en varias montaxes teatrais a trav\u00e9s do chamado Teatro Espa\u00f1ol Universitario. Despois cursou estudos na Escola Oficial de Cinema. Traballou no teatro e na televisi\u00f3n destacando nas series \"Los camioneros\", de Mario Camus; \"El p\u00edcaro\", de Fernando Fern\u00e1n G\u00f3mez; \"Entre visillos\", de Miguel Picazo ou \"Fortunata y Jacinta\", de Mario Camus. O seu alto reco\u00f1ecemento chegou con \"Os gozos e as sombras\", pero o seu debut na pantalla grande foi en 1967 con \"Ditirambo\" de Gonzalo Su\u00e1rez. Conseguiu el premio como mellor actriz no Festival de Berl\u00edn polo seu traballo en \"La colmena\".\nEn 1996 fixo \"Secretos del coraz\u00f3n\", o filme de Montxo Armend\u00e1riz nomeada a un premio Oscar, e pola cal lle outorgaron o Premio Goya \u00e1 mellor interpretaci\u00f3n feminina secundaria. Entre o resto da s\u00faa filmograf\u00eda destacan papeis breves en pel\u00edculas como \"Plenilunio\", de Imanol Uribe ou \"Tiempos de az\u00facar\", de Juan Lu\u00eds Iborra e interpretaci\u00f3ns protagonistas en \"Nudos\" ou \"La soledad era esto\". Fixo numerosas obras de teatro e no ano 2007 estivo de xira con \"Tengamos el sexo en paz\", adaptaci\u00f3n da obra de Dario Fo e Franca Rame, coa cal debutou xa hai 10 anos."}
{"id": "150849", "revid": "5132", "url": "https://gl.wikipedia.org/wiki?curid=150849", "title": "Premio Goya", "text": ""}
{"id": "150850", "revid": "12452", "url": "https://gl.wikipedia.org/wiki?curid=150850", "title": "Nuno Meendiz", "text": ""}
{"id": "150851", "revid": "22570", "url": "https://gl.wikipedia.org/wiki?curid=150851", "title": "Pozo de cimentaci\u00f3n", "text": "O pozo de cimentaci\u00f3n, tam\u00e9n chamado polo seu nome en franc\u00e9s caisson, \u00e9 un tipo de cimentaci\u00f3n pouco profunda que se utiliza cando os solos non son adecuados para alicerces rasos por ser brandos. Os pozos de cimentaci\u00f3n tam\u00e9n son frecuentemente empregados para cimentar piares de pontes nos r\u00edos cando non \u00e9 posible ou non \u00e9 conveniente crear un desv\u00edo parcial ou total do r\u00edo.\nCaracter\u00edsticas.\nA particularidade do pozo de cimentaci\u00f3n \u00e9 a de que se vai constru\u00edndo a medida que se vai afundindo no terreo. A secci\u00f3n transversal do \"caisson\" xeralmente \u00e9 redonda, mais tam\u00e9n pode ser cuadrada, rectangular ou el\u00edptica.\nO proceso construtivo, cando este se efect\u00faa en terra, comeza coa construci\u00f3n do cabezal, normalmente de formig\u00f3n armado, provisto na s\u00faa xeratriz externa dunha armadura vertical, unha l\u00e1mina de aceiro solidamente ancorada ao cabezal. Despois, xa colocado o cabezal na posici\u00f3n na que vai afundir na terra, constr\u00faense os primeiros metros do corpo do pozo de cimentaci\u00f3n. O corpo do pozo de cimentaci\u00f3n \u00e9 duns 5 a 10\u00a0cm menor que o per\u00edmetro externo do cabezal, coa finalidade de reducir a fricci\u00f3n da parede co terreo.\nAo facer a escavaci\u00f3n da terra do interior do pozo, o peso deste comezar\u00e1 a afundilo. A medida que se vai afundindo vai progresivamente aumentando a parede que sobresae por riba, at\u00e9 chegar \u00e1 profundidade desexada, algunhas decenas de metros. Unha vez chegados \u00e1 profundidade desexada, constr\u00faese un tap\u00f3n de formig\u00f3n na base, de forma que o peso da estrutura que se constru\u00edra sobre a cimentaci\u00f3n se reparta uniformemente sobre toda a secci\u00f3n do pozo, que pode chegar a ser de at\u00e9 12 \u2013 15 m de di\u00e1metro, no caso de ser circular, e ter largo de m\u00e1is de 20 m en caso de ser rectangular.\nUnha vez selado o pozo, na base, p\u00f3dese proceder a enchelo con material inerte ou pode deixarse baleiro. Neste \u00faltimo caso, se o nivel fre\u00e1tico \u00e9 m\u00e1is elevado que o fondo, co tempo a auga equilibrarase f\u00f3ra e dentro. O deixar o pozo oco, ou parcialmente oco, contrib\u00fae a diminu\u00edr o peso total da estrutura.\nCando o pozo de cimentaci\u00f3n debe ser colocado na auga, eventualmente compl\u00e9tase a s\u00faa construci\u00f3n na marxe do r\u00edo ou lago e logo rem\u00f3lcase at\u00e9 o seu lugar definitivo, onde se procede a afundilo at\u00e9 a profundidade desexada. Se a profundidade \u00e9 considerable, pode ser conveniente que o corpo do pozo te\u00f1a unha c\u00e1mara cerrada onde traballan os obreiros encargados do afundimento."}
{"id": "150852", "revid": "5749", "url": "https://gl.wikipedia.org/wiki?curid=150852", "title": "Diogo Fernandes", "text": ""}
{"id": "150853", "revid": "56817", "url": "https://gl.wikipedia.org/wiki?curid=150853", "title": "Beir\u00e1n", "text": "O top\u00f3nimo galego Beir\u00e1n pode referirse a:"}
{"id": "150854", "revid": "1888", "url": "https://gl.wikipedia.org/wiki?curid=150854", "title": "Xos\u00e9 Xo\u00e1n Barreiro Prado", "text": ""}
{"id": "150856", "revid": "25871", "url": "https://gl.wikipedia.org/wiki?curid=150856", "title": "Tim Christensen", "text": "Tim Christensen, nado o 2 de xullo de 1974, \u00e9 un compositor e cantante dinamarqu\u00e9s ademais de tocar diversos instrumentos como a guitarra, o baixo, os tambores, o teclado ou o piano. Foi un dos membros da banda Dizzy Mizz Lizzy, desintegrada en 1998, ano no que lanzou a s\u00faa carreira en solitario. Fai m\u00fasica pop e rock con algunha influencia do folk."}
{"id": "150857", "revid": "8758", "url": "https://gl.wikipedia.org/wiki?curid=150857", "title": "Teixeira", "text": "Co top\u00f3nimo Teixeira, que deriva de teixo, podemos referirnos a varios lugares de Galicia:"}
{"id": "150858", "revid": "1987", "url": "https://gl.wikipedia.org/wiki?curid=150858", "title": "Caxadas, Cambeda, Vimianzo", "text": "Caxadas \u00e9 un lugar da parroquia do Cambeda no concello coru\u00f1\u00e9s de Vimianzo na comarca da Terra de Soneira. Ti\u00f1a 33 habitantes no ano 2018 segundo datos do Instituto Nacional de Estad\u00edstica dos cales eran 19 homes e 14 mulleres."}
{"id": "150859", "revid": "1987", "url": "https://gl.wikipedia.org/wiki?curid=150859", "title": "Cubes, Cambeda, Vimianzo", "text": "Cubes \u00e9 un lugar da parroquia do Cambeda no concello coru\u00f1\u00e9s de Vimianzo na comarca da Terra de Soneira. Ti\u00f1a 16 habitantes no ano 2018 segundo datos do Instituto Nacional de Estad\u00edstica dos cales eran 7 homes e 9 mulleres."}
{"id": "150860", "revid": "98629", "url": "https://gl.wikipedia.org/wiki?curid=150860", "title": "Fernando Mart\u00edn Espina", "text": "Fernando Mart\u00edn Espina, nado o 25 de marzo de 1962 en Madrid e finado na mesma cidade o 3 de decembro de 1989 aos vinte e sete anos, foi un xogador profesional de baloncesto internacional espa\u00f1ol, formado na canteira do Club Baloncesto Estudiantes, a\u00ednda que pasando a meirande parte no Real Madrid. Cunha estatura de 2,06 metros xogaba na posici\u00f3n de pivote.\nFernando Mart\u00edn foi o primeiro xogador espa\u00f1ol en xogar na NBA, debutando nese campionato o 1 de novembro de 1986 cos Portland Trail Blazers. Xogou sempre coa camiseta n\u00famero 10, sendo retirado ese dorsal polo Real Madrid para que ning\u00fan outro xogador o poida levar. Membro dende o 1 de marzo de 2007 do Sal\u00f3n da Fama FIBA. O seu irm\u00e1n Antonio Mart\u00edn foi tam\u00e9n xogador profesional de baloncesto.\nCarreira.\nComezos.\nFernando Mart\u00edn iniciouse no baloncesto cando xa ti\u00f1a 15 anos. Antes practicara outros deportes. Destacou especialmente no balonm\u00e1n as\u00ed como tenis de mesa e a nataci\u00f3n, disciplina na que se proclamou mesmo campi\u00f3n de Castela. Esa formaci\u00f3n multidisciplinar conferiulle un f\u00edsico moi forte e atl\u00e9tico. Introduciuse no baloncesto xogando nas categor\u00edas inferiores do Estudiantes de Madrid, onde enseguida destacou. Proclamouse campi\u00f3n de Espa\u00f1a escolar e xuvenil, categor\u00eda na que coa selecci\u00f3n espa\u00f1ola conseguiu a medalla de prata no Eurobasket de 1979.\nEn 1980, e a\u00ednda en idade j\u00fanior, xa foi inclu\u00eddo no primeiro equipo de Estudiantes. En 1981, con s\u00f3 19 anos de idade, xa formou parte do cinco inicial do equipo estudantil que conseguiu o subcampionato de Liga, xunto a Vicente Gil, Alfonso del Corral, Juan Carlos L\u00f3pez Rodr\u00edguez e o estadounidense Slab Jones. Foi a gran revelaci\u00f3n da liga na tempada 1980-81, e cheg\u00e1ronlle varias ofertas. Chegou a asinar un pre-contrato co Club Joventut de Badalona pero, tras intensas negociaci\u00f3ns, acabou fichando polo Real Madrid, que tam\u00e9n contratou ao seu irm\u00e1n m\u00e1is novo Antonio Mart\u00edn.\nReal Madrid.\nIncorporouse ao Real Madrid no ver\u00e1n de 1981. Neste club, e no seguintes cinco anos, viviu os mellores anos da s\u00faa carreira deportiva, e chegou a consagrarse como o mellor pivote de Espa\u00f1a e un dos mellores de Europa. Co equipo branco conquistou catro t\u00edtulos da Liga ACB (1982, 1984, 1985 e 1986), tres da Copa do Rei (1985,1986 e 1989), unha Recopa (1989) e un Mundial de Clubs (1982). En 1985 foi subcampi\u00f3n da Copa de Europa.\nA s\u00faa figura chegou a seducir aos observadores da NBA. En 1985 foi o primeiro xogador espa\u00f1ol en ser inclu\u00eddo no draft. Elix\u00edrono os New Jersey Nets. Viaxou a Estados Unidos para disputar o campus de ver\u00e1n deste equipo e, \u00e1 s\u00faa finalizaci\u00f3n, prop\u00faxoselle asinar un contrato non garantido. Mart\u00edn rexeitouno, e preferiu seguir un ano m\u00e1is en Espa\u00f1a. Iso permitir\u00edalle participar no Mundobasket que se disputar\u00eda en Espa\u00f1a en 1986, e no que a selecci\u00f3n espa\u00f1ola albergaba grandes esperanzas. Cabe mencionar que, naquela \u00e9poca, os xogadores da NBA non pod\u00edan participar nas competici\u00f3ns organizadas pola FIBA.\nA selecci\u00f3n espa\u00f1ola.\nEntre 1981 e 1986, e en paralelo aos seus \u00e9xitos no Real Madrid, tam\u00e9n colaborou activamente nos da selecci\u00f3n de baloncesto de Espa\u00f1a. Foi convocado por primeira vez por Antonio D\u00edaz-Miguel en 1981. Entre ese ano e 1986, cando se foi \u00e1 NBA, disputou un total de 72 partidos coa selecci\u00f3n, da que sempre foi un dos alicerces.\nFoi titular do equipo que ga\u00f1ou a medalla de prata no Eurobasket de Nantes?83, e do que conquistou a hist\u00f3rica medalla de prata nos Xogos Ol\u00edmpicos de 1984, xunto a xogadores como Juan Antonio Corbal\u00e1n, Juan Antonio San Epifanio, Ignacio Soloz\u00e1bal ou Fernando Romay.\nEtapa na NBA.\nNo ver\u00e1n de 1986 deu o gran paso e fichou polos Portland Trail Blazers da NBA, convert\u00e9ndose no primeiro espa\u00f1ol e segundo europeo en entrar na competici\u00f3n estadounidense. A s\u00faa estancia nos Trail Blazers, con todo, non foi todo o afortunada que esperaba. Sufriu varias lesi\u00f3ns que lle tiveron, en total, preto de dous meses apartado das canchas, e que lle impediron contar coa continuidade de xogo necesaria. Unha fractura de nariz e unha artroscopia no xeonllo foron os seus peores adversarios. A pesar de todo, o madrile\u00f1o deu por boa a experiencia americana. Sempre dixo que hab\u00eda ir \u00e1 NBA a aprender. Cos Trail Blazers s\u00f3 xogou unha tempada (1986-87), na que disputou 24 partidos para un total de 146 minutos, 22 puntos e 28 rebotes.\nRegreso ao Madrid.\nEn 1987 regresou ao Real Madrid. E entre outras cousas f\u00edxoo porque o conxunto branco ofreceulle un contrato que, naquel ent\u00f3n, representaba unha aut\u00e9ntica marca: 100 mill\u00f3ns de pesetas anuais. A s\u00faa segunda etapa foi menos frut\u00edfera. No baloncesto espa\u00f1ol destacaba o FC Barcelona dos Epi, Solozabal e Audie Norris, o estadounidense co que Mart\u00edn mantivo uns duelos \u00e9picos. A Mart\u00edn s\u00f3 lle deu tempo de engadir ao seu palmar\u00e9s unha Recopa de Europa (1989) cun Real Madrid ent\u00f3n liderado polo iugoslavo Dra\u017een Petrovi\u0107. Poucos meses despois (tal e como lle ocorrer\u00eda tres anos e medio m\u00e1is tarde ao propio Petrovi\u0107), un tr\u00e1xico accidente acabou coa s\u00faa vida prematuramente.\nFalecemento.\nFernando Mart\u00edn faleceu en Madrid o 3 de decembro de 1989 por mor dun accidente de circulaci\u00f3n. Acud\u00eda a un partido que non \u00eda disputar por dores nas costas, as cales non lle impedir\u00edan estar no banco para apoiar os seus compa\u00f1eiros. Nos devanditos momentos \u00eda recoller a Quique Villalobos para iren xuntos ao estadio. O accidente produciuse ao perder o control do seu autom\u00f3bil, un Lancia Thema 8.32, mentres se incorporaba \u00e1 v\u00eda de circunvalaci\u00f3n M-30. Tras saltar a mediana, invadiu o carril de sentido contrario e impactou contra outro veh\u00edculo, conducido por Ricardo Delgado Cascales, quen sobreviviu ao accidente con graves feridas.\nO seu falecemento provocou unha aut\u00e9ntica conmoci\u00f3n no baloncesto espa\u00f1ol. Ao seu enterro acudiron representantes de todos os clubs e instituci\u00f3ns, inclu\u00eddos varios xogadores, como Epi e Audie Norris, o seu eterno rival no FC Barcelona. O 14 de febreiro de 2009, foi homenaxeado ante mill\u00f3ns de telespectadores de todo o mundo, cando Rudy Fern\u00e1ndez, xogador dos Portland Trail Blazers realizou un dos mates do concurso do All-Star 2009 da NBA cunha r\u00e9plica da camiseta que luciu na s\u00faa tempada no equipo de Portland, co seu nome no dorsal e o n\u00famero 10. Dende o seu falecemento, ning\u00fan outro xogador volveu a lucir o n\u00famero 10 na camiseta do Real Madrid."}
{"id": "150862", "revid": "98629", "url": "https://gl.wikipedia.org/wiki?curid=150862", "title": "Ogas, Cambeda, Vimianzo", "text": "Ogas \u00e9 un lugar da parroquia do Cambeda no concello coru\u00f1\u00e9s de Vimianzo na comarca da Terra de Soneira. Ti\u00f1a 146 habitantes no ano 2018 segundo datos do Instituto Nacional de Estad\u00edstica dos cales eran 59 homes e 87 mulleres o que sup\u00f3n unha diminuci\u00f3n en relaci\u00f3n ao ano 2009 cando ti\u00f1a 190 habitantes.\nNeste lugar at\u00f3pase o castro das Barreiras no que se fixeron escavaci\u00f3ns recentemente polo arque\u00f3logo Tito Concheiro."}
{"id": "150863", "revid": "85894", "url": "https://gl.wikipedia.org/wiki?curid=150863", "title": "Paiz\u00e1s, Cambeda, Vimianzo", "text": "Paiz\u00e1s \u00e9 un lugar da parroquia do Cambeda no concello coru\u00f1\u00e9s de Vimianzo na comarca da Terra de Soneira. Ti\u00f1a 6 habitantes no ano 2018 segundo datos do Instituto Nacional de Estad\u00edstica dos cales eran 3 homes e 3 mulleres."}
{"id": "150864", "revid": "23204", "url": "https://gl.wikipedia.org/wiki?curid=150864", "title": "Terminologia Anatomica", "text": "Terminologia Anatomica [TA] (Terminolox\u00eda Anat\u00f3mica ou Terminolox\u00eda Anat\u00f3mica Internacional) \u00e9 o corpo oficial de nomenclatura anat\u00f3mica creado conxuntamente polo Comit\u00e9 Federal sobre Terminolox\u00eda Anat\u00f3mica (FCAT) e as 56 Asociaci\u00f3ns membros das Asociaci\u00f3ns Internacionais de Anatomistas (Federaci\u00f3n Internacional de Asociaci\u00f3ns de Anatomistas, IFAA). Publicouse en 1998 e substit\u00fae o est\u00e1ndar previo, a \"Nomina Anatomica\" [NA]. \"Terminologia Anatomica\" cont\u00e9n a terminolox\u00eda para aproximadamente 7500 estruturas anat\u00f3micas macrosc\u00f3picas humanas. En 2011 publicouse en li\u00f1a.\nMarco previo \u00e1 creaci\u00f3n dunha nomenclatura unificada.\nA finais do s\u00e9culo XIX, exist\u00edan ao redor de 50.000 nomes anat\u00f3micos para as 5000 estruturas descritas. Isto facilitaba a confusi\u00f3n e o caos na terminolox\u00eda, o cal ademais dificultaba o intercambio de traballos cient\u00edficos, especialmente os anat\u00f3micos. Por esta raz\u00f3n, anatomistas de diferentes partes do mundo decidiron reunirse co obxecto de unificar os criterios e determinar un idioma universal nas ciencias anat\u00f3micas.\nCategor\u00edas de estruturas anat\u00f3micas actuais na TA.\nA TA divide as estruturas anat\u00f3micas nas seguintes categor\u00edas principais (est\u00e1ndar en lat\u00edn entre par\u00e9ntese):\nA01.0.00.000: Anatom\u00eda xeral \"(anatomia generalis)\"\nA02.0.00.000: \u00d3sos: sistema esquel\u00e9tico \"(ossa)\"\nA03.0.00.000: Articulaci\u00f3ns: sistema articular \"(juncturae)\"\nA04.0.00.000: M\u00fasculos: sistema muscular \"(musculi)\"\nA05.1.00.000: Sistema dixestivo \"(systema digestorium)\"\nA06.0.00.000: Sistema respiratorio \"(systema respiratorium)\"\nA07.1.0x.001: Cavidade tor\u00e1cica \"(cavitas thoracis)\" (\u00f3rganos brandos) (cf. A02.3.04.002)\nA08.0.00.000: Sistema urinario \"(systema urinarium)\"\nA09.0.00.000: Sistemas xenitais \"(systemata genitalia)\"\nA10.1.00.000: Cavidade abdominal e da pelve \"(cavitas abdominis et pelvis)\"\nA11.0.00.000: Gl\u00e1ndulas end\u00f3crinas \"(glandulae endocrinae)\"\nA12.0.00.000: Sistema cardiovascular \"(systema cardiovasculare)\"\nA13.0.00.000: Sistema linf\u00e1tico \"(systema lymphoideum)\"\nA14.0.00.000: Sistema nervioso \"(systema nervosum)\"\nA15.0.00.000: \u00d3rganos dos sentidos \"(organa sensuum)\"\nA16.0.00.001: Integumento com\u00fan \"(integumentum commune)\""}
{"id": "150865", "revid": "1987", "url": "https://gl.wikipedia.org/wiki?curid=150865", "title": "Pi\u00f1eiros, Cambeda, Vimianzo", "text": "Pi\u00f1eiros \u00e9 un lugar da parroquia do Cambeda no concello coru\u00f1\u00e9s de Vimianzo na comarca da Terra de Soneira. Ti\u00f1a 37 habitantes no ano 2018 segundo datos do Instituto Nacional de Estad\u00edstica dos cales eran 16 homes e 21 mulleres."}
{"id": "150866", "revid": "27155", "url": "https://gl.wikipedia.org/wiki?curid=150866", "title": "Dedo anular", "text": "O dedo anular ou mediani\u00f1o \u00e9 o cuarto dedo da man humana, situado entre o dedo medio e o maimi\u00f1o."}
{"id": "150869", "revid": "98629", "url": "https://gl.wikipedia.org/wiki?curid=150869", "title": "Burgos Club de F\u00fatbol", "text": "O Burgos Club de F\u00fatbol \u00e9 un club de f\u00fatbol da cidade de Burgos, en Castela e Le\u00f3n. Fundado en 1922, foi refundado en 1994 e xoga no grupo II da Segunda Divisi\u00f3n B Espa\u00f1ola.\nConta con doce equipos de categor\u00edas inferiores e unha secci\u00f3n de f\u00fatbol sala que milita na Primeira Nacional A.\nHistoria.\nEn 1922 fundouse o Burgos Club de F\u00fatbol. Durante un tempo denominouse Gimn\u00e1stica Burgalesa pero en 1949 cambio novamente \u00e1 s\u00faa denominaci\u00f3n orixinal. Os primeiros \u00e9xitos do club vi\u00f1eron durante a presidencia de Jos\u00e9 Lu\u00eds Prezados, cando ascendeu varias categor\u00edas ata chegar \u00e1 Primeira Divisi\u00f3n Espa\u00f1ola. Nos anos 40 xogou no Burgos un dos mellores futbolistas espa\u00f1ois. Tr\u00e1tase de \"Pasieguito\", que defendeu as cores dos equipos m\u00e1is importantes de Primeira Divisi\u00f3n.\nNa tempada 1971-72 o Burgos Club de F\u00fatbol estreouse en Primeira Divisi\u00f3n. Desta \u00e9poca cabe destacar a presenza de Rufino Requejo, dianteiro que ata logrou vestir a camiseta da selecci\u00f3n Ol\u00edmpica nacional. \nA finais dos anos 70 conseguiu os seus mellores resultados, destacando por encima de todos a figura de Juanito, quen fichar\u00eda posteriormente polo Real Madrid. Ademais del, nesta \u00e9poca destacaron o gardameta Manzanedo, que xogou no Valencia CF; o mediocampista Miguel \u00c1ngel Portugal ou o defensa Antonio Garc\u00eda Navallas, que tam\u00e9n fichou polo Real Madrid.\nA principios dos anos 1980, o club sufriu unha grave crise econ\u00f3mica que se consumou coa s\u00faa desaparici\u00f3n en 1983, xerando as\u00ed o cambio de denominaci\u00f3n do seu equipo filial, o Burgos Promesas, Real Burgos Club de F\u00fatbol para facer de club ponte. Baixo esta denominaci\u00f3n subiu desde Terceira Divisi\u00f3n a Primeira en cinco anos.\nEn 1994, Jos\u00e9 Mar\u00eda Quintano refundou o club. Nesa tempada o club sa\u00edu a competir na antiga Rexional Ordinaria e F\u00e9lix Arn\u00e1iz Lucas ser\u00eda o seu adestrador. Lucas conseguiu ascender ao equipo ata a Terceira Divisi\u00f3n e en 1996 foi substitu\u00eddo por Mart\u00ednez Lobato quen se encargar\u00eda de levar ao equipo ata a Segunda B en xu\u00f1o de 1997. Deste xeito, o club conseguiu tres ascensos consecutivos entre 1994 e 1997. En 2001, o equipo chegou \u00e1 Segunda Divisi\u00f3n tras disputar 3 fases de ascenso grazas a un tanto de Dani Pend\u00edn nun partido contra o CD Ourense disputado en El Plant\u00edo.\nDurante a tempada 2001-02, o Burgos CF mantivo a categor\u00eda en Segunda baixo a batuta de Enrique Mart\u00edn pero a obrigatoriedade de converterse en Sociedade An\u00f3nima Deportiva e a resistencia do presidente Quintano a realizar a conversi\u00f3n levou ao equipo a descender novamente \u00e1 Segunda Divisi\u00f3n B, aproveit\u00e1ndose da situaci\u00f3n o Levante. Tras o descenso administrativo o Burgos CF buscou de novo o ascenso en catro ocasi\u00f3ns m\u00e1is. Na tempada 2007-2008 o club descendeu \u00e1 Terceira Divisi\u00f3n na \u00faltima xornada.\nO filial blanquinegro, o Burgos B que militou durante as tempadas 2006-07 e 2007-08 na Terceira Divisi\u00f3n, desaparece nesta \u00faltima tempada logo de descender a Rexional Preferente e o club non poder manterlle nesa categor\u00eda. O Burgos CF pod\u00eda considerarse nunha situaci\u00f3n privilexiada que era ter competindo ao equipo filial na categor\u00eda anterior como era a Terceira Divisi\u00f3n.\nNa actualidade o Burgos CF \u00e9 un club que aposta pola canteira, e pese ao mal momento econ\u00f3mico ten competindo a doce conxuntos de categor\u00edas inferiores, desde Prebenxam\u00eds ata os Xuven\u00eds.\nTras intentar sa\u00edr de 3\u00aa Divisi\u00f3n, foi eliminado polo Sporting Mahon\u00e9s, na segunda rolda do play-off, logo de apear ao conxunto vasco do Elgoibar na primeira fase da mesma. Na tempada 2009-10 o Burgos ga\u00f1ou o seu sexto t\u00edtulo de campi\u00f3n de Terceira Divisi\u00f3n, pero non conseguiu o ascenso. Na tempada 2010-11 ascende a Segunda Divisi\u00f3n B, pero non consegue manter a categor\u00eda. O paso por Terceira dura s\u00f3 un ano e o equipo, campi\u00f3n do seu grupo, consegue un novo ascenso.\nEstadio.\nO Burgos Club de F\u00fatbol xoga de local no Estadio Municipal de El Plant\u00edo, propiedade do Concello de Burgos. Inaugurado o m\u00e9rcores 2 de setembro de 1964 para un adestramento e oficialmente o 13 de setembro de 1964, en partido de liga ante o Indautxu, sendo o resultado de 2-0 para o equipo burgal\u00e9s. Ten unha capacidade de 12.200 espectadores todos sentados.\nDatos do club.\n\"(Desde a refundaci\u00f3n)\"\nXogadores.\nCadro actual.\n\"Actualizado a 6 de febreiro de 2015.\"\nPalmar\u00e9s.\n\"(Desde a refundaci\u00f3n)\""}
{"id": "150870", "revid": "10599", "url": "https://gl.wikipedia.org/wiki?curid=150870", "title": "Burgos CF", "text": ""}
{"id": "150871", "revid": "89787", "url": "https://gl.wikipedia.org/wiki?curid=150871", "title": "Antonio D\u00edaz-Miguel", "text": "Antonio D\u00edaz-Miguel Sanz, nado o 6 de xullo de 1933 en Alc\u00e1zar de San Juan, Cidade Real e finado o 21 de febreiro de 2000 en Madrid aos 66 anos, foi un xogador e adestrador profesional de baloncesto espa\u00f1ol. \u00c9 membro do prestixioso Basketball Hall of Fame.\nFoi xogador do Club Baloncesto Estudiantes e do Real Madrid, chegando a ser internacional coa Selecci\u00f3n de baloncesto de Espa\u00f1a en vinte e sete ocasi\u00f3ns. Pero os maiores \u00e9xitos da s\u00faa carreira conseguiunos como adestrador e, concretamente, como Seleccionador de Espa\u00f1a, \u00e1 que dirixiu durante 27 anos entre 1965 e 1992. Estudou en Madrid e licenciouse en Enxe\u00f1ar\u00eda Industrial na Universidade de Bilbao.\nCarreira.\nXogador.\nEstudante do Instituto Ramiro de Maeztu de Madrid, D\u00edaz-Miguel inclinouse tarde polo baloncesto. El xogaba a f\u00fatbol, e capitaneaba o equipo do instituto. Pero en 1950, cando contaba con 17 anos, o instituto fundou o Club Baloncesto Estudiantes, e decidiu mudar de deporte. Era relativamente alto para a \u00e9poca (med\u00eda 1,86 metros) e apuntaba calidades tam\u00e9n para o deporte da canastra. Enseguida destacou pola s\u00faa garra e habilidade no xogo interior, xogando como pivote.\nFichou polo Real Madrid e chegou a ser 26 veces internacional coa Selecci\u00f3n de baloncesto de Espa\u00f1a entre 1952 e 1959, participando en d\u00faas edici\u00f3ns dos Xogos Mediterr\u00e1neos: nos de 1955, onde a selecci\u00f3n espa\u00f1ola ga\u00f1ou a medalla de ouro, e os de 1959. Tras a s\u00faa retirada como xogador de baloncesto iniciou a s\u00faa carreira como t\u00e9cnico no Club \u00c1guilas de Bilbao, cidade onde estudara a carreira de enxe\u00f1ar\u00eda.\nAdestrador.\nFoi adestrador da selecci\u00f3n espa\u00f1ola durante 27 anos (dende 1965 at\u00e9 1992) o que constit\u00fae unha marca mundial de permanencia \u00e1 fronte dunha selecci\u00f3n en todos os deportes. Dirixiu a selecci\u00f3n espa\u00f1ola en 431 partidos. Levou o combinado espa\u00f1ol a clasificarse para participar en seis Xogos Ol\u00edmpicos, e a conseguir a medalla de prata nos Xogos Ol\u00edmpicos de 1984, a segunda m\u00e1is alta clasificaci\u00f3n at\u00e9 o momento do equipo espa\u00f1ol tras conseguir a vitoria na final do mundial do Xap\u00f3n 2006. Antonio D\u00edaz-Miguel dirixiu tam\u00e9n a selecci\u00f3n espa\u00f1ola en 13 campionatos de Europa, onde conseguiu d\u00faas medallas de prata (1973 e 1983) e unha de bronce (1991).\nD\u00edaz-Miguel clasificou a selecci\u00f3n espa\u00f1ola a participar en catro fases finais do Campionato do Mundo, onde chegar\u00eda a conseguir unha meritoria cuarta posici\u00f3n o Mundial de 1982. Tam\u00e9n se pode destacar a medalla de prata que conseguiu a selecci\u00f3n espa\u00f1ola nos Xogos do Mediterr\u00e1neo de 1987.\nLogo de deixar a selecci\u00f3n adestrou brevemente o equipo italiano Pallacanestro Cant\u00f9 e despois o Pool Getafe, un dos mellores equipos espa\u00f1ois do momento da Liga Feminina, xa desaparecido.\nFoi nomeado \"Mellor adestrador do ano\" en Espa\u00f1a en 1981 e 1982. Dirixiu seis veces a selecci\u00f3ns europeas (All-Star), equipos creados en Europa raramente e en ocasi\u00f3ns moi especiais. Foi tam\u00e9n un pioneiro na promoci\u00f3n mundial do baloncesto, recibiu moitos premios como adestrador, e foi conferenciante sobre baloncesto por todo o mundo. Inclu\u00edrono no Sal\u00f3n da Fama do Baloncesto como adestrador o 29 de setembro de 1997, convert\u00e9ndose no primeiro espa\u00f1ol (e at\u00e9 o 2007 o \u00fanico) en ter tal honra. \u00c1 parte do seu labor como adestrador de baloncesto, era dese\u00f1ador de moda. "}
{"id": "150872", "revid": "5132", "url": "https://gl.wikipedia.org/wiki?curid=150872", "title": "Antonio D\u00edaz Miguel", "text": ""}
{"id": "150873", "revid": "22570", "url": "https://gl.wikipedia.org/wiki?curid=150873", "title": "Makedonikos B.C.", "text": "O Makedonikos BC (en grego: \u039c\u03b1\u03ba\u03b5\u03b4\u03bf\u03bd\u03b9\u03ba\u03cc\u03c2 K.A.E.) \u00e9 un equipo profesional de baloncesto grego con sede no barrio de Neapoli, en Tesal\u00f3nica, Grecia. Fundado en 1928 en 1995 conseguiu chegar \u00e1 final da ULEB Cup, con todo o club entrou en bancarrota e viuse obrigado a descender dende a A1 Ethniki, m\u00e1xima competici\u00f3n do baloncesto grego \u00e1 Gamma Ethniki, cuarto nivel, onde compite actualmente."}
{"id": "150874", "revid": "5132", "url": "https://gl.wikipedia.org/wiki?curid=150874", "title": "Makedonik\u00f3s BC", "text": ""}
{"id": "150875", "revid": "5132", "url": "https://gl.wikipedia.org/wiki?curid=150875", "title": "Makedonikos", "text": ""}
{"id": "150877", "revid": "5132", "url": "https://gl.wikipedia.org/wiki?curid=150877", "title": "Makedonikos B. C.", "text": ""}
{"id": "150878", "revid": "5132", "url": "https://gl.wikipedia.org/wiki?curid=150878", "title": "Makedonikos K.A.E.", "text": ""}
{"id": "150879", "revid": "5132", "url": "https://gl.wikipedia.org/wiki?curid=150879", "title": "Makedonik\u00f3s K.A.E.", "text": ""}
{"id": "150880", "revid": "5132", "url": "https://gl.wikipedia.org/wiki?curid=150880", "title": "Makedonikos KAE", "text": ""}
{"id": "150881", "revid": "5132", "url": "https://gl.wikipedia.org/wiki?curid=150881", "title": "Makedonikos Kozani", "text": ""}
{"id": "150882", "revid": "5132", "url": "https://gl.wikipedia.org/wiki?curid=150882", "title": "Makedonikos Tesal\u00f3nica", "text": ""}
{"id": "150883", "revid": "1131", "url": "https://gl.wikipedia.org/wiki?curid=150883", "title": "Paiz\u00e1s", "text": "O top\u00f3nimo galego Paiz\u00e1s pode referirse a:"}
{"id": "150884", "revid": "5863", "url": "https://gl.wikipedia.org/wiki?curid=150884", "title": "CB Sant Josep", "text": "O Club B\u00e0squet Sant Josep foi un club profesional de baloncesto da cidade de Xirona (Catalu\u00f1a). Fundado en 1962, en 1989 a entidade converteuse en Sociedade An\u00f3nima Deportiva (SAD) e adoptou o nome de Club B\u00e0squet Girona. Entre 1987 e 2008 competiu na Liga ACB. Ap\u00f3s a finalizaci\u00f3n da temporada 2007\u22122008, a s\u00faa mala situaci\u00f3n econ\u00f3mica levou \u00e1 disoluci\u00f3n da SAD e a anunciar que o club se \u00eda a dedicar exclusivamente \u00e1 potenciaci\u00f3n do baloncesto base.\nCon todo, tras unhas r\u00e1pidas negociaci\u00f3ns, e a pesar de que o prazo xa conclu\u00edra, a Federaci\u00f3n Espa\u00f1ola de Baloncesto permitiu que o equipo se inscribise, recuperando novamente a s\u00faa denominaci\u00f3n orixinal de Club B\u00e0squet Sant Josep, na LEB Bronce para a temporada 2008\u22122009. Na temporada 2009\u221210 consegue praza na LEB Ouro tras comprar a praza do CB Vic. Con todo, tan s\u00f3 se mant\u00e9n tres anos na categor\u00eda. En abril de 2013 o club anuncia a s\u00faa disoluci\u00f3n por mor de problemas econ\u00f3micos. \nHistoria.\nO Sant Josep foi fundado en 1962 por Ramon Sitj\u00e0. En 1987, coa ampliaci\u00f3n da Liga ACB a 24 equipos, o club chega por vez primeira \u00e1 elite do baloncesto espa\u00f1ol. Un dos requisitos para participar na m\u00e1xima categor\u00eda era a conversi\u00f3n en Sociedade An\u00f3nima Deportiva (SAD), proceso que culminou en 1989 en onde adoptou o nome de Club B\u00e0squet Girona. Na temporada 1988\u221289, o club queda no posto 23\u00ba e descende. Por\u00e9n, compra a praza vacante que aparece na ACB ap\u00f3s a fusi\u00f3n do Cacaolat Granollers e o Grupo IFA Espa\u00f1ol. Esta compra de praza supu\u00f1a tam\u00e9n unha praza na Copa Kora\u0107, produc\u00edndose as\u00ed o debut europeo do club despois dun descenso.\nTras varios anos de loitas pola permanencia, na temporada 2005\u221206 chega ao club a inmobiliaria Akasbayu. Co novo patrocinador chegan ao club xogadores como Ra\u00fcl L\u00f3pez, Fran V\u00e1zquez, Roberto Due\u00f1as, Arriel McDonald, Dainius \u0160alenga ou Samoh Udrih. Coas novas fichaxes o club acada a 7\u00aa posici\u00f3n, a cal era at\u00e9 o momento a s\u00faa mellor clasificaci\u00f3n na historia. Na seguinte temporada o club suma ao seu elenco a Marc Gasol, Gregor Fu\u010dka e Bootsy Thornton. Isto leva ao club a acadar a 5\u00aa posici\u00f3n en ACB e a ga\u00f1ar o EuroChallenge. Con todo, o 25 de xullo de 2008 o club anuncia que non pode facer fronte a unha d\u00e9beda xerada de 6,5 mill\u00f3ns de euros e disolve a Sociedade An\u00f3nima Deportiva.\nNa seguinte temporada o club adopta o seu nome orixinal, CB Sant Josep e consegue o permiso da Federaci\u00f3n Espa\u00f1ola de Baloncesto\u00a0para disputar a LEB Bronce, cuarta categor\u00eda do baloncesto espa\u00f1ol. Na seguinte temporada o club compra unha praza na LEB Ouro, segunda categor\u00eda, onde permanece tres temporadas. Na \u00faltima temporada en LEB, 2012, o club anuncia que non pode facer fronte ao pago das n\u00f3minas e en 2013 anuncia a s\u00faa disoluci\u00f3n definitiva.\nPatrocinios.\nPor motivos de patrocinio, o club tivo diversos nomes ao longo da s\u00faa historia:\nPalmar\u00e9s.\nFIBA EuroChallenge\nLiga Catal\u00e1"}
{"id": "150885", "revid": "89787", "url": "https://gl.wikipedia.org/wiki?curid=150885", "title": "Dennis Hopper", "text": "Dennis Lee Hopper, nado en Dodge City (Kansas) o 17 de maio de 1936 e finado en Venice (California) o 29 de maio de 2010, foi un actor e director de cinema estadounidense. Acadou sona internacional ao dirixir e actuar canda Peter Fonda no filme \"Easy Rider\", estreado en 1969.\nHopper tam\u00e9n \u00e9 reco\u00f1ecido coma pintor, poeta e fot\u00f3grafo, cuxas exposici\u00f3ns (sobre todo na galer\u00eda de Monika Mohr en Hamburgo e na Ace Gallery dos \u00c1nxeles) foron vistas por mill\u00f3ns de persoas."}
{"id": "150886", "revid": "6939", "url": "https://gl.wikipedia.org/wiki?curid=150886", "title": "Dennis Lee Hopper", "text": ""}
{"id": "150887", "revid": "5132", "url": "https://gl.wikipedia.org/wiki?curid=150887", "title": "CB Girona", "text": ""}
{"id": "150888", "revid": "5132", "url": "https://gl.wikipedia.org/wiki?curid=150888", "title": "CB Sant Josep Girona", "text": ""}
{"id": "150889", "revid": "5132", "url": "https://gl.wikipedia.org/wiki?curid=150889", "title": "Club B\u00e0squet Sant Josep", "text": ""}
{"id": "150890", "revid": "5132", "url": "https://gl.wikipedia.org/wiki?curid=150890", "title": "Club B\u00e0squet Sant Josep Girona", "text": ""}
{"id": "150891", "revid": "5132", "url": "https://gl.wikipedia.org/wiki?curid=150891", "title": "CB Xirona", "text": ""}
{"id": "150892", "revid": "5132", "url": "https://gl.wikipedia.org/wiki?curid=150892", "title": "C.B. Sant Josep", "text": ""}
{"id": "150893", "revid": "5132", "url": "https://gl.wikipedia.org/wiki?curid=150893", "title": "C.B. Girona", "text": ""}
{"id": "150894", "revid": "5132", "url": "https://gl.wikipedia.org/wiki?curid=150894", "title": "Akasvayu Girona", "text": ""}
{"id": "150895", "revid": "5132", "url": "https://gl.wikipedia.org/wiki?curid=150895", "title": "Valvi Girona", "text": ""}
{"id": "150896", "revid": "5132", "url": "https://gl.wikipedia.org/wiki?curid=150896", "title": "Casademont Girona", "text": ""}
{"id": "150898", "revid": "89787", "url": "https://gl.wikipedia.org/wiki?curid=150898", "title": "Jimmy Jump", "text": "Jaume Marquet i Cot, co\u00f1ecido tam\u00e9n como Jimmy Jump, nado en 1974, \u00e9 un personaxe catal\u00e1n co\u00f1ecido polas s\u00faas incursi\u00f3ns ou invasi\u00f3ns de eventos deportivos, entre outros. Un dos seus asaltos m\u00e1is destacados tivo lugar durante a actuaci\u00f3n de Daniel Diges no festival de Eurovisi\u00f3n en 2010, representando a Espa\u00f1a."}
{"id": "150900", "revid": "5132", "url": "https://gl.wikipedia.org/wiki?curid=150900", "title": "CB OAR", "text": ""}
{"id": "150901", "revid": "5132", "url": "https://gl.wikipedia.org/wiki?curid=150901", "title": "Club Baloncesto Manresa", "text": ""}
{"id": "150902", "revid": "5132", "url": "https://gl.wikipedia.org/wiki?curid=150902", "title": "Valladolid Club Baloncesto", "text": ""}
{"id": "150903", "revid": "56817", "url": "https://gl.wikipedia.org/wiki?curid=150903", "title": "Agrupaci\u00f3n Deportiva Almer\u00eda", "text": "A Agrupaci\u00f3n Deportiva Almer\u00eda foi un club de f\u00fatbol espa\u00f1ol, da cidade de Almer\u00eda, en Andaluc\u00eda. Fundado en 1971, tras 11 anos de historia, desapareceu a finais do ver\u00e1n de 1982 por mor dos problemas econ\u00f3micos que arrastraba. Entre os seus logros destacan as 2 tempadas que estivo o club na Primeira Divisi\u00f3n Espa\u00f1ola, entre os anos 1979 e 1981."}
{"id": "150904", "revid": "88215", "url": "https://gl.wikipedia.org/wiki?curid=150904", "title": "Club Deportivo M\u00e1laga", "text": "O Club Deportivo M\u00e1laga foi un equipo de f\u00fatbol de Espa\u00f1a, establecido na cidade de M\u00e1laga, Andaluc\u00eda.\nCo\u00f1\u00e9ceselle como Club Deportivo M\u00e1laga desde 1941, anteriormente denomin\u00e1base Club Deportivo Malacitano, que naceu en 1933 tras a fusi\u00f3n dos ent\u00f3n equipos m\u00e1is representativos da cidade: o F\u00fatbol Club Malague\u00f1o (fundado en 1923 e mantido na fusi\u00f3n) e o M\u00e1laga Sport Club (desaparecido tras a fusi\u00f3n). O equipo militou en diferentes categor\u00edas da liga espa\u00f1ola de f\u00fatbol, pero desapareceu no ver\u00e1n de 1992 por mor da d\u00e9beda econ\u00f3mica que arrastraba. Tras a quebra do CD M\u00e1laga o equipo filial deste, o Club Atl\u00e9tico Malague\u00f1o -cuxa denominaci\u00f3n pasou a ser M\u00e1laga Club de F\u00fatbol- converteuse no novo representante malaguista."}
{"id": "150905", "revid": "10599", "url": "https://gl.wikipedia.org/wiki?curid=150905", "title": "CD M\u00e1laga", "text": ""}
{"id": "150906", "revid": "10599", "url": "https://gl.wikipedia.org/wiki?curid=150906", "title": "AD Almer\u00eda", "text": ""}
{"id": "150909", "revid": "89787", "url": "https://gl.wikipedia.org/wiki?curid=150909", "title": "Festival de Eurovisi\u00f3n 2011", "text": "O Festival da Canci\u00f3n de Eurovisi\u00f3n 2011 celebrouse os d\u00edas 10, 12 e 14 de maio en Alema\u00f1a, trala vitoria en 2010 de Lena Meyer-Landrut co tema \"Satellite\", o cal obtivo un total de 246 puntos.\nNesta edici\u00f3n, a canci\u00f3n \"Running scared\", de Acerbaix\u00e1n, interpretada polo d\u00fao Ell &amp; Nikki, foi a ga\u00f1adora con 221 puntos, seguida de Italia con 189 puntos e Suecia con 185 puntos.\nFoi a primeira vez que Alema\u00f1a organizou o festival como un pa\u00eds unificado, e a terceira ocasi\u00f3n na que a ARD/NDR se ocupou da s\u00faa realizaci\u00f3n. En anteriores edici\u00f3ns, Frankfurt (1957) e M\u00fanic (1983) acolleron edici\u00f3ns do Festival sendo ambas cidades da Rep\u00fablica Federal Alem\u00e1. Tam\u00e9n foi a primeira vez que o Festival se celebrou nun pa\u00eds do denominado \"Big Four\" (Alema\u00f1a, Espa\u00f1a, Francia e Reino Unido, que son os m\u00e1ximos contribu\u00edntes do festival a nivel econ\u00f3mico) desde a creaci\u00f3n do grupo no ano 2000.\nDespois de anos sen participar, Italia, membro do extinto Big Five, volveu ao festival tras 13 anos sen concorrer, quedando en segunda posici\u00f3n. Xunto a Italia, Austria, Hungr\u00eda e San Marino volveron formar parte do Festival de Eurovisi\u00f3n.\nEspa\u00f1a foi representada no festival pola cantante galega Luc\u00eda P\u00e9rez, que acabou en 23\u00aa posici\u00f3n, con 50 puntos.\nA cidade anfitrioa.\nHai trece anos que o Festival se celebra na capital do pa\u00eds anfitri\u00f3n (salvo no Festival de 2004 que foi celebrado en Istambul, antiga capital de Turqu\u00eda). Este ano volveuse romper o esquema sendo elixida a cidade de D\u00fcsseldorf como sede do Festival, fronte as sete cidades candidatas: Berl\u00edn, Colonia, Frankfurt, Gelsenkirchen, Hannover, Hamburgo e M\u00fanic..\nOrganizaci\u00f3n.\nDese\u00f1o gr\u00e1fico e visual.\nO 13 de xaneiro de 2011, a televisi\u00f3n alem\u00e1 NDR revelou o tema art\u00edstico e o eslogan para o festival de D\u00fcsseldorf, \"Feel your heart beat!\" (en galego: \"Sinte o latexo do teu coraz\u00f3n!\"), concepto desenvolto pola empresa inglesa Turquoise.\nO s\u00edmbolo principal \u00e9 un coraz\u00f3n palpitando realizado con raios de luz multicolor, que quere expresar as grandes emoci\u00f3ns que a m\u00fasica pode evocar, as cales son aplicables ao Festival de Eurovisi\u00f3n: entusiasmo, coraz\u00f3ns palpitantes, emoci\u00f3n, amor e paix\u00f3n. Non hai l\u00edmites nestas emoci\u00f3ns, nin barreiras idiom\u00e1ticas. O logo tam\u00e9n fai referencia a que cada canci\u00f3n ten o seu particular ritmo individual.\nA idea do s\u00edmbolo xurdiu da propia ga\u00f1adora do Festival de Oslo, Lena Meyer-Landrut, que durante a s\u00faa conversa co presentador Erik Solbakken formou un coraz\u00f3n cos seus dedos para agradecer \u00f3s telespectadores que votaran por ela.\nPresentadores.\nA ARD/NDR revelou os nomes dos presentadores desta edici\u00f3n o 16 de decembro de 2010: Anke Engelke, Judith Rakers e Stefan Raab. \u00c9 a terceira vez na historia do Festival de Eurovisi\u00f3n que tres presentadores conducen o Festival. Isto xa ocorreu no Festival de Eurovisi\u00f3n de 1999 e no Festival de Eurovisi\u00f3n 2010.\nStefan Raab representou a Alema\u00f1a no ano 2000 e apareceu noutras edici\u00f3ns do Festival.\nPa\u00edses participantes.\nSorteo das semifinais.\nO 17 de xaneiro de 2011 celebrouse o sorteo para decidir os pa\u00edses participantes en cada unha das semifinais do festival. Base\u00e1ndose no mesmo sistema empregado no Festival de Eurovisi\u00f3n 2010, mais co cambio de 5 bombos a 6. Todos os pa\u00edses foron separados en seis bombos individuais en funci\u00f3n do seu historial de voto nos festivais anteriores e da s\u00faa localizaci\u00f3n xeogr\u00e1fica. O sorteo levouse a cabo para garantir que os pa\u00edses dispostos a dar as s\u00faas puntuaci\u00f3ns altas un ao outro non participen na mesma semifinal. Un s\u00e9timo bombo, no cal s\u00f3 participaron os membros do \"Big Five\": Alema\u00f1a, Espa\u00f1a, Italia, Francia e o Reino Unido, sorteouse co fin de designar que pa\u00eds votar\u00e1 e retransmitir\u00e1 polo menos unha semifinal.\nTras o sorteo celebrado o 17 de xaneiro en D\u00fcsseldorf, ambas semifinais quedaron establecidas do seguinte xeito:\nTras unha reuni\u00f3n sobre a participaci\u00f3n israel\u00ed decidiuse que participase na 2\u00aa semifinal porque a 1\u00aa semifinal e o primeiro ensaio coincid\u00edan con festividades c\u00edvico-relixiosas (o Yom Ha'atzmaut e o Yom Hazikar\u00f3n respectivamente).\nInclu\u00eduse a Eslovaquia no sorteo, no bombo 6, e foi elixida para participar na segunda semifinal, a pesar de que a propia cadena anunciara que non tomar\u00eda parte no festival. Posteriormente confirmouse a s\u00faa participaci\u00f3n para evitar a sanci\u00f3n imposta por abandonar o Festival tras a data l\u00edmite.\nFinal.\nA final celebrase o d\u00eda 14 de maio de 2011."}
{"id": "150910", "revid": "1131", "url": "https://gl.wikipedia.org/wiki?curid=150910", "title": "Palomares, Salamanca", "text": "Palomares de B\u00e9jar \u00e9 un barrio pertencente ao municipio salmantino de B\u00e9jar, na comunidade aut\u00f3noma de Castela e Le\u00f3n. Foi concello de seu ata a d\u00e9cada de 1960."}
{"id": "150913", "revid": "1987", "url": "https://gl.wikipedia.org/wiki?curid=150913", "title": "Rasamonde, Cambeda, Vimianzo", "text": "Rasamode \u00e9 un lugar da parroquia do Cambeda no concello coru\u00f1\u00e9s de Vimianzo na comarca da Terra de Soneira. Ti\u00f1a 58 habitantes no ano 2018 segundo datos do Instituto Nacional de Estad\u00edstica dos cales eran 34 homes e 24 mulleres."}
{"id": "150914", "revid": "1987", "url": "https://gl.wikipedia.org/wiki?curid=150914", "title": "Sanf\u00edns, Cambeda, Vimianzo", "text": "Sanf\u00edns \u00e9 un lugar da parroquia do Cambeda no concello coru\u00f1\u00e9s de Vimianzo na comarca da Terra de Soneira. Ti\u00f1a 31 habitantes no ano 2018 segundo datos do Instituto Nacional de Estad\u00edstica dos cales eran 15 homes e 16 mulleres."}
{"id": "150915", "revid": "1987", "url": "https://gl.wikipedia.org/wiki?curid=150915", "title": "Bra\u00f1o, Caranto\u00f1a, Vimianzo", "text": "Bra\u00f1o \u00e9 un lugar da parroquia do Caranto\u00f1a no concello coru\u00f1\u00e9s de Vimianzo na comarca da Terra de Soneira. Ti\u00f1a 192 habitantes no ano 2018 segundo datos do Instituto Nacional de Estad\u00edstica dos cales eran 90 homes e 102 mulleres."}
{"id": "150916", "revid": "85894", "url": "https://gl.wikipedia.org/wiki?curid=150916", "title": "Caranto\u00f1a, Caranto\u00f1a, Vimianzo", "text": "Caranto\u00f1a \u00e9 un lugar da parroquia do Caranto\u00f1a no concello coru\u00f1\u00e9s de Vimianzo na comarca da Terra de Soneira. Ti\u00f1a 146 habitantes no ano 2018 segundo datos do Instituto Nacional de Estad\u00edstica dos cales eran 67 homes e 79 mulleres."}
{"id": "150918", "revid": "89787", "url": "https://gl.wikipedia.org/wiki?curid=150918", "title": "Epimeteo (l\u00faa)", "text": "Epimetheus (ou en grego \"\u0395\u03c0\u03b9\u03bc\u03b7\u03b8\u03b5\u03cd\u03c2\") \u00e9 unha l\u00faa interior de Saturno. Tam\u00e9n co\u00f1ecida coma Saturno\u00a0XI. Recibiu o nome oficial de Epimeteo, irm\u00e1n de Prometeo na mitolox\u00eda grega.\nDescubrimento.\nEpimeteo ocupa esencialmente a mesma \u00f3rbita ca Xano. Os astr\u00f3nomos asumen que hab\u00eda un s\u00f3 corpo nesa \u00f3rbita, e debido o feito de compartir \u00f3rbita, os astr\u00f3nomos tiveron bastantes dificultades a hora de establece-las s\u00faas caracter\u00edsticas orbitais. Cando as observaci\u00f3ns eran fotogr\u00e1ficas e bastante espalladas no tempo, a presenza de dous corpos era pouco ou nada clara, o que fac\u00eda cas observaci\u00f3ns fosen moi dif\u00edciles de casar cunha \"\u00f3rbita razoable'.\nAudouin Dollfus observou a l\u00faa o 15 de decembro de 1966, quen propuxo o nome de \"Xano\". O 18 de decembro, Richard Walker fixo unha observaci\u00f3n semellante que hoxe en d\u00eda est\u00e1 acreditada coma o descubrimento de Epimeteo. Hai que subli\u00f1ar, que nos tempos do descubrimento, pens\u00e1base que era s\u00f3 unha l\u00faa, e a\u00ednda que non era oficial, ese \"\u00fanico corpo\" recibiu o nome de Xano.\nDoce anos m\u00e1is tarde, en outubro de 1978, Stephen M. Larson e John W. Fountain d\u00e9ronse conta que as observaci\u00f3ns de 1966 eran mellor explicadas por dous corpos distintos (Xano e Epimeteo) que compartisen \u00f3rbitas moi semellantes. Isto foi confirmado en 1980 pola sonda \"Voyager 1\", Larson e Fountain compartiron oficialmente o descubrimento de Epimeteo con Walker.\nEpimeteo recibiu o seu nome oficial no ano 1983. O nome de Xano foi aprobado pola UAI \u00f3 mesmo tempo, a\u00ednda que xa era usado informalmente dende que Dollfus o propuxera no ano 1966.\nRelaci\u00f3n orbital entre Epimeteo e Xano.\nEpimeteo e Xano son l\u00faas co-orbitais: O radio medio orbital de Xano \u00e9 actualmente s\u00f3 50\u00a0km m\u00e1is pequeno co de Epimeteo, distancia m\u00e1is pequena que calquera dos di\u00e1metros das d\u00faas l\u00faas. En concordancia coas leis de Kepler, a \u00f3rbita m\u00e1is pequena \u00e9 m\u00e1is r\u00e1pida, pero s\u00f3 por 30 segundos. Cada d\u00eda a l\u00faa interior ga\u00f1a \u00bc\u00b0 de distancia \u00f3 redor de Saturno respecto da l\u00faa que vai polo exterior. Cando a l\u00faa interior pilla \u00e1 l\u00faa exterior, a s\u00faa mutua atracci\u00f3n gravitatoria eleva o momentum da l\u00faa interior e rebaixa o momentum da l\u00faa exterior. Con este momentum engadido, a distancia da l\u00faa interior respecto Saturno incrementase e o seu per\u00edodo orbital tam\u00e9n aumenta, mentres que no caso da l\u00faa exterior este par\u00e1metros decrecen. Nesta asistencia gravitatoria, onde as l\u00faas \"negocian\" o intercambio das s\u00faas \u00f3rbitas, nunca se achegan m\u00e1is de 10,000\u00a0km. Este intercambio efectuase cada catro anos; o \u00faltimo achegamento foi o 21 de xaneiro do 2006, e o seguinte ser\u00e1 no 2010. Neste intres, o radio orbital de Xano aumenta ~20\u00a0km, mentres o de Epimeteo decrece ~80\u00a0km; a \u00f3rbita de Xano vese menos afectada por que \u00e9 catro veces m\u00e1is masivo ca Epimeteo. At\u00e9 o de agora, \u00e9 o \u00fanico caso co\u00f1ecido de intercambio de \u00f3rbitas dentro do Sistema Solar.\nA relaci\u00f3n orbital entre Xano e Epimeteo pode ser entendida coma un caso de problema restrinxido de tres corpos, coma neste caso onde as d\u00faas l\u00faas (o terceiro corpo ser\u00eda Saturno) son semellantes en tama\u00f1o. Outros exemplos deste \"problema\" ser\u00edan os que incluir\u00edan os puntos de Lagrange, asteroides troianos e l\u00faas troianas, tam\u00e9n a \u00f3rbita en forma de ferrada de Cruithne con respecto \u00e1 Terra, e moitos obxectos con \u00f3rbitas potencialmente semellantes.\nCaracter\u00edsticas f\u00edsicas.\nAlg\u00fans dos cr\u00e1teres de Epimeteo te\u00f1en m\u00e1is de 30 kms de di\u00e1metro, tam\u00e9n pos\u00fae cristas e sucos de diverso tama\u00f1o. A intensa craterizaci\u00f3n de Epimeteo indica que debe ser bastante vello. Xano e Epimeteo posiblemente son o froito da ruptura dun corpo primixenio, para dar coma resultado dous corpos co-orbitais, pero se esta ruptura sucedeu, debe de ser nos primeiros tempos do sistema de sat\u00e9lites. A partir da s\u00faa baixa densidade e o seu relativamente alto albedo, podemos deducir que Epimeteo \u00e9 un corpo xeado moi poroso.\nO polo sur amosa o que parece ser un vestixio dun gran cr\u00e1ter de impacto que cobre gran parte desa cara da l\u00faa, e que poder\u00eda ser parcialmente a causa da forma aplanada de boa parte de polo sur de Epimeteo.\nAparecen dous tipos de terreo: \u00e1reas suaves e escuras, e por outra banda, \u00e1reas brillantes,lixeiramente amareladas e co terreo fracturado. Unha interpretaci\u00f3n \u00e9 a de que o material escuro moveuse costa abaixo, e probablemente conten menos xeo co material brillante, o cal asemellar\u00edase m\u00e1is a un campo de pedras. Pero hai que dicir en contra desta interpretaci\u00f3n, que ambos tipos de material semellan te-la mesma cantidade abundante de xeo de auga.\nAnel.\nExiste un feble anel de po na rexi\u00f3n que ocupan as \u00f3rbitas de Epimeteo e Xano, coma revelan as imaxes tomadas pola sonda Cassini baixo luz difusa no 2006. Este anel estendese \u00f3 longo dun radio de 5000\u00a0km. A fonte do po son as part\u00edculas arrincadas das l\u00faas polos impactos de meteoritos, as cales forman un anel difuso \u00f3 redor das \u00f3rbitas das d\u00faas l\u00faas.\nV\u00e9xase tam\u00e9n.\nLigaz\u00f3ns externas.\n&lt;br&gt;"}
{"id": "150921", "revid": "98629", "url": "https://gl.wikipedia.org/wiki?curid=150921", "title": "Gudilona Menendiz", "text": "Gudilona Menendiz ou Gudilona Mendes foi unha importante arist\u00f3crata galega do s\u00e9culo IX, filla de Hermenexildo Guterrez e Hermesinda Gatoniz. Nace no ano 862 e ostentou o t\u00edtulo de condesa de Portucale ao estar casada con Lucidio Vimaranis, fillo e herdeiro de Vimara P\u00e9rez. A s\u00faa data de falecemento, as\u00ed como outros aspectos bilbiogr\u00e1ficos son desco\u00f1ecidos."}
{"id": "150925", "revid": "56817", "url": "https://gl.wikipedia.org/wiki?curid=150925", "title": "A Aguieira", "text": "O top\u00f3nimo A Aguieira pode referirse a varios lugares de Galicia:"}
{"id": "150926", "revid": "56817", "url": "https://gl.wikipedia.org/wiki?curid=150926", "title": "Cadeiras", "text": "O top\u00f3nimo galego Cadeiras pode referirse a:"}
{"id": "150927", "revid": "92340", "url": "https://gl.wikipedia.org/wiki?curid=150927", "title": "Inderquina Menendiz", "text": "Inderquina Menendiz, Inderquina Mendes ou Inderquina Menendez \u201c\"Pala\"\u201d (? \u2013 947), foi unha importante arist\u00f3crata galega do s\u00e9culo X, filla de Hermenexildo Guterrez e Hermesinda Gatoniz, casou con Gondesindo Eriz, conde de Lugo, polo que era adquiriu o t\u00edtulo de condesa.\nDesta relaci\u00f3n naceron:"}
{"id": "150928", "revid": "624", "url": "https://gl.wikipedia.org/wiki?curid=150928", "title": "O Prado", "text": "O top\u00f3nimo O Prado pode referirse a varios lugares de Galicia:"}
{"id": "150929", "revid": "89787", "url": "https://gl.wikipedia.org/wiki?curid=150929", "title": "Hermenexildo Aloitez", "text": "Hermenexildo Aloitez ou Hermenexildo Alvitez, con data de nacemento desco\u00f1ecida e finado no Sobrado o 10 de decembro do ano 966, foi un arist\u00f3crata galego do s\u00e9culo X, conde de Pr\u00e9saras entre o 920 e o 966.\nOrixe familiar.\nHermenexildo era membro dunha familia moi relevante con v\u00ednculos coa coroa e coa igrexa. Seu pai foi o conde Aloito Guterrez. Un dos seus t\u00edos paternos foi Hermenexildo Guterrez, conde de Tui que loitou contra os ex\u00e9rcitos musulm\u00e1ns e conquistou Porto e Co\u00edmbra e quen ademais foi pai da ra\u00ed\u00f1a Elvira Men\u00e9ndez (muller do rei Ordo\u00f1o II), av\u00f3 de san Rosendo, de Adosinda Guterrez (muller do rei Ramiro II de Le\u00f3n) e do conde Osorio Guti\u00e9rrez, fundador do Mosteiro de San Salvador de Lourenz\u00e1.\nS\u00faa nai foi Arxilo Aloitez, filla dos condes Aloito e Paterna, fundadores do Mosteiro de San Salvador de Cis.\nHermenexildo tivo tres irm\u00e1ns: Gundesindo Aloitez, bispo de Iria Flavia, Arias, e o conde Gutierre Aloitez.\nTraxectoria.\nFoi nomeado conde de Pr\u00e9saras cara o ano 920, chegando a ser mordomo real de Ramiro II, entre os anos 937 e 949.\nO conde Hermenexildo e a s\u00faa esposa Paterna, aparecen en tres ocasi\u00f3ns (entre 930 e 952) nos Tombos de Sobrado presidindo a asemblea de xustiza do Condado.\nFrogia e a s\u00faa muller enfront\u00e1ronse con Teverano e a s\u00faa. Houbo berros e paus. Frogia e a s\u00faa esposa foron condenados polas feridas causadas a quen seguramente eran os seus veci\u00f1os; tiveron que presentarse diante de Hermenexildo e Paterna -\"in presentia uestra et iudicium\"- en Sobrado. As lesi\u00f3ns deberon ser mais que leves, porque foron tasadas pola xustiza en dez bois, dos que os condenados s\u00f3 puideron entregar o equivalente a seis. O asunto (...) rematou coa incorporaci\u00f3n o patrimonio de Hermenexildo e Paterna, convertidos en depositarios dos dereitos de Teverano, das partes das plantaci\u00f3ns que nas \"villae\" de \"Ricilan\"i e \"Gunderedi\" pertenc\u00edan a Frogia e a s\u00faa esposa.\nNo 952, xunto coa s\u00faa esposa Paterna, fundou o Mosteiro de Santa Mar\u00eda de Sobrado dos Monxes e outorgou coa su\u00e1 esposa o privilexio fundacional ao primeiro abade, o presb\u00edtero Sentario . No 958, o matrimonio traspasou o condado de Pr\u00e9saras ao mosteiro que fundara. Este mosteiro foi herdado polos seus descendentes da Casa de Traba e case dous s\u00e9culos despois, en xaneiro de 1142, dous dos membros m\u00e1is destacados desta li\u00f1axe, Fernando e o seu irm\u00e1n Bermudo P\u00e9rez de Traba, entregaron o mosteiro aos monxes cistercienses.\nAo final da s\u00faa vida, a partir do ano 958 retirouse e viviu como monxe ata a s\u00faa morte antes do 10 de decembro do 966.\nMatrimonio e descendencia.\nCasou con Paterna Gundesindez, filla de Gundesindo e Senior, e falecida antes do ano 955. Xa no 916 aparece con ela adquirindo algunhas propiedades.\nDeste matrimonio naceron os seguintes fillos:\nV\u00e9xase tam\u00e9n.\nBibliograf\u00eda.\n \n \n "}
{"id": "150930", "revid": "56817", "url": "https://gl.wikipedia.org/wiki?curid=150930", "title": "Coira", "text": "O top\u00f3nimo Coira pode referirse a:\nAmais, como apelido pode referirse a:"}
{"id": "150932", "revid": "336", "url": "https://gl.wikipedia.org/wiki?curid=150932", "title": "T.A.", "text": ""}
{"id": "150933", "revid": "98629", "url": "https://gl.wikipedia.org/wiki?curid=150933", "title": "Curro", "text": "O termo curro pode referirse a:\nAmais, como top\u00f3nimo pode referirse a:"}
{"id": "150934", "revid": "23204", "url": "https://gl.wikipedia.org/wiki?curid=150934", "title": "Earle Page", "text": "Earle Christmas Grafton Page, nado en 1880 e finado en 1961, foi un m\u00e9dico e pol\u00edtico australiano que chegou a primeiro ministro de Australia entre o 7 de abril e o 26 de abril de 1939. Actuou como parlamentario durante 41 anos e 361 d\u00edas da s\u00faa vida, o segundo m\u00e1is longo mandato parlamentario do pa\u00eds.\nTraxectoria.\nNado en Grafton, Nova Gales do Sur, Page foi educado na \"Sydney Boys High School\" e na Universidade de Sydney, onde se graduou en medicina o 1901. El traballou no Hospital Real Prince Alfred, en Sydney, onde co\u00f1eceu Ethel Blunt, enfermeira, coa cal casou en 1906.\nO 1903 el comezou a traballar como m\u00e9dico particular en Grafton e o 1904 tornouse unha das primeiras persoas do pa\u00eds a posu\u00edr un coche. El practicou en Sydney e Grafton antes de alistarse no ex\u00e9rcito australiano como m\u00e9dico durante a primeira guerra mundial. El serviu en Exipto. Logo da guerra, el volveu \u00e1 s\u00faa facenda, e comezou a s\u00faa carreira pol\u00edtica como alcalde de Grafton."}
{"id": "150935", "revid": "98629", "url": "https://gl.wikipedia.org/wiki?curid=150935", "title": "Pobo dena'ina", "text": "Os dena'ina (na s\u00faa lingua, \u00abxente\u00bb), tam\u00e9n chamados antigamente tanaina ou knaiakhotana (\u00abxente da pen\u00ednsula de Kenai\u00bb, pola zona monta\u00f1osa onde habitaban), son un pobo ind\u00edxena do grupo de linguas na-den\u00e9 que viv\u00edan no sur de Alasca. Divid\u00edanse en oito grupos: \"Clark lake\", \"Iliamna\", \"Lower Inlet\", \"Sutsina\", \"Tyonek\", \"Upper Inlet\", \"Lime-Hungry\" e \"Stoney River\".\nLocalizaci\u00f3n.\nOcupaban o territorio comprendido entre a enseada de Cook (\"Cook Inlet\") e o cabo Clark, na costa do golfo de Alasca, no sur de Alasca.\nDemograf\u00eda.\nSegundo Asher, en 1980 eran 900 individuos, dos cales s\u00f3 250 falaban a lingua na-den\u00e9. Segundo outros, en 1990 eran 1.500 individuos. Segundo datos do BIA de 1995, viv\u00edan nos poboados de Eklutna (48 h/50), Iliamna (62 h/65), Kenaitze (535 h/562), Knit (31 h/33), Ninilchik (89 h/93), Nondalton (159 h/167), Pedro Bay(38 h/40), Salamatoff (104 h/109), Tyonek (142 h/149), Lime (40 h/42), e en Chickaloon (9 h) cos ahtna e en Seldovia (191 h/201) cos alutiiq. En total, 1.310 individuos (sen contar os dous \u00faltimos).\nCostumes.\nAliment\u00e1base do salm\u00f3n e outros peixes, pero tam\u00e9n cazaban osos, cabras, focas, carib\u00fas e outros animais. Viv\u00edan en casas de troncos e de turba en inverno, e en cabanas no ver\u00e1n durante a pesca do salm\u00f3n, como as outras tribos na-den\u00e9 dos arredores. Ti\u00f1an casas dobres con almac\u00e9ns nos que secaban o pescado. Despraz\u00e1banse en kaiaks e umiaks, como os inuit, e tam\u00e9n levaban polainas e zorras con c\u00e1nidos. Tec\u00edan vestidos con teares de madeira, e usaban na s\u00faa fabricaci\u00f3n plumas e debuxos xeom\u00e9tricos. Divid\u00edanse en numerosas tribos e subgrupos, e cada un deles, \u00e1 s\u00faa vez, ti\u00f1a outras subdivisi\u00f3ns con clans exog\u00e1micos. Hab\u00eda d\u00faas clases sociais, os com\u00fans e os nobres, cada unha delas cun caudillo que era m\u00e1is gu\u00eda paternal que l\u00edder. O poder real t\u00ed\u00f1ao un Consello que actuaba en tempos de guerra. Eran inimigos naturais dos inuit, e tam\u00e9n celebraban un potlatch na honra dos mortos, dos anci\u00e1ns ou ben para celebrar a primeira caza do primox\u00e9nito, un matrimonio ou unha reuni\u00f3n, e a principal finalidade era facer ostentaci\u00f3n dos regalos. Cr\u00edan que todas as cousas da natureza estaban animadas por poderes especiais, de aqu\u00ed a atenci\u00f3n que prestaban aos xam\u00e1ns, tab\u00fas e amuletos.\nHistoria.\nDesde 1760 os rusos tiveron contacto con Alasca, mais pouco trataron cos den\u00e9 do interior, a diferenza dos inuit, aleutianos e tlingit. Cara 1834 exploraron o r\u00edo Yuk\u00f3n e Kuskokwin. Isto f\u00edxolles entrar en conflito coa Compa\u00f1\u00eda da Ba\u00eda de Hudson, a\u00ednda que seguiron mantendo un comercio bastante activo. O 30 de marzo de 1867 toda Alasca foi obxecto dun tratado de compra do goberno dos Estados Unidos, que lles pagou 7,2 mill\u00f3ns de d\u00f3lares en ouro aos rusos. O goberno pasoulle o control \u00e1 Alaska Commercial Company (ACC), e o 17 de maio ditou a primeira lei org\u00e1nica para aplicar as leis de Oreg\u00f3n. En 1912 creouse o primeiro grupo indio, Alaska Native Brotherhood, para protexer os seus intereses. En 1968 fundouse o Native Land Claims Movement (NLCM), con apoio de ecoloxistas, para evitar as expropiaci\u00f3ns a causa dos descubrimentos petrol\u00edferos, e reclamou compensaci\u00f3ns, o cal forzou en 1971 \u00e1 aprobaci\u00f3n da \u00abAlaska Native Claims Settlement Act\u00bb, unha lei que extingue os t\u00edtulos de propiedade aborixes en Alasca e ordena o establecemento de corporaci\u00f3ns que administren as terras."}
{"id": "150936", "revid": "23204", "url": "https://gl.wikipedia.org/wiki?curid=150936", "title": "Dena\u2019ina", "text": ""}
{"id": "150937", "revid": "22570", "url": "https://gl.wikipedia.org/wiki?curid=150937", "title": "Lena Meyer-Landrut", "text": "Lena Meyer-Landrut, nada en Hannover o 23 de maio de 1991, \u00e9 unha cantante alem\u00e1.\nTraxectoria.\nLena foi a ga\u00f1adora do concurso de talentos \"Unser Star f\u00fcr Oslo\" (\"A nosa estrela para Oslo\"), cuxa final foi realizada o 12 de marzo de 2010. A vitoria deulle o dereito a representar a Alema\u00f1a no Festival da Canci\u00f3n de Eurovisi\u00f3n 2010 coa canci\u00f3n \"Satellite\" escrita polos compositores Julie Frost e John Gordon. Esta canci\u00f3n, xunto cos temas \"Bee\" e \"Love me\" (esta \u00faltima co escrita por ela mesma xunto a Stefan Raab) ocuparon o tres primeiros lugares no iTunes Store alem\u00e1n o d\u00eda despois da final nacional. O d\u00eda 29 de maio de 2010 proclamouse ga\u00f1adora do Festival de Eurovisi\u00f3n, celebrado en Oslo, con 246 puntos.\nNo Festival de Eurovisi\u00f3n 2011 volve representar a Alema\u00f1a coa canci\u00f3n \"Taken by a stranger\"."}
{"id": "150938", "revid": "1131", "url": "https://gl.wikipedia.org/wiki?curid=150938", "title": "O Empalme", "text": "O top\u00f3nimo galego O Empalme \u00e9 un hod\u00f3nimo que indica un lugar onde se conectan d\u00faas estradas ou v\u00edas de comunicaci\u00f3n. Pode referirse a:"}
{"id": "150944", "revid": "1131", "url": "https://gl.wikipedia.org/wiki?curid=150944", "title": "Bra\u00f1o", "text": "O top\u00f3nimo galego Bra\u00f1o pode referirse a:"}
{"id": "150945", "revid": "1131", "url": "https://gl.wikipedia.org/wiki?curid=150945", "title": "A Perdigueira", "text": "O top\u00f3nimo galego A Perdigueira pode referirse a:"}
{"id": "150947", "revid": "5863", "url": "https://gl.wikipedia.org/wiki?curid=150947", "title": "Abelendo", "text": "O fit\u00f3nimo Abelendo fai referencia \u00e1 abundancia de abeleiras. Pode referirse a:"}
{"id": "150948", "revid": "736", "url": "https://gl.wikipedia.org/wiki?curid=150948", "title": "Manifesto Comunista", "text": ""}
{"id": "150949", "revid": "1131", "url": "https://gl.wikipedia.org/wiki?curid=150949", "title": "A Agra", "text": ""}
{"id": "150950", "revid": "127505", "url": "https://gl.wikipedia.org/wiki?curid=150950", "title": "Hermesinda Gatoniz", "text": "Hermesinda Gatoniz, foi unha arist\u00f3crata galega, filla do conde Gat\u00f3n do Bierzo e da s\u00faa muller, Exilona, naceu cara ao ano 842 e morreu en data imprecisa despois do ano 882.\nLi\u00f1axe e descendencia.\nCasou con outro gran arist\u00f3crata galega da \u00e9poca, Hermenexildo Guterrez, conde de Co\u00edmbra e do Porto e fillo de Gutier e Elvira. A uni\u00f3n de tan importantes casas nobres xuntou un gran poder no sur e centro do reino de Galiza. Naceron deste matrimonio os seguintes fillos:"}
{"id": "150951", "revid": "5433349", "url": "https://gl.wikipedia.org/wiki?curid=150951", "title": "Ero Fern\u00e1ndez", "text": "Ero Fern\u00e1ndez, Ero Fernandes ou Ero Fernandez de Lugo, nado contra o 845 e finado contra o 926, foi un arist\u00f3crata galego.\nTraxectoria.\nTi\u00f1a a s\u00faa residencia principal en Lugo, onde era conde, pero non conde de Lugo.. Era fillo de Fernando Rodrigues de Monterroso e Guntina. Fundou o mosteiro de San Salvador de Asma en Chantada e o tam\u00e9n mosteiro de Santa Mar\u00eda de Ferreira de Pallares. Casou con Adosinda e tivo a seguinte descendencia:"}
{"id": "150953", "revid": "98629", "url": "https://gl.wikipedia.org/wiki?curid=150953", "title": "Exclusive Session", "text": "Exclusive Session \u00e9 un EP da banda de rock alternativo Placebo editado o d\u00eda 29 de xaneiro do 2007 e dispo\u00f1ible unicamente a trav\u00e9s de iTunes."}
{"id": "150954", "revid": "56817", "url": "https://gl.wikipedia.org/wiki?curid=150954", "title": "A Rateira", "text": "O top\u00f3nimo A Rateira pode referirse a dous lugares de Galicia:"}
{"id": "150955", "revid": "23204", "url": "https://gl.wikipedia.org/wiki?curid=150955", "title": "Come On Pilgrim", "text": "Come On Pilgrim \u00e9 a primeira edici\u00f3n da banda estadounidense de rock alternativo Pixies, lanzado o 28 de setembro de 1987 a trav\u00e9s do selo 4AD. O 28 de setembro de 2018 a discogr\u00e1fica publicou un disco triplo para celebrar o 30 aniversario deste traballo e do \u00e1lbum \"Surfer Rosa\" (1988), formado polo EP, o \u00e1lbum e un terceiro disco con temas ao vivo.\nAntecedentes.\nEn marzo de 1987 os Pixies (Black Francis, guitarra/voces principais; Kim Deal, baixo/voces; Joey Santiago, guitarra; David Lovering, bater\u00eda), entraron nos Fort Apache Studios de Boston co dono do estudio e produtor Gary Smith para gravar unha cinta demo. O casete de 17 temas resultante, despois bautizada \"The Purple Tape\", conseguiu chegar ata Ivo Watts-Russell, presidente e cofundador do influente selo brit\u00e1nico 4AD. O representante de Pixies, Ken Goes, tam\u00e9n era o representante de Throwing Muses, que fora a primeira banda estadounidense en fichar con 4AD o ano anterior. A pesar de que inicialmente non quedou impresionado coa demo, a s\u00faa moza, secretaria na discogr\u00e1fica, d\u00edxolle que fichase ao grupo. Tras a s\u00faa insistencia, cami\u00f1ou polas r\u00faas de Nova York escoitando a cinta no seu Walkman e, segundo as s\u00faas palabra, finalmente \"entendeuno\".\nWatts-Russell escolleu oitos dos 17 temas de The Purple Tape para compo\u00f1er un \"mini album\" de estrea. Expresando o seu pesar de que outras estreas anteriores de 4AD non estiveran ao nivel desas versi\u00f3ns demo, decidiu remesturar lixeiramente esas oita canci\u00f3ns para editalas, en vez de facer que a banda as gravase outra vez. Pixies despois regravou e inclu\u00edu oitos dos nove cortes restantes en posteriores lanzamentos. A \u00fanica canci\u00f3n que quedar\u00eda f\u00f3ra desa lista foi \"Rock A My Soul\". Estes nove temas que quedaron f\u00f3ra de \"Come On Pilgrim\" foron editados como o EP \"Pixies\" pola discogr\u00e1fica spinART Records en 2002.\nO t\u00edtulo do EP procede de \"Watch What You're Doing\", unha canci\u00f3n do cantante de rock cristi\u00e1n Larry Norman, que incl\u00fae a li\u00f1a, \"C'mon pilgrim, you know He loves you\", que Pixies usa no tema \"Levitate Me\". A letra de Larry Norman (\"C'mon pilgrim, you know He loves you. He loves you more, than He loves this cloven earth. Don't make your life bad, and start acting like an idiot\") \u00e1 s\u00faa vez deriva da canci\u00f3n de Stevie Wonder \"Sweet Little Girl\" (\"Come on now baby, you know your baby loves you, even more than he loves his clavinet. Don't make me get mad and act like a nigger.\")."}
{"id": "150956", "revid": "1888", "url": "https://gl.wikipedia.org/wiki?curid=150956", "title": "Viso", "text": "O top\u00f3nimo Viso pode referirse a varios lugares de Galicia:"}
{"id": "150957", "revid": "56817", "url": "https://gl.wikipedia.org/wiki?curid=150957", "title": "V\u00edctor Bravo de Soto Vergara", "text": "V\u00edctor Daniel Bravo de Soto Vergara, nado en Zaragoza o 23 de agosto de 1983, \u00e9 un futbolista espa\u00f1ol. Xoga de centrocampista."}
{"id": "150958", "revid": "89787", "url": "https://gl.wikipedia.org/wiki?curid=150958", "title": "Enseada de Cook", "text": " \nA enseada de Cook (en ingl\u00e9s Cook Inlet) \u00e9 un entrante de mar do oc\u00e9ano Pac\u00edfico que se atopa na zona sur de Alasca, limitada polo continente e a pen\u00ednsula de Kenai. A enseada foi descrita no ano 1778 polo explorador James Cook.\nXeograf\u00eda.\nA enseada ten unha largura duns 240\u00a0km e o seu ancho oscila entre 15 e 130\u00a0km. Acc\u00e9dese desde o golfo de Alasca, ben directamente desde o sur, a trav\u00e9s da \"Entrada Kennedy\" (Kennedy Entrance) ou ben navegando desde o oeste, seguindo o longo estreito de Shelikof bordeando o arquip\u00e9lago Kodiak polo norte.\nO extremo interior \u00e9 de moi dif\u00edcil navegaci\u00f3n debido \u00e1 grande amplitude das mareas que pode chegar a superar os 9 m, unha das m\u00e1is elevadas do mundo\u2014e \u00e1s frecuentes tormentas e condici\u00f3ns meteorol\u00f3xicas adversas. Ademais, desde o per\u00edodo que vai desde o mes de novembro at\u00e9 maio, a zona norte est\u00e1 bloqueada polo xeo.\nA ba\u00eda pos\u00fae varias illas no seu interior, destacando a illa Agustina, que conta cun volc\u00e1n activo, ademais das illas Barren e a illa de Kalgin.\nA enseada de Cook no seu extremo interior div\u00eddese en dous importantes brazos chamados Knik Arm e Turnagain Arm que practicamente rodean \u00e1 cidade de Anchorage.\nA conca que drena a trav\u00e9s da enseada comprende uns 100.000\u00a0km\u00b2 do sur de Alasca, ao leste da cordilleira Aleutiana e o sur da cordilleira de Alasca, sendo drenada polos r\u00edos Knik (40\u00a0km), Little Susitna (180\u00a0km), Susitna (504\u00a0km) e o Matanuska (120\u00a0km). A conca incl\u00fae os achegas da zona pr\u00f3xima ao monte McKinley. Dentro desta conca enc\u00f3ntranse varios parques nacionais e o volc\u00e1n activo monte Redoubt, ademais doutros tres que estiveron activos en \u00e9pocas recentes. A enseada de Cook permite o acceso mari\u00f1o ao porto de Anchorage localizado no seu extremo norte, e ao pequeno porto de Homer, que se acha m\u00e1is ao sur.\nHistoria.\nA enseada foi explorada e habitada por ind\u00edxenas dena'ina. No s\u00e9culo XVIII, os cazadores de peles de Rusia (\"promyshlenniki\") foron dos primeiros visitantes europeos. A Compa\u00f1\u00eda Lebedev Lastochkin liderada por Stepan Zaikov estabeleceu un posto na desembocadura do r\u00edo Kenai, Fort Nikolaev, en 1786. Estes cazadores de peles utilizaban ind\u00edxenas de Siberia e de Alasca, en particular aleutas das illas Aleutianas e nativos koniag da illa Kodiak, para cazar lontras de mar e outras especies de mam\u00edferos mari\u00f1os, para comerciar coa China a trav\u00e9s de Rusia, v\u00eda o daquela exclusivo porto comercial de Kiakhta.\nOutros europeos que pasaron polas enseada foron os membros da expedici\u00f3n de James Cook de 1778, que navegou por mentres estaba buscando o Paso do Noroeste. Cook recibiu mapas de Alasca, as Aleutianas e Kamchatka, durante unha visita co comerciante de peles ruso Gerasim Izmailov en Unalaska, e combinado eses mapas cos da s\u00faa expedici\u00f3n creou a primeira proxecci\u00f3n de Mercator do Pac\u00edfico Norte. A enseada foi nomeada despois en honor de Cook en 1794 por George Vancouver, que traballara \u00e1s ordes de Cook en 1778.\nO brazo Turnagain (\"Turnagain Arm\") foi chamado as\u00ed en reco\u00f1ecemento a William Bligh do \"HMS Bounty\". Bligh servira como mestre de velas de Cook na s\u00faa terceira e \u00faltima viaxe co obxectivo de descubrir o Paso do Noroeste. Ao chegar ao fondo da enseada de Cook, Bligh era da opini\u00f3n de que tanto o brazo Knik como o Turnagain eran desembocaduras de r\u00edos e non a apertura do Paso do Noroeste. Baixo as ordes de Cook, Bligh organizou unha partida polo brazo Knik, da que rapidamente volveu para informar que o brazo Knik era provocado por un r\u00edo. Logo, unha segunda partida foi enviada polo brazo Turnagain e tam\u00e9n volveu para informar de que s\u00f3 exist\u00eda un r\u00edo augas arriba. Como resultado desta frustraci\u00f3n, ao segundo corpo de auga d\u00e9uselle de \u00abTurn Again\u00bb (\u00abVolta outra vez\u00bb). Nos primeiros mapas rotulouse o brazo Turnagain como o \"Turnagain River\".\nPoucas persoas estranxeiras visitaran a parte interior da enseada de Cook at\u00e9 a construci\u00f3n do ferrocarril de Alasca, darredor de 1915, que discorre pola costa oriental dos brazos Turnagain e Knik.\nPoboaci\u00f3n.\nA maior parte da poboaci\u00f3n de Alasca enc\u00f3ntrase nas localidades das marxes da enseada de Cook, concentrada na rexi\u00f3n de Anchorage e nas comunidades da pen\u00ednsula de Kenai. A maior parte da costa occidental do estuario non est\u00e1 ligada ao sistema viario, e abriga a cidade de Tyonek e varios campos de extracci\u00f3n de petr\u00f3leo.\nRecursos.\nA bac\u00eda da Cook Inlet ten grandes reservas de petr\u00f3leo e gas natural, con moitas plataformas no mar. No 2005 exist\u00edan 16 plataformas na Cook Inlet. Hai diversos oleodutos e gasodutos darredor e sobre o golfo. A produci\u00f3n de petr\u00f3leo comezou na d\u00e9cada de 1960, e tivo un pico de 90 mill\u00f3ns de barr\u00eds en 1970. Actualmente a produci\u00f3n caeu nun nivel marxinal de cerca de 6 mill\u00f3ns de barr\u00eds por ano."}
{"id": "150959", "revid": "1131", "url": "https://gl.wikipedia.org/wiki?curid=150959", "title": "As Areas", "text": ""}
{"id": "150960", "revid": "25871", "url": "https://gl.wikipedia.org/wiki?curid=150960", "title": "Stone Age Complication", "text": "Stone Age Complication \u00e9 un EP da banda estadounidense de stoner rock Queens of the Stone Age editado o 4 de outubro do 2004. O EP cont\u00e9n 6 caras-b e versi\u00f3ns."}
{"id": "150961", "revid": "1576", "url": "https://gl.wikipedia.org/wiki?curid=150961", "title": "Dani Pend\u00edn", "text": "Daniel Alberto Pend\u00edn S\u00e1nchez, co\u00f1ecido como Dani Pend\u00edn, nado o 29 de outubro de 1974 en Rosario, \u00e9 un futbolista arxentino. Xoga de centrocampista."}
{"id": "150963", "revid": "1131", "url": "https://gl.wikipedia.org/wiki?curid=150963", "title": "A Pedreiri\u00f1a", "text": "O top\u00f3nimo galego A Pedreiri\u00f1a pode referirse a:"}
{"id": "150964", "revid": "6", "url": "https://gl.wikipedia.org/wiki?curid=150964", "title": "Temperatura de Curie", "text": "A temperatura de Curie (Tc) ou, por veces, punto de Curie, \u00e9 a temperatura por riba da cal un corpo ferromagn\u00e9tico perde o seu magnetismo, comport\u00e1ndose como un material puramente paramagn\u00e9tico.\nHistoria e caracter\u00edsticas.\nPierre Curie descubriu canda o seu irm\u00e1n Jacques o efecto piezoel\u00e9ctrico en cristais, estabelecendo que a susceptibilidade magn\u00e9tica das substancias paramagn\u00e9ticas depende do inverso da temperatura, \u00e9 dicir, que as propiedades magn\u00e9ticas var\u00edan en funci\u00f3n da temperatura. En todos os ferromagnetos atopou un descenso da magnetizaci\u00f3n at\u00e9 que a temperatura chegaba a un valor cr\u00edtico, chamada temperatura de Curie (Tc), onde a magnetizaci\u00f3n \u00e9 igual a cero; por riba da temperatura de Curie, os ferromagnetos comp\u00f3rtanse como substancias paramagn\u00e9ticas."}
{"id": "150966", "revid": "56817", "url": "https://gl.wikipedia.org/wiki?curid=150966", "title": "Ib\u00e1n Espadas Zubizarreta", "text": "Ib\u00e1n Espadas Zubizarreta, nado en Tolosa (Guip\u00fascoa) o 4 de agosto de 1978, \u00e9 un futbolista espa\u00f1ol. Xoga de dianteiro e o seu equipo actual \u00e9 o Pontevedra Club de F\u00fatbol."}
{"id": "150967", "revid": "56817", "url": "https://gl.wikipedia.org/wiki?curid=150967", "title": "Orlando Quintana Garc\u00eda", "text": "Orlando Quintana Garc\u00eda, nado nas Palmas de Gran Canaria o 25 de marzo de 1978, \u00e9 un futbolista espa\u00f1ol. Xoga de porteiro e o seu actual equipo \u00e9 o Real Oviedo."}
{"id": "150968", "revid": "89787", "url": "https://gl.wikipedia.org/wiki?curid=150968", "title": "B\u00e9la Bart\u00f3k", "text": "B\u00e9la Viktor J\u00e1nos Bart\u00f3k, co\u00f1ecido como B\u00e9la Bart\u00f3k, nado o 25 de marzo de 1881 en Nagyszentmikl\u00f3s (Hungr\u00eda) -actualmente S\u00e2nnicolau Mare (Roman\u00eda)- e finado en Nova York o 26 de setembro de 1945, foi un m\u00fasico h\u00fangaro que destacou como compositor, pianista e investigador de m\u00fasica folcl\u00f3rica de Europa do Leste. Bart\u00f3k foi un dos fundadores do campo da etnomusicolox\u00eda, o estudo da m\u00fasica folcl\u00f3rica e a m\u00fasica de culturas non occidentais."}
{"id": "150969", "revid": "25871", "url": "https://gl.wikipedia.org/wiki?curid=150969", "title": "Iv\u00e1n Mal\u00f3n Aragon\u00e9s", "text": " \nIv\u00e1n Mal\u00f3n Aragon\u00e9s, nado o 26 de agosto de 1986 en Gandia (Valencia), \u00e9 un futbolista espa\u00f1ol. Xoga de defensa e o seu actual equipo \u00e9 o Veria FC grego."}
{"id": "150971", "revid": "1987", "url": "https://gl.wikipedia.org/wiki?curid=150971", "title": "Kluger Hans", "text": "Hans der Kluge ou Kluger Hans (a forma alem\u00e1 de dicir \"Hans o Intelixente\"), nado en 1895 e finado en 1916, foi un cabalo famoso en Alema\u00f1a a principios do s\u00e9culo XX, do que se alegaba que era capaz de realizar operaci\u00f3ns aritm\u00e9ticas (por exemplo sumar, multiplicar, dividir, traballar con fracci\u00f3ns etc.) e outras tarefas intelectuais (por exemplo dicir a hora, calcular o calendario, distinguir tons musicais etc.).\nHistoria.\nO cabalo fixo grandes presentaci\u00f3ns p\u00fablicas onde lle fac\u00edan consultas matem\u00e1ticas e o animal \"respond\u00eda\" correctamente pateando no chan. A sona de Hans der Kluge o cabalo matem\u00e1tico traspasou fronteiras fac\u00e9ndose co\u00f1ecido co nome en ingl\u00e9s de \"Clever Hans\". Tivo tam\u00e9n repercusi\u00f3n na psicolox\u00eda, onde hoxe se fala do efecto Clever Hans.\nAnte as d\u00fabidas dos cient\u00edficos sobre a suposta intelixencia animal creouse unha comisi\u00f3n especial encabezada polo psic\u00f3logo Oskar Pfungst en 1907. A investigaci\u00f3n formal demostrou que o cabalo en realidade non realizaba estas tarefas mentais, sen\u00f3n que reparaba na reacci\u00f3n dos seus observadores humanos. Pfungst descubriu na s\u00faa metodolox\u00eda de investigaci\u00f3n, que o cabalo respond\u00eda directamente a sinais involuntarios na linguaxe corporal do adestrador humano, que ti\u00f1a as facultades para solucionar cada problema. O adestrador era completamente inconsciente que el proporcionaba tales sinais. En honra a Pfungst a anomal\u00eda descuberta foi bautizada como o efecto Clever Hans."}
{"id": "150972", "revid": "56817", "url": "https://gl.wikipedia.org/wiki?curid=150972", "title": "Orlando Guti\u00e9rrez Callejo", "text": "Orlando Guti\u00e9rrez Callejo, nado en Laredo, Cantabria; o 18 de marzo de 1976, \u00e9 un futbolista espa\u00f1ol. Xoga de defensa e o seu actual equipo \u00e9 o Club Portugalete."}
{"id": "150973", "revid": "56817", "url": "https://gl.wikipedia.org/wiki?curid=150973", "title": "A Venda", "text": "O top\u00f3nimo galego A Venda pode referirse a:"}
{"id": "150974", "revid": "85894", "url": "https://gl.wikipedia.org/wiki?curid=150974", "title": "Figaredo, Caranto\u00f1a, Vimianzo", "text": "Figaredo \u00e9 un lugar da parroquia do Caranto\u00f1a no concello coru\u00f1\u00e9s de Vimianzo na comarca da Terra de Soneira. Ti\u00f1a 79 habitantes no ano 2018 segundo datos do Instituto Nacional de Estad\u00edstica dos cales eran 37 homes e 42 mulleres.\nPor este lugar pasa a 4\u00aa etapa da ruta de sendeirismo do Cami\u00f1o dos Faros."}
{"id": "150975", "revid": "85894", "url": "https://gl.wikipedia.org/wiki?curid=150975", "title": "Tras do Ce\u00e1n, Caranto\u00f1a, Vimianzo", "text": "Tras do Ce\u00e1n \u00e9 un lugar da parroquia do Caranto\u00f1a no concello coru\u00f1\u00e9s de Vimianzo na comarca da Terra de Soneira. Segundo o Instituto Nacional de Estad\u00edstica en 2018 ti\u00f1a 66 habitantes (34 homes e 32 mulleres)."}
{"id": "150976", "revid": "85894", "url": "https://gl.wikipedia.org/wiki?curid=150976", "title": "Lexas, Caranto\u00f1a, Vimianzo", "text": "Lexas \u00e9 un lugar da parroquia do Caranto\u00f1a no concello coru\u00f1\u00e9s de Vimianzo na comarca da Terra de Soneira. Ti\u00f1a 51 habitantes no ano 2018 segundo datos do Instituto Nacional de Estad\u00edstica dos cales eran 24 homes e 27 mulleres."}
{"id": "150977", "revid": "1131", "url": "https://gl.wikipedia.org/wiki?curid=150977", "title": "Figaredo", "text": "O top\u00f3nimo Figaredo pode referirse a:"}
{"id": "150978", "revid": "1131", "url": "https://gl.wikipedia.org/wiki?curid=150978", "title": "Lexas", "text": "O top\u00f3nimo galego Lexas pode referirse a:"}
{"id": "150979", "revid": "98629", "url": "https://gl.wikipedia.org/wiki?curid=150979", "title": "Nervio oculomotor", "text": "O nervio oculomotor, nervio motor ocular com\u00fan (M.O.C.) ou III par cranial \u00e9 un nervio cranial. Ten unha funci\u00f3n completamente motora, \u00e9 un dos nervios que controla o movemento ocular e \u00e9 responsable do tama\u00f1o da pupila. O nervio enc\u00e1rgase de dar inmervaci\u00f3n aos m\u00fasculos extr\u00ednsecos do ollo. Innerva o elevador da p\u00e1lpebra superior, m\u00fasculo recto medial ou interno, recto superior, recto inferior e oblicuo inferior. Orix\u00ednase do mesenc\u00e9falo e a s\u00faa funci\u00f3n \u00e9 basicamente o movemento do globo ocular xunto co nervio troclear e o nervio abducens.\nN\u00facleos do nervio.\nO nervio oculomotor ten dous n\u00facleos motores:\nN\u00facleo oculomotor principal.\nO \"n\u00facleo oculomotor principal\" est\u00e1 situado na parte anterior da substancia gris que rodea o acueduto cerebral do mesenc\u00e9falo, est\u00e1 situado a nivel do col\u00edculo superior.\nO n\u00facleo consiste en grupos de c\u00e9lulas nerviosas que innervan todos os m\u00fasculos extr\u00ednsecos do ollo, excepto o oblicuo superior e o recto lateral. As fibras nerviosas eferentes dir\u00edxense anteriormente a trav\u00e9s do n\u00facleo vermello e saen sobre a superficie anterior do mesenc\u00e9falo na fosa interpeduncular. O n\u00facleo principal do nervio oculomotor recibe fibras corticonucleares desde ambos os hemisferios cerebrais. Recibe fibras tectobulbares do col\u00edculo superior e a trav\u00e9s desta v\u00eda ch\u00e9galle informaci\u00f3n da codia visual. Tam\u00e9n recibe fibras desde o fasc\u00edculo lonxitudinal medial, polo cal est\u00e1 conectado cos n\u00facleos dos nervios craniais cuarto, sexto e oitavo.\nN\u00facleo parasimp\u00e1tico accesorio.\nO \"n\u00facleo parasimp\u00e1tico accesorio\" (n\u00facleo de Edinger - Westphal) est\u00e1 situado por detr\u00e1s do n\u00facleo motor principal. Os ax\u00f3ns das c\u00e9lulas nerviosas, que son preganglionares, acompa\u00f1an outras fibras oculomotoras at\u00e9 a \u00f3rbita. Aqu\u00ed fan sinapse no ganglio ciliar e as fibras pos-ganglionares pasan a trav\u00e9s dos nervios ciliares curtos at\u00e9 o esf\u00ednter da pupila do iris e os m\u00fasculos ciliares. O n\u00facleo parasimp\u00e1tico accesorio recibe fibras corticonucleares para o reflexo de acomodaci\u00f3n e fibras do n\u00facleo pretectal para os reflexos foto motor directo e consensual.\nOrixe, traxecto e relaci\u00f3ns.\nO nervio oculomotor sae sobre a superficie anterior do mesenc\u00e9falo. Dir\u00edxese para adiante entre as arterias cerebral posterior e cerebelosa superior. Despois contin\u00faa na fosa cranial media na parede lateral do seo cavernoso. Aqu\u00ed div\u00eddese nun ramo superior e outro inferior, que entran na cavidade orbitaria a trav\u00e9s da cisura orbitaria superior.\nTerritorio de innervaci\u00f3n.\nInnerva os seguintes m\u00fasculos extr\u00ednsecos do ollo: m\u00fasculo elevador da p\u00e1lpebra superior, m\u00fasculo recto superior, recto medial, recto inferior e m\u00fasculo oblicuo inferior. A trav\u00e9s da s\u00faa p\u00f3la para o ganglio ciliar e dos nervios ciliares curtos tam\u00e9n proporciona fibras parasimp\u00e1ticas aos seguintes m\u00fasculos intr\u00ednsecos: esf\u00ednter da pupila do iris e m\u00fasculos ciliares.\nPolo tanto, o nervio oculomotor \u00e9 completamente motor e \u00e9 responsable de elevar a p\u00e1lpebra superior, de xirar o ollo para arriba, abaixo e medialmente, de contraer a pupila e de acomodar o ollo.\nSemiolox\u00eda.\nA exploraci\u00f3n do III par cranial adoita inclu\u00edr manobras que aval\u00edan tam\u00e9n o IV e VI par cranial, pois as \u00edntimas funci\u00f3ns destes tres nervios craniais controlan o movemento ocular e o tama\u00f1o pupilar."}
{"id": "150982", "revid": "336", "url": "https://gl.wikipedia.org/wiki?curid=150982", "title": "Tronco cerebral", "text": ""}
{"id": "150983", "revid": "1131", "url": "https://gl.wikipedia.org/wiki?curid=150983", "title": "Crespos", "text": "O top\u00f3nimo Crespos pode referirse a:"}
{"id": "150984", "revid": "98629", "url": "https://gl.wikipedia.org/wiki?curid=150984", "title": "Coralismo", "text": "O coralismo foi un movemento musical que se desenvolveu durante o s\u00e9culo XIX en Europa. Caracterizouse polo nacemento dunha gran cantidade de orfe\u00f3ns e corais de car\u00e1cter social, cun repertorio baseado, a\u00ednda que non sempre exclusivamente, no folclore e na m\u00fasica nacional.\nHistoria.\nO nacemento do coralismo viu dada por un conxunto de condici\u00f3ns previas:.\nA maior parte dos estudos sinalan o \"Liedertafel\" alem\u00e1n como precursor do canto coral popular. Este coro foi fundado en Berl\u00edn en 1808 por Karl Fiedrich Zelter e contou entre os seus socios co rei Guillerme III ou o poeta Goethe.\nPor\u00e9n, o seu car\u00e1cter popular e democr\u00e1tico tivo m\u00e1is presenza nos coros do mesmo estilo nados en Su\u00edza pouco despois. Hans Geor N\u00e4geli fundou o Z\u00fcricher M\u00e4nner Chor, un coro masculino que servir\u00eda de modelo para outros moitos. Tras os primeiros pasos, o movemento desenv\u00f3lvese tam\u00e9n nos Pa\u00edses Baixos e B\u00e9lxica, para posteriormente difundirse no norte e leste de Europa.\nO coralismo introd\u00facese en Francia da man do m\u00fasico e fil\u00e1ntropo Guillaume-Louis Bocquillon, quen fundou a \"Soci\u00e9t\u00e9 de l\u2019Orph\u00e9on\" en 1833, un coro obreiro que acadar\u00eda, tras a s\u00faa estrea nun concerto con 400 int\u00e9rpretes, un grande \u00e9xito. Os orfe\u00f3ns engad\u00edan ao concepto de coro un elemento de car\u00e1cter moralizante e formativo, posto que consideraba a m\u00fasica como un elemento de educaci\u00f3n.\nEn Espa\u00f1a a expansi\u00f3n do movemento estivo vinculada a industrializaci\u00f3n e o nacemento da clase obreira, a conciencia de identidade nacional ou rexional, a presenza dunha riqueza folcl\u00f3rica e unha valoraci\u00f3n da mesma. Estas condici\u00f3ns d\u00e9ronse especialmente en Navarra, Pa\u00eds Vasco, Catalu\u00f1a, Comunidade Valenciana, Murcia, Castela e Le\u00f3n, Asturias, Galicia e Andaluc\u00eda.\nJosep Anselm Clav\u00e9, base\u00e1ndose nos modelos franceses, crear\u00eda as s\u00faas propias sociedades corais, que se distinguiron pola s\u00faa autoxesti\u00f3n, o seu car\u00e1cter laico e por seren claramente interclasistas, nunha sociedade onde a divisi\u00f3n de clases era constante. En 1860 exist\u00edan 85 corais impulsadas por Clav\u00e9. Tam\u00e9n foi en Catalu\u00f1a onde os irm\u00e1ns Pere e Joan Tolosa formaron o seu Orfe\u00f3n Barcelon\u00e8s. Entre ambos xurdiu unha intensa disputa sobre a calidade de ambos os coros e a quen correspond\u00eda a primeira iniciativa coral en Barcelona. Nesta discusi\u00f3n tam\u00e9n se atopaban as diferenzas entre o concepto de orfe\u00f3n defendido por Clav\u00e9, e a filosof\u00eda defendida por Joan Tolosa na que, sen esquecer a dimensi\u00f3n social, a calidade tam\u00e9n era importante, de a\u00ed que inclu\u00edse a ensinanza de solfexo e os ensaios fosen habituais.\nA expansi\u00f3n do coralismo foi, en resumidas contas, espectacular. S\u00f3 en Francia, a principios do s\u00e9culo XX contabiliz\u00e1banse m\u00e1is de 2000 sociedades corais. No entanto, tam\u00e9n foron obxecto de cr\u00edticas pola calidade interpretativa, non sempre a altura dos coros profesionais, e polo artificioso dos seus arranxos na s\u00faa \u00e9poca final.\nDebido ao fen\u00f3meno da emigraci\u00f3n tam\u00e9n exist\u00edan agrupaci\u00f3ns en Montevideo, Buenos Aires e A Habana, creadas por catal\u00e1ns. Xa en 1902 exist\u00eda un orfe\u00f3n espa\u00f1ol.\nCaracter\u00edsticas.\nA importancia social do coralismo v\u00e9n dada polo seu car\u00e1cter popular. Durante o s\u00e9culo XIX foi un importante elemento de difusi\u00f3n da cultura musical (a \u00fanica para unha gran parte da sociedade) e da sociedade. Joan Tolosa falaba de \"difundir o ensino musical a todas as clases da sociedade\". A participaci\u00f3n das clases baixa e media non impediu totalmente que tam\u00e9n a burgues\u00eda formase parte do movemento.\nDeste xeito, a m\u00fasica dos coros e orfe\u00f3ns estivo condicionada tanto polos seus int\u00e9rpretes e o seu p\u00fablico como polas ideas sociais que as defin\u00edan. O repertorio base\u00e1base na melod\u00eda popular, ritmo folcl\u00f3rico e posu\u00eda unha harmon\u00eda chea e amable, con pequenas disonancias. En contraposici\u00f3n coa cultura oper\u00edstica, foxe de florituras vocais; s\u00f3 no final do s\u00e9culo aparecer\u00e1n elementos experimentais e virtuos\u00edsticos.\nCoralismo e nacionalismo musical.\nComo se comentou anteriormente, un dos motivos do auxe da m\u00fasica coral foi a s\u00faa reivindicaci\u00f3n da cultura nacional. En Espa\u00f1a o movemento proliferou non s\u00f3 onde houbo unha gran masa obreira (Asturias, Castela Le\u00f3n) sen\u00f3n tam\u00e9n onde exist\u00eda un movemento de identidade \u00e9tnica ou nacional e unha riqueza folcl\u00f3rica ampla e arraigada (Galicia, Pa\u00eds Vasco ou Catalu\u00f1a).\nNo Pa\u00eds Vasco, por exemplo, as importantes dimensi\u00f3ns que acadou o movemento ve\u00f1en explicadas pola estreita colaboraci\u00f3n dos coros cos partidos pol\u00edticos, especialmente co PNV.\nO car\u00e1cter nacionalista na m\u00fasica coral non s\u00f3 se circunscribe a Espa\u00f1a: o movemento coral alem\u00e1n, por exemplo, tam\u00e9n estaba vinculado \u00e1s reivindicaci\u00f3ns da unidade alem\u00e1. A vitoria sobre Napole\u00f3n celebr\u00e1rase cunha interpretaci\u00f3n por parte de todos as corais Zelter de Judas Macabeo. Ademais, a vinculaci\u00f3n entre ao nacionalismo e m\u00fasica en ocasi\u00f3ns era m\u00e1is te\u00f3rica que real.\nO coralismo en Galicia.\nO coralismo galego cristalizou en d\u00faas formas: os coros galegos e os orfe\u00f3ns, os primeiros de car\u00e1cter m\u00e1is enxebrista, e os segundos menos puristas, compostos de voces iguais e de repertorio de inspiraci\u00f3n m\u00e1is ampla. Esta distinci\u00f3n non sempre \u00e9 clara, e var\u00eda no tempo, sendo habitual que unha agrupaci\u00f3n mudase a s\u00faa tipolox\u00eda sen modificar o seu nome.\nO movemento coralista tivo en Galicia pronta implantaci\u00f3n; a Sociedade Coral Euterpe foi fundada en Lugo en 1863, e o seu nome fai referencia aos coros do mesmo nome fundados por Clav\u00e9 en Catalu\u00f1a. Tam\u00e9n foi significativa a figura de Pascual Veiga, fundador de diversos orfe\u00f3ns.\nCuriosamente, en Galicia, o florecemento dos coros galegos produciuse cando os grandes nomes do coralismo galego (Pascual Veiga, Xo\u00e1n Montes, Chan\u00e9) foron desaparecendo, transform\u00e1ndose en mitos e sementando os raizames da identidade galega da \u00e9poca. As\u00ed \"\u00d3s coros compete, dentro do discurso do nacionalismo galeguista, un papel principal na tarefa de regaleguizar o pa\u00eds.\"\nO coro m\u00e1is importante foi Aires da Terra, tanto polo seu \u00e9xito musical, como pola s\u00faa f\u00f3rmula de est\u00e9tica e repertorio baseado na cultura tradicional (harmonizado segundo criterios cultos), definindo un modelo enxebrista que seguir\u00e1n coros posteriores. Un modelo que tardou en ser aceptado sen burla. Por exemplo, era com\u00fan que as representaci\u00f3ns se fixesen con vestiario tradicional, algo que resultaba chocante ata para os propios integrantes do grupo . As s\u00faas representaci\u00f3ns inclu\u00edan \"estampas galegas\", dramatizaci\u00f3ns e escenograf\u00edas que tentaban reproducir o ambiente rural no que se produc\u00edan as escenas.\nE se no Pa\u00eds Vasco os coros estaban presentes nos actos dos partidos nacionalistas, en Galicia os coros dos actos p\u00fablicos dos galeguistas durante a II Rep\u00fablica entoaban sempre o Himno Galego. Significativamente a primeira interpretaci\u00f3n do mesmo realizouna a Sociedade Art\u00edstica de Pontevedra, nunha homenaxe a Rosal\u00eda de Castro, o 13 de xaneiro de 1913, e a primeira gravaci\u00f3n realizouna o coro Cantigas e Aturuxos de Lugo o 19 de novembro de 1918."}
{"id": "150985", "revid": "12452", "url": "https://gl.wikipedia.org/wiki?curid=150985", "title": "Ero Fernandez", "text": ""}
{"id": "150986", "revid": "5132", "url": "https://gl.wikipedia.org/wiki?curid=150986", "title": "Cantabria Baloncesto", "text": "O Cantabria Baloncesto, S.A.D. foi un club profesional de baloncesto espa\u00f1ol da cidade de Torrelavega, Cantabria, a\u00ednda que nos seus \u00faltimos catro anos xogou en Santander. Foi fundado en 1975, deixando de existir en xullo de 2009 cando o club emitiu un comunicado oficial dicindo que non sair\u00eda a competir o non dispo\u00f1er dun \"orzamento digno\". Durante cinco temporadas competiu na Liga ACB cos comes de Caja Cantabria e Cantabria Lobos.\nHistoria.\nF\u00fandase en 1975 en Torrelavega co nome de \"Sociedad de Amigos del Baloncesto\". Tras varios anos por categor\u00edas rexionais, na tempada 1992-93 logra o ascenso \u00e1 liga EBA. Tras tres temporadas, na 1996\u221297 ascende \u00e1 Liga LEB. No primeiro ano nesta categor\u00eda logra o ascenso \u00e1 Liga ACB onde permaneceu cinco tempadas de 1997 a 2002 grazas \u00e1 transformaci\u00f3n en Sociedade An\u00f3nima Deportiva, \u00e1 sponsorizaci\u00f3n do xornal Alerta, o seu principal patrocinador, e aos de socios que acud\u00edan ao Pavill\u00f3n Vicente Trueba.\nEn 2002 descende de novo \u00e1 LEB. En 2004 o equipo trasl\u00e1dase de Torrelavega a Santander, ante o descontento dos afeccionados torrelaveguenses. Na capital c\u00e1ntabra o equipo empezou a xogar no Palacio de Deportes de Santander. En 2007 foi campi\u00f3n da liga regular, subcampi\u00f3n da Copa Pr\u00edncipe de Asturias e conseguiu varios cheos no Palacio de Deportes, aumentando o apoio da cidade e da rexi\u00f3n ao proxecto dos Lobos.\nAo ano seguinte, na temporada 2007\u221208, a directiva realizou grandes fichaxes de homes con nome na LEB, pero diversas circunstancias tanto deportivas como extradeportivas deron lugar a que o obxectivo de loitar polas primeiras prazas convert\u00e9sese en non descender. Tres vitorias consecutivas ao final da tempada deron lugar a que a Alerta Cantabria Lobos alcanzase a permanencia deportiva na LEB Ouro. O 4 de xullo de 2008 faise p\u00fablico un comunicado no que os directivos anuncian a desaparici\u00f3n do club c\u00e1ntabro. No entanto, a Federaci\u00f3n Espa\u00f1ola de Baloncesto FEB admitiu ao equipo c\u00e1ntabro na terceira categor\u00eda nacional, a LEB Bronce, tras vender a s\u00faa praza na LEB Ouro ao Club Ourense Baloncesto. En abril dese mesmo ano conf\u00edrmase o seu ascenso matem\u00e1tico a LEB Prata. Por\u00e9n, no mes de xullo, o club c\u00e1ntabro anuncia a trav\u00e9s dun comunicado oficial que non sair\u00e1 a competir debido a non ter un orzamento digno.\nPatrocinios.\nO club adoptou diversos nomes ao longo da s\u00faa historia:\nAdestradores.\nA seguinte \u00e9 unha lista dos adestradores do Cantabria Baloncesto na ACB.\nPalmar\u00e9s.\nCopa Pr\u00edncipe\nLEB Bronce\nCopa LEB Bronce"}
{"id": "150987", "revid": "5132", "url": "https://gl.wikipedia.org/wiki?curid=150987", "title": "Cantabria Lobos", "text": ""}
{"id": "150988", "revid": "5132", "url": "https://gl.wikipedia.org/wiki?curid=150988", "title": "Alerta Cantabria", "text": ""}
{"id": "150989", "revid": "5132", "url": "https://gl.wikipedia.org/wiki?curid=150989", "title": "Alerta Cantabria Lobos", "text": ""}
{"id": "150990", "revid": "5132", "url": "https://gl.wikipedia.org/wiki?curid=150990", "title": "SAB Cantabria", "text": ""}
{"id": "150991", "revid": "5132", "url": "https://gl.wikipedia.org/wiki?curid=150991", "title": "Club B\u00e0squet Girona", "text": ""}
{"id": "150992", "revid": "5132", "url": "https://gl.wikipedia.org/wiki?curid=150992", "title": "Liga Nacional de Baloncesto", "text": ""}
{"id": "150993", "revid": "5132", "url": "https://gl.wikipedia.org/wiki?curid=150993", "title": "Lobos Cantabria", "text": ""}
{"id": "150994", "revid": "3533", "url": "https://gl.wikipedia.org/wiki?curid=150994", "title": "Academia de Infanter\u00eda", "text": ""}
{"id": "150995", "revid": "5132", "url": "https://gl.wikipedia.org/wiki?curid=150995", "title": "Caja Cantabria Torrelavega", "text": ""}
{"id": "150996", "revid": "5749", "url": "https://gl.wikipedia.org/wiki?curid=150996", "title": "Hermenexildo Avitez", "text": ""}
{"id": "150997", "revid": "17467", "url": "https://gl.wikipedia.org/wiki?curid=150997", "title": "Club Baloncesto Murcia", "text": ""}
{"id": "150998", "revid": "12452", "url": "https://gl.wikipedia.org/wiki?curid=150998", "title": "Ero Fernandez de Lugo", "text": ""}
{"id": "151000", "revid": "336", "url": "https://gl.wikipedia.org/wiki?curid=151000", "title": "Ero Fernandes", "text": ""}
{"id": "151001", "revid": "47401", "url": "https://gl.wikipedia.org/wiki?curid=151001", "title": "Nai", "text": "\"Para o artigo sobre a aldea, v\u00e9xase Nai, San Vicente de Paradela, Paradela\"\nUnha nai, no contexto biol\u00f3xico, \u00e9 o ser de sexo feminino que tivo descendencia.\nNo caso dos mam\u00edferos como o ser humano, a nai xesta o seu fillo (primeiro chamado embri\u00f3n e logo feto) na matriz, ata que o feto est\u00e1 desenvolvido dabondo para nacer. A nai entra en parto e d\u00e1 a luz. Nun sentido m\u00e1is amplo ent\u00e9ndese por nai a muller que concibe, xesta, da luz e cr\u00eda un neno. En organismos asexuados, a palabra \"nai\" tam\u00e9n pode significar \"pai\"; e no caso dos organismos unicelulares que se reproducen por divisi\u00f3n, a nai \u00e9 unha c\u00e9lula que se divide para producir c\u00e9lulas \"fillas\".\nTipos e caracter\u00edsticas.\nO t\u00edtulo de nai pode telo tam\u00e9n a muller que cumpra o devandito papel sen ser propiamente a nai biol\u00f3xica, especialmente se \u00e9 quen cumpre o papel social da cr\u00eda do neno. \u00c9 o habitual en mulleres que adoptan nenos ou con mulleres casadas con homes que previamente xa ti\u00f1an descendencia. O termo tam\u00e9n se pode referir a unha persoa \u00e1 que se lle identifica co estereotipo de nai.\nNa actualidade, co avance en tecnolox\u00edas reprodutivas, a funci\u00f3n de nai biol\u00f3xica pode separarse entre a nai xen\u00e9tica (a que cede o \u00f3vulo), a que o xesta (co\u00f1ecido como nai ou ventre de alugueiro), e a que servir\u00e1 como nai social, criando o neno. A conexi\u00f3n entre nai e fillo forma unha base segura, dende a que o neno pode posteriormente aventurarse ao mundo.\nAs mulleres ti\u00f1an o principal papel dentro da crianza dos nenos, pero dende finas do s\u00e9culo XX o rol do pai no coidado dos nenos ten maior relevancia e aceptaci\u00f3n social nos pa\u00edses occidentais. Dende os anos 79, a fertilizaci\u00f3n in vitro fai posible os embarazos m\u00e1is al\u00e1 dos l\u00edmites \"naturais\", xerando controversias \u00e9ticas e xerando cambios no significado social da maternidade.\nNalgunhas sociedades o status de nai solteira ten connotaci\u00f3ns negativas. Especialmente en Am\u00e9rica Latina e nos pa\u00edses mediterr\u00e1neos, desenvolveuse unha complexa figura en torno \u00e1 nai, na que \u00e9 l\u00edder e v\u00edtima do tecido social, vinculada directamente co fen\u00f3meno do machismo.\nO D\u00eda da Nai cel\u00e9brase anualmente, en diferentes datas, en moitas partes do mundo. En Galicia cel\u00e9brase o primeiro domingo de maio."}
{"id": "151002", "revid": "1505", "url": "https://gl.wikipedia.org/wiki?curid=151002", "title": "Paterna Gundesindez", "text": "Paterna Gundesindez foi unha arist\u00f3crata galega do s\u00e9culo X. Filla de Gundensindo e Senior, casou con Hermenexildo Aloitez, conde de Pr\u00e9saras, co que tivo varios fillos entre os que destaca Sinando Men\u00e9ndez, futuro Sisnando II de Iria."}
{"id": "151003", "revid": "5749", "url": "https://gl.wikipedia.org/wiki?curid=151003", "title": "Hermenexildo Alvitez", "text": ""}
{"id": "151006", "revid": "624", "url": "https://gl.wikipedia.org/wiki?curid=151006", "title": "O Rial", "text": "O top\u00f3nimo O Rial pode referirse a:"}
{"id": "151007", "revid": "56817", "url": "https://gl.wikipedia.org/wiki?curid=151007", "title": "Ahtna (hom\u00f3nimos)", "text": "Ahtna p\u00f3dese referir a:"}
{"id": "151008", "revid": "56817", "url": "https://gl.wikipedia.org/wiki?curid=151008", "title": "Beautifulgarbage", "text": "Beautifulgarbage \u00e9 o terceiro \u00e1lbum da banda de rock alternativo estadounidense Garbage, editado o 21 de setembro do 2001 por Mushroom Records UK e por Interscope e Norteam\u00e9rica. As orixes do \u00e1lbum est\u00e1n nunha serie de canci\u00f3ns compostas en 1999 para un cancelado \u00e1lbum de caras-b, e que foi gravado no ano seguinte."}
{"id": "151009", "revid": "98629", "url": "https://gl.wikipedia.org/wiki?curid=151009", "title": "Send Away the Tigers", "text": "Send Away the Tigers \u00e9 o oitavo \u00e1lbum de estudio da banda galesa Manic Street Preachers. Foi editado o 7 de maio do 2007 a trav\u00e9s da Columbia. Estreouse no n\u00famero 2 das listas brit\u00e1nicas, quedando s\u00f3 a 690 copias do primeiro posto."}
{"id": "151012", "revid": "5863", "url": "https://gl.wikipedia.org/wiki?curid=151012", "title": "Veremundo", "text": "Veremundo (fl. cara ao ano 535) (en lat\u00edn: \"Veremund\" ou \"Veremundus\") foi un rei suevo do reino de Galicia documentado cara ao ano 535, durante o per\u00edodo escuro que proseguiu trala morte do historiador Hidacio de Chaves (469) e a conversi\u00f3n dos suevos ao arianismo (466). A falta de fontes fai dubidar da cronolox\u00eda do reinado deste monarca suevo, que ter\u00eda impulsado a construci\u00f3n de igrexas.\nFontes.\nA existencia de Veremundo bas\u00e9ase nunha inscrici\u00f3n p\u00e9trea descuberta en San Salvador de Vair\u00e3o no ano 1608. No mesmo s\u00e9culo, en 1637, Jeronymo da Cunha de Almeida, abade de Bitar\u00e3es, leu a data da inscrici\u00f3n como 485 e atribu\u00eduna a un rei suevo chamado \"Veremundus\". Posteriormente alg\u00fans estudosos dataron a inscrici\u00f3n no s\u00e9culo VIII, argumentando que dito Veremundus era o rei Vermudo I. M\u00e1is recentemente, unha nova lectura precisou a data en 535. No entanto, varios estudos consideran que a data \u00e9 1035, refer\u00edndose a Vermudo III."}
{"id": "151013", "revid": "5863", "url": "https://gl.wikipedia.org/wiki?curid=151013", "title": "Hermenerico", "text": "Hermenerico (en lat\u00edn: Hermenericus\", Herminericus\" ou \"Hermanaricus\") foi rei do Reino suevo de Galicia documentado por Antonio de Yepes, que, en principio, ter\u00eda gobernado o reino de Galiza no 485 durante o per\u00edodo escuro que proseguiu trala morte do historiador Hidacio de Chaves no 469. Neste per\u00edodo os suevos eran maioritariamente cristi\u00e1ns arianos, Hermenerico era presuntamente destrutor de igrexas e un perseguidor de cristi\u00e1ns cat\u00f3licos. \nTivo que reinar antes do ano 485 cando xa documentalmente se co\u00f1ece o reinado de Veremundo. A falta de diversidade de fontes fai dubidar da cronolox\u00eda do reinado deste monarca suevo e incluso da s\u00faa real existencia."}
{"id": "151018", "revid": "23204", "url": "https://gl.wikipedia.org/wiki?curid=151018", "title": "Guerra Boshin", "text": "A guerra Boshin (\u620a\u8fb0\u6226\u4e89, Boshin Sens\u014d, \"Guerra do Ano do Drag\u00f3n\") \u00e9 o nome dado \u00e1 guerra civil acaecida entre 1868 e 1869 no Xap\u00f3n entre os partidarios do goberno do Shogunato Tokugawa no poder e a facci\u00f3n que pretend\u00eda a devoluci\u00f3n do poder pol\u00edtico \u00e1 corte imperial. A guerra tivo a s\u00faa orixe na insatisfacci\u00f3n existente entre moitos nobres e novos samurais co trato aos estranxeiros por parte do goberno como consecuencia da apertura do Xap\u00f3n na d\u00e9cada precedente."}
{"id": "151020", "revid": "23204", "url": "https://gl.wikipedia.org/wiki?curid=151020", "title": "Billy Bob Thornton", "text": "William Robert Thornton, m\u00e1is co\u00f1ecido como\u00a0Billy Bob Thornton, nado en Hot Springs (Arcansas) o 4 de agosto\u00a0de\u00a01955, \u00e9 un\u00a0actor norteamericano, director, m\u00fasico, dramaturgo e guionista.\nTraxectoria.\nThornton ga\u00f1ou reco\u00f1ecemento xa como membro do elenco da sitcom da CBS \"Hearts Afire\" as\u00ed como en filmes da d\u00e9cada dos '90, entre os que se incl\u00faen \"On Deadly Ground\" e \"Tombstone, a lenda de Wyatt Earp\". A mediados desa mesma d\u00e9cada, despois de escribir, dirixir e protagonizar o filme independente \"Sling Blade\", ga\u00f1ou un Premio Oscar de Academia ao mellor gui\u00f3n adaptado. Apareceu m\u00e1is tarde en \"Armageddon\" (1998) e \"A simple plan\". A finais dos noventa, Thornton comezou a s\u00faa carreira como cantante e compositor, publicando tres \u00e1lbums como cantante de blues."}
{"id": "151021", "revid": "5132", "url": "https://gl.wikipedia.org/wiki?curid=151021", "title": "CB Canarias", "text": "O Club Cantera Base 1939 Canarias S.A.D., co\u00f1ecido tam\u00e9n como Lenovo Tenerife por motivos de patrocinio, \u00e9 un club de baloncesto profesional espa\u00f1ol con sede en San Crist\u00f3bal de la Laguna, Tenerife. Actualmente compite na Liga ACB, m\u00e1xima categor\u00eda do baloncesto espa\u00f1ol profesional. O club xoga os seus encontros coma local no Pabell\u00f3n Insular Santiago Mart\u00edn, recinto con capacidade para 5\u00a0100 espectadores.\nHistoria.\nO Club Baloncesto Canarias naceu en 1939 pola uni\u00f3n de diversos clubs de Tenerife. Desde a s\u00faa fundaci\u00f3n no ano 1939, o club militou en categor\u00edas rexionais e en 2\u00aa divisi\u00f3n. Na temporada 1978\u221279 o club participa na 1\u00aa Divis\u00f3n B, at\u00e9 que na campa\u00f1a 1980\u221281 logra o ascenso \u00e1 Primeira Divisi\u00f3n. Na seguinte temporada o club descende, a\u00ednda que regresa a agora chamada Liga ACB un ano despois. Durante os anos en que o club participou na ACB, logrou participar na Copa Kora\u0107 na temporada 1988\u221289. Con todo, na temporada 1990\u201391 o club descende de novo \u00e1 segunda categor\u00eda. Nos anos noventa o club fusi\u00f3nase de novo con varios equipos da illa para salvar unha gran d\u00e9beda econ\u00f3mica. Tras dous anos dentro da fusi\u00f3n chamada Club Baloncesto Tenerife, o Canarias decide deixar a fusi\u00f3n e seguir pola s\u00faa conta. Na temporada 2006\u221207 o equipo, agora chamado Club Baloncesto 1939 Canarias, ascende \u00e1 liga LEB.\nNo ano 2012, o Canarias ascendeu \u00e1 ACB tras ser campi\u00f3n da Liga LEB Ouro, pero finalmente non conseguiu a praza debido \u00e1 imposibilidade de obter os requisitos precisados pola ACB. Por\u00e9n, un mes m\u00e1is tarde, o 20 de xullo, o CB 1939 Canarias ocupar\u00eda a praza que pouco antes deixara libre o CB Lucentum Alicante e que fora comprada pola liga. En 2017, o equipo consegue participar por vez primeira na Basketball Champions League. O club consegue chegar \u00e1 Final Four, que se disputar\u00eda precisamente no seu pavill\u00f3n local, o Pabell\u00f3n Insular Santiago Mart\u00edn. Ap\u00f3s venceren ao Umana Reyer Venezia (67\u221258) en semifinais e ao Banvit na final (63\u221259) conseguir\u00e1in o seu primeiro trofeo continental.\nPatrocinios.\nPor motivo de patrocinio, o club tivo diversos nomes ao longo da s\u00faa historia:\nXogadores.\nGalard\u00f3ns individuais.\nSegundo mellor quinteto da ACB\nMVP da LEB Ouro\nPrimeiro Quinteto da LEB Ouro\nAdestradores.\nA seguinte \u00e9 unha lista dos adestradores do CB 1939 Canarias desde 2003.\nPalmar\u00e9s.\nChampions League\nCopa Interconinental\nLEB Ouro\nCopa Pr\u00edncipe\nTrofeo Gobierno de Canarias"}
{"id": "151022", "revid": "5132", "url": "https://gl.wikipedia.org/wiki?curid=151022", "title": "CB 1939 Canarias", "text": ""}
{"id": "151023", "revid": "5132", "url": "https://gl.wikipedia.org/wiki?curid=151023", "title": "Club Baloncesto Canarias", "text": ""}
{"id": "151025", "revid": "5132", "url": "https://gl.wikipedia.org/wiki?curid=151025", "title": "Ciudad de La Laguna", "text": ""}
{"id": "151026", "revid": "5132", "url": "https://gl.wikipedia.org/wiki?curid=151026", "title": "CB Ciudad de La Laguna", "text": ""}
{"id": "151027", "revid": "5132", "url": "https://gl.wikipedia.org/wiki?curid=151027", "title": "C.B. Canarias", "text": ""}
{"id": "151028", "revid": "89787", "url": "https://gl.wikipedia.org/wiki?curid=151028", "title": "Georges Bizet", "text": "Alexandre C\u00e9sar L\u00e9opold Bizet, co\u00f1ecido como Georges Bizet ( ), nado en Par\u00eds o 25 de outubro de 1838 e finado en Bougival o 3 de xu\u00f1o de 1875, foi un compositor franc\u00e9s pertencente ao per\u00edodo rom\u00e1ntico, co\u00f1ecido especialmente polas s\u00faas \u00f3peras. Tr\u00e1tase do compositor dunha das \u00f3peras francesas m\u00e1is populares de todos os tempos e que se converteu nunha das m\u00e1is populares e interpretadas de todo o repertorio oper\u00edstico: \"Carmen\", composta en 1875 e que foi a \u00faltima obra da s\u00faa carreira curtada pola s\u00faa morte prematura e na que alcanzou escasos \u00e9xitos ata a propia \"Carmen\".\nBizet ga\u00f1ou varios premios ao longo da s\u00faa brillante carreira como estudante no Conservatorio de Par\u00eds, inclu\u00edndo o prestixioso Prix de Rome en 1857. Foi reco\u00f1ecido como un pianista excepcional, a\u00ednda que preferiu non aproveitar a s\u00faa habilidade e en raras ocasi\u00f3ns tocou en p\u00fablico. Logo de regresar a Par\u00eds tras pasar case tres anos en Italia, deuse conta de que nos principais teatros de \u00f3pera parisienses prefer\u00edase interpretar o repertorio cl\u00e1sico m\u00e1is arraigado antes que as obras de novos compositores. As s\u00faas composici\u00f3ns orquestrais e para teclado foron do mesmo xeito ignoradas na s\u00faa gran maior\u00eda, o que estancou a s\u00faa carreira, polo que tivo que ga\u00f1arse a vida principalmente mediante arranxos e transcrici\u00f3ns da m\u00fasica doutros. Na s\u00faa procura do ansiado \u00e9xito, comezou varios proxectos teatrais durante a d\u00e9cada de 1860, moitos dos cales abandonou. Ningunha das d\u00faas \u00f3peras que se chegaron a po\u00f1er en escena \u2014\"Les P\u00eacheurs de Perles\" e \"La jolie fille de Perth\"\u2014 tiveron \u00e9xito de inmediato.\nLogo da guerra franco-prusiana de 1870\u201371, na que Bizet serviu na Garda Nacional, tivo algo de \u00e9xito coa s\u00faa \u00f3pera nun acto \"Djamileh\", a\u00ednda que a suite orquestral derivada da s\u00faa m\u00fasica incidental da peza teatral \"L'Arl\u00e9sienne\" de Alphonse Daudet tivo un \u00e9xito instant\u00e1neo. A produci\u00f3n da \u00faltima \u00f3pera de Bizet, \"Carmen\", foi atrasada debido ao medo de que os seus temas de traiz\u00f3n e asasinato puideran ofender a audiencia. Despois da s\u00faa estrea o 3 de marzo de 1875, Bizet estaba convencido de que a obra \u00eda ser un fracaso; morreu dun ataque ao coraz\u00f3n tres meses m\u00e1is tarde, sen saber que resultar\u00eda un \u00e9xito espectacular e duradeiro.\nO matrimonio de Bizet con Genevi\u00e8ve Hal\u00e9vy foi feliz de xeito intermitente e froito do cal tiveron un fillo. Logo da s\u00faa morte, as s\u00faas composici\u00f3ns, ag\u00e1s \"Carmen\", estiveron en xeral desatendidas. Regal\u00e1ronse ou perd\u00e9ronse os manuscritos e as versi\u00f3ns publicadas das s\u00faas obras frecuentemente eran revisadas e adaptadas por terceiros. Non creou escola nin tivo disc\u00edpulos nin sucesores evidentes. Tras anos de abandono, as s\u00faas obras comez\u00e1ronse a interpretar de novo con m\u00e1is frecuencia no s\u00e9culo XX. Cr\u00edticos posteriores proclam\u00e1rono como un compositor de gran brillantez e orixinalidade cuxa morte prematura significou unha gran perda para a m\u00fasica teatral francesa.\nTraxectoria.\nPrimeiros anos.\nGeorges Bizet naceu en Par\u00eds o 25 de outubro de 1838. No seu certificado de nacemento consta como Alexandre C\u00e9sar L\u00e9opold, mais foi bautizado como \u00abGeorges\u00bb o 16 de marzo de 1840, nome polo cal ser\u00eda co\u00f1ecido durante o resto da s\u00faa vida. O seu pai, Adolphe Amand Bizet, fora peiteador e fabricante de perrucas antes de ser profesor de canto a pesar da s\u00faa falla de estudos formais; a s\u00faa nai, Aim\u00e9e L\u00e9opoldine Jos\u00e9phine Delsarte, era unha c\u00e9lebre cantante da \u00e9poca que tam\u00e9n chegou a compo\u00f1er algunhas obras, inclu\u00edndo canto menos unha canci\u00f3n que foi publicada. En 1837, ambos contraeron matrimonio en contra dos desexos da familia da noiva, que consideraba o noivo como un mal partido; os Delsartes, a\u00ednda que pobres economicamente, eran unha familia dun alto nivel cultural e musical. Aim\u00e9e era unha consumada pianista, mentres que o seu irm\u00e1n Fran\u00e7ois foi un distinguido cantante e profesor que actuou nas cortes de Lu\u00eds Filipe I e Napole\u00f3n III. Rosine, dona de Delsarte e un prodixio musical, fora asistente do profesor de solfexo no Conservatorio de Par\u00eds aos trece anos.\nGeorges, xa dende neno, mostrou signos de ter grandes aptitudes para a m\u00fasica e rapidamente aprendeu as noci\u00f3ns b\u00e1sicas sobre notaci\u00f3n musical da man da s\u00faa nai, quen probablemente lle dar\u00eda as s\u00faas primeiras clases de piano. Escoitando a trav\u00e9s da porta da sala onde Adolphe daba as s\u00faas lecci\u00f3ns, Georges aprendeu a cantar de memoria con precisi\u00f3n pezas dif\u00edciles e desenvolveu unha habilidade para identificar e analizar complexas estruturas de acordes. Esta precocidade convenceu os seus ambiciosos pais de que estaba preparado para comezar a estudar no Conservatorio de Par\u00eds un ano antes de cumprir a idade m\u00ednima de entrada de dez anos. Georges foi entrevistado por Joseph Meifred, un virtuoso da trompa, membro do comit\u00e9 de estudos do conservatorio. Meifred levouse tal impresi\u00f3n da demostraci\u00f3n das habilidades do rapaz que pasou por alto a regra da idade e ofreceuse a tomalo como alumno tan pronto como houbese unha praza dispo\u00f1ible.\nConservatorio.\nBizet foi admitido no conservatorio o 9 de outubro de 1848, d\u00faas semanas antes do seu d\u00e9cimo aniversario. Causou unha boa primeira impresi\u00f3n; en menos de seis meses ga\u00f1ou o primeiro premio de solfexo, unha proeza que impresionou a Pierre Joseph Guillaume Zimmermann, o anterior profesor de piano do conservatorio. Zimmermann deulle a Bizet lecci\u00f3ns privadas de contrapunto e fuga, que continuaron ata a morte do anci\u00e1n profesor en 1853. A trav\u00e9s destas clases Bizet co\u00f1eceu o xenro de Zimmermann, o compositor Charles Gounod, que se converteu nunha influencia duradeira no estilo musical do novo pupilo \u2014a\u00ednda que a s\u00faa relaci\u00f3n frecuentemente se tornou tensa nos \u00faltimos anos. Baixo a instruci\u00f3n de Antoine Fran\u00e7ois Marmontel, profesor de piano do conservatorio, as destrezas pian\u00edsticas de Bizet desenvolv\u00e9ronse con rapidez: ga\u00f1ou o segundo premio de piano do conservatorio en 1851 e o primeiro premio ao ano seguinte. Bizet escribir\u00eda posteriormente a Marmontel: \u00abNas t\u00faas clases un aprende algo m\u00e1is \u00e1 parte de piano; un conv\u00e9rtese en m\u00fasico\u00bb.\nAs primeiras composici\u00f3ns de Bizet que se conservan son d\u00faas canci\u00f3ns sen palabras para soprano, datadas arredor de 1850. En 1853 uniuse \u00e1s clases de composici\u00f3n de Fromental Hal\u00e9vy e comezou a crear obras de crecente sofisticaci\u00f3n e calidade. D\u00faas das s\u00faas canci\u00f3ns, \u00abPetite Marguerite\u00bb ('Pequena margarida') e \u00abLa Rose et l'abeille\u00bb ('A rosa e a abella'), foron publicadas en 1854. En 1855 compuxo unha ambiciosa abertura para grande orquestra e preparou versi\u00f3ns para piano a catro mans de d\u00faas obras de Gounod: a \u00f3pera \"La nonne sanglante\" (\"A monxa sangrante\") e a \"Sinfon\u00eda en re\". O traballo feito sobre a sinfon\u00eda de Gounod inspirouno, logo do seu d\u00e9cimo s\u00e9timo aniversario, a compo\u00f1er a s\u00faa propia sinfon\u00eda, moi similar \u00e1 de Gounod (nalgunhas pasaxes mesmo nota a nota). Esta obra perdeuse posteriormente, foi redescuberta en 1933 e finalmente interpretada en 1935.\nEn 1856, Bizet competiu polo Prix de Rome de composici\u00f3n musical. A s\u00faa participaci\u00f3n en 1856 non tivo \u00e9xito, mais tampouco o tivo ning\u00fan outro, xa que nesa edici\u00f3n non se outorgou o premio aos m\u00fasicos. Logo de non conseguir o \u00e9xito, Bizet presentouse a un concurso de \u00f3pera organizado por Jacques Offenbach para novos compositores, cun premio de 1200 francos. O reto consist\u00eda en po\u00f1er m\u00fasica ao libreto dun acto de \"Le docteur Miracle\" de L\u00e9on Battu e Ludovic Hal\u00e9vy. O premio recaeu \"ex aequo\" en Bizet e Charles Lecocq, un resultado criticado anos m\u00e1is tarde por Lecoq sobre a base de que Fromental Hal\u00e9vy manipulara o xurado a favor de Bizet. Grazas ao \u00e9xito obtido, Bizet converteuse nun invitado habitual nas festas que cada venres ti\u00f1an lugar na casa de Offenbach, nas que, entre outros m\u00fasicos, co\u00f1eceu un anci\u00e1n Gioachino Rossini, quen se presentou ao mozo cunha fotograf\u00eda firmada por el. Bizet era un grande admirador da m\u00fasica de Rossini e escribiu non moito m\u00e1is tarde do seu primeiro encontro que \u00abRossini \u00e9 o m\u00e1is grande de todos, dado que, como Mozart, ten todas as virtudes\u00bb.\nPara a s\u00faa participaci\u00f3n no Prix de Rome de 1857, Bizet, contando co entusiasta benepl\u00e1cito de Gounod, decidiu po\u00f1erlle m\u00fasica \u00e1 cantata \"Clovis et Clotilde\" de Am\u00e9d\u00e9e Burion. Bizet obtivo o premio logo de que unha votaci\u00f3n dos membros da \"Acad\u00e9mie des Beaux-Arts\" anulara a decisi\u00f3n inicial dos xu\u00edces a favor do obo\u00edsta Charles Colin. Segundo as condici\u00f3ns do premio, Bizet recibir\u00eda unha bolsa de estudos durante cinco anos, debendo pasar os primeiros dous en Roma, o terceiro en Alema\u00f1a, e os dous restantes en Par\u00eds. O \u00fanico requisito era presentar cada ano un \u00abenvoi\u00bb, unha obra orixinal segundo as indicaci\u00f3ns da \"Acad\u00e9mie\". Antes de marchar a Roma en decembro de 1857, tivo lugar a interpretaci\u00f3n na \"Acad\u00e9mie\" da cantata premiada de Bizet recibindo unha entusiasta acollida.\nRoma (1858-60).\nO 27 de xaneiro de 1858, Bizet chegaba \u00e1 Vila M\u00e9dici, un palacete do s\u00e9culo XVI que dende 1803 albergara a \"Acad\u00e9mie\" francesa en Roma e descrita por el nunha carta que enviou a casa como o \u00abpara\u00edso\u00bb. Baixo a direcci\u00f3n do pintor Jean-Victor Schnetz, a vila proporcionaba o ambiente perfecto para que Bizet e os seus compa\u00f1eiros premiados puidesen esforzarse ao m\u00e1ximo artisticamente. A Bizet gust\u00e1balle a atmosfera de convivencia e pronto involucrouse nas distracci\u00f3ns da s\u00faa vida social; durante os primeiros seis meses en Roma s\u00f3 puido compo\u00f1er un \"Te Deum\", para solistas, coro mixto e orquestra, escrito para o Premio Rodrigues, un concurso para compo\u00f1er unha nova obra relixiosa aberto \u00e1 participaci\u00f3n dos ga\u00f1adores do Prix de Rome. Dita peza fracasou no seu intento de impresionar os xu\u00edces, quen outorgaron o premio a Adrien Barthe, o outro \u00fanico participante. Bizet desanimouse ata o punto de xurar que non escribir\u00eda m\u00e1is m\u00fasica relixiosa. O seu \"Te Deum\" permaneceu no esquecemento e in\u00e9dito ata 1971.\nAo longo do inverno de 1858\u201359 Bizet traballou no seu primeiro env\u00edo, unha versi\u00f3n en \"opera buffa\" do libreto \"Don Procopio\" de Carlo Cambiaggio. Segundo as condici\u00f3ns do premio, o primeiro env\u00edo de Bizet deb\u00eda ser unha misa, mais logo da experiencia co seu \"Te Deum\" sent\u00eda aversi\u00f3n a escribir m\u00fasica relixiosa. Estaba preocupado por como \u00eda ser recibido na \"Acad\u00e9mie\" este incumprimento das normas, mais a s\u00faa resposta a \"Don Procopio\" foi inicialmente positiva, loando \u00abo toque sinxelo e brillante\u00bb e \u00abo estilo xuvenil e atrevido\u00bb do compositor.\nPara o seu segundo env\u00edo, non querendo tentar a s\u00faa sorte coa tolerancia da \"Acad\u00e9mie\", Bizet prop\u00faxose enviar unha obra cuasirrelixiosa en forma de misa secular sobre un texto de Horacio. Esta obra, titulada \"Carmen Saeculare\", nun principio \u00eda ser unha canci\u00f3n a Apolo e Diana. Non se encontrou ning\u00fan fragmento desta e \u00e9 probable que Bizet nin sequera a comezase. A tendencia de concibir proxectos ambiciosos, s\u00f3 para abandonalos rapidamente, converteuse en algo habitual en Bizet durante os seus anos en Roma; ademais do proxecto \"Carmen Saeculare\", tivo en conta ata cinco proxectos de \u00f3peras que finalmente descartou, dous intentos de sinfon\u00eda e unha oda sinf\u00f3nica sobre un tema de Ulises e Circe. Logo de \"Don Procopio\", Bizet rematou s\u00f3 unha obra m\u00e1is en Roma, o poema sinf\u00f3nico \"Vasco da Gama\". Este serviulle para substitu\u00edr a \"Carmen Saeculare\" como o seu segundo env\u00edo, e foi ben recibido pola \"Acad\u00e9mie\", a\u00ednda que rapidamente esquecido despois.\nNo ver\u00e1n de 1859, Bizet e varios compa\u00f1eiros seus viaxaron \u00e1s monta\u00f1as e bosques das rexi\u00f3ns de Anagni e Frosinone. Tam\u00e9n visitou un asentamento de convictos en Anzio; Bizet enviou unha entusiasta carta a Marmontel, narrando as s\u00faas experiencias. En agosto realizou unha longa viaxe cara ao sur visitando N\u00e1poles e Pompeia. A primeira non lle impresionou, mais esta \u00faltima encantoulle: \u00abAqu\u00ed vives cos antepasados; ves os seus templos, os seus teatros, as s\u00faas casas nas que encontras os seus mobles, os seus \u00fatiles de coci\u00f1a...\u00bb Bizet comezou a bosquexar unha sinfon\u00eda base\u00e1ndose nas s\u00faas experiencias italianas, mais avanzou moi pouco; non acabar\u00eda o proxecto, que se converter\u00eda na s\u00faa \"Sinfon\u00eda\" \u00abRoma\u00bb, ata 1868. Logo de volver a Roma, Bizet conseguiu con \u00e9xito prorrogar a s\u00faa estad\u00eda en Italia outro ano m\u00e1is, antes que irse a Alema\u00f1a, para que puidera completar \u00abunha obra importante\u00bb (a cal non foi identificada). En setembro de 1860, mentres visitaba Venecia co seu amigo Ernest Guiraud, co que compart\u00eda premio, Bizet recibiu a noticia de que a s\u00faa nai estaba gravemente enferma en Par\u00eds e regresou a casa.\nCompositor emerxente.\nPar\u00eds (1860\u20131863).\nDe volta en Par\u00eds, contando a\u00ednda con dous anos de bolsa de estudos, Bizet ti\u00f1a polo momento a seguranza econ\u00f3mica e puido ignorar momentaneamente as dificultades \u00e1s que os outros compositores novos deb\u00edan facer fronte na cidade. As d\u00faas \u00f3peras subvencionadas polo estado, a \"Op\u00e9ra\" e a \"Op\u00e9ra-Comique\", cada unha presentaba repertorios tradicionais que tend\u00edan a reprimir e frustrar os novos talentos locais; tan s\u00f3 oito dos 54 laureados do \"Prix de Rome\" entre 1830 e 1860 tiveran obras representadas na \"Op\u00e9ra\". A pesar de que os compositores franceses estaban mellor representados na Op\u00e9ra-Comique, o estilo e car\u00e1cter das produci\u00f3ns mantiv\u00e9rase practicamente sen mudanzas dende a d\u00e9cada de 1830. Unha serie de pequenos teatros ofrec\u00edan operetas, un campo no que era daquela fundamental o compositor Offenbach, mentres que o \"Th\u00e9\u00e2tre Italien\" estaba especializado en \u00f3pera italiana de segunda categor\u00eda. As mellores perspectivas para os aspirantes a compositor de \u00f3pera eran as da compa\u00f1\u00eda do \"Th\u00e9\u00e2tre Lyrique\" que, a pesar das repetidas crises financeiras, vi\u00f1a operando de xeito intermitente en diversos establecementos grazas a L\u00e9on Carvalho, un xerente de recursos. Esta compa\u00f1\u00eda puxera en escena as estreas de \"Faust\" e \"Rom\u00e9o et Juliette\" de Gounod, e unha versi\u00f3n abreviada de \"Les Troyens\" de Hector Berlioz.\nO 13 de marzo de 1861, Bizet asistiu \u00e1 estrea de Par\u00eds da \u00f3pera \"Tannh\u00e4user\" de Richard Wagner, unha interpretaci\u00f3n que foi recibida con disturbios por parte da audiencia, mantidos baixo control polo influente Jockey Club de Par\u00eds. A pesar das distracci\u00f3ns, Bizet revisou as s\u00faas opini\u00f3ns sobre a m\u00fasica do compositor alem\u00e1n, que desestimara previamente como soamente exc\u00e9ntrica. Agora consideraba a Wagner \u00abm\u00e1is al\u00f3 de todos os compositores vivos\u00bb. Posteriormente, pux\u00e9ronse en contra de Bizet acusaci\u00f3ns de \u00abwagnerismo\u00bb, ao longo da s\u00faa carreira compositiva. Como pianista, Bizet mostrara grande habilidade dende a s\u00faa infancia. Un contempor\u00e1neo afirmaba que poder\u00eda ter o futuro asegurado nas salas de concertos, mais optou por ocultar o seu talento \u00abcomo se se tratase dun vicio\u00bb. En maio de 1861, Bizet ofreceu unha infrecuente demostraci\u00f3n do seu virtuosismo cando, nunha cea na que Franz Liszt estaba entre os presentes, asombrou a todos tocando a primeira vista, de xeito impecable, unha das pezas m\u00e1is dif\u00edciles do mestre. Liszt comentou ao respecto: \u00abpensei que s\u00f3 hab\u00eda dous homes capaces de superar tal dificultade [...] hai tres, e [...] o m\u00e1is novo \u00e9 tal vez o m\u00e1is audaz e m\u00e1is brillante\u00bb.\nO terceiro env\u00edo de Bizet atrasouse case un ano debido \u00e1 prolongada enfermidade da s\u00faa nai, que finalmente morreu en setembro de 1861. Ao final, enviou tres obras orquestrais: unha abertura titulada \"La Chasse d'Ossian\" (\u00abA caza de Ossian\u00bb), un \"scherzo\" e unha marcha f\u00fanebre. A abertura perdeuse; o \"scherzo\" formar\u00eda parte da s\u00faa \"Sinfon\u00eda Roma\" e a marcha f\u00fanebre foi arranxada e empregada en \"Les P\u00eacheurs de Perles\". En 1862, Bizet tivo un fillo coa ama de chaves da familia, Mar\u00eda Reiter. O rapaz foi criado crendo que el era o fillo de Adolphe Bizet, e s\u00f3 no seu leito de morte, en 1913, a nai reveloulle a s\u00faa verdadeira paternidade.\nO cuarto e \u00faltimo env\u00edo de Bizet, que o mantivo ocupado durante a maior parte de 1862, era unha \u00f3pera nun acto, \"La guzla de l'\u00e9mir\". Ao ser un teatro subvencionado polo Estado, a \"Op\u00e9ra-Comique\" estaba obrigada de cando en vez a representar as obras dos ga\u00f1adores do Prix de Rome e, como cab\u00eda esperar, os ensaios de \"La guzla\" comezaron en 1863. Con todo, en abril Bizet recibiu unha oferta do Conde Walewski, de compo\u00f1er unha \u00f3pera en tres actos titulada \"Les P\u00eacheurs de Perles\", empregando para ela o libreto de Michel Carr\u00e9 e Eug\u00e8ne Cormon. Debido a que unha das condici\u00f3ns da oferta era que a \u00f3pera deb\u00eda ser a primeira obra do compositor en ser interpretada publicamente, Bizet retirou apresuradamente \"La guzla\" da produci\u00f3n e incorporou partes da s\u00faa m\u00fasica na nova \u00f3pera. A estrea tivo lugar o 30 de setembro a cargo da compa\u00f1\u00eda do \"Th\u00e9\u00e2tre Lyrique\". A opini\u00f3n cr\u00edtica foi en xeral hostil, a\u00ednda que Berlioz a alabou, escribindo que en efecto \u00abfaille a M. Bizet o maior honor\u00bb. A resposta do p\u00fablico foi t\u00e9peda e a \u00f3pera s\u00f3 tivo dezaoito representaci\u00f3ns e non volver\u00eda interpretarse ata 1886, logo da morte do compositor.\nAnos de apuros.\nCando expirou a bolsa de estudos do Prix de Rome, Bizet axi\u00f1a encontrouse con que non pod\u00eda sobrevivir s\u00f3 coa composici\u00f3n musical. Tomou alg\u00fans alumnos de piano e composici\u00f3n, dous dos cales, Edmond Galabert e Paul Lacombe, chegaron a ser amigos pr\u00f3ximos seus. Tam\u00e9n traballou de pianista acompa\u00f1ante nos ensaios e audici\u00f3ns de varias \u00f3peras, inclu\u00edndo \"L'Enfance du Christ\" de Berlioz e \"Mireille\" de Gounod. Con todo, o seu principal traballo neste per\u00edodo foi o arranxo de obras doutros compositores. Realizou transcrici\u00f3ns para piano de centos de \u00f3peras e outras pezas e preparou partituras corais e arranxos orquestrais de todo tipo de m\u00fasica. Ademais foi, durante un curto espazo de tempo, cr\u00edtico musical para \"La Revue Nationale et \u00c9trang\u00e8re\", baixo o seud\u00f3nimo de \u00abGaston de Betzi\u00bb. A \u00fanica contribuci\u00f3n de Bizet apareceu o 3 de agosto de 1867, logo da cal enfrontouse co novo editor da publicaci\u00f3n e dimitiu.\nDende 1862 Bizet estivera traballando de xeito intermitente na \u00f3pera \"Ivan IV\", baseada na vida de Iv\u00e1n o Terrible. Carvalho non cumpriu a s\u00faa promesa de producila, polo que, en decembro de 1865, Bizet ofreceulla \u00e1 \"Op\u00e9ra\", mais foi rexeitada. A obra non ser\u00eda interpretada ata 1946. En xullo de 1866, Bizet asinou outro contrato con Carvalho para po\u00f1er m\u00fasica ao libreto de \"La jolie fille de Perth\" de J.H. Vernoy de Saint-Georges baseado na novela hom\u00f3nima de 1826 de \"sir\" Walter Scott. Foi descrita polo bi\u00f3grafo de Bizet Winton Dean como \u00abo peor libreto que Bizet xamais tivo que arranxar\u00bb. Xurdiron problemas sobre o elenco e outros asuntos que atrasaron a s\u00faa estrea durante un ano, e finalmente foi representada no \"Th\u00e9\u00e2tre Lyrique\" o 26 de decembro de 1867. A recepci\u00f3n por parte da prensa foi m\u00e1is favorable que calquera outra \u00f3pera de Bizet; a cr\u00edtica de \"Le M\u00e9nestral\" alabou o segundo acto describ\u00edndoo como \u00abunha obra mestra dende o principio ata o fin\u00bb. A pesar do \u00e9xito da \u00f3pera, debido aos problemas financeiros de Carvalho s\u00f3 foi representada dezaoito veces.\nDurante os ensaios de \"La jolie fille de Perth\", Bizet estivo traballando con outros tres compositores, cada un deles contribu\u00edu cun acto da opereta en catro actos \"Marlborough s'en va-t-en guerre\" (\u00abMambr\u00fa foi \u00e1 guerra\u00bb). A obra foi un grande \u00e9xito cando se estreou no \"Th\u00e9\u00e2tre de l'Ath\u00e9n\u00e9e\" o 13 de decembro de 1867 e a \"Revue et Gazette Musicale\" prodigouse particularmente no acto que Bizet escribiu: \u00abnada poder\u00eda ser m\u00e1is elegante, m\u00e1is intelixente e, ao mesmo tempo, m\u00e1is distinguido\u00bb. Bizet ademais encontrou tempo para rematar a s\u00faa \"Sinfon\u00eda Roma\" de longa xestaci\u00f3n e compuxo varias obras para teclado e canci\u00f3ns. Con todo, esta \u00e9poca para Bizet estivo marcada por varias decepci\u00f3ns. Canto menos d\u00faas \u00f3peras proxectadas foron abandonadas con pouco ou ning\u00fan traballo nelas. Varias entradas para concursos, inclu\u00edndo unha cantata e un himno composto para a Exposici\u00f3n Universal de Par\u00eds de 1867, fracasaron. \"La coupe du roi de Thul\u00e9\" (\u00abA copa do rei de Thule\u00bb), a s\u00faa participaci\u00f3n para un concurso de \u00f3peras, non estivo entre as cinco primeiras. Dos fragmentos que chegaron aos nosos d\u00edas, os analistas identificaron reminiscencias que aparecer\u00e1n en \"Carmen\". O 28 de febreiro de 1869 estreouse a \"Sinfon\u00eda Roma\" no \"Cirque Napol\u00e9on\" (na actualidade \"Cirque d'hiver\"), baixo a direcci\u00f3n de Jules Pasdeloup. M\u00e1is tarde, Bizet informar\u00eda a Galabert de que a obra foi un \u00e9xito tendo en conta o gran n\u00famero de aplausos, asub\u00edos e murmurios do p\u00fablico.\nMatrimonio.\nNon moito despois da morte de Fromental Hal\u00e9vy en 1862, Bizet recibira a solicitude por parte da se\u00f1ora Hal\u00e9vy de completar \"No\u00e9\", a \u00f3pera inacabada do seu antigo mentor. A\u00ednda que polo momento non fixera nada ao respecto, Bizet seguiu mantendo amizade coa familia Hal\u00e9vy. Fromental deixou d\u00faas fillas; a maior, Esther, faleceu en 1864, feito que traumatizou a se\u00f1ora Hal\u00e9vy ata o punto de non tolerar a compa\u00f1\u00eda da s\u00faa filla m\u00e1is nova Genevi\u00e8ve, que aos quince anos de idade viv\u00eda con outros familiares pr\u00f3ximos. Non se sabe con certeza cando ela e Bizet chegaron a estar unidos emocionalmente, mais en outubro de 1867 informou a Galabert: \u00abCo\u00f1ec\u00edn unha rapaza adorable \u00e1 que amo! En dous anos ser\u00e1 a mi\u00f1a dona!\u00bb. A parella comprometeuse, malia que a familia Hal\u00e9vy inicialmente non aceptaba a uni\u00f3n. Segundo palabras do propio Bizet consider\u00e1bano un partido inaxeitado: \u00abpobre, de esquerdas, antirrelixioso e bohemio\u00bb, o que Dean observa como estra\u00f1as obxecci\u00f3ns vindo de \u00abunha familia repleta de artistas e exc\u00e9ntricos\u00bb. No ver\u00e1n de 1869, as s\u00faas obxecci\u00f3ns foron superadas e a voda tivo lugar o 3 de xu\u00f1o dese mesmo ano. Ludovic Hal\u00e9vy escribiu na s\u00faa publicaci\u00f3n: \u00abBizet ten esp\u00edrito e talento. \"Debe\" ter \u00e9xito\u00bb.\nComo homenaxe tard\u00edo a Fromental, Bizet tomou o manuscrito de \"No\u00e9\" e completouno. Para conseguilo, aproveitou e reutilizou partes das s\u00faas \u00f3peras moribundas \"Vasco da Gama\" e \"Ivan IV\", mais a futura produci\u00f3n no \"Th\u00e9\u00e2tre Lyrique\" non puido materializarse debido a que finalmente a compa\u00f1\u00eda de Carvalho quebrou, e \"No\u00e9\" non ser\u00eda estreada ata 1885. O matrimonio de Bizet foi feliz nun principio, mais viuse afectado pola inestabilidade nerviosa da s\u00faa muller (herdada de \u00e1mbolos dous proxenitores), a s\u00faa tensa relaci\u00f3n coa s\u00faa nai e polas intromisi\u00f3ns da se\u00f1ora Hal\u00e9vy nos asuntos da parella. A pesar disto, Bizet mantivo unha relaci\u00f3n amigable coa s\u00faa sogra, coa cal se carteaba con frecuencia. Durante o ano posterior \u00e1 voda, tivo como proxecto ata media ducia de \u00f3peras novas e comezou a bosquexar a m\u00fasica de d\u00faas delas: \"Clarissa Harlowe\" baseada na novela de Samuel Richardson \"Clarissa\" e \"Gris\u00e9lidis\" con libreto de Victorien Sardou. Con todo, o seu progreso en \u00e1mbolos dous proxectos foi interrompido en xullo de 1870 debido ao estalido da guerra franco-prusiana.\nGuerra e axitaci\u00f3n social.\nLogo de varias provocaci\u00f3ns por parte de Prusia que culminaron no ofrecemento da coroa espa\u00f1ola ao pr\u00edncipe prusiano Leopoldo de Hohenzollern, o emperador de Francia Napole\u00f3n III declarou a guerra o 15 de xullo de 1870. Inicialmente este paso foi apoiado por un estalido de fervor patri\u00f3tico e seguras expectativas de vitoria. Bizet, xunto con outros compositores e artistas, uniuse \u00e1 Garda Nacional e comezou o per\u00edodo de instruci\u00f3n. Foi cr\u00edtico co anticuado equipo co, que se supu\u00f1a, deb\u00eda loitar; as armas da unidade, dixo, eran m\u00e1is perigosas para si mesmo que para o inimigo. O \u00e1nimo da naci\u00f3n axi\u00f1a decaeu logo das novas de sucesivos reveses: o 2 de setembro en Sedan os ex\u00e9rcitos franceses sufriron unha contundente derrota, Napole\u00f3n foi capturado e deposto, finalizando as\u00ed o Segundo Imperio Franc\u00e9s.\nBizet recibiu con entusiasmo a proclamaci\u00f3n en Par\u00eds da Terceira Rep\u00fablica Francesa. O novo goberno non solicitou a paz, e o 17 de setembro os ex\u00e9rcitos prusianos rodearan Par\u00eds. A diferenza de Gounod, que fuxiu a Inglaterra, Bizet rexeitou varias oportunidades para deixar a cidade baixo asedio: \u00abNon podo abandonar Par\u00eds! \u00c9 imposible! Ser\u00eda simplemente un acto de covard\u00eda pola mi\u00f1a parte\u00bb, escribiu \u00e1 se\u00f1ora Hal\u00e9vy. A vida na cidade tornouse frugal e dura, a\u00ednda que en outubro se realizaron esforzos para restablecer a normalidade. Pasdeloup retomou os seus habituais concertos dominicais e o 5 de novembro a \"Op\u00e9ra\" reabriu as s\u00faas portas con extractos de obras de Christoph Willibald Gluck, Rossini e Giacomo Meyerbeer.\nO 26 de xaneiro de 1871 asinouse un armisticio, mais a sa\u00edda das tropas prusianas de Par\u00eds en marzo presaxiaba un per\u00edodo de confusi\u00f3n e disturbios civ\u00eds. A ra\u00edz dunha sublevaci\u00f3n, a autoridade municipal da cidade foi tomada por disidentes que estableceron a Comuna de Par\u00eds. Foi ent\u00f3n cando Bizet decidiu que xa non estaba seguro na cidade, e escapou xunto con Genevi\u00e8ve a Compi\u00e8gne. M\u00e1is tarde, traslad\u00e1ronse a Le V\u00e9sinet, onde permaneceron os dous meses que durou a Comuna, o\u00edndo os disparos que resoaban ao lonxe mentres gradualmente as tropas do goberno esmagaban o levantamento: \u00abOs can\u00f3ns retumban cunha violencia incrible\u00bb, Bizet escribiu \u00e1 s\u00faa sogra o 12 de maio. O 25 de maio as hostilidades cesaran. M\u00e1is tarde estimouse que durante a Comuna e as represalias que a seguiron, acab\u00e1ranse con arredor de 25\u00a0000 vidas.\nCarreira tard\u00eda.\n\"Djamileh\", \"L'Arl\u00e9sienne\" e \"Don Rodrigo\".\nMentres a vida en Par\u00eds volv\u00eda \u00e1 normalidade, en xu\u00f1o de 1871, o nomeamento de Bizet como mestre de coro na \"\u00d3pera\" foi confirmado segundo parece polo seu director, \u00c9mile Perrin. Bizet deb\u00eda comezar as s\u00faas funci\u00f3ns en outubro, mais o 1 de novembro o cargo foi ocupado por Hector Salomon. Na s\u00faa biograf\u00eda de Bizet, Mina Curtiss especula con que ou renunciou ou se negou a asumir o cargo como protesta contra o que el cr\u00eda que era o fin inxustificado por parte do director da \u00f3pera \"Erostrate\" de Ernest Reyer logo de s\u00f3 d\u00faas representaci\u00f3ns. Bizet volveu traballar en \"Clarissa Harlowe\" e \"Gris\u00e9lidis\", mais os plans para a segunda de ser estreada na \"Op\u00e9ra-Comique\" fracasaron, e ningunha das d\u00faas obras foron rematadas; sobreviven s\u00f3 alg\u00fans fragmentos da s\u00faa m\u00fasica. Outras obras compostas en 1871 foron o d\u00fao para piano titulado \"Jeux d'enfants\" e unha \u00f3pera dun s\u00f3 acto, titulada \"Djamileh\", que foi estreada na \"Op\u00e9ra-Comique\" en maio de 1872. A posta en escena era paup\u00e9rrima e foi cantada de xeito incompetente: houbo un momento no que o cantante principal esqueceu trinta e dous compases de m\u00fasica. Pechou con tan s\u00f3 once representaci\u00f3ns e non volver\u00eda representarse ata 1938. O 10 de xullo Genevi\u00e8ve deu a luz a Jacques, o \u00fanico fillo da parella.\nA seguinte tarefa importante de Bizet chegou da man de Carvalho, quen levaba agora a xesti\u00f3n do teatro do Vaudeville de Par\u00eds, que quer\u00eda m\u00fasica incidental para a obra teatral de Alphonse Daudet \"L'Arl\u00e9sienne\". Cando a obra se estreou o 1 de outubro, a m\u00fasica foi rexeitada polos cr\u00edticos como demasiado complexa para o gusto popular. Con todo, alentado por Reyer e Jules Massenet, Bizet creou unha suite en catro movementos a partir da m\u00fasica, que se interpretou baixo a direcci\u00f3n de Pasdeloup o 10 de novembro, recibindo unha entusiasta acollida. No inverno de 1872-73, Bizet supervisou os preparativos para un renacemento da \u00f3pera, a\u00ednda ausente, \"Rom\u00e9o et Juliette\" de Gounod na \"Op\u00e9ra-Comique\". As relaci\u00f3ns entre os dous foran fr\u00edas dende hab\u00eda alg\u00fans anos, mais Bizet respondeu positivamente \u00e1 petici\u00f3n do seu antigo mentor en busca de axuda, escribindo: \u00abFuches o comezo da mi\u00f1a vida como un artista. Xurd\u00edn de ti\u00bb.\nEn xu\u00f1o de 1872, Bizet informou a Galabert: \u00abAcabo de recibir ordes de compo\u00f1er tres actos para a \"Op\u00e9ra-Comique\". [Henri] Meilhac e [Ludovic] Hal\u00e9vy est\u00e1n facendo o libreto da mi\u00f1a obra\u00bb. O tema elixido para este proxecto foi \"Carmen\", unha novela curta de Prosper M\u00e9rim\u00e9e. Bizet comezou a m\u00fasica no ver\u00e1n de 1873, mais a direcci\u00f3n da \"Op\u00e9ra-Comique\" estaba preocupada pola idoneidade desta historia, subida de ton para un teatro que polo xeral sempre ofrec\u00eda entretemento \u00absan\u00bb, e a obra foi suspendida. Ent\u00f3n Bizet comezou a compo\u00f1er \"Don Rodrigo\", unha adaptaci\u00f3n da historia de El Cid de Louis Gallet e \u00c9douard Blau. Tocou unha versi\u00f3n para piano ante un p\u00fablico selecto que inclu\u00eda a Gabriel Faur\u00e9, coa esperanza de que a aprobaci\u00f3n de Faur\u00e9 puidese influ\u00edr nos directores da \"Op\u00e9ra\" para escenificar a obra. Con todo, na noite do 28 ao 29 de outubro, a \"Op\u00e9ra\" ardeu ata os alicerces, e a direcci\u00f3n, no medio doutras preocupaci\u00f3ns, deixaron \"Don Rodrigo\" a un lado. Nunca foi finalizada; Bizet adaptou posteriormente un tema do \u00faltimo acto como base da s\u00faa abertura de 1875, \"Patrie\".\n\"Carmen\".\nAdolphe de Leuven, o codirector da \"Op\u00e9ra-Comique\" que m\u00e1is amargamente se opuxo ao proxecto de \"Carmen\", renunciou ao seu cargo a principios de 1874, elimin\u00e1ndose as\u00ed a barreira principal a que a obra fose producida. Bizet rematou a partitura durante o ver\u00e1n, e mostrouse satisfeito co resultado: \u00abEscrib\u00edn unha obra que \u00e9 toda claridade e vivacidade, chea de cor e melod\u00eda\u00bb. A c\u00e9lebre mezzosoprano C\u00e9lestine Galli-Mari\u00e9 (co\u00f1ecida profesionalmente como \u00abGalli-Mari\u00e9\u00bb), foi contratada para cantar o papel principal. Segundo Dean, estaba tan encantada coa s\u00faa parte como Bizet coa s\u00faa idoneidade para o canto. Hab\u00eda rumores de que el e a cantante manti\u00f1an un breve romance, dado que as s\u00faas relaci\u00f3ns con Genevi\u00e8ve eran tensas nese momento, e estiveron vivindo separados durante varios meses.\nCando os ensaios comezaron en outubro de 1874, a orquestra tivo dificultades coa orquestraci\u00f3n, encontrando algunhas partes impracticables. O coro do mesmo xeito declarou que algunhas partes da m\u00fasica eran imposibles de cantar e estaban consternados por ter que actuar individualmente, fumando e pelex\u00e1ndose no escenario m\u00e1is que soamente permanecer formando unha fila. Bizet tam\u00e9n tivo que loitar contra calquera novo intento da \"Op\u00e9ra-Comique\" de modificar partes da representaci\u00f3n que eran consideras impropias. S\u00f3 cando os cantantes principais ameazaron con retirarse da produci\u00f3n a direcci\u00f3n tivo que ceder. Ao ter que dar soluci\u00f3n a estes problemas, atrasouse a estrea ata o 3 de marzo de 1875 no que pola ma\u00f1\u00e1, por casualidade, anunciouse o nomeamento de Bizet como Cabaleiro da Lexi\u00f3n de Honor.\nEntre as principais figuras musicais presentes na estrea encontr\u00e1banse Massenet, Camille Saint-Sa\u00ebns e Gounod. Genevi\u00e8ve, que sufr\u00eda dun absceso no ollo dereito, non puido estar presente. A primeira representaci\u00f3n da \u00f3pera estendeuse ao longo de catro horas e media, o acto final non comezou ata despois da media noite. Posteriormente, Massenet e Saint-Sa\u00ebns felicitaron o compositor, Gounod non tanto. Un informe acusaba a Bizet de plaxio \u2013\u00abGeorges rouboume! Extrae os aires espa\u00f1ois da partitura e non queda nada que sexa do propio Bizet salvo a salsa que enmascara o sabor do pescado!\u00bb\u2014, e a maior\u00eda de comentarios da prensa foron negativos, expresando con consternaci\u00f3n que a hero\u00edna fose unha sedutora amoral, en lugar dunha muller virtuosa. A interpretaci\u00f3n de Galli-Mari\u00e9 foi descrita por un cr\u00edtico como \u00aba verdadeira encarnaci\u00f3n do vicio\u00bb. Outros queix\u00e1ronse da falta de melod\u00eda, facendo comparaci\u00f3ns desfavorables coas tarifas tradicionais da \"Op\u00e9ra-Comique\" de Daniel Auber e Fran\u00e7ois-Adrien Boieldieu. L\u00e9on Escudier en \"L'Art Musical\" cualifica a m\u00fasica de \u00abopaca e escura [...] o o\u00eddo c\u00e1nsase de esperar unha cadencia que nunca chega\u00bb. Houbo, con todo, eloxios por parte do poeta Th\u00e9odore de Banville, quen aplaud\u00eda a Bizet por presentar un drama con homes e mulleres de verdade en lugar das \u00abmarionetas\u00bb habituais da \"Op\u00e9ra-Comique\". A reacci\u00f3n do p\u00fablico foi t\u00e9peda e Bizet axi\u00f1a convenceuse do seu erro: \u00abPreveo un fracaso definitivo e sen remedio\u00bb.\nEnfermidade e morte.\nDurante a maior parte da s\u00faa vida, Bizet sufrira dunha molestia recorrente na gorxa. Fumador empedernido, puido ter socavado a\u00ednda m\u00e1is a s\u00faa sa\u00fade por traballar en exceso durante a metade da d\u00e9cada de 1860, traballando nas transcrici\u00f3ns dos seus editores ata 16 horas ao d\u00eda. En 1868, informou a Galabert de que estivera moi enfermo con abscesos na traquea: \u00abSufr\u00edn coma un can\u00bb. En 1871, e novamente en 1874, ao completar \"Carmen\", estivera indisposto por ataques severos do que describiu como \u00abanxina de gorxa\u00bb, e sufriu un \u00faltimo ataque a finais de marzo de 1875. Nese momento, deprimido polo fracaso evidente de \"Carmen\", Bizet tardou en recuperarse e caeu enfermo de novo en maio. Ao final do mes foise \u00e1 s\u00faa casa de vacaci\u00f3ns en Bougival e, sent\u00edndose un pouco mellor, foi nadar no Sena. Ao d\u00eda seguinte, 1 de xu\u00f1o, foi afectado por febre alta e dores, seguido dun aparente ataque ao coraz\u00f3n. Parec\u00eda temporalmente que \u00eda recuperarse, mais na madrugada do 3 de xu\u00f1o sufriu un segundo ataque fatal.\nO repentino da morte de Bizet, e o co\u00f1ecemento do seu estado mental depresivo, alimentaron os rumores de que se suicidara. A\u00ednda que a causa exacta da morte nunca foi co\u00f1ecida con certeza, os m\u00e9dicos descartaron esas teor\u00edas e, finalmente, determinaron que falecera debido a \u00abunha complicaci\u00f3n card\u00edaca dun reumatismo articular agudo\u00bb. A nova da s\u00faa morte sorprendeu o mundo da m\u00fasica parisiense; debido a que Galli-Mari\u00e9 estaba demasiado afectada para sa\u00edr a escena, a funci\u00f3n desa noite de \"Carmen\" foi cancelada e substitu\u00edda por \"La dame blanche\" de Boieldieu.\nNo funeral, que tivo lugar o 5 de xu\u00f1o na igrexa da Santa Trindade, en Montmartre, m\u00e1is de 4.000 persoas estiveron presentes. Adolphe Bizet encabezou os doentes xunto con Gounod, Thomas, Ludovic Hal\u00e9vy, Hal\u00e9vy Le\u00f3n e Massenet. Unha orquestra dirixida por Pasdeloup interpretou \"Patrie\", e o organista improvisou unha fantas\u00eda sobre temas de \"Carmen\". No enterro que continuou no cemiterio do P\u00e8re-Lachaise, Gounod deu o eloxio. Dixo que Bizet fora abatido xusto cando estaba sendo reco\u00f1ecido como un verdadeiro artista. Cara ao final do seu discurso, Gounod rompeu a chorar e non puido finalizar. Logo dunha actuaci\u00f3n especial de \"Carmen\" na \"Op\u00e9ra-Comique\" esa mesma noite, a prensa, que condenara case universalmente a peza tres meses antes, agora consideraba a Bizet como un xenio.\nM\u00fasica.\nPrimeiras obras.\nAs primeiras composici\u00f3ns de Bizet, principalmente canci\u00f3ns e pezas para teclado escritas a modo e exercicios, dan os primeiros indicios do seu poder emerxente e as s\u00faas dotes de melodista. Dean considera que isto se evidencia na obra para piano \"Romance sans parole\", escrita antes de 1854, de \u00aba conxunci\u00f3n de melod\u00eda, ritmo e acompa\u00f1amento\u00bb que \u00e9 caracter\u00edstica das s\u00faas obras de madurez. A primeira peza orquestral de Bizet foi unha abertura escrita en 1855, ao xeito de \"Guillaume Tell\" de Rossini. Os cr\u00edticos encontr\u00e1rona mediocre, mais a \"Sinfon\u00eda en d\u00f3 maior\" do mesmo ano foi moi eloxiada por comentaristas posteriores, os cales compararon a obra de xeito favorable con Mozart e Franz Schubert. Dende o punto de vista de Dean, a sinfon\u00eda ten \u00abpoucos rivais e quizais ningunha obra de xuventude supere esta\u00bb. O cr\u00edtico musical Ernest Newman suxire que Bizet puido terse dado conta nese momento de que o seu futuro era o campo da m\u00fasica instrumental, antes de que unha \u00abvoz interior\u00bb (e a realidade do mundo musical franc\u00e9s) o dirixise cara aos escenarios de \u00f3pera.\nOrquestra, piano e obras vocais.\nLogo da s\u00faa primeira \"Sinfon\u00eda en d\u00f3 maior\", a produci\u00f3n puramente orquestral de Bizet foi escasa. A \"Sinfon\u00eda Roma\", na cal traballou durante m\u00e1is de oito anos, resulta mal parada se \u00e9 comparada, segundo Dean, coa s\u00faa predecesora. Esta obra, segundo Dean, ten influencias de Gounod e cont\u00e9n pasaxes que lembran a Carl Maria von Weber e a Felix Mendelssohn. Con todo, Dean sost\u00e9n que o traballo sofre unha mala organizaci\u00f3n e un exceso de m\u00fasica pretenciosa, o que denomina un \u00abtiro pola culata\u00bb. Outra obra de madurez para orquestra, a abertura \"Patrie\", rex\u00e9itaa de xeito similar: \u00abunha terrible advertencia sobre o perigo de confundir a arte co patriotismo\u00bb. O music\u00f3logo Hugh Macdonald afirma que a mellor m\u00fasica orquestral de Bizet se encontra nas suites que se derivan, respectivamente, da obra para piano \"Jeux d'enfants\" e a m\u00fasica incidental para \"L'Arl\u00e9sienne\". Nelas dem\u00f3strase unha madurez de estilo que, de ter vivido m\u00e1is tempo, poder\u00eda ter sido a base para grandes obras orquestrais futuras.\nAs obras para piano de Bizet non entraron no repertorio dos concertistas de piano e son polo xeral moi dif\u00edciles para ser interpretadas por principiantes. Unha excepci\u00f3n \u00e9 o conxunto de doce pezas que evocan o mundo dos xogos de nenos, \"Jeux d'enfants\", para piano a catro mans. Neste caso, Bizet evita as pasaxes virtuosas que tenden a dominar as s\u00faas obras para solista. As anteriores pezas individuais te\u00f1en influencia de Chopin, obras posteriores como as \"Variations Chromatiques\" e a \"Chasse Fantastique\", deben m\u00e1is a Liszt. A maior\u00eda das canci\u00f3ns de Bizet foron escritas no per\u00edodo de 1866 a 1868. Dean define as principais debilidades destes temas como unha repetici\u00f3n carente de imaxinaci\u00f3n da mesma m\u00fasica para cada verso e unha tendencia a escribir para a orquestra m\u00e1is que para a voz. Boa parte da m\u00fasica vocal de maior escala de Bizet perdeuse; un temper\u00e1n \"Te Deum\", que sobrevive na s\u00faa totalidade, \u00e9 rexeitado por Dean como \u00abun traballo miserable [que] s\u00f3 mostra a incapacidade de Bizet para compo\u00f1er m\u00fasica relixiosa\u00bb.\nObras dram\u00e1ticas.\nA temper\u00e1 \u00f3pera nun acto de Bizet \"Le Docteur Miracle\" ofrece os primeiros signos claros do seu compromiso con este x\u00e9nero, m\u00fasica escintilante e, segundo Dean, \u00abmoitos toques felices de parodia, orquestraci\u00f3n e caracterizaci\u00f3n c\u00f3mica\u00bb. Newman percibe evidencias dos logros posteriores de Bizet en moitas das s\u00faas primeiras obras: \u00abUnha e outra vez topar\u00e9monos con alg\u00fan toque ou outro dos que s\u00f3 un m\u00fasico cunha ra\u00edz dram\u00e1tica de tal importancia como el poder\u00eda ter logrado\u00bb. Ata \"Carmen\", con todo, Bizet non foi esencialmente un innovador no teatro musical. A maior\u00eda das s\u00faas \u00f3peras est\u00e1n escritas seguindo a tradici\u00f3n oper\u00edstica italiana e francesa establecida por compositores como Gaetano Donizetti, Rossini, Berlioz, Gounod e Thomas. Macdonald suxire que, tecnicamente, superou a todos eles, cunha sensibilidade para a voz humana unicamente comparable \u00e1 de Mozart.\nEn \"Don Procopio\", Bizet seguiu os patr\u00f3ns e esquemas da \u00f3pera italiana establecidos por Donizetti en \"Don Pasquale\", unha obra \u00e1 cal se parece en gran medida. Con todo, o idioma familiar est\u00e1 intercalado por toques orixinais nos que emerxe sen lugar a d\u00fabidas a pegada de Bizet. Na s\u00faa primeira \u00f3pera importante, \"Les P\u00eacheurs de Perles\", Bizet viuse obstaculizado por un libreto aburrido e unha trama laboriosa; con todo, a m\u00fasica, segundo Dean, acada en ocasi\u00f3ns \u00abun nivel m\u00e1is elevado que a \u00f3pera francesa contempor\u00e1nea\u00bb. Entre os seus moitos detalles orixinais, salienta a introduci\u00f3n \u00e1 cavatina \u00abComme autrefois dans la nuit sombre\u00bb que interpretan d\u00faas trompas sobre un fondo de violonchelos, efecto que, en palabras do analista Herv\u00e9 Lacombe, \u00abresoa na memoria como unha fanfarra perdida nun bosque afastado\u00bb. Mentres a m\u00fasica de \"Les P\u00eacheurs de Perles\" \u00e9 atmosf\u00e9rica e profundamente evocativa da contorna oriental onde transcorre a \u00f3pera, en \"La jolie fille de Perth\" Bizet non fixo ning\u00fan intento por introducir a cor ou o sentimento escoc\u00e9s, a\u00ednda que a orquestraci\u00f3n incl\u00fae toques moi imaxinativos como a banda de instrumentos de vento-madeira e cordas durante a escena de seduci\u00f3n do terceiro acto.\nDas obras inconclusas de Bizet, Macdonald destaca \"La coupe du roi de Thul\u00e9\" como exemplo dos signos claros do seu poder que acadar\u00eda a s\u00faa cota m\u00e1xima con \"Carmen\", e suxire que se \"Clarissa Harlowe\" e \"Gris\u00e9lidis\" tiveran sido completadas, o legado de Bizet ter\u00eda sido \u00abinfinitamente m\u00e1is rico\u00bb. Como Bizet se afastaba das aceptadas convenci\u00f3ns musicais da \u00f3pera francesa, encontrouse coa hostilidade da cr\u00edtica. No caso de \"Djamileh\", a acusaci\u00f3n de \u00abwagnerianismo\u00bb xurdiu de novo, mentres a audiencia a duras penas chegaba a entender a orixinalidade da partitura; moitas encontraron a m\u00fasica pretenciosa e mon\u00f3tona, carente de ritmo e melod\u00eda. Por contra, a opini\u00f3n cr\u00edtica actual, tal e como representa Macdonald, \u00e9 que \"Djamileh\" \u00e9 \u00abunha peza realmente encantadora, chea de toques inventivos, onde destaca o uso da cor crom\u00e1tica\u00bb\nRalph P. Locke, no seu estudo das orixes de \"Carmen\", chama a atenci\u00f3n sobre a lograda evocaci\u00f3n de Bizet da Andaluc\u00eda espa\u00f1ola. Grout, na s\u00faa \"Historia de la m\u00fasica occidental\", loa a extraordinaria vitalidade r\u00edtmica e mel\u00f3dica da m\u00fasica e a habilidade de Bizet de obter o m\u00e1ximo efecto dram\u00e1tico cos m\u00ednimos medios posibles. Entre os primeiros defensores da \u00f3pera enc\u00f3ntranse Piotr Ilich Tchaikovski, Johannes Brahms, e particularmente Wagner, quen comentou ao respecto: \u00abAqu\u00ed, grazas a Deus, ao fin un cambio por parte de algu\u00e9n con ideas na cabeza\u00bb. Outro impulsor da obra foi Friedrich Nietzsche, quen afirmaba sabela de memoria: \u00ab\u00c9 unha m\u00fasica sen pretensi\u00f3ns de profundidade, mais encantadora na s\u00faa simplicidade, polo que se ve nada afectada e sincera\u00bb. Por amplo consenso, \"Carmen\" representa o desenvolvemento final de Bizet como mestre do drama musical e a culminaci\u00f3n do x\u00e9nero da op\u00e9ra-comique.\nLegado.\nLogo da morte de Bizet, a maior\u00eda dos seus manuscritos perd\u00e9ronse; as s\u00faas obras foron revisadas por terceiros e publicadas en versi\u00f3ns non autorizadas, polo que frecuentemente \u00e9 dif\u00edcil distinguir que partes son realmente aut\u00e9nticas. Mesmo \"Carmen\" viuse alterada nun formato de grand opera ao ser substitu\u00eddos os seus di\u00e1logos por recitativos escritos por Guiraud, amais doutros arranxos na partitura. O mundo musical non reco\u00f1eceu inmediatamente a Bizet como un mestre e, quitando \"Carmen\" e a suite \"L'Arl\u00e9sienne\", poucas das s\u00faas obras foron interpretadas logo da s\u00faa morte. Con todo, durante o s\u00e9culo XX tivo lugar un aumento do interese pola s\u00faa obra. \"Don Procopio\" foi representada en Montecarlo en 1906. Unha versi\u00f3n en italiano de \"Les P\u00eacheurs de Perles\" foi interpretada na Metropolitan Opera de Nova York o 13 de novembro de 1916, con Enrico Caruso no papel do tenor principal, convert\u00e9ndose nunha obra fundamental da maior\u00eda de teatros de \u00f3pera. Logo da s\u00faa primeira interpretaci\u00f3n en Su\u00edza en 1935, a \"Sinfon\u00eda en d\u00f3 maior\" entrou no repertorio de concertos e foi gravada por, entre outros moitos, \"sir\" Thomas Beecham. Extractos de \"La coupe du roi de Thul\u00e9\", editados por Winton Dean, foron transmitidos pola BBC o 12 de xullo de 1955, e \"Le docteur Miracle\" reestreouse en Londres o 8 de decembro de 1957 polo grupo Park Lane. Pezas soltas de \"Vasco da Gama\" e \"Ivan IV\" foron gravadas, as\u00ed como numerosas canci\u00f3ns e a integral da m\u00fasica para piano. \"Carmen\", que recibiu unha calorosa acollida en Par\u00eds logo de corenta e cinco representaci\u00f3ns, converteuse nun \u00e9xito mundial logo das representaci\u00f3ns en Viena (1875) e Londres (1878). Foi aclamada como a primeira \u00f3pera da escola do verismo, na que se pon \u00e9nfase nos temas s\u00f3rdidos e brutais, coa arte reflectindo \u00aba vida non idealizada, sen\u00f3n a vida como realmente era vivida\u00bb.\nHarold Charles Schonberg especula que se Bizet tivese vivido m\u00e1is anos, ter\u00eda revolucionado a \u00f3pera francesa, dado que o verismo foi encabezado principalmente por italianos, destacando Giacomo Puccini quen, segundo Dean, estirou a idea \u00abata desgastala\u00bb. Bizet non fundou ningunha escola en particular, a\u00ednda que Dean menciona a Emmanuel Chabrier e Maurice Ravel como compositores directamente influ\u00eddos por el. Dean tam\u00e9n suxire que a fascinaci\u00f3n de Bizet polos heroes tr\u00e1xicos \u2014Fr\u00e9d\u00e9ri en \"L'Arl\u00e9sienne\", Jos\u00e9 en \"Carmen\"\u2014 se reflicte nas \u00faltimas sinfon\u00edas de Tchaikovski, en particular a s\u00faa \"Sinfon\u00eda en si menor\" \u00abPat\u00e9tica\u00bb. Macdonald escribe que o legado de Bizet est\u00e1 limitado polo curto da s\u00faa vida e por proxectos descartados e a falta de enfoque que persistiu ata os seus \u00faltimos cinco anos. \u00abO espect\u00e1culo de grandes obras inconclusas, sexa porque Bizet ti\u00f1a outras distracci\u00f3ns, ou porque ningu\u00e9n lle pediu que as escribise, ou debido \u00e1 s\u00faa morte prematura, \u00e9 infinitamente desalentador, con todo, o brillo e a individualidade da s\u00faa mellor m\u00fasica \u00e9 inconfundible. Enriqueceu a\u00ednda m\u00e1is un per\u00edodo da m\u00fasica francesa chea de compositores de talento e distinci\u00f3n\u00bb.\nCon respecto ao c\u00edrculo familiar de Bizet, o seu pai Adolphe morreu en 1886. O seu fillo Jacques suicidouse en 1922 despois dun desengano amoroso. Jean Reiter, o fillo m\u00e1is vello de Bizet, tivo unha brillante carreira como director do xornal \"Le Temps\", foi nomeado Oficial da Lexi\u00f3n de Honor e morreu en 1939 aos 77 anos de idade. En 1886, Genevi\u00e8ve casou con \u00c9mile Straus, un avogado rico; converteuse nunha famosa anfitrioa entre a sociedade parisiense e amiga pr\u00f3xima de, entre outros, Marcel Proust. Mostrou pouco interese no legado musical do seu primeiro marido, non fixo ning\u00fan esforzo por catalogar os manuscritos de Bizet e regalou moitos a terceiros como recordo. Faleceu en 1926, e no seu testamento estableceu un fondo para o premio Georges Bizet, outorgado anualmente a un compositor de menos de corenta anos que \u00abproducira un traballo notable nos \u00faltimos cinco anos\u00bb. Entre os ga\u00f1adores do premio c\u00f3mpre citar a Tony Aubin, Jean-Michel Damase, Henri Dutilleux e Jean Martinon."}
{"id": "151030", "revid": "5863", "url": "https://gl.wikipedia.org/wiki?curid=151030", "title": "Jose Mari Manzanares", "text": "Jos\u00e9 Mar\u00eda Dolls Abell\u00e1n, co\u00f1ecido como Jose Mari Manzanares, nado en Alacant o 14 de abril de 1953 e finado en 2014, foi un toureiro espa\u00f1ol, fillo do bandarilleiro Pepe Dolls, \"Pepe Manzanares\". Tomou a alternativa en Alacant o 24 de xu\u00f1o de 1971 e no mesmo ano confirmouna en Barcelona. Retirouse no ano 2006.\n\u00c9 o pai do tam\u00e9n toureiro Jos\u00e9 Mar\u00eda Dolls Samper, co\u00f1ecido como Jose Mari Manzanares fillo."}
{"id": "151031", "revid": "16844", "url": "https://gl.wikipedia.org/wiki?curid=151031", "title": "Jos\u00e9 Mar\u00eda Manzanares", "text": ""}
{"id": "151032", "revid": "98629", "url": "https://gl.wikipedia.org/wiki?curid=151032", "title": "Tomorrow Hit Today", "text": "Tomorrow Hit Today \u00e9 o sexto \u00e1lbum da banda de grunge Mudhoney. Foi editado a trav\u00e9s da Reprise Records o 22 de setembro de 1998. Apesar\u00e9s de que a banda mant\u00e9n o seu son grunge no \u00e1lbum, pode apreciarse unha notable influencia do garage e do blues. O t\u00edtulo do disco \u00e9 unha referencia a unha canci\u00f3n, \"When Tomorrow Hits\", que aparec\u00eda no seu primeiro disco, \"Mudhoney\"."}
{"id": "151033", "revid": "98629", "url": "https://gl.wikipedia.org/wiki?curid=151033", "title": "Silent Alarm", "text": "Silent Alarm \u00e9 o \u00e1lbum de estrea da banda inglesa de indie rock Bloc Party, editado primeiro no Xap\u00f3n o d\u00eda 2 de febreiro do 2005 a trav\u00e9s do selo Wichita Records. O disco acadou o posto n\u00famero 3 na lista brit\u00e1nica de \u00e1lbums. Nos Estados Unidos entrou na lista \"Billboard 200\" no n\u00famero 114 e na \"Billboard Top Independent Albums\" no n\u00famero 7.\nListaxe de canci\u00f3ns.\nTodos os temas compostos por Bloc Party."}
{"id": "151034", "revid": "10599", "url": "https://gl.wikipedia.org/wiki?curid=151034", "title": "L'Hospitalet", "text": "O top\u00f3nimo L'Hospitalet, que en catal\u00e1n significa \"O Hospitali\u00f1o\", pode referirse a:"}
{"id": "151035", "revid": "23204", "url": "https://gl.wikipedia.org/wiki?curid=151035", "title": "Marin Marais", "text": "Marin Marais, nado o 31 de maio de 1656 en Par\u00eds e finado o 15 de agosto de 1728, foi un violagambista e compositor franc\u00e9s do per\u00edodo barroco."}
{"id": "151036", "revid": "5132", "url": "https://gl.wikipedia.org/wiki?curid=151036", "title": "Hospitalet", "text": ""}
{"id": "151037", "revid": "56817", "url": "https://gl.wikipedia.org/wiki?curid=151037", "title": "Live on Two Legs", "text": "Live on Two Legs \u00e9 o primeiro \u00e1lbum en directo de Pearl Jam lanzado por unha grande discogr\u00e1fica, editado o 24 de novembro de 1998 a trav\u00e9s da Epic Records. O \u00e1lbum estreouse no n\u00famero 15 da lista \"Billboard 200\" e foi certificado platino pola RIAA nos Estados Unidos.\n\"Live on Two Legs\" est\u00e1 formado por canci\u00f3ns de diferentes actuaci\u00f3ns da s\u00faa xira norteamericana do ver\u00e1n de 1998."}
{"id": "151038", "revid": "5863", "url": "https://gl.wikipedia.org/wiki?curid=151038", "title": "CB L'Hospitalet", "text": "O Club Baloncesto L'Hospitalet, co\u00f1ecido por motivos de patrocinio como Torrons Vicens L'Hospitalet \u00e9 un club de baloncesto profesional espa\u00f1ol con sede en L'Hospitalet de Llobregat, Catalu\u00f1a. Actualmente compite na Liga LEB Prata, terceira categor\u00eda do baloncesto espa\u00f1ol. O club, que chegou a competir varias veces na m\u00e1xima categor\u00eda, pos\u00fae no seu palmar\u00e9s unha Copa do Rei, conseguida en 1940 ap\u00f3s vencer na final ao Athletic de Gr\u00e0cia. O club \u00e9 tam\u00e9n co\u00f1ecido por organizar o prestixioso Torneo J\u00fanior Ciutat de L\u00b4Hospitalet.\nHistoria.\nFundado en 1929, \u00e9 un dos clubs m\u00e1is antigos de Espa\u00f1a no deporte da canastra. A pesar de que actualmente compite na Liga EBA, que \u00e9 a cuarta categor\u00eda do baloncesto espa\u00f1ol, o L'Hospitalet \u00e9 un club hist\u00f3rico do baloncesto espa\u00f1ol. Foi un dos clubs participantes na primeira edici\u00f3n da Liga ACB e ten no seu palmar\u00e9s unha Copa do Rei, conseguida en 1940, e dous Campionatos de Catalu\u00f1a (1940 e 1941). As cores do club son o azul e o branco.\nA s\u00faa primeira aventura a m\u00e1xima categor\u00eda do baloncesto foi na temporada 1973\u22121974, cando consegue conseguiu o ascenso \u00e1 primeira divisi\u00f3n da Liga espa\u00f1ola. Nela estivo at\u00e9 a o ano 1978, cando \u00e1 Segunda Divisi\u00f3n. En 1983 ascende e participa na primeira edici\u00f3n da Liga ACB. Por\u00e9n, s\u00f3 chega a disputar unha edici\u00f3n disputar, xa que descendeu de categor\u00eda tras perder nos playoffs polo descenso ante o Pe\u00f1as Recreativas Huesca.\nTras diversos descensos, na temporada 1999\u22122000 disputou a Liga EBA, da que se proclamou campi\u00f3n na temporada 2003\u22122004 logrando o ascenso \u00e1 LEB 2. Na temporada 2004\u22122005 proclamouse campi\u00f3n de LEB 2 e ascendeu \u00e1 LEB Ouro, onde se mantivo durante tres temporadas. As\u00ed, en 2009 xoga na LEB Prata, a\u00ednda que descendendo d\u00faas temporadas despois \u00e1 Liga EBA. Tras regresar \u00e1 terceira categor\u00eda en 2016, na temporada 2020\u221221 o club descende de novo \u00e1 EBA. Con todo, tan s\u00f3 permanecer na EBA unha temporada, ascendendo de novo \u00e1 LEB Prata en 2022.\nPalmar\u00e9s.\nCopa do Rei"}
{"id": "151039", "revid": "5132", "url": "https://gl.wikipedia.org/wiki?curid=151039", "title": "CB Hospitalet", "text": ""}
{"id": "151040", "revid": "5132", "url": "https://gl.wikipedia.org/wiki?curid=151040", "title": "Club Baloncesto L'Hospitalet", "text": ""}
{"id": "151041", "revid": "5132", "url": "https://gl.wikipedia.org/wiki?curid=151041", "title": "Club B\u00e0squet L'Hospitalet", "text": ""}
{"id": "151042", "revid": "5132", "url": "https://gl.wikipedia.org/wiki?curid=151042", "title": "CB La Laguna", "text": ""}
{"id": "151044", "revid": "5132", "url": "https://gl.wikipedia.org/wiki?curid=151044", "title": "SKS Starogard Gda\u0144ski", "text": "O Starogardzki Klub Sportowy Sportowa Sp\u00f3\u0142ka Akcyjna ou Starogard Gda\u0144ski \u00e9 un club profesional de baloncesto polaco con sede na cidade de Starogard Gda\u0144ski. Fundado no ano 1998 como Pakmet Starogard Gda\u0144ski, actualmente compite na I Liga, a segunda divisi\u00f3n do baloncesto de Polonia.\nPalmar\u00e9s.\nCopa de Polonia\nSupercopa de Polonia"}
{"id": "151047", "revid": "5132", "url": "https://gl.wikipedia.org/wiki?curid=151047", "title": "SKS Starogard Gdanski", "text": ""}
{"id": "151048", "revid": "5132", "url": "https://gl.wikipedia.org/wiki?curid=151048", "title": "Polpharma Starogard Gda\u0144ski", "text": ""}
{"id": "151049", "revid": "5132", "url": "https://gl.wikipedia.org/wiki?curid=151049", "title": "Polpharma Starogard Gdanski", "text": ""}
{"id": "151050", "revid": "5132", "url": "https://gl.wikipedia.org/wiki?curid=151050", "title": "Polpharma Starogard", "text": ""}
{"id": "151051", "revid": "55340", "url": "https://gl.wikipedia.org/wiki?curid=151051", "title": "Samuel Pepys", "text": "Samuel Pepys, nado en Londres o 23 de febreiro de 1633 e finado en Clapham o 26 de maio de 1703, foi presidente da Royal Society, administrador naval e membro do parlamento ingl\u00e9s, \u00e9 famoso polo diario que escribiu durante a d\u00e9cada 1659 - 1669.\nTraxectoria.\nA\u00ednda que non ti\u00f1a experiencia mar\u00edtima, prosperou a base de traballo duro e o seu talento na administraci\u00f3n at\u00e9 ser Secretario Principal do Almirantado no reinado de Xacobe II de Inglaterra. Viuse implicado no presunto complot do Duque de York, e foi acusado de xacobita, ficando en prisi\u00f3n o per\u00edodo entre 1679 e xullo de 1680, e desde maio at\u00e9 xu\u00f1o de 1689 e xu\u00f1o de 1690."}
{"id": "151052", "revid": "1131", "url": "https://gl.wikipedia.org/wiki?curid=151052", "title": "O Agro", "text": ""}
{"id": "151053", "revid": "1131", "url": "https://gl.wikipedia.org/wiki?curid=151053", "title": "Palacio de Versalles", "text": "O palacio de Versalles ou castelo de Versalles (en franc\u00e9s: \"Ch\u00e2teau de Versailles)\" \u00e9 un palacio real localizado na cidade de Versalles, unha aldea rural na \u00e9poca da s\u00faa construci\u00f3n, e hoxe en d\u00eda un suburbio de Par\u00eds. A s\u00faa construci\u00f3n foi ordenada polo rei Luis XIV, e constit\u00fae un dos complexos arquitect\u00f3nicos mon\u00e1rquicos m\u00e1is importantes de Europa. Con preto de 10 mill\u00f3ns de visitantes ao ano, \u00e9 tam\u00e9n un dos sitios tur\u00edsticos m\u00e1is importantes de Francia.\nA Corte de Versalles foi o centro do poder do Antigo R\u00e9xime en Francia dende 1682, cando Lu\u00eds XIV se mudou de Par\u00eds, at\u00e9 que a familia Real foi forzada a volver \u00e1 capital en 1789.\nO conxunto do palacio e parque de Versalles, inclu\u00edndo o Gran Trian\u00f3n e o Pequeno Trian\u00f3n, foron declarados Patrimonio da Humanidade pola Unesco en 1979.\nHistoria e ampliaci\u00f3ns.\nLuis XIV deixou Par\u00eds e decidiu constru\u00edr Versalles como unha pequena cidade lonxe dos problemas. Ter\u00eda varias etapas construtivas, marcadas polas amantes de Luis XIV.\nMuseo da historia de Francia.\nFoi creado no 1837 por Camille Bachasson, conde de Montalivet, por orde de Lu\u00eds Filipe I.\nCos seus 18 000 m\u00b2 \u00e9 o museo de historia m\u00e1is grande do mundo. Cont\u00e9n unha colecci\u00f3n de cadros reunidos ou encargados por Lu\u00eds Filipe I e est\u00e1n organizados por series hist\u00f3ricas. Para a s\u00faa exposici\u00f3n, alg\u00fans departamentos foron transformados en salas de museo.\nO museo est\u00e1 situado nas \u00e1s, mentres que a parte central (a excepci\u00f3n do andar baixo), os Grandes Departamentos, as estancias privadas e os departamentos da familia real foron restaurados e poden verse tal como eran cando estaban ocupados polos reis.\nOutros \"Versalles\" no mundo.\nO conxunto \u00e9 reco\u00f1ecido a nivel mundial coma un dos palacios m\u00e1is grandiosos e inspirou a outros gobernantes e magnates que aspiraban a ter o seu propio para\u00edso; hai por iso polo mundo moitas edificaci\u00f3ns espectaculares que, ou ben seguiron o seu modelo, ou ben se apropiaron deste ep\u00edteto co prop\u00f3sito de atraer visitantes. Os m\u00e1is co\u00f1ecidos son:\nEn Galicia, o Pazo de Oca, malia non ser nunca a residencia de ningunha familia real, \u00e9 co\u00f1ecido como o \"Versalles galego\", principalmente polos seus xard\u00edns."}
{"id": "151054", "revid": "23204", "url": "https://gl.wikipedia.org/wiki?curid=151054", "title": "Festival de Eurovisi\u00f3n 2007", "text": "O LII Festival da Canci\u00f3n de Eurovisi\u00f3n celebrouse na cidade de Helsinqui, Finlandia no ano 2007. Finlandia ga\u00f1ara o dereito de celebrar o festival tras a vitoria de Lordi o ano anterior no Festival de Eurovisi\u00f3n 2006 celebrado en Atenas, Grecia. O festival consistiu nunha semifinal, que tivo lugar o 10 de maio de 2007 e a final, celebrada o 12 de maio no Hartwall Areena cunha capacidade para 14.000 espectadores.\nNesta edici\u00f3n do festival participaron 42 pa\u00edses membros da Uni\u00f3n Europea de Radiodifusi\u00f3n, quen organizou o festival xunto coa cadea finesa YLE. O n\u00famero de pa\u00edses participantes superou o l\u00edmite de 40 que hab\u00eda ata ent\u00f3n grazas a incorporaci\u00f3n de Xeorxia, Rep\u00fablica Checa, Serbia e Montenegro (estes dous \u00faltimos xa competiran con anterioridade pero como Serbia e Montenegro, ademais Austria e Hungr\u00eda volveron ao festival e s\u00f3 M\u00f3naco decidiu non participar.\nO festival.\nSemifinal.\nEsta foi a cuarta vez na historia do Festival de Eurovisi\u00f3n na que se celebraba unha semifinal para elixir 10 dos 24 pa\u00edses participantes na final.\nResaltados os que pasan \u00e1 final.\nFinal.\nA final do Festival de Eurovisi\u00f3n 2007 celebrouse o 12 de maio de 2007. Comezou cunha presentaci\u00f3n art\u00edstica coroada coa aparici\u00f3n de Lordi, ga\u00f1ador do ano anterior, coa s\u00faa canci\u00f3n \"Hard Rock Hallelujah\". Tras isto comezaron as actuaci\u00f3ns dos 24 pa\u00edses.\nO sistema de votaci\u00f3n foi o mesmo que na semifinal, cos pa\u00edses entregando de 1 a 8, 10 e 12 puntos aos concursantes m\u00e1is votados por televoto ou SMS, no caso de Albania e Andorra, debido a problemas co proceso de votaci\u00f3n, foron os xurados os que outorgaron os votos. Tras a votaci\u00f3n, un representante de cada pa\u00eds comezou a mencionar os pa\u00edses que recibiron 8, 10 e 12 puntos, mentres se mostraba na pantalla os restantes votos.\nDesde o inicio das votaci\u00f3ns, Serbia, Ucra\u00edna, Rusia e Turqu\u00eda comezaron a recibir a maior cantidade de votos e axi\u00f1a escalaron \u00e1s primeiras posici\u00f3ns. Tras a votaci\u00f3n dos 42 pa\u00edses participantes, Serbia converteuse na ga\u00f1adora con 268 puntos.\nPol\u00e9micas.\nTras os resultados da votaci\u00f3n, tanto da semifinais como da final, levantouse unha forte pol\u00e9mica debido as grandes diferenzas nos resultados dos pa\u00edses de Europa Occidental e Europa Oriental. Dos dez pa\u00edses m\u00e1is votados, todos eles estaban situados na zona oriental do continente e eran pa\u00edses da antiga Uni\u00f3n Sovi\u00e9tica ou da antiga Iugoslavia, a excepci\u00f3n de Grecia e Turqu\u00eda, m\u00e1is pr\u00f3ximas ao grupo occidental a pesar da s\u00faa localizaci\u00f3n. Finlandia, xeralmente afastada desta clasificaci\u00f3n dual, acadou a posici\u00f3n 17 e Suecia foi o pa\u00eds occidental con m\u00e1is alto, coa posici\u00f3n 18. O tema alem\u00e1n rematou na posici\u00f3n 19 sendo o representante do \"Big Four\" que quedaba en mellor posici\u00f3n. Finalmente, e igual que en anos anteriores, Espa\u00f1a, Francia e Reino Unido quedaron entre os cinco peores clasificados."}
{"id": "151055", "revid": "25871", "url": "https://gl.wikipedia.org/wiki?curid=151055", "title": "As Quintas", "text": "O top\u00f3nimo As Quintas pode referirse a varios lugares de Galicia:"}
{"id": "151056", "revid": "1888", "url": "https://gl.wikipedia.org/wiki?curid=151056", "title": "O Toxal", "text": "O top\u00f3nimo O Toxal pode referirse a varios lugares de Galicia:"}
{"id": "151057", "revid": "56817", "url": "https://gl.wikipedia.org/wiki?curid=151057", "title": "Airavella", "text": "O top\u00f3nimo Airavella pode referirse a dous lugares de Galicia:"}
{"id": "151058", "revid": "89787", "url": "https://gl.wikipedia.org/wiki?curid=151058", "title": "Rhydderch Hael", "text": "Rhydderch I (floruit c. 580; morreu c. 614), normalmente co\u00f1ecido como Rhydderch Hael (\"o Xeneroso\") foi un l\u00edder do Alt Clut (a rexi\u00f3n que est\u00e1 na contorna da moderna Dumbarton Rock) e a gran rexi\u00f3n que posteriormente foi co\u00f1ecida como Strathclyde, un reino brit\u00f3nico que exist\u00eda no val do r\u00edo Clyde en Escocia durante a etapa posromana de Britania. Foi un dos m\u00e1is famosos reis do \"Hen Ogledd\" (\"O vello norte\"), a \u00e1rea de fala brit\u00f3nica do que agora \u00e9 o sur de Escocia e o norte de Inglaterra, e aparece frecuentemente en obras medievais posteriores tanto en gal\u00e9s como en lingua latina.\nFontes.\nSegundo fontes como as Xenealox\u00edas Harley e a \"Vita Columbae\" de Adomn\u00e1n, o pai de Rhydderch foi Tutagual de Alt Clut, quen probabelmente foi o seu antecesor no trono. Un rei tir\u00e1nico chamado \"Tuduael\", \"Tudwaldus\" e outras variantes aparece no poema do s\u00e9culo IX \"Miracula Nyniae Episcopi\" e na \"Vita Sancti Niniani\" de Ailred de Rievaulx como contempor\u00e1neo de San Ninian; esta \u00e9 posibelmente unha referencia ao pai de Rhydderch. as xenealox\u00edas po\u00f1en a Rhydderch como descendentes de Dumnagual Hen. Ademais destes libros de li\u00f1axes os parentes de Rhydderch aparecen s\u00f3 en textos galeses, en especial na poes\u00eda heroica e nos fragmentos de saga preservados nas Tr\u00edades galesas. Un destes parentes, Senyllt Hael, est\u00e1 acreditado no poema \"Y Gododdin\" no que se di que goberna unha corte real famosa pola s\u00faa liberalidade. Outro, o fillo de Senyllt, Nudd Hael, aparece con Rhydderch na tr\u00edade dos \"Tres homes xenerosos de Britania\".\nNunha curiosa historia que se conserva no c\u00f3digo legal gal\u00e9s do s\u00e9culo XII co\u00f1ecido como Libro negro de Chirk, Rhydderch acompa\u00f1a outros l\u00edderes do norte nunha expedici\u00f3n militar ao reino de Gwynedd no norte de Gales. Segundo a historia, mataran a Elidir Mwynfawr, outro pr\u00edncipe do norte en Arfon en Gwynedd. En resposta Rhydderch uniuse a Clydno Eiddin, o devandito Nudd Hael, e Mordaf Hael, que s\u00f3 co\u00f1ecemos por este episodio, para tomar vinganza ao rei Rhun Hir ap Maelgwn de Gwynedd. Cruzaron o mar e arrasaron Arfon, pero foron expulsados polas forzas de Rhun. Rhun atacou Strathclyde e avanzou ata o R\u00edo Forth.\n\"Aqu\u00ed mataron a Elidyr Muhenvaur, un home do norte e,despois de el morrer, os homes do norte vi\u00f1eron aqu\u00ed para o vingaren. Os xefes, os seus l\u00edderes, eran Clyddno Eiddin, Nudd Hael, fillo de Senyllt, e Mordaf Hael, fillo de Seruari, e Rydderch Hael, fillo de Tudwal Tudglyd; e chegaron a Arfon, e como Elidyr morreu en Aber Mewydus en Arfon, arrasaron Arfon en vinganza. E logo Rhun, fillo de Maelgwn, e os homes de Gwynedd, reun\u00edronse en armas, e avanzaron ata o r\u00edo Gweryd no norte, e aqu\u00ed estiveron discutindo quen deb\u00eda estar \u00e1 cabeza.\" \nAs incertezas textuais suxiren que a historia da expedici\u00f3n de Arfon e a resposta de Rhun son probabelmente ap\u00f3crifas, debendo menos a s\u00faa creaci\u00f3n a acontecementos reais do s\u00e9culo VI que aos propagandistas posteriores do Gales setentrional quen, intentando encher de gloria os seus propios reis, retrataron a Rhun como un devanceiro destes reis e como un poderoso xefe militar que era quen de levar unha guerra ben m\u00e1is al\u00e1 das s\u00faas fronteiras e contra figuras cuxa fama deb\u00eda xa terse convertido en vener\u00e1bel na tradici\u00f3n galesa.\nA tradici\u00f3n galesa mira a Rhydderch como un dos reis brit\u00f3ns do norte que loitaron contra o reino anglosax\u00f3n de Bernicia. A \"Historia Brittonum\" descr\u00edbeo como un inimigo de varios reis de Bernicia de finais do s\u00e9culo VI, pero non se identifica o escenario das guerras entre eles. Dise que entrou con Urien de Rheged e Morcant Bulc na s\u00faa malfadada alianza:\nA guerra con Bernicia \u00e9 unha das d\u00faas \u00fanicas campa\u00f1as militares nas que se di que participou Rhydderch Hael : a outra foi un ataque contra a corte de Strathclyde por \u00c1ed\u00e1n mac Gabr\u00e1in, rei de D\u00e1l Riata e un contempor\u00e1neo de San Columba que se narra no chamado \"Tres Devastaci\u00f3ns desenfreadas da illa de Britania\" nas tr\u00edades galesas:\nNon existen \u00e1 parte desta obra outros textos que apoien a realidade destes acontecementos. Por\u00e9n en xeral non ser\u00edan improb\u00e1beis pois Alt Clut e D\u00e1l Riata eran veci\u00f1os e loitaron moitas veces durante a \u00e9poca posromana e a Alta Idade Media. D\u00e1l Riata era un recentemente chegado \u00e1 pol\u00edtica de Britania e os ataques de Gaels, como se co\u00f1ec\u00eda comunmente os escotos de D\u00e1l Riata, contra os reinos \"Brit\u00f3ns\" lindantes co Muro de Hadri\u00e1n foran algo habitual desde a \u00e9poca de Vortigern e antes. Ademais, s\u00e1bese que \u00c1ed\u00e1n mac Gabr\u00e1in era un xefe particularmente belicoso e que as s\u00faas campa\u00f1as se estend\u00edan desde Pictavia ata Northumbria. \u00c9 tentador adscribir a orixe \u00faltima deste material a poetas cortes\u00e1ns de Strathclyde da propia \u00e9poca de Rhydderch. Unha Tr\u00edade cita o seu cabalo \"Rudlwyt\", \"Pardo-gris\", mentres que outro fragmento po\u00e9tico cita a s\u00faa espada Dyrnwyn, \"Pu\u00f1o branco,\" como un dos lendarios Trece Tesouros da illa de Breta\u00f1a.\nF\u00f3ra das fontes galesas o outro repositorio principal de informaci\u00f3n sobre Rhydderch Hael \u00e9 a haxiograf\u00eda latina acerca de Kentigern, o santo patr\u00f3n de Glasgow, cuxa Vida m\u00e1is completa conservada foi escrita a finais do s\u00e9culo XII por Joceline of Furness, na actual Cumbria, por encargo do bispo de Glasgow. Tense intentado identificar pos\u00edbeis elementos arcaicos e de feito parece prob\u00e1bel que xuntase varios f\u00edos da moi antiga tradici\u00f3n de Strathclyde, que tiveron a s\u00faa orixe nos s\u00e9culos s\u00e9timo ou oitavo. Rhydderch Hael aparece como o \"Rei Rederech\" e retr\u00e1tase como benfeitor e patr\u00f3n real de Kentigern e daquel recibe o santo a terra de Glasgow para establecer nela o principal bispado da rexi\u00f3n de Strathclyde.\nDesco\u00f1\u00e9cese a data da morte de Rhydderch, a\u00ednda que a \"Vida de Kentigern\" sit\u00faa a s\u00faa morte no mesmo ano c\u00e1 do santo, que, segundo os anais galeses acaeceu no 612, data que os historiadores axustan a 614. Esta data ap\u00f3iaa Adomnan quen se refire a Rhydderch como contempor\u00e1neo de San Columba que morreu en 597. A aseveraci\u00f3n de Adomnan de que Rhydderch non morreu en batalla pode ser tomada probabelmente no seu significado literal: o cumprimento da profec\u00eda de Columba era asunto importante para Iona e non ti\u00f1a nada que ga\u00f1ar ao producir un fin ficticio para un rei cuxa vida e morte xa formaban probabelmente parte das tradici\u00f3ns de Glasgow e Dumbarton.\nAs colecci\u00f3ns galesas citan a espada de Rhydderch \"Dyrnwyn\" como un dos chamados Trece tesouros da illa de Breta\u00f1a. Cando a brandise un home digno ou ben nado, toda a folla arder\u00eda en chamas. Rhydderch nunca foi remiso a deixarlle a arma a ningu\u00e9n, cousa que se di que explica o seu ep\u00edteto de \"Hael\" (\"xeneroso\"), pero nunca ningu\u00e9n ousou tocala."}
{"id": "151059", "revid": "624", "url": "https://gl.wikipedia.org/wiki?curid=151059", "title": "Riderch I de Alt Clut", "text": ""}
{"id": "151060", "revid": "624", "url": "https://gl.wikipedia.org/wiki?curid=151060", "title": "Rhydderch I de Alt Clut", "text": ""}
{"id": "151061", "revid": "624", "url": "https://gl.wikipedia.org/wiki?curid=151061", "title": "Alt Clut", "text": ""}
{"id": "151062", "revid": "98629", "url": "https://gl.wikipedia.org/wiki?curid=151062", "title": "Alejandro V\u00e1zquez Palacio", "text": "Alejandro V\u00e1zquez Palacio, nado en Xix\u00f3n o 4 de novembro de 1976, \u00e9 un exfutbolista espa\u00f1ol. Xogaba de defensa.\nTraxectoria.\nNa tempada 2003\u201304\u00a0fichou polo Pontevedra CF, de Segunda Divisi\u00f3n B (Grupo 1). Debutou na primeira xornada, da man do adestrador Jos\u00e9 Aurelio Gay, nunha vitoria en Pasar\u00f3n fronte o CD Ourense (2\u20130). Nesa campa\u00f1a foi un habitual na defensa granate, xunto con Mauro Garc\u00eda, David Casablanca e Fede Bah\u00f3n, participando en 34 partidos e anotando 4 goles. Ese ano lograron o ascenso a Segunda Divisi\u00f3n, tras vencer no Grupo 1 na liga regular e ser campi\u00f3ns do Grupo B na ligui\u00f1a de ascenso, no que estaban enfrontados a CD Mirand\u00e9s, Lorca Deportiva e CD Badajoz.\nNa tempada 2004\u201305\u00a0debutou en Segunda Divisi\u00f3n, no retorno do equipo pontevedr\u00e9s \u00e1 categor\u00eda de prata 27 anos despois da s\u00faa anterior participaci\u00f3n (na tempada 1976\u201377). O seu primeiro partido en Segunda Divisi\u00f3n produciuse na primeira xornada, nunha derrota en Pasar\u00f3n fronte o Poli Ejido (0\u20131). Este ano participou en 29 partidos e marcou 1 gol, que chegou na xornada 13 nunha vitoria fronte o Xerez CD (2\u20131), sendo ademais o seu \u00fanico gol en Segunda Divisi\u00f3n. O equipo, que na xornada 22 mudar\u00eda o adestrador polo galego Alberto Argibay, non logrou manter a categor\u00eda e descendeu a Segunda Divisi\u00f3n B como \u00faltimo clasificado, a 3 puntos da salvaci\u00f3n.\nAt\u00e9 a tempada 2009\u201310 permaneceu no Pontevedra CF, participando nun total de 206 partidos de liga e anotando 15 goles. Desde a tempada 2005\u201306 foi adestrado por Javi Gracia, Rafa S\u00e1ez, Jos\u00e9 Aurelio Gay (novamente), Roberto Aguirre e Pablo Alfaro.\nNa tempada 2010\u201311 fichou polo CF Badalona, de Segunda Divisi\u00f3n B (Grupo 3). Debutou na primeira xornada, nun empate a domicilio fronte o CE L'Hospitalet (1\u20131), da man do adestrador Manolo M\u00e1rquez. Ese ano xogou 35 partidos e anotou 3 goles, logrando o segundo posto na clasificaci\u00f3n. Na tempada 2011\u201312 participou en 30 partidos e marcou 2 goles, logrando o terceiro posto da t\u00e1boa."}
{"id": "151066", "revid": "29398", "url": "https://gl.wikipedia.org/wiki?curid=151066", "title": "Jos\u00e9 Aicart Suis", "text": "Jos\u00e9 Aicart Suis, co\u00f1ecido como Pepe Aicart, nado en Madrid o 17 de outubro de 1986, \u00e9 un futbolista espa\u00f1ol. Xoga de centrocampista."}
{"id": "151068", "revid": "88215", "url": "https://gl.wikipedia.org/wiki?curid=151068", "title": "Claudio Gir\u00e1ldez", "text": "Claudio Gir\u00e1ldez Gonz\u00e1lez, nado no Porri\u00f1o o 24 de febreiro de 1988, \u00e9 un exfutbolista e adestrador galego. Dende 2022 adestra o Celta de Vigo B. Xogaba de centrocampista e militou en varios equipos da Segunda Divisi\u00f3n B e a Terceira Divisi\u00f3n."}
{"id": "151070", "revid": "56817", "url": "https://gl.wikipedia.org/wiki?curid=151070", "title": "Intel Core i7", "text": "Intel Core i7 \u00e9 unha familia de procesadores de catro n\u00facleos con arquitectura x86-64 fabricada por Intel. Os seus primeiros modelos foron lanzados o mercado en 2008. \u00c9 a evoluci\u00f3n da familia de procesadores Intel Core 2."}
{"id": "151072", "revid": "98629", "url": "https://gl.wikipedia.org/wiki?curid=151072", "title": "Arte helen\u00edstica", "text": "A arte helen\u00edstica \u00e9 a arte que se desenvolveu no per\u00edodo helen\u00edstico datado desde 323 a.C e 146 a.C. As m\u00e1is c\u00e9lebres da escultura grega pertencen a este per\u00edodo, \"Laoconte e os seus fillos\", Venus de Milo, e a Vitoria alada de Samotracia. O artigo escultura helen\u00edstica est\u00e1 dedicado a este per\u00edodo.\nHistoria e caracter\u00edsticas.\nO termo \"helen\u00edstica\" \u00e9 unha invenci\u00f3n moderna, pois o mundo hel\u00e9nico, non s\u00f3 inclu\u00eda unha vasta \u00e1rea que abrangue a totalidade do Mar Exeo, moito maior que a Grecia cl\u00e1sica centrada nas polis de Atenas e Esparta, abrangue tam\u00e9n un intervalo de tempo moi amplo. En termos art\u00edsticos, iso significa que hai unha variedade enorme que moitas veces recibe a etiqueta de \"Arte helen\u00edstica\" por pura conveniencia.\nDurante un tempo, houbo unha tendencia que presentaba \u00e1 arte helen\u00edstica como un estilo decadente fronte a arte desenvolvida na idade de ouro da Atenas cl\u00e1sica. Plinio o Vello, despois de ter descrito a escultura do per\u00edodo cl\u00e1sico, di: \"Cessavit ars deinde\" (\"desde ent\u00f3n a arte desapareceu\"). Os termos \"Barroco\" e \"Rococ\u00f3\" nacidos no s\u00e9culo XVIII te\u00f1en sido aplicados \u00e1 arte deste per\u00edodo complexo e pouco com\u00fan. Con todo, a renovaci\u00f3n da visi\u00f3n historiogr\u00e1fica, as\u00ed como algunhas descubertas recentes, como os t\u00famulos de Vergina, axudaron a unha mellor visi\u00f3n e apreciaci\u00f3n da riqueza art\u00edstica deste per\u00edodo.\nArquitectura.\nUnha das caracter\u00edsticas que propiciaron o per\u00edodo Helen\u00edstico foi a divisi\u00f3n do imperio de Alexandre Magno en pequenos imperios din\u00e1sticos fundados polo di\u00e1docos: os Tolomeos en Exipto, os sel\u00e9ucidas na Mesopotamia e Siria, o Atala en P\u00e9rgamo etc.Cada unha destas dinast\u00edas practicou un goberno aut\u00f3noma que difer\u00eda do com\u00fan nas cidades-estados (polis). No campo da arquitectura, isto deu lugar a grandes e complexos plans urban\u00edsticos de grandes dimensi\u00f3ns, desaparecendo case o concepto de cidade-estado propio do s\u00e9culo V a.C. \nEsta planificaci\u00f3n das cidades resultou bastante innovadora para o mundo grego, que en vez de manipular o espazo, empeza a resolver os seus problemas mediante plans construtivos adecuados ao ambiente natural. \nObs\u00e9rvase neste per\u00edodo hist\u00f3rico, a aparici\u00f3n de moitos lugares de diversi\u00f3n e lecer, especialmente de teatros e parques. As monarqu\u00edas helen\u00edsticas puideron favorecer isto debido aos vastos espazos onde pod\u00edan constru\u00edr grandes cidades: como Antioqu\u00eda, P\u00e9rgamo e Sel\u00e9ucida no Tigris.\nP\u00e9rgamo, en particular, \u00e9 un exemplo t\u00edpico da arquitectura hel\u00e9nica. Desde unha sinxela fortaleza situada na acr\u00f3pole, varios reis at\u00e1lidas erixiron un colosal complexo arquitect\u00f3nico. Os edificios despr\u00e9ganse en abanico ao redor da Acr\u00f3pole tendo en conta a natureza do terreo. A \u00e1gora, situada ao sur, sobre a terraza inferior, est\u00e1 bordeada con galer\u00edas de columnas ou \"stoai.\" \u00c9 o punto de partida dunha r\u00faa que atravesa toda a Acr\u00f3pole: separando, por unha banda, os edificios administrativos, pol\u00edticos e militares, ao leste e no cume da pena; polo outro lado, os santuarios, ao oeste a media altura. Entre estes \u00faltimos, o m\u00e1is importante \u00e9 o que acolle o grande altar monumental, chamado dos \u00abdoce deuses\u00bb ou \u00abdos deuses e xigantes\u00bb, que constit\u00fae unha das obras mestras da escultura grega. Un xigantesco teatro, que pod\u00eda chegar a conter case 10000 espectadores, ti\u00f1a as s\u00faas bancadas nas ladeiras deste outeiro.\n\u00c9 a \u00e9poca do xigantismo: por exemplo, o segundo templo de Apolo en D\u00eddima, situado a un vinte quil\u00f3metros de Mileto, en Xonia. Foi concibido a finais do s\u00e9culo IV antes de Cristo por Daphnis de Mileto e Paionios de \u00c9feso, pero os traballos, nunca acabados, continuar\u00e1n at\u00e9 o s\u00e9culo II. O santuario \u00e9 un dos m\u00e1is grandes xamais constru\u00eddo na zona mediterr\u00e1nea: no interior dun gran patio, a cela est\u00e1 rodeada por unha dobre columnata de 108 columnas x\u00f3nicas de case 20 metros de altura, cuxas bases e capiteis est\u00e1n ricamente tallados."}
{"id": "151073", "revid": "1888", "url": "https://gl.wikipedia.org/wiki?curid=151073", "title": "Sever", "text": "Co top\u00f3nimo Sever podemos referirnos a:"}
{"id": "151074", "revid": "1131", "url": "https://gl.wikipedia.org/wiki?curid=151074", "title": "Nocelo", "text": "O top\u00f3nimo galego Nocelo pode referirse a:"}
{"id": "151078", "revid": "1576", "url": "https://gl.wikipedia.org/wiki?curid=151078", "title": "Live at Benaroya Hall", "text": "Live at Benaroya Hall \u00e9 un \u00e1lbum en directo da banda estadounidense de rock alternativo Pearl Jam, gravado o 22 de outubro do ano 2003 no Benaroya Hall, en Seattle, Washington e editado o 27 de xullo do 2004 a trav\u00e9s do selo BMG. Estreouse no n\u00famero 18 da lista \"Billboard 200\" e vendeu ao redor de 40.000 copias na s\u00faa primeira semana."}
{"id": "151079", "revid": "98629", "url": "https://gl.wikipedia.org/wiki?curid=151079", "title": "Live in NYC 12/31/92", "text": "Live in NYC 12/31/92 \u00e9 un \u00e1lbum en directo da banda estadounidense de rock alternativo Pearl Jam, lanzado como edici\u00f3n limitada o 2 de maio do 2006. Foi enviado aos que pre-ordenaron o seu \u00e1lbum \"Pearl Jam\" do 2006 antes de certa data a trav\u00e9s da p\u00e1xina oficial da banda."}
{"id": "151080", "revid": "1131", "url": "https://gl.wikipedia.org/wiki?curid=151080", "title": "Forx\u00e1s", "text": "O top\u00f3nimo galego Forx\u00e1s pode referirse a:"}
{"id": "151081", "revid": "1888", "url": "https://gl.wikipedia.org/wiki?curid=151081", "title": "Forxas", "text": ""}
{"id": "151082", "revid": "336", "url": "https://gl.wikipedia.org/wiki?curid=151082", "title": "Sistema circulatorio", "text": ""}
{"id": "151083", "revid": "27155", "url": "https://gl.wikipedia.org/wiki?curid=151083", "title": "Sistema linf\u00e1tico", "text": "O sistema linf\u00e1tico \u00e9 unha rede complexa de \u00f3rganos linfoides, ganglios linf\u00e1ticos, condutos linf\u00e1ticos, tecidos linf\u00e1ticos, capilares linf\u00e1ticos e vasos linf\u00e1ticos que producen e transportan o flu\u00eddo linf\u00e1tico (linfa) dos tecidos para o sistema circulatorio. O sistema linf\u00e1tico \u00e9 un importante compo\u00f1ente do sistema imunol\u00f3xico, pois colabora cos gl\u00f3bulos brancos para a protecci\u00f3n contra bacterias e virus invasores.\nO sistema linf\u00e1tico pos\u00fae tres funci\u00f3ns interrelacionadas:\nA linfa \u00e9 un l\u00edquido transparente e esbrancazado, levemente amarelado ou rosado, alcalino e de sabor salgado, constitu\u00eddo esencialmente polo plasma sangu\u00edneo, prote\u00ednas e por gl\u00f3bulos brancos. A linfa \u00e9 transportada polos vasos linf\u00e1ticos en sentido unidireccional e filtrada nos ganglios linf\u00e1ticos (tam\u00e9n co\u00f1ecidos como n\u00f3dulos linf\u00e1ticos). Despois da filtraxe, a linfa \u00e9 lanzada no sangue, desembocando nas grandes veas tor\u00e1cicas.\nOs vasos linf\u00e1ticos te\u00f1en a funci\u00f3n de drenar o exceso de l\u00edquido que sae do sangue e ba\u00f1a as c\u00e9lulas. Ese exceso de l\u00edquido que circula nos vasos linf\u00e1ticos e que \u00e9 devolvido ao sangue \u00e9 o que se chama linfa.\nCirculaci\u00f3n linf\u00e1tica.\nA circulaci\u00f3n linf\u00e1tica \u00e9 respons\u00e1bel da absorci\u00f3n de detritos e macromol\u00e9culas que as c\u00e9lulas producen durante o seu metabolismo, ou que non conseguen ser captadas polo sistema sangu\u00edneo.\nO sistema linf\u00e1tico recolle a linfa por difusi\u00f3n polos capilares linf\u00e1ticos e ret\u00f3rnaa para dentro do sistema circulatorio. Unha vez dentro do sistema linf\u00e1tico, o flu\u00eddo \u00e9 chamado linfa e ten sempre a mesma composici\u00f3n que o flu\u00eddo intersticial.\nA linfa \u00e9 producida polo exceso de l\u00edquido que sae dos capilares sangu\u00edneos ao espazo intersticial ou intercelular, sendo recollida polos capilares linf\u00e1ticos que drenan aos vasos linf\u00e1ticos mais grosos at\u00e9 converxir en condutos que se baleiran nas veas subclavias.\nA linfa percorre o sistema linf\u00e1tico grazas a d\u00e9biles contracci\u00f3ns dos m\u00fasculos, da pulsaci\u00f3n das arterias pr\u00f3ximas e do movemento das extremidades. Se un vaso sofre unha obstruci\u00f3n, o l\u00edquido acum\u00falase na zona afectada, produc\u00edndose un inchazo denominado edema.\nPode conter microorganismos que, ao pasar polos filtros dos g\u00e1nglios linf\u00e1ticos e bazo son eliminados. Por iso, durante certas infecci\u00f3ns p\u00f3dese sentir dor e inchazo nos ganglios linf\u00e1ticos do pescozo, axila ou virilla, co\u00f1ecidos popularmente como \"ingua\".\nAo contrario do sangue, que \u00e9 impulsado polos vasos a trav\u00e9s da forza do coraz\u00f3n, o sistema linf\u00e1tico non \u00e9 un sistema fechado e non ten unha bomba central. A linfa depende exclusivamente da acci\u00f3n de axentes externos para poder circular. A linfa m\u00f3vese lentamente e so baixa presi\u00f3n debido principalmente \u00e1 compresi\u00f3n provocada polos movementos dos m\u00fasculos esquel\u00e9ticos que premen o flu\u00eddo a trav\u00e9s del. A contracci\u00f3n r\u00edtmica das paredes dos vasos tam\u00e9n axuda o flu\u00eddo a trav\u00e9s dos capilares linf\u00e1ticos. Este flu\u00eddo \u00e9 ent\u00f3n transportado progresivamente para vasos linf\u00e1ticos maiores acumul\u00e1ndose no conduto linf\u00e1tico dereito (para a linfa da parte dereita superior do corpo) e no conduto tor\u00e1cico (para o resto do corpo); estes dous condutos desembocan no sistema circulatorio na vea subclavia esquerda e a dereita. A linfa segue desta forma en direcci\u00f3n ao abdome, onde ser\u00e1 filtrada e eliminar\u00e1 as toxinas coa urina e as feces.\nAo cami\u00f1armos, os m\u00fasculos da perna comprimen os vasos linf\u00e1ticos, facendo mover a linfa ao seu interior. Outros movementos corporais tam\u00e9n fan mover a linfa, tales como a respiraci\u00f3n, a actividade intestinal e as compresi\u00f3ns externas, como a masaxe. Permanecer por longos tempos parado nunha soa posici\u00f3n fai que a linfa te\u00f1a a tendencia a se acumular nos p\u00e9s, por influencia da gravidade, causando inchazo.\nFunci\u00f3n de transporte de \u00e1cidos graxos.\nOs vasos linf\u00e1ticos est\u00e1n presentes no revestimento do tracto gastrintestinal. En canto a maior\u00eda dos outros nutrientes absorbidos pelo intestino delgado son conducidos para seren procesados polo f\u00edgado v\u00eda portal venoso, as graxas pasan pelo sistema linf\u00e1tico para seren transportadas para a circulaci\u00f3n sangu\u00ednea v\u00eda conduto tor\u00e1cico. O enriquecemento da linfa orixinada nos vasos linf\u00e1ticos do intestino delgado ch\u00e1mase quimo. Os nutrientes que recupera o sistema circulatorio son procesados polo f\u00edgado, tendo pasado a trav\u00e9s do sistema circulatorio. A linfa \u00e9 un sistema dunha v\u00eda (flu\u00eddo intersticial para o sangue).\n\u00d3rganos linf\u00e1ticos.\nO bazo, ganglios linf\u00e1ticos e acesorios do tecido linf\u00e1tico son \u00f3rganos secundarios do tecido linf\u00e1tico. Eses \u00f3rganos conte\u00f1en unha armaz\u00f3n que soporta a circulaci\u00f3n dos linfocitos T e B e outras c\u00e9lulas inmunol\u00f3xicas tales como os macr\u00f3fagos e c\u00e9lulas dendr\u00edticas. Cando os micro-organismos invaden o corpo ou el encontra outro ant\u00edxeno (tal como o pole), os ant\u00edxenos son transportados do tecido para a linfa. A linfa \u00e9 conducida polos vasos linf\u00e1ticos para o ganglio linf\u00e1tico rexional. No ganglio linf\u00e1tico, os macr\u00f3fagos e c\u00e9lulas dendr\u00edticas fagocitan os ant\u00edxenos, proces\u00e1ndoos, e presentando os ant\u00edxenos para os linfocitos, os cales poden ent\u00f3n iniciar a produci\u00f3n de anticorpos ou servir como c\u00e9lulas de memoria para reco\u00f1ecer o ant\u00edxeno novamente no futuro.\nPatolox\u00eda.\nNa filar\u00edase, a infecci\u00f3n dos vasos linf\u00e1ticos causa un endurecemento da pel e aumento dos tecidos abaixo da pel, especialmente nas pernas e \u00f3rganos xenitais.\nO linfedema tam\u00e9n causa inchazo anormal, especialmente nos membros (a\u00ednda que poida ocorrer na face, pescozo e abdome). Ocorre se o sistema linf\u00e1tico est\u00e1 lesionado ou subdesenvolvido dalgunha forma.\nO sistema linf\u00e1tico tam\u00e9n pode estar envolvido na met\u00e1stase tumoral. Con iso, hai diversas investigaci\u00f3ns que procuran estudar o mecanismo da linfanxiox\u00e9nese.\nOutra patolox\u00eda relacionada co sistema linf\u00e1tico \u00e9 a celulite, moitas veces tratada con drenaxes linf\u00e1ticas e outros m\u00e9todos que estimulan a circulaci\u00f3n da linfa."}
{"id": "151084", "revid": "1576", "url": "https://gl.wikipedia.org/wiki?curid=151084", "title": "Live at Easy Street", "text": "Live at Easy Street \u00e9 un EP en directo da banda de rock alternativo estadounidense Pearl Jam que incl\u00fae temas gravados nunha actuaci\u00f3n por sorpresa na serie Easy Street Records en West Seattle o d\u00eda 19 de abril do 2005. O EP ser\u00eda lanzado o 20 de xu\u00f1o do 2006 polo selo J Records."}
