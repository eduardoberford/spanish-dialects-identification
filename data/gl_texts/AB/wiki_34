{"id": "123932", "revid": "98629", "url": "https://gl.wikipedia.org/wiki?curid=123932", "title": "T\u00e9ramo", "text": "T\u00e9ramo (en ou m\u00e1is raramente \"Interamnium\" e \"Interamna\") \u00e9 unha cidade da rexi\u00f3n italiana dos Abruzos, capital da provincia de Teramo.\nA cidade, de 51.507 habitantes (en 2023), est\u00e1 situada preto da confluencia dos r\u00edos Vezzola e Tordino. Do mesmo xeito, tr\u00e1tase dunha cidade moi antiga, fundada en tempos pre-romanos.\nO nome.\nA cidade foi chamada Petrut polos fenicios, co significado de \"lugar elevado rodeado de augas\". Da latinizaci\u00f3n de Pertut en Praetut, volveuse logo Praetutium e Ager Praetutianus para indicar o territorio.\nOs romanos cham\u00e1rona Interamnia Urbs (\"cidade entre dous r\u00edos\", facendo referencia ao Tordino e ao Vezzola).\nXa na \u00e9poca medieval, de Praetutium volveuse Aprutium, que fixo a s\u00faa primeira aparici\u00f3n nalg\u00fans textos do s\u00e9culo VI e que ata o s\u00e9culo XII indicaba tanto a cidade como todo o territorio circunstante. De feito, \u00e9 dese antigo nome da cidade de T\u00e9ramo que v\u00e9n tam\u00e9n o nome da enteira rexi\u00f3n: os Abruzos. Sucesivamente o nome Interamnia volveuse Interamne, Teramne, Interamnium, Teramnium e finalmente a forma Teramum.\nNon atopou \u00e9xito en cambio, a teor\u00eda segundo a cal o nome T\u00e9ramo prove\u00f1a de Thermae, relacionada coa ben testemu\u00f1ada presenza de moitas termas en varias zonas da cidade.\nXeograf\u00eda f\u00edsica.\nA cidade, a 150\u00a0km de Roma, est\u00e1 situada na parte setentrional dos Abruzos, nunha zona de outeiros entre as ladeiras das monta\u00f1as m\u00e1is alta dos Montes Apeninos (o Gran Sasso d'Italia) e a costa adri\u00e1tica. De feito, \u00e9 un dos poucos lugares nos que poden apreciarse tanto cumes nevados de 3000 metros as\u00ed como as soleadas praias do Mar Adri\u00e1tico, ambas a tan s\u00f3 media hora do centro da cidade.\nT\u00e9ramo xorde na confluencia do r\u00edo Tordino e o torrente Vezzola, que arrodean o seu centro hist\u00f3rico.\nClima.\nO clima \u00e9 de tipo temperado-fresco, con temperaturas que no mes m\u00e1is fr\u00edo (xaneiro) ach\u00e9ganse aos 5,5\u00a0\u00b0C e no m\u00e1is c\u00e1lido aos 24\u00a0\u00b0C. As precipitaci\u00f3ns non son moi frecuentes (ao redor de 800\u00a0mm. anuais) e concentradas sobre todo no tard\u00edo outono. Durante o inverno pode ata caer neve abundante, como testemu\u00f1a o recente episodio de xaneiro de 2005. Os ver\u00e1ns est\u00e1n caracterizados por d\u00edas de calor m\u00e1is ou menos intensa.\nHistoria.\n\u00c9poca prerromana: do s\u00e9culo VIII ao s\u00e9culo V a.C..\nT\u00e9ramo ten unhas orixes antiqu\u00edsimas. As\u00ed, o asentamento do milenio I a.C. e algunhas construci\u00f3ns de \u00e9poca it\u00e1lica do s\u00e9culo III-II a.C. foron obxecto de escavaci\u00f3ns arqueol\u00f3xicas moi recentes. Os vestixios m\u00e1is antigos ref\u00edrense \u00e1 periferia da cidade, no barrio de Madonna della Cona, onde foi atopada, entre outras, unha sepultura con pu\u00f1al e alabarda. Segundo parece, ao desenvolvemento do antigo asentamento contribu\u00edron os etruscos e os fenicios, que fundar\u00edan un emporio comercial.\nOs pretucios.\nSegundo o escritor romano Sexto Xulio Frontino, a antiga Perut ou Pretut (outeiro rodeado por augas) creceu en dimensi\u00f3ns e importancia ata volverse a capital do Praetutium e conciliabulum dos pretucios.\n\u00c9poca romana do s\u00e9culo V a.C. ao s\u00e9culo V d.C..\nNa batalla de Sentino, no ano 295 a.C., os romanos derrotan \u00e1 confederaci\u00f3n it\u00e1lica (samnitas, etruscos, umbros e os seus aliados galos). Con esta batalla d\u00e1 comezo a terceira guerra samnita. No 290 a.C. o territorio sabino e o territorio pretucio son ocupados militarmente polas lexi\u00f3ns mandadas polo c\u00f3nsul Manio Curio Dentato. Cinco anos despois \u00e1 cidade d\u00e1selle o nome lat\u00edn de Interamnia Praetuttiorum (cidade entre dous r\u00edos dos pretucios), segundo moitos simple traduci\u00f3n do top\u00f3nimo Petrut. Xa en \u00e9poca augustea, Intermania \u00e9 inclu\u00edda na quinta rexi\u00f3n: o Piceno (a VI rexi\u00f3n era a Umbr\u00eda e a IV, o Sannio). O territorio da actual provincia estaba dividido, de sur a norte, en Ager Hatrianus, Ager Praetutianus e Ager Palmense. Neste per\u00edodo Interamnia \u00e9: conciliabulum, lugar de reuni\u00f3n e de mercado; Praefectura iure dicundo; Municipium, logo da segunda guerra social e Colonia silana. Nesta \u00e9poca perde o estatuto de municipio pola participaci\u00f3n de Lucio Cornelio Sila na guerra social (91-88 a.C.), e recuperarao sucesivamente por expresa vontade de Xulio C\u00e9sar. Durante o per\u00edodo romano, grazas \u00e1 s\u00faa gran proximidade coa capital do imperio, a cidade co\u00f1ece un per\u00edodo moi pr\u00f3spero, como testemu\u00f1an os innumerables mosaicos, as ru\u00ednas do anfiteatro, do teatro e das termas. Como recordan os historiadores Tolomeo, Tito Livio e Plinio, a cidade alcanzou o seu m\u00e1ximo esplendor baixo o mandato de Adriano, coa construci\u00f3n de templos dedicados a Marte e Apolo.\nGodos e bizantinos.\nNo ano 410 rex\u00edstrase unha primeira destruci\u00f3n de T\u00e9ramo polos visigodos de Alarico I. Con todo son moi incertas as noticias relativas a estes anos: pres\u00famese que a presenza dos godos no territorio de Intermania prolongarase ata 552-554. Logo da guerra g\u00f3tica, no 553, p\u00e1sase ao dominio dos bizantinos. T\u00e9ramo \u00e9 novamente inclu\u00edda no Marquesado de Fermo, suxeito ao Exarcado grego de R\u00e1vena. A cidade est\u00e1 gobernada por un conde que depende do Marquesado de Fermo.\nS\u00e9culo XII.\nNo ano 1129, trala invasi\u00f3n lombarda nos Abruzos, T\u00e9ramo som\u00e9tese aos normandos do ducado de Apulia. En 1140 T\u00e9ramo entra a formar parte dos dominios de Roxerio II, primeiro rei do Reino das D\u00faas Sicilias. No ano 1153, Teodino, un suxeito desco\u00f1ecido ata ent\u00f3n, fai edificar a igrexa e convento de Sant'Angelo Delle Donne, sucesivamente denominado Madonna Delle Grazie. T\u00e9ramo \u00e9 destru\u00edda polas armadas normandas de Roberto dei Loretillo, dese cruenta pillaxe s\u00f3 se salva a torre da Piazza Sant'Anna, desde ent\u00f3n chamada Torre Bruciata (torre queimada). En 1176 rem\u00e1tase a construci\u00f3n do Duomo de T\u00e9ramo, de estilo rom\u00e1nico.\nS\u00e9culos XIII e XIV.\nEn 1268 ponse fin ao dominio dos suevos e comeza o da dinast\u00eda Angevina, co\u00f1ec\u00e9ndose este tempo como \"per\u00edodo de liberdade\". Durante a dinast\u00eda Angevina, T\u00e9ramo co\u00f1ece unha nova \u00e9poca de maxestosidade: os se\u00f1ores da diocese Aprutina, os bispos Rainaldo Acquaviva, Niccol\u00f2 degli Arcioni (1317), Stefano da Teramo (1335) e Pietro dei Valle (1366) reconstr\u00faen a cidade que ve o nacemento de castelos, vilas e sobre todo de grandes privilexios concedidos polos soberanos, grazas aos cales edif\u00edcanse igrexas, conventos e palacios. A cidade asume novos contornos arquitect\u00f3nicos, tanto na parte vella como na nova. T\u00e9ramo v\u00f3lvese unha verdadeira cidade de fronteira: porta dos reinos.\nS\u00e9culo XV.\nEste per\u00edodo est\u00e1 caracterizado polas loitas entre as d\u00faas familias m\u00e1is importantes da cidade (De Valle e De Melatino), o aforcamento de trece seguidores da familia De Melatino \u00e9 a\u00ednda recordado nun escudo de pedra no centro da cidade, que ve representadas d\u00faas cabezas coa lingua f\u00f3ra acompa\u00f1adas polo escrito \"Ao parlare agi mesura\" (mide as t\u00faas palabras). Nos primeiros anos do s\u00e9culo, o tirano Antonello de Valle \u00e9 asasinado e de igual forma demolido o seu fermoso castelo de Piazza Garibaldi. A lenda conta que foron as mulleres da cidade a po\u00f1er fin \u00e1 absurda belixerancia entre ambas familias cunha folga dos seus afectos. Malia os conflitos internos, a cidade vive un per\u00edodo cultural absolutamente activo, grazas a artistas como Jacobello del Fiore e Nicol\u00f2 da Guardiagrele, e relaci\u00f3ns comerciais coa Toscana e Venecia. En xu\u00f1o de 1442, o reino de N\u00e1poles cae nas mans de Afonso V, rei de Arag\u00f3n.\nS\u00e9culos XVI e XVII.\nNo ano 1504, o reino de N\u00e1poles pasa a Fernando o Cat\u00f3lico, rei de Espa\u00f1a, que d\u00e1 comezo ao dominio espa\u00f1ol nos Abruzos e no sur de Italia. Trala morte de Fernando o reino pasa a Carlos V e inmediatamente despois Teramo \u00e9 vendida ao Duque de Atri por 40.000 ducados. Os teramanos rebel\u00e1ronse ante esta decisi\u00f3n e c\u00f3ntase que na noite do 17 ao 18 de novembro de 1521, as tropas do Duque que rodearan xa a cidade, espantadas pola visi\u00f3n da Virxe e San Berardo na defensa de Teramo retir\u00e1ronse asustadas. Nace as\u00ed o milagre de San Berardo, santo patr\u00f3n da cidade.\nEn 1626 un terremoto golpea a cidade e no ano 1630 d\u00e1se conta da peste, propagada desde Mil\u00e1n.\nS\u00e9culo XVIII.\nEn 1707, despois da Guerra de Sucesi\u00f3n Espa\u00f1ola, a Casa de Habsburgo domina todo o Reino das D\u00faas Sicilias durante 27 anos. En 1744 prod\u00facese unha invasi\u00f3n alem\u00e1 \u00e1 cidade e o nacemento en T\u00e9ramo dun movemento iluminista de varios intelectuais liderado por Melchiorre Delfico, notorio compositor, poeta e fil\u00f3sofo italiano. En 1798 os franceses entran en T\u00e9ramo e, a\u00ednda que son inicialmente expulsados polos cidad\u00e1ns, volven aos poucos d\u00edas destru\u00edndo sen piedade a cidade enteira.\nS\u00e9culo XIX.\nO 15 de marzo de 1806 Napole\u00f3n derrota ao rei Fernando I de Borb\u00f3n e T\u00e9ramo conv\u00e9rtese nunha posesi\u00f3n francesa a t\u00f3dolos efectos. En 1815 a cidade volve a formar parte do reino de N\u00e1poles. En 1823 prod\u00facese a primeira visita \u00e1 cidade do rei Fernando II das D\u00faas Sicilias, realizando d\u00faas m\u00e1is: en 1844 e 1847. En 1890 f\u00fandase o laboratorio astron\u00f3mico de Collurania.\nIdade contempor\u00e1nea.\nEn 1925 f\u00fandase en T\u00e9ramo a primeira sociedade psicoanalitica italiana. Nove anos despois, en 1934, compl\u00e9tase e estr\u00e9ase o novo palacio do Convitto Nazionale anexo ao Liceo-Ginnasio e a Biblioteca Melchiorre Delfico na praza que levar\u00e1 o nome de Dante Alighieri, fund\u00e1ndose en 1941 o Instituto Zoo profil\u00e1ctico. O 25 de xu\u00f1o de 1943 as tropas alem\u00e1s chegadas a T\u00e9ramo avanzan cara \"Bosco Martese\", onde se enfrontan cos homes da resistencia teramana. O episodio \u00e9 lembrado como a Battaglia di Bosco Martese. En 1972 cel\u00e9brase por primeira vez a Coppa Interamnia, a\u00ednda en curso hoxe. O 30 de xu\u00f1o de 1985 visita oficialmente a cidade o Papa Xo\u00e1n Paulo II e 4 anos m\u00e1is tarde T\u00e9ramo \u00e9 nomeada por Unicef \"cidade aberta ao mundo\". En xu\u00f1o de 1991, o ent\u00f3n cardenal Joseph Ratzinger lidera un hist\u00f3rico congreso chamado \"Capitalismo e dereito social\". Dous anos m\u00e1is tarde, en 1993, f\u00fandase oficialmente a Universidade de T\u00e9ramo. En 1995 prod\u00facese a apertura do segundo t\u00fanel do Gran Sasso, direcci\u00f3n L'Aquila. O 15 de setembro de 2005 visita a cidade o Presidente da Rep\u00fablica italiana, Carlo Azeglio Ciampi, visit\u00e1ndoa o Presidente do Consello, Silvio Berlusconi, 3 anos despois. En abril de 2009, a\u00ednda que se percibiran intensos sismos na cidade, T\u00e9ramo non sofre danos significativos ocasionados polo terremoto de L'Aquila.\nMonumentos.\nTeatro romano.\nConstru\u00eddo a principios do s\u00e9culo II baixo o reinado do emperador Adriano, o teatro \u00e9 a proba visible da prosperidade de Interamnia. Esta antiga ru\u00edna impresionou ao famoso poeta Gabriele D'Annunzio que escribiu: \"A ru\u00edna do teatro de Interamnia atestigua a antiga maxestuosidade romana\".\nAnfiteatro romano.\nFaltan as probas para demostrar que o grande anfiteatro teramano acollera o triste espect\u00e1culo do martirio dos primeiros cristi\u00e1ns, a\u00ednda que sexa certo que polas dimensi\u00f3ns era un lugar de interese cidad\u00e1n. Crese que na Idade Media fora utilizado, as\u00ed como o Coliseo de Roma, como alc\u00e1zar ou castelo de protecci\u00f3n da cidade. A lenda conta que unha fermosa dama espa\u00f1ola ti\u00f1a o costume de matar a\u00ed aos homes que adulara e dos cales acababa de saciarse, de maneira que non puidesen revelar nada das noites de amoroso desafogo.\nMosaico do leone.\nAchado en 1891, tr\u00e1tase posiblemente do emblema mesmo da historia arqueol\u00f3xica teramana. Descuberto durante as obras do gran Palazzo Savini o mosaico sufriu s\u00e9culos de humidade, pero grazas a unha grande obra de restauraci\u00f3n hoxe podemos afirmar que \u00e9 unha das obras m\u00e1is representativas da arqueolox\u00eda cidad\u00e1.\nA beleza da obra amosa que na mesma cidade houbo unha verdadeira escola e tradici\u00f3n dos mestres do mosaico romano, xa que obras de tal grandeza vi\u00f1an normalmente mercadas do estranxeiro. \u00c9 interesante como a\u00ednda hoxe en d\u00eda na cidade moitos novos artesanos estanse especializando no traballo do mosaico segundo as regras dos mestres romanos.\nCasa urbani.\nTr\u00e1tase dunha das habitaci\u00f3ns m\u00e1is interesantes da T\u00e9ramo medieval, foi destru\u00edda polo Conde normando de Loretello a mediados do s\u00e9culo XII.\nSpirito Santo.\nIgrexa do s\u00e9culo XIV, estaba relacionada coa igrexa do Santo Spirito in Sassia de Roma como recorda a dobre cruz de Constantino. Foi sede dun hospital e dunha confrar\u00eda que se ocupaba da sepultura de presos falecidos e dos xulgados.\nCasa do Mutilato.\nAntiga igrexa Della Misericordia, hoxe Casa do Mutilato; edificada como consecuencia da peste de 1348 e restaurada en 1928. De relevancia \u00e9 o fresco de Giacomo d\u00e1 Campli (s\u00e9culo XV). En 1514 foi visitada pola ra\u00ed\u00f1a Xoana II de N\u00e1poles para adorar a\u00ed un precioso crucifixo que parece que englobase unha espina da coroa de Xes\u00fas.\nPiazza Sant'Anna.\nTr\u00e1tase dunha praza no centro da cidade cunha fermos\u00edsima igrexa, e recentemente suxeita a obras polo descubrimento de restos romanos.\nDuomo de T\u00e9ramo.\nA Bas\u00edlica Catedral de Santa Maria Assunta e San Berardo \u00e9 a obra art\u00edstica m\u00e1is importante de T\u00e9ramo. A s\u00faa edificaci\u00f3n tivo comezo en 1158 por vontade do bispo Guido II, que quer\u00eda dar un novo aloxamento \u00e1s reliquias de San Berardo. Foi consagrada e rematada en 1176; parte do material para constru\u00edla foi tomado do teatro e do anfiteatro romano. A torre, que leva tres camp\u00e1s, ten unha altura de 50 metros e foi realizada entre os s\u00e9culos XII e XIII. Merece ser mencionado o palio de prata, obra mestra de Nicola da Guardiagrele, que tardou quince anos en edificalo (do 1433 ao 1448).\nDesde o 8 de setembro de 2007 \u00e9 posible visitar a cripta subterr\u00e1nea de San Berardo, santo patr\u00f3n da cidade.\nVescovado.\nFoi edificado probablemente en 1374 con alicerces de pedras e travertino de Civitella del Tronto e \u00e9 a\u00ednda a residencia do bispo e dos oficios da Curia Aprutina. \u00c9 o mesmo bispo o que lidera, cada ano, durante a noite entre o xoves e o venres santo, un extraordinario cami\u00f1o nocturno. A tradici\u00f3n e a ritualidade din que a virxe, que a\u00ednda non est\u00e1 de loito, vaga de igrexa a igrexa en busca do seu fillo, pero se na desesperada procura atopa a choiva, reparar\u00e1 na igrexa m\u00e1is pr\u00f3xima, onde ter\u00e1 que quedar ata a mesma noite do ano sucesivo. No entanto o cami\u00f1o empeza \u00e1s catro da ma\u00f1\u00e1, \u00e9 unha ritualidade que segue chamando a milleiros de fieis na Pascua teramana.\nMadonna delle Grazie.\nA igrexa teramana \"fuori porta\" (f\u00f3ra dos muros romanos que rodeaban a cidade) \u00e9 unha das citas rituais da cristiandade cidad\u00e1. A igrexa foi novamente aberta en setembro de 1900 xunto \u00e1 conventualidade.\nCastello Della Monica.\n\u00c9 un so\u00f1o feito realidade. O so\u00f1o dun home, un artista que seguindo as modas de finais do s\u00e9culo XIX, o \"gothic revival\", decidiu regalarse un castelo. Gennaro Della Monica constru\u00eduse para el e a s\u00faa familia un castelo no centro da cidade que el mesmo puliu cada m\u00ednimo detalle. A historia do castelo \u00e9 tam\u00e9n a historia de amores secretos, mortes violentas, lendas e fantas\u00edas.\nConvitto Nazionale.\nO Convitto Nazionale Melchiorre Delfico \u00e9 un dos palacios m\u00e1is fermosos da cidade. Maxestoso, impo\u00f1ente como un mosteiro romano, tr\u00e1tase dun instituto p\u00fablico do Estado, sede do Convitto Nazionale e do Liceo Classico e con caracter\u00edsticas particulares dentro do panorama escol\u00e1stico italiano, foi constru\u00eddo nos primeiro anos do s\u00e9culo XIX. Representou a sede da primeira Universidade (Facultade de Dereito) da cidade en 1817.\nSor Paolo.\nSegundo os arque\u00f3logos e os estudosos \u00e9 unha antiga estatua togada dun potente patricio romano, segundo os teramanos \u00e9 simplemente Sor Paolo ou mellor devandito \"Gnore Paule\". Este era un opositor e castigador de costumes da cidadan\u00eda e sobre todo dos gobernantes. De feito, na man esquerda da estatua, vi\u00f1an inflados papeis de queixas, protestas, e s\u00e1tiras contra os se\u00f1ores da cidade que actualmente foron substitu\u00eddas con poes\u00edas de amor ou bandeiras dos equipos deportivos da cidade.\nInstituci\u00f3ns.\nIstituto Zooprofilattico Sperimentale.\nFundado o 2 de setembro de 1941, o Istituto Zooprofilattico Sperimentale dell'Abruzzo e do Molise G. Caporale (IZSAM) \u00e9 un dos dez institutos experimentais zoo-profil\u00e1cticos italianos.\nOc\u00fapase da inspecci\u00f3n do estado santiario dos animais, da salubridade dos produtos de orixe animal, da vixilancia veterinaria, da formaci\u00f3n, experimantaci\u00f3n e investigaci\u00f3n cient\u00edfica e do coidado do ambiente.\nMuseo C\u00edvico d'Arte e Pinacoteca dei Teramo.\nO museo arqueol\u00f3xico hospeda restos e esculturas da T\u00e9ramo m\u00e1is antiga, da prehistoria \u00e1 \u00e9poca romana. A pinacoteca consta dunha notable colecci\u00f3n de teas e esculturas de arte moderna e contempor\u00e1nea. Actualmente \u00e9 utilizada para exposici\u00f3ns temporais e proximamente o ser\u00e1 para colecci\u00f3ns permanentes.\nObservatorio de Collurania-Teramo.\nO \"Osservatorio Astronomico di Collurania-Teramo\" \u00e9 a proba evidente da posibilidade de facer Ciencia malia vivir lonxe das grandes casas do saber. \u00c9 a realizaci\u00f3n dun so\u00f1o de finais do s\u00e9culo XIX dun teramano, o astr\u00f3nomo Vincenzo Cerulli, que soubo mirar m\u00e1is al\u00f3 do que ti\u00f1a por diante. A el mesmo d\u00e9bese o descubrimento o 2 de outubro de 1910 dun novo asteroide que chamou Interamnia. O observatorio ten un espl\u00e9ndido telescopio e unha rica colecci\u00f3n do museo dos instrumentos cient\u00edficos.\nAntico manicomio.\nEdificio impo\u00f1ente do ano 1323 que unha vez foi considerado o instituto hospitalario m\u00e1is grande para a cura das enfermidades mentais do centro-sur de Italia. Destacou por ter unha clase m\u00e9dica extraordinaria grazas \u00e1 activa participaci\u00f3n de Marco Levi Bianchini, un dos grandes pais da psiquiatr\u00eda italiana e alumno de Sigmund Freud, co que manti\u00f1a correspondencia epistolar. El mesmo fundou en T\u00e9ramo a primeira Sociedade Italiana de Psican\u00e1lise. Na porta do gran manicomio hab\u00eda unha inscrici\u00f3n que dic\u00eda \"Aqu\u00ed os poucos, quizais nin os verdadeiros\".\nUniversidade de T\u00e9ramo.\nA Universit\u00e0 degli Studi di Teramo \u00e9 unha universidade estatal italiana fundada en 1993, cando as facultades de Veterinaria, Dereito e Ciencias Pol\u00edticas situadas en T\u00e9ramo desde hab\u00eda xa moito tempo sep\u00e1ranse da Universidade de Chieti \u00e1 que pertenec\u00edan para crear unha nova instituci\u00f3n completamente aut\u00f3noma.\nA Universidade de T\u00e9ramo conta con cinco facultades: Agricultura, Ciencias da Comunicaci\u00f3n, Dereito, Ciencias Pol\u00edticas e Medicina Veterinaria.\nAdemais \u00e9 activa protagonista dunha vivaz pol\u00edtica de internacionalizaci\u00f3n na que participan cada vez m\u00e1is estudantes estranxeiros nos seus cursos por medio de numerosas bolsas de estudointernacionais.\nDeporte.\nF\u00fatbol.\nO equipo da cidade, o Teramo Calcio, \u00e9 un dos clubs m\u00e1is antigos do f\u00fatbol italiano. Fundado o 15 de xullo de 1913, afianzouse desde sempre como un dos equipos protagonistas da Serie C. Na campa\u00f1a 2010/11 militar\u00e1 na Serie D.\nNos case 100 anos de historia son moitos os ex xogadores do Teramo que alcanzaron grandes cotas: Enrico Chiesa, Moris Carrozzieri, Julio C\u00e9sar de Le\u00f3n, Simone Pepe e, a\u00ednda que xogase no \"diavolo\" s\u00f3 un mes, o campi\u00f3n do mundo Fabio Grosso.\nO moderno Stadio Comunale de Teramo estreouse o 27 de marzo de 2008 cunha capacidade de 7.498 espectadores ampliable a 13.000 cando a sociedade volva a categor\u00edas profesionais. A instalaci\u00f3n util\u00edzase tam\u00e9n para concertos (Jovanotti, Laura Pausini, Tiziano Ferro, Vasco Rossi e outros).\nBaloncesto.\nO Bancatercas Teramo Basket \u00e9 de momento o m\u00e1ximo representante deportivo de toda a rexi\u00f3n dos Abruzos. Fundado en 1973 leva xa 5 tempadas na m\u00e1xima categor\u00eda italiana (Serie A1) e leva dous xogadores \u00e1 selecci\u00f3n Italiana. Cando xoga de local, o PalaScapriano (palacio de deportes) v\u00f3lvese un inferno que aguanta ao equipo brancovermello ata o pitido final.\nAlg\u00fans xogadores da historia do Teramo Basket que merecen ser mencionados son: Mario Boni (eterna lenda do baloncesto italiano), Clay Tucker, Hassan Adams, Jaycee Carroll ou Roger Powell.\nBalonm\u00e1n.\nO balonm\u00e1n \u00e9 probablemente o deporte rei da cidade, a Emmelle Naca Medical Teramo Handball leva moitos anos na Serie A e actualmente participa na Serie A1, unha s\u00faper liga onde se enfrontan s\u00f3 os oitos mellores equipos de Italia. O HC Teramo 2002 \u00e9 o equipo feminino, que tam\u00e9n xoga na m\u00e1xima categor\u00eda italiana.\nA primeira semana de xullo disp\u00fatase en T\u00e9ramo a Coppa Interamnia, que \u00e9 a m\u00e1is importante manifestaci\u00f3n de balonm\u00e1n a nivel mundial; m\u00e1is de 30 selecci\u00f3ns (masculinas e femininas) de t\u00f3dolos continentes chegan \u00e1 cidade durante unha semana para enfrontarse nun torneo que se disputa en t\u00f3dolos campos de T\u00e9ramo. Nese per\u00edodo a cidade v\u00f3lvese un hemisferio de multiculturalidade e festas. O torneo chegou xa \u00e1 s\u00faa 36\u00aa edici\u00f3n.\nOutros deportes.\nOutros deportes moi activos en Teramo son o tenis: a cidade cada ano aloxa un torneo internacional; o f\u00fatbol sala; o rugby; o vaterpolo e o automobilismo, co Rally de Teramo. Ademais, cada 1 de maio cel\u00e9brase a Maratonina pretuziana, un marat\u00f3n no que participan deportistas de todo o mundo.\nEnogastronom\u00eda.\nA gastronom\u00eda teramana \u00e9 unha das m\u00e1is apreciadas non s\u00f3 no centro de Italia, sen\u00f3n en toda a pen\u00ednsula; a s\u00faa coci\u00f1a de feito \u00e9 absolutamente rica, variada e de antiqu\u00edsimas tradici\u00f3ns campesi\u00f1as con inconfundibles cheiros e sabores.\nLe virt\u00f9.\nTr\u00e1tase dun verdadeiro ritual propiciatorio que se celebra ao chegar a primavera coa preparaci\u00f3n dun prato cuxas orixes rem\u00f3ntanse \u00e1 noite dos tempos cando, a finais do inverno, as campesi\u00f1as un\u00edan \u00e1s novidades da tempada o que quedou nas despensas das provisi\u00f3ns invernais.\nA preparaci\u00f3n, que segundo a tradici\u00f3n dura tres d\u00edas e tres noites, \u00e9 extremadamente complicada porque os numerosos ingredientes (fabas e ch\u00edcharos frescos, lentellas, garavanzos, xud\u00edas, alcachofas, espinacas, endivia, chicoria, acelgas, nabos, apio, cabaci\u00f1as, allo, cebola, herbas arom\u00e1ticas, xam\u00f3n, folla de touci\u00f1o, orellas e p\u00e9s de porco, t\u00e9mpanos, \"pallottine\") van cocidos por separado e s\u00f3 ao final p\u00f3dense mesturar coa pasta de varios tipos e cores.\nAs familias teramanas que a\u00ednda seguen a tradici\u00f3n, doan e interc\u00e1mbianse a \"virt\u00f9\" para posteriormente xulgalas e confrontalas; pese a iso, e sobre todo pola dificultade da preparaci\u00f3n, hoxe en d\u00eda non son poucos os cidad\u00e1ns que o 1 de maio compran ese bo\u00edsimo prato nos moitos restaurantes da cidade que est\u00e1n sempre listos para a devandita ocasi\u00f3n.\nChitarra con lle pallottine.\nOutro prato pr\u00edncipe da gastronom\u00eda teramana son os maccheroni \u00e1 chitarra ou Chitarra con lle pallottine. A pesar do nome son un tipo de espagueti de secci\u00f3n cadrada que se obte\u00f1en comprimindo a folla da pasta na chitarra: un utensilio tradicional abruz\u00e9s formado por f\u00edos de aceiro tensados, unidos paralelamente nunha armadura de madeira. O excepcional deste prato est\u00e1 na salsa que se agrega con pallottine (pequenas alb\u00f3ndegas de carne feita a man e sofrita).\nScrippelle.\nAdemais das \"pallottine\", outro elemento \u00fanico da coci\u00f1a teramana son as scrippelle: fin\u00edsimas tortillas preparadas nunha tixola fervendo unha masa de fari\u00f1a, auga e ovos; estas son moi parecidas \u00e1s crepes francesas, de feito para dita de moitos foron trasladadas \u00e1 terra de Napole\u00f3n cando o seu ex\u00e9rcito abandonou a cidade. As scrippelle son a base de dous pratos t\u00edpicos teramanos: as extraordinarias \"scrippelle mbusse\", encodilladas e mergulladas nun caldo de gali\u00f1a espolvoreadas con parmesano, e o \"timballo dei scrippelle\" unhas lasa\u00f1as enriquecidas de \"pallottine\", salsas particulares e todo o que a imaxinaci\u00f3n dunha muller teramana permita.\nOutros pratos.\nOutros pratos t\u00edpicos son a sopa de garavanzos, cogomelos e casta\u00f1as e as saborosas mazzarelle (o obrigatorio primeiro prato do xantar de Pascua de cada teramano): unhas follas de leituga que arrollan a corada de cordeiro (f\u00edgado, coraz\u00f3n e pulm\u00f3ns) con cebola, allo e perexil, poden ser acompa\u00f1adas con tomate.\nOs 'Ndocca 'Ndocca son o cl\u00e1sico exemplo de prato pobre campesi\u00f1o, onde se utilizan todas a partes do porco (orellas, p\u00e9s, foci\u00f1o, chuletas) que non poden ser xam\u00f3ns ou embutidos.\nOs Caggionetti en fin, \u00e9 unha sobremesa abruzesa coa forma dun ravioli; unha folla lixer\u00edsima repleta, que nos Caggiunitte teramanos est\u00e1 feita de casta\u00f1as, chocolate, am\u00e9ndoas tostadas, casca de lim\u00f3n, acitr\u00f3n e canela.\nVi\u00f1o.\nNos outeiros teramanos cult\u00edvanse as t\u00edpicas cepas dos Abruzos: o Montepulciano d'Abruzzo rosso ou Montepulciano d'Abruzzo cerasuolo (tintos) e o Trebbiano d'Abruzzo (branco); o Montepulciano d'Abruzzo Colline Teramane \u00e9 considerado un dos mellores vi\u00f1os de Italia.\nCidades irm\u00e1s.\nTeramo est\u00e1 irmandada con:"}
{"id": "123954", "revid": "12452", "url": "https://gl.wikipedia.org/wiki?curid=123954", "title": "Volta ciclista a Espa\u00f1a", "text": ""}
{"id": "123956", "revid": "54334", "url": "https://gl.wikipedia.org/wiki?curid=123956", "title": "Os Tilos, Teo", "text": "San Francisco de As\u00eds dos Tilos \u00e9 unha parroquia eclesi\u00e1stica que se localiza no noroeste do concello de Teo. Segundo o padr\u00f3n municipal de 2018 ti\u00f1a 2.387 habitantes (1.186 homes e 1.201 mulleres).\n\u00c9 a m\u00e1is recente das parroquias do concello. Foi creada no ano 1993 por causa do aumento de poboaci\u00f3n ocasionado pola construci\u00f3n da Urbanizaci\u00f3n Os Tilos cerca do concello de Santiago de Compostela. A parroquia eclesi\u00e1stica dos Tilos foi establecida polo Decreto do 6 de agosto de 1990 do arcebispado de Santiago."}
{"id": "123960", "revid": "23204", "url": "https://gl.wikipedia.org/wiki?curid=123960", "title": "Weegee", "text": "Weegee, pseud\u00f3nimo de Arthur Fellig, nado en Zolochiv o 12 de xu\u00f1o de 1899 e finado o 26 de decembro de 1968, foi un fot\u00f3grafo e reporteiro gr\u00e1fico estadounidense de orixe rusa, co\u00f1ecido polas s\u00faas fotograf\u00edas en branco e negro tiradas de sucesos violentos.\nBiograf\u00eda.\nWeegee naceu en Zolochiv, na actualidade pertencente a Ucra\u00edna. Seus pais, Rachel e Bernard, pux\u00e9ronlle o nome de Usher, pero mud\u00e1ronllo polo de Arthur ao emigraren a Nova York en 1909.\nFoi o segundo de sete irm\u00e1ns, catro deles (Elias, Usher, Rachel e Phillip) nados en Europa, e os outros tres (Molly, Jack e Yetta) nos Estados Unidos.\nCarreira como fot\u00f3grafo.\nOrixe do pseud\u00f3nimo.\nFellig tomou o alcume de Weegee dunha interpretaci\u00f3n fon\u00e9tica da palabra ouija, debido \u00e1s s\u00faas frecuentes chegadas a escena s\u00f3 minutos despois de que as autoridades fosen avisadas acerca dun crime, un incendio ou outra emerxencia. Segundo as versi\u00f3ns, dise que foi el mesmo quen se puxo o nome, que foron as s\u00faas compa\u00f1eiras da axencia Acme Newspictures, que subministraba imaxes aos dous peri\u00f3dicos m\u00e1is importantes de Nova York: o \"Daily News\" e o \"Herald Tribune\" ou un axente de polic\u00eda.\nTem\u00e1tica das imaxes.\nWeegee est\u00e1 considerado un fot\u00f3grafo de noticias indiscreto especializado en documentar o ambiente das r\u00faas de Nova York mediante desgarradoras fotograf\u00edas en branco e negro. As imaxes amosando escenas de crimes, v\u00edtimas de accidentes de tr\u00e1fico ensanguentadas ou praias urbanas ateigadas seguen resultando estremecedoras. Por\u00e9n, como xustaposici\u00f3n, Weegee tam\u00e9n fotografou as damas da alta sociedade neoiorquina vestidas cos corpi\u00f1os e diademas.\nObtenci\u00f3n das fotograf\u00edas.\nEn 1938 Fellig era o \u00fanico reporteiro gr\u00e1fico de Nova York con permiso para levar unha radio port\u00e1til de onda curta coa frecuencia da polic\u00eda. Ti\u00f1a instalado un cuarto escuro no maleteiro do seu coche para acelerar o proceso de entrega das fotograf\u00edas aos peri\u00f3dicos. Weegee adoitaba traballar de noite como fot\u00f3grafo \"freelance\"; escoitaba a radio atentamente chegando \u00e1s escenas incluso antes que a polic\u00eda.\nA maior\u00eda das s\u00faas fotograf\u00edas m\u00e1is famosas foron tomadas cun equipo fotogr\u00e1fico moi b\u00e1sico e coas t\u00e9cnicas da \u00e9poca. Weegee non recibiu formaci\u00f3n fotogr\u00e1fica m\u00e1is al\u00e1 da autodidacta.\nExposici\u00f3ns, publicaci\u00f3ns e pel\u00edculas.\nTense comentado que Weegee viv\u00eda alleo ao mundo da escena fotogr\u00e1fica de Nova York. Por\u00e9n, en 1943 o MoMA inclu\u00edu algunhas das s\u00faas fotograf\u00edas nunha exposici\u00f3n. M\u00e1is tarde, as s\u00faas fotos foron inclu\u00eddas noutra exposici\u00f3n do MoMA organizada por Edward Steichen, e deu unha charla en The new School. Tam\u00e9n realizou tarefas relacionadas coa publicidade para revistas como \"Life\" e \"Vogue\".\nO seu primeiro libro de fotograf\u00edas, \"Naked City\" (1945), serviu como inspiraci\u00f3n \u00e1 pel\u00edcula de 1948 \"The Naked City\", de Jules Dassin. Igualmente, o libro inspirou o t\u00edtulo dunha serie policial de televisi\u00f3n e o nome dun grupo musical liderado por John Zorn.\nWeegee tam\u00e9n realizou curtametraxes en 16 mm en 1941 e traballou en Hollywood como actor e asesor entre 1946 e os inicios da d\u00e9cada dos sesenta.\nDurante a d\u00e9cada dos cincuenta e sesenta experimentou coa fotograf\u00eda panor\u00e1mica e coas distorsi\u00f3ns fotogr\u00e1ficas, como co uso de prismas. Fellig fotografou a Marilyn Monroe nunha famosa fotograf\u00eda na que a cara da actriz aparece grotescamente distorsionada mesmo sendo reco\u00f1ecible. Para a pel\u00edcula \"The Yellow Cab Man\" (1950), filmou unha secuencia na que aparece o tr\u00e1fico distorsionado. Durante os anos sesenta viaj\u00f3 por Europa dedic\u00e1ndose \u00e1 fotograf\u00eda de corpos nus.\nFaleceu tras complicaci\u00f3ns dun tumor cerebral.\nEn 1980, a s\u00faa vi\u00fava (Wilma Wilcox) creou, xunto a Sidney Kaplan, Aaron Rose e Larry Silver, \"The Weegee Portfolio Incorporated\" co fin de crear unha colecci\u00f3n \u00fanica de impresi\u00f3ns fotogr\u00e1ficas a partir dos negativos orixinais de Weegee."}
{"id": "123962", "revid": "6939", "url": "https://gl.wikipedia.org/wiki?curid=123962", "title": "Arthur Fellig", "text": ""}
{"id": "123963", "revid": "839", "url": "https://gl.wikipedia.org/wiki?curid=123963", "title": "Lucho Berm\u00fadez", "text": "Luis Eduardo Berm\u00fadez, m\u00e1is co\u00f1ecido como Lucho Berm\u00fadez, nado o 25 de xaneiro de 1912 en Carmen de Bol\u00edvar e finado o 24 de abril de 1994 en Bogot\u00e1, foi un compositor e int\u00e9rprete colombiano que contribu\u00edu de xeito notorio a popularizar ritmos tal que o bolero, a cumbia ou o porro."}
{"id": "123964", "revid": "23204", "url": "https://gl.wikipedia.org/wiki?curid=123964", "title": "Charango", "text": "O charango \u00e9 un instrumento musical propio das rexi\u00f3ns altipl\u00e1nicas da cordilleira dos Andes en Am\u00e9rica do Sur. Pos\u00fae cinco pares de cordas a\u00ednda que hai variaci\u00f3ns con menos ou m\u00e1is cordas pero polo xeral en cinco ordes ou xogos. O charango ten unha traxectoria centenaria en Bolivia, e tam\u00e9n ten importante presenza na m\u00fasica do Per\u00fa, Arxentina, Chile e Ecuador."}
{"id": "123966", "revid": "89787", "url": "https://gl.wikipedia.org/wiki?curid=123966", "title": "Guacharaca", "text": "A guacharaca \u00e9 un instrumento musical de resgado. Componse de d\u00faas partes: a guacharaca mesma e mais o peite ou trinche, feito de arame duro e mango de madeira, usado para resgar a superficie da guacharaca. O seu interior est\u00e1 tallado con forma de canoa. O instrumento ten o grosor dun mango de vasoira e pode ser tan longo coma un viol\u00edn. De feito, a guacharaca interpr\u00e9tase nunha posici\u00f3n relativamente similar \u00e1 postura do viol\u00edn."}
{"id": "123969", "revid": "56817", "url": "https://gl.wikipedia.org/wiki?curid=123969", "title": "Xbox 360", "text": "A Xbox 360 \u00e9 unha videoconsola producida por Microsoft en colaboraci\u00f3n con IBM, ATI, Samsung e SiS, \u00e9 a sucesora da Xbox. Compite coa PlayStation 3 de Sony e a Wii de Nintendo como parte da s\u00e9tima xeraci\u00f3n de videoconsolas.\nCaracter\u00edsticas.\nA Xbox 360 int\u00e9grase co servizo Xbox Live que lles permite os xogadores competir en li\u00f1a e descargar contidos tales como videoxogos, demos, trailers, programas de televisi\u00f3n e pel\u00edculas. Tam\u00e9n \u00e9 compatible co Windows Media Center con soporte para alta definici\u00f3n en todos os xogos, alugueiro de pel\u00edculas e descarga de xogos no seu servizo en li\u00f1a, as\u00ed como tam\u00e9n a habilidade para HD DVD en alta definici\u00f3n. As s\u00faas principais caracter\u00edsticas t\u00e9cnicas, \u00e9 o CPU baseado no PowerPC de IBM e o seu GPU que soporta a tecnolox\u00eda Unified Shader. O sistema incorpora portos USB 2.0 e un porto especial para engadirlle un disco duro externo. A Xbox 360 \u00e9 parcialmente compatible cos xogos da Xbox, pero necesita obrigatoriamente un disco duro para almacenar os parches que posibilitan que funcionen.\nDeuse a co\u00f1ecer por primeira vez na MTV o 12 de maio de 2005. Sa\u00edu \u00f3 mercado o 22 de novembro de 2005 nos Estados Unidos e o Canad\u00e1 e en decembro na Uni\u00f3n Europea e o Xap\u00f3n, segundo Microsoft ata o 31 de marzo de 2009 vend\u00e9ranse m\u00e1is de 30 mill\u00f3ns de unidades en todo o mundo. Actualmente a Xbox 360 est\u00e1 dispo\u00f1ible en tres configuraci\u00f3ns, Arcade, Pro e Elite, esta \u00faltima \u00e9 a m\u00e1is avanzada dispo\u00f1ible desde o 28 de marzo de 2007 nos Estados Unidos, disp\u00f3n dun disco duro de 120 Gb e High-Definition Multimedia Interface"}
{"id": "123970", "revid": "89787", "url": "https://gl.wikipedia.org/wiki?curid=123970", "title": "Econom\u00eda das Bermudas", "text": "Bermudas ten a terceira m\u00e1is grande renda per c\u00e1pita do mundo, superior en 50% a de Estados Unidos. A s\u00faa econom\u00eda bas\u00e9ase no sector financeiro para negocios internacionais e nas acomodaci\u00f3ns para o turismo de luxo. O pa\u00eds ten baixos impostos sobre as rendas e un sistema xur\u00eddico seguro, derivado do Reino Unido, o que se torna unha vantaxe do pa\u00eds na econom\u00eda global."}
{"id": "123971", "revid": "98629", "url": "https://gl.wikipedia.org/wiki?curid=123971", "title": "Illas Maug", "text": "As Illas Maug son tres illas deshabitadas pertencentes ao Municipio das Illas do Norte, en Illas Marianas do Norte.\nA vexetaci\u00f3n das illas consiste principalmente de gram\u00edneas con algunhas palmas de coco.\nDurante a segunda guerra mundial (1939-1945) foron abertas estaci\u00f3ns meteorol\u00f3xicas e de dotaci\u00f3n.\nO 6 de xaneiro de 2009 o presidente George W. Bush designou \u00e1s Illas Maug como parte do Monumento Nacional Mari\u00f1o Marianas, protexendo as\u00ed as illas da pesca comercial e outros tipos de explotaci\u00f3ns sobre as illas."}
{"id": "123973", "revid": "98629", "url": "https://gl.wikipedia.org/wiki?curid=123973", "title": "Illa Asunci\u00f3n", "text": "Asunci\u00f3n (ou Ascuncion) \u00e9 unha illa deshabitada pertencente \u00e1s Illas Marianas do Norte. Est\u00e1 situada a 101 km ao noroeste de Agrihan e 37 km ao sueste das Illas Maug. \nXeograf\u00eda.\nAsunci\u00f3n \u00e9 unha illa densamente boscosa, de forma aproximadamente el\u00edptica, cunha lonxitude de e un ancho de e unha superficie de . Toda a illa \u00e9 un gran estratovolc\u00e1n que se eleva dende o fondo do oc\u00e9ano ata unha altura de sobre o nivel do mar, que entrou en erupci\u00f3n por \u00faltima vez en 1906.\nEst\u00e1 situada no extremo norte das Marianas do arco de illas volc\u00e1nicas, situada a 101 km ao noroeste de Agrihan e 37 km ao sueste das illas Maug; a illa de Pag\u00e1n at\u00f3pase 175 km ao suroeste. A maior\u00eda das costas son rochosas ou con cant\u00eds. \nA illa ten gran vexetaci\u00f3n, con plantaci\u00f3ns de cocos e bosques de folla ancha. Os barrancos te\u00f1en tam\u00e9n unha gran vexetaci\u00f3n con outras especies le\u00f1osas. A illa est\u00e1 deshabitada.\nHistoria.\nDesde unha perspectiva europea, Asunci\u00f3n descubr\u00eduna en 1669 o misioneiro espa\u00f1ol Diego Lu\u00eds de San Vitores, que lle deu o nome actual (en castel\u00e1n \"Asunci\u00f3n de Mar\u00eda\"). \u00c9 probable que fose visitado previamente en 1522 polo mari\u00f1o espa\u00f1ol Gonzalo de Vigo, naugrago da expedici\u00f3n de Magall\u00e3es en 1521, e tam\u00e9n o primeiro n\u00e1ufrago europeo na historia do Pac\u00edfico. En 1695, os nativos Chamorros foron trasladados \u00e1 forza a Saipan e tres anos despois a Guam.\nDespois da venda das Marianas do Norte por Espa\u00f1a ao Imperio alem\u00e1n en 1899, Asunci\u00f3n administrouse como parte da Nova Guinea alem\u00e1. En 1903, a illa arrendouse a unha empresa xaponesa, que cazaba aves para buscar plumas para exportalas ao Xap\u00f3n e de al\u00ed a Par\u00eds. Seis cazadores xaponeses morreron na illa en 1910 por enfermidade.\nDurante a primeira guerra mundial, Asunci\u00f3n quedou baixo o control do Imperio do Xap\u00f3n e foi administrada como o Mandato do Pac\u00edfico Sur. Tras a segunda guerra mundial, Asunci\u00f3n quedou baixo o control dos Estados Unidos e administrouse como parte do Territorio en Fideicomiso das Illas do Pac\u00edfico. Desde 1978, a illa forma parte da Mancomunidade das Illas Marianas do Norte.\nEn 1985, de acordo coa Constituci\u00f3n da Mancomunidade das Illas Marianas do Norte, a illa foi designada como unha zona salvaxe para a protecci\u00f3n e conservaci\u00f3n dos recursos naturais. Desde 2009, a illa forma parte do Marianas Trench Marine National Monument dos Estados Unidos."}
{"id": "123974", "revid": "1131", "url": "https://gl.wikipedia.org/wiki?curid=123974", "title": "Agrihan", "text": "Agrihan (tam\u00e9n chamada Agrig\u00e1n) \u00e9 un estratovolc\u00e1n que forma unha illa nas illas Marianas do Norte no oc\u00e9ano Pac\u00edfico. Toda a illa \u00e9 un gran volc\u00e1n que se eleva uns 4000 m desde a base do oc\u00e9ano, e \u00e9 o segundo m\u00e1is grande das Marianas. A 965 m sobre o nivel do mar, o seu cume \u00e9 o punto m\u00e1is elevado das illas Marianas. O volc\u00e1n est\u00e1 coroado por unha gran caldeira de 1 x 2\u00a0km e ao redor de 500 m de profundidade.\nA illa foi evacuada en 1990 debido \u00e1 ameaza de actividade volc\u00e1nica, a\u00ednda que finalmente non se produciu ningunha erupci\u00f3n. Restableceuse un asentamento nun dos catro pobos orixinais, e en setembro de 2005 contaba con nove habitantes. Pero no 2010, no Censo dos Estados Unidos, non contaba con ningunha poboaci\u00f3n. Politicamente \u00e9 parte das illas Marianas do Norte. Agrihan est\u00e1 situada a 62 km ao norte de Pagan.\nXeograf\u00eda.\nAgrihan \u00e9 unha illa densamente boscosa, de forma aproximadamente el\u00edptica, cun longo de 9 km. e un largo de 6 km. e unha superficie de 43,51 km\u00b2. Toda a illa \u00e9 un gran estratovolc\u00e1n, chamado Monte Agrihan, que se eleva sobre 4000 m. do fondo do oc\u00e9ano e \u00e9 o quinto m\u00e1is grande do arco volc\u00e1nico das Marianas. Con 976,5792 m, o seu cume \u00e9 o punto m\u00e1is alto de Micronesia.\nO volc\u00e1n est\u00e1 rematado por unha gran caldeira, de 1 x 2 km de tama\u00f1o e aproximadamente 500 m de profundidade. O chan da caldeira ten varias coladas de lava e dous conos volc\u00e1nicos, que probablemente se crearon durante a erupci\u00f3n de abril de 1917. A \u00fanica terra relativamente chaira da illa est\u00e1 ao longo da costa sueste e no lado norte da caldeira central.\nA vexetaci\u00f3n incl\u00fae pastos de herba espada \"(Miscanthus floridulus)\" nas ladeiras superiores, bosques de palmeiras de coco \"(Cocos nucifera)\", con algo de pan \"(Artocarpus altilis)\" e papaia \"Carica papaya\" nas ladeiras inferiores e dentro dos profundos barrancos que descenden radialmente do cume.\nHistoria.\nO primeiro europeo en descubrir a illa foi Gonzalo G\u00f3mez de Espinosa o 11 de xu\u00f1o de 1522. Chamouna \"Cyco\" ou \"A Grega\" (La Griega en espa\u00f1ol). Espinosa atop\u00e1base na Trinidad como parte da expedici\u00f3n de Fernando de Magall\u00e1ns e visitou a illa mentres intentaba cruzar o oc\u00e9ano Pac\u00edfico cara a M\u00e9xico. Os habitantes Chamorros eran host\u00eds e non puideron ancorar, pero secuestraron a un insular para obter informaci\u00f3n. O misioneiro espa\u00f1ol Diego Luis de San Vitores visitou Agrihan en 1669 cham\u00e1ndoa \"San Francisco Javier\". En 1695, os nativos foron trasladados \u00e1 forza a Saipan e tres anos despois a Guam.\nEn 1810, colonos do Reino de Hawai intentaron establecer un asentamento en Agrihan. Na d\u00e9cada de 1870 establec\u00e9ronse as primeiras plantaci\u00f3ns de coco. Adolph Capelle, un comerciante de Brunswick en Alema\u00f1a, alugou a illa e exportou copra, empregando ao redor de 20 traballadores estacionais das Illas Carolinas. Despois da venda das Marianas do Norte por Espa\u00f1a ao Imperio alem\u00e1n en 1899, Agrihan administrouse como parte da Nova Guinea alem\u00e1. Durante este tempo, unha empresa privada, a Pagan Society, propiedade dun alem\u00e1n e un socio xapon\u00e9s, desenvolveron m\u00e1is plantaci\u00f3ns de coco. Non obstante, os grandes tif\u00f3ns de setembro de 1905 e setembro de 1907 destru\u00edron as plantaci\u00f3ns e arruinaron a compa\u00f1\u00eda.\nDurante a primeira guerra mundial, Agrihan quedou baixo o control do Imperio do Xap\u00f3n e posteriormente administrouse como o Mandato do Pac\u00edfico Sur. Despois da segunda guerra mundial, a illa quedou baixo o control dos Estados Unidos e administrouse como parte do Territorio en Fideicomiso das Illas do Pac\u00edfico. En 1967, a poboaci\u00f3n era de 94 persoas. Desde 1978, a illa forma parte do municipio das illas do norte da Mancomunidade das illas Marianas do Norte.\nDebido ao aumento da actividade volc\u00e1nica, os habitantes da illa foron evacuados en agosto de 1990 cando se tem\u00eda unha erupci\u00f3n. Non obstante, para 1992, a\u00ednda que hab\u00eda 25 fumarolas, unha fonte termal fervente e variao respiradoiros de vapor, non se produciu ningunha erupci\u00f3n. No 2000, seis persoas volveron vivir nun dos catro asentamentos orixinais da illa. Non obstante, segundo o censo de 2010, Agrihan estaba deshabitado. A pesar dos datos do censo de 2010, segundo o Departamento de Terras da Mancomunidade das Illas Marianas do Norte, o asentamento restableceuse nunha das catro aldeas orixinais e en setembro de 2005 quedaban nove habitantes na illa. \nUnha expedici\u00f3n organizada por John D. Mitchler e Reid Larson realizou a primeira ascensi\u00f3n completa co\u00f1ecida ao cume deste pico o 1 de xu\u00f1o de 2018.\nDemograf\u00eda.\nEn 1980, a poboaci\u00f3n de Agrihan era de 54 habitantes. "}
{"id": "123975", "revid": "89787", "url": "https://gl.wikipedia.org/wiki?curid=123975", "title": "Econom\u00eda da Serra Leoa", "text": "Serra Leoa \u00e9 unha naci\u00f3n moi pobre con inmensa desigualdade na distribuci\u00f3n de renda. A pesar de ter importantes recursos minerais, agr\u00edcolas e de pesca a s\u00faa infraestrutura f\u00edsica e social non \u00e9 desenvolvida, e disturbios sociais contin\u00faan a dificultar o desenvolvemento econ\u00f3mico. Preto de dous terzos da poboaci\u00f3n en idade de traballar vive da agricultura de subsistencia. A industria red\u00facese ao procesado de materias primas e \u00e1 industria lixeira dirixida ao mercado dom\u00e9stico.\nHai plans para reabrir as minas de bauxita e r\u00fatilo pechadas durante o conflito. A maior fonte de divisas para o pa\u00eds \u00e9 a extracci\u00f3n de diamantes. Ademais, a partir de agosto de 2003 abr\u00edronse as augas territoriais do pa\u00eds, divididas en sete bloques, \u00e1 exploraci\u00f3n de hidrocarburos. O futuro da econom\u00eda depende en boa medida do \u00e9xito destes traballos, do mantemento da paz interna e a continuaci\u00f3n da recepci\u00f3n dunha considerable axuda do exterior, que non se poder\u00e1 estender indefinidamente.\nEsta \u00e9 unha tabela que mostra o crecemento do produto interno bruto de Serra Leoa, en mill\u00f3ns de leones, do 1965 \u00f3 2000:"}
{"id": "123981", "revid": "56817", "url": "https://gl.wikipedia.org/wiki?curid=123981", "title": "In Rainbows", "text": "In Rainbows \u00e9 o s\u00e9timo \u00e1lbum da banda inglesa Radiohead. Foi primeiramente editado o 10 de outubro do 2007 como descarga dixital que os clientes descargar polo prezo que elixisen, e posteriormente ser\u00eda lanzado en CD.\n\"In Rainbows\" foi listada como unha das 50 gravaci\u00f3ns m\u00e1is importantes da d\u00e9cada polo programa \"All Songs Considered\" da emisora estadounidense National Public Radio. A p\u00e1xina web Rockfeedback situouno no posto 4 da s\u00faa lista dos mellores \u00e1lbums da d\u00e9cada.\nListaxe de canci\u00f3ns.\nTodos os temas compostos por Radiohead."}
{"id": "123984", "revid": "23204", "url": "https://gl.wikipedia.org/wiki?curid=123984", "title": "Charles Manson", "text": "Charles Milles Manson, nado en Cincinnati (Ohio) o 12 de novembro de 1934 co nome de Charles Milles Maddox e finado en Bakersfield (California) o 19 de novembro de 2017, foi un criminal estadounidense fundador e l\u00edder de The Family, un grupo sectario hippie de California a finais dos anos 1960. Condenado por ordenar os asasinatos o 8 de agosto de 1969 de Sharon Tate, dona do realizador de cinema Roman Polanski, e dos seus convidados e o d\u00eda seguinte os de Leno e Rosemary LaBianca.\nTraxectoria.\nNa \u00e9poca na que se formou The Family, Manson era un exconvito desempregado, que pasara a metade da s\u00faa vida en instituci\u00f3ns correccionais por varios delitos. No per\u00edodo inmediatamente anterior \u00f3s asasinatos, Manson conseguiu entrar no mundo da industria musical dos \u00c1nxeles pola s\u00faa amizade con Dennis Wilson, membro de the Beach Boys, s\u00f3 despois de ser acusado dos crimes, as canci\u00f3ns escritas e cantadas por el sa\u00edron \u00f3 mercado, artistas como Guns N' Roses e Marilyn Manson gravaron as s\u00faas canci\u00f3ns nas d\u00e9cadas seguintes.\nCondenado \u00e1 pena de morte, a s\u00faa sentenza quedou reducida a cadea perpetua \u00f3 eliminar temporalmente o Tribunal Supremo de California a pena de morte en 1972. Nos seus \u00faltimos anos cumpriu condena na prisi\u00f3n estatal de Corcoran. O 19 de novembro de 2017, contra as 20:13 (hora local), morreu en Bakersfield (California), tras varios d\u00edas internado nun hospital do condado de Kern, \u00f3s 83 anos."}
{"id": "123986", "revid": "12880", "url": "https://gl.wikipedia.org/wiki?curid=123986", "title": "Mugabe", "text": ""}
{"id": "123987", "revid": "12880", "url": "https://gl.wikipedia.org/wiki?curid=123987", "title": "Robert Gabriel Mugabe", "text": ""}
{"id": "123989", "revid": "12880", "url": "https://gl.wikipedia.org/wiki?curid=123989", "title": "Bokassa", "text": ""}
{"id": "123990", "revid": "12880", "url": "https://gl.wikipedia.org/wiki?curid=123990", "title": "Obote", "text": ""}
{"id": "124000", "revid": "98629", "url": "https://gl.wikipedia.org/wiki?curid=124000", "title": "Prison Break", "text": "Prison Break \u00e9 unha serie de televisi\u00f3n estadounidense creada por Paul Scheuring que comezou a emitir a Fox Broadcasting Company o 29 de agosto de 2005.\nA serie c\u00e9ntrase en dous irm\u00e1ns, un que foi condenado \u00e1 pena de morte por un crime que non cometeu e outro, Michael Scofield, que se fai deter expresamente para ingresar en prisi\u00f3n para fuxir co seu irm\u00e1n. A serie produciuna Adelstein-Parouse Productions, en colaboraci\u00f3n con Original Television e 20th Century Fox Television. Os produtores executivos ademais do propio Scheuring son Matt Olmstead, Kevin Hooks, Marty Adelstein, Dawn Parouse, Neal H. Moritz, e Brett Ratner. O tema musical comp\u00faxoo Ramin Djawadi polo que foi nomeado a un Emmy en 2006.\nCando lle foi presentada a idea \u00e1 Fox en 2003 non se interesou por ela pero despois do \u00e9xito de series como Lost ou 24, Fox decidiu aprobar a s\u00faa produci\u00f3n en 2004. A primeira tempada recibiu cr\u00edticas positivas e tivo boa audiencia, en orixe \u00edan ser 13 episodios pero debido \u00e1 s\u00faa popularidade realiz\u00e1ronse nove episodios m\u00e1is. Debido \u00e1 folga de guionistas, o final da terceira tempada tivo que ser reformulado. As primeiras catro tempadas edit\u00e1ronse en DVD e a primeira e a terceira en Blu Ray. O \u00e9xito da serie inspirou unha serie exclusivamente realizada para m\u00f3biles, .\nResumo.\nPrimeira temporada.\nA primeira temporada consta de 22 cap\u00edtulos. Lincoln Burrows \u00e9 acusado de ser o autor dun crime que el di que non cometeu: asasinar a Terrence Steadman, o irm\u00e1n da Vicepresidenta dos Estados Unidos. Lincoln \u00e9 sentenciado a morte e env\u00edano \u00e1 Penitenciar\u00eda Estatal Fox River, para cumprir al\u00ed a s\u00faa condena at\u00e9 o d\u00eda da s\u00faa execuci\u00f3n. Michael Scofield, o irm\u00e1n m\u00e1is novo de Lincoln, est\u00e1 convencido da inocencia do seu irm\u00e1n e elabora un plan de escape da prisi\u00f3n. Despois de planear a fuga, Michael rouba un banco a man armada para que o encarceren en Fox River. Dentro do c\u00e1rcere debe levar a cabo o seu plan, pero debe superar obst\u00e1culos, sobrevivir na prisi\u00f3n e aliarse con outros presos para poder escapar co seu irm\u00e1n da prisi\u00f3n antes da s\u00faa data de execuci\u00f3n. Mentres, f\u00f3ra do c\u00e1rcere a avogada Veronica Donovan, amiga da infancia dos irm\u00e1ns, fai todo o posible para aclarar a conspiraci\u00f3n que levou a Lincoln ao c\u00e1rcere, pero os axentes secretos dunha organizaci\u00f3n co\u00f1ecida como A Compa\u00f1\u00eda, fan o imposible para obstaculizar o traballo de Ver\u00f3nica.\nSegunda temporada.\nA segunda temporada comeza oito horas despois do escape. C\u00e9ntrase nos oito pr\u00f3fugos, que se separan e empezan a viaxar por todo o pa\u00eds mentres son perseguidos polas autoridades. Brad Bellick, tras ser despedido do seu posto de garda xefe, persegue os fuxitivos co obxectivo de obter os cartos da recompensa. Alg\u00fans deles reenc\u00f3ntranse cando buscan unha gran suma de cartos que foran enterrados por Charles Westmoreland, outro dos presos de Fox River. O axente federal Alexander Mahone \u00e9 o asignado para capturar os oito fuxitivos. Acaba por descubrirse que est\u00e1 a traballar para A Compa\u00f1\u00eda, que quere ver mortos \u00f3s oito. \nCando Sara descobre que mataran o seu pai (Frank Tancredi), enc\u00f3ntrase con Michael e decide quedar con el, xa que agora os irm\u00e1ns pretenden acabar coa presidenta Reynolds, membro da Compa\u00f1\u00eda. Para asegurar que os irm\u00e1ns estean a salvo, Sara entr\u00e9gase, mais sae libre grazas ao testemu\u00f1o de Paul Kellerman (un axente que traballaba para a Compa\u00f1\u00eda) e, xunto con Lincoln, son exonerados. Dos oito que escaparon, tres son asasinados e o resto arrestados, salvo Michael, Lincoln e T-Bag, que chegan a Panam\u00e1. Al\u00ed, Michael, T-Bag, Mahone e Bellick son arrestados por supostos crimes neste pa\u00eds e entran na Penitenciar\u00eda Federal de Sona."}
{"id": "124001", "revid": "22570", "url": "https://gl.wikipedia.org/wiki?curid=124001", "title": "Skizoo", "text": "Skizoo foi un grupo musical espa\u00f1ol de nu metal e metal alternativo, formado en Madrid en 2005 e disolto en 2009.\nHistoria.\nDespois de anunciarse a separaci\u00f3n temporal de S\u00f4ber, unha metade do grupo formou Savia (Carlos Escobedo e Alberto Madrid), que se levou a parte m\u00e1is mel\u00f3dica do grupo; e a outra, formada polos guitarristas Antonio Bernardini e Jorge Escobedo, prepararon o proxecto Skizoo, acompa\u00f1ados por Dani P\u00e9rez (bater\u00eda de Saratoga e Stravaganzza), Daniel Criado (baixista de XXL) e Morti (voz en Bushido e Fant\u00e1stico Hombre Bala, entre outros), levando o son de S\u00f4ber a cotas maiores de dureza e agresividade, dando lugar a un estilo caracter\u00edstico da banda.\nEn 2005 gravan o seu \u00e1lbum hom\u00f3nimo de debut, que lanzaran ao mercado en maio dese mesmo ano coa compa\u00f1\u00eda El Diablo. Ao pouco tempo Daniel Criado abandona o grupo e substituelle Edu Fern\u00e1ndez (baixista de Stravaganzza), que tam\u00e9n se encargar\u00e1 dos coros nas actuaci\u00f3ns en directo. As\u00ed deron coa formaci\u00f3n definitiva. Canci\u00f3ns como \"Renuncia al sol\", \"Arri\u00e9sgate\", Habr\u00e1 que olvidar\" ou \"No todo est\u00e1 perdido\" \u00e1brenlles un oco importante e merecido no panorama nacional.\nEn 2006 firman con EMI e reeditan o seu primeiro \u00e1lbum coa colaboraci\u00f3n de Bunbury \u00e1s voces no tema \"No todo est\u00e1 perdido\" do EP \"Habr\u00e1 que olvidar\". Ademais engaden unha versi\u00f3n da canci\u00f3n \"Entre dos tierras\" de H\u00e9roes del Silencio, dous remixes e un DVD con imaxes da primeira xira. A finais dese mesmo ano gravan en Murcia o seu segundo \u00e1lbum, \"Incerteza\", lanzado o 19 de febreiro de 2007. Tr\u00e1tase do \u00faltimo \u00e1lbum producido por Sim\u00f3n Echeverr\u00eda (Big Simon), xa que morre antes da s\u00faa publicaci\u00f3n. Este traballo \u00e9 claramente m\u00e1is duro e mel\u00f3dico que o anterior.\nA principios de 2008 comunican a s\u00faa sa\u00edda da multinacional EMI e en maio dese ano publican o seu terceiro traballo chamado \"3\", coa compa\u00f1\u00eda discogr\u00e1fica independente DFX, traballo no cal experimentan a\u00ednda m\u00e1is o son da banda, pero sen afastarse do metal alternativo que lles caracteriza. No mes de xullo conf\u00edrmase a sa\u00edda da formaci\u00f3n de Dani P\u00e9rez e Edu Fern\u00e1ndez, a\u00ednda que a banda confirma a s\u00faa intenci\u00f3n de continuar a xira de presentaci\u00f3n de \"3\" como estaba previsto. O d\u00eda 6 dese mesmo mes d\u00e9ronse a co\u00f1ecer no sitio oficial os nomes dos novos integrantes de Skizoo: na bater\u00eda, Iv\u00e1n Ram\u00edrez (dos desaparecidos Ebony Ark); e no baixo, Jos\u00e9 Hurtado (Coilbox).\nO 17 de agosto de 2009 o grupo anuncia un par\u00f3n na s\u00faa carreira mediante un comunicado aparecido na s\u00faa p\u00e1xina web."}
{"id": "124002", "revid": "23204", "url": "https://gl.wikipedia.org/wiki?curid=124002", "title": "Suresnes", "text": "Suresnes \u00e9 un concello (commune) franc\u00e9s, situado no departamento de Altos do Sena, na rexi\u00f3n de Illa de Francia. Os seus habitantes denom\u00ednanse, en franc\u00e9s, co xentilicio \"suresnois\"."}
{"id": "124003", "revid": "23204", "url": "https://gl.wikipedia.org/wiki?curid=124003", "title": "Morti", "text": "Morti, natural de Barcelona, \u00e9 o nome art\u00edstico dun cantante espa\u00f1ol de rock. \u00c9 co\u00f1ecido por ser o vocalista de Skizoo.\nTraxectoria.\nMorti participou en proxectos como El Fant\u00e1stico Hombre Bala, Ex-Mundus ou Bushido, este \u00faltimo unha aventura discogr\u00e1fica na que compartiu protagonismo con artistas como Carlos Ann, Shuarma e Enrique Bunbury.\nDesde 2005 at\u00e9 2009 foi o vocalista do grupo de metal Skizoo, co que gravou 3 discos: \"Skizoo\", \"Incerteza\" e \"3\".\nTam\u00e9n colaborou noutros proxectos como a homenaxe a Big Simon, co tema \"Y ser\u00e1s canci\u00f3n\"."}
{"id": "124007", "revid": "23204", "url": "https://gl.wikipedia.org/wiki?curid=124007", "title": "Econom\u00eda de But\u00e1n", "text": "A econom\u00eda do But\u00e1n \u00e9 unha das menores do mundo. Bas\u00e9ase na agricultura e gander\u00eda de subsistencia para m\u00e1is de 60% da poboaci\u00f3n. A existencia de altas monta\u00f1as dificulta e encarece a instalaci\u00f3n de infraestruturas. \u00c9 unha das menores econom\u00edas do mundo, e o pa\u00eds \u00e9 moi dependente da India que lle fornece substancial axuda financeira.\nO xaneiro de 2004, o But\u00e1n adheriu ao SAFTA, o acordo de libre comercio do sur de \u00c1sia. No mesmo ano, tornouse o primeiro pa\u00eds do mundo a banir o fume e a venda de tabaco."}
{"id": "124011", "revid": "89787", "url": "https://gl.wikipedia.org/wiki?curid=124011", "title": "Fito &amp; Fitipaldis", "text": "Fito &amp; Fitipaldis \u00e9 un grupo musical bilba\u00edno creado en 1998 por Fito Cabrales coa intenci\u00f3n de publicar canci\u00f3ns que non eran do estilo da s\u00faa outra banda, Platero y t\u00fa. O seu tipo de m\u00fasica \u00e9 moi variado, vai desde o Rock and roll pasando polo blues, o soul, o swing e moitos m\u00e1is. As s\u00faas letras adoitan falar de historias persoais.\nMembros.\nEst\u00e1 formado por Fito Cabrales (voz principal, guitarra el\u00e9ctrica e ac\u00fastica), Carlos Raya (guitarra el\u00e9ctrica, slide e pedal steel), Javier Alzola (saxof\u00f3n), Jos\u00e9 \"El ni\u00f1o\" Bruno (bater\u00eda), Candy Caramelo (baixo e coros) e Joserra Semperena (Hammond e piano).\nHistoria.\nO 11 de setembro de 2006 viu a luz o seu quinto disco, titulado \"Por la boca vive el pez\". Este traballo conseguiu ser n\u00famero 1 na lista de vendas de AFYVE (Disco de Platino, con m\u00e1is de 100.000 copias vendidas, en menos de d\u00faas semanas). Ademais, Fito &amp; Fitipaldis converteuse na primeira banda da historia en colocar toda a s\u00faa discograf\u00eda de estudo entre os 100 discos m\u00e1is vendidos en Espa\u00f1a. \"Por la boca vive el pez\" recibiu un disco de platino polas m\u00e1is de 240.000 copias distribu\u00eddas.\nEn outubro de 2007 o grupo recibe un Disco de Diamante por vender m\u00e1is dun mill\u00f3n de discos."}
{"id": "124013", "revid": "1131", "url": "https://gl.wikipedia.org/wiki?curid=124013", "title": "Volc\u00e1n Sakurajima", "text": " \nO Sakurajima (\u685c\u5cf6, \u3055\u304f\u3089\u3058\u307e) \u00e9 un volc\u00e1n do Xap\u00f3n situado no sur da Ky\u016bsh\u016b, na prefectura de Kagoshima. Est\u00e1 localizado na parte da ba\u00eda de Kagoshima co\u00f1ecida como ba\u00eda de Nishikie. O seu punto m\u00e1is alto est\u00e1 a 1.117 metros por riba do nivel do mar.\nHistoria.\nAt\u00e9 1914 o Sakurajima era unha illa, pero nese ano, debido a unha grande erupci\u00f3n, a enorme cantidade de lava que soltou solidificouse e uniu a illa coa pen\u00ednsula de \u014csumi. A actividade volc\u00e1nica a\u00ednda contin\u00faa."}
{"id": "124014", "revid": "1131", "url": "https://gl.wikipedia.org/wiki?curid=124014", "title": "Sakurajima", "text": ""}
{"id": "124015", "revid": "89787", "url": "https://gl.wikipedia.org/wiki?curid=124015", "title": "Love of Lesbian", "text": "Love of Lesbian \u00e9 un grupo musical de indie espa\u00f1ol formado en Barcelona que est\u00e1 en activo desde 1996.\nLogo de tres discos en ingl\u00e9s, decidiron cantar en castel\u00e1n, lingua en que sacaron os seus \u00faltimos tres discos. Santi Balmes considerou os inicios en ingl\u00e9s como un \"erro\" e explicou o cambio como un xeito de autoafirmaci\u00f3n. Un momento importante para a s\u00faa proxecci\u00f3n como grupo foi a actuaci\u00f3n como abreconcertos de The Cure durante o \"Dream Tour 2000\".\nTraxectoria.\nSon un dos grupos m\u00e1is apreciados pola cr\u00edtica da escena indie espa\u00f1ola, sobre todo a partir da publicaci\u00f3n de \"Maniobras de escapismo\" en 2005. Neste disco Love of Lesbian pasaron de utilizaren o ingl\u00e9s nas s\u00faas letras a cantaren en castel\u00e1n. Con ese disco e o seguinte \"Cuentos chinos para ni\u00f1os del Jap\u00f3n\" asent\u00e1ronse como unha das principais bandas indies en espa\u00f1ol.\nA finais de marzo de 2009 publicaron un novo \u00e1lbum, \"1999 (o c\u00f3mo generar incendios de nieve con una lupa enfocando a la luna)\", disco que na s\u00faa primeira semana \u00e1 venda entrou ao n\u00famero 33 da lista oficial de vendas en Espa\u00f1a (lista Promusicae).\nNo ano 2009 participaron na oitava edici\u00f3n do Festival do Norte.\nO tema \"Club de fans de John Boy\" \u00e9 empregado polo programa de radio \"El Larguero\" como canci\u00f3n de peche durante a fin de semana."}
{"id": "124018", "revid": "1131", "url": "https://gl.wikipedia.org/wiki?curid=124018", "title": "Cabo da Roca", "text": "O cabo da Roca \u00e9 un cabo situado en Portugal, o punto m\u00e1is occidental da Europa continental. Era co\u00f1ecido polos romanos como \"Promontorium Magnum\" e durante a era da navegaci\u00f3n a vela como a Roca de Lisboa.\nEst\u00e1 situado no distrito de Lisboa, 40 quil\u00f3metros ao oeste de Lisboa e 18 quil\u00f3metros ao oeste de Sintra (concello ao que pertence) no Parque Natural de Sintra-Cascais. As s\u00faas coordenadas est\u00e1n inscritas nunha placa de pedra do monumento do lugar (a placa data do ano 1979). O acantilado emerxe do oc\u00e9ano Atl\u00e1ntico a aproximadamente 140 metros sobre o nivel do mar. Enriba do acantilado hai un faro e unha tenda para turistas.\nO cabo \u00e9 unha popular atracci\u00f3n tur\u00edstica. O poeta Lu\u00eds de Cam\u00f5es definiu o Cabo da Roca como o lugar \"onde a terra se acaba e o mar come\u00e7a\"."}
{"id": "124019", "revid": "25871", "url": "https://gl.wikipedia.org/wiki?curid=124019", "title": "Ryanair", "text": "Ryanair, Plc \u00e9 unha aeroli\u00f1a irlandesa con sede social en Irlanda. Foi fundada por Tony Ryan en 1985 con 25 traballadores, sendo a s\u00faa primeira ruta Waterford - Londres. \u00c9 o maior transportista de baixo custo de Europa. Actualmente ten m\u00e1is 650 rutas. Ao longo dos anos converteuse na aeroli\u00f1a m\u00e1is rendible do mundo, grazas \u00e1 reduci\u00f3n de custos. Ryanair caracterizouse por unha r\u00e1pida e continua expansi\u00f3n, especialmente trala desregulaci\u00f3n da industria a\u00e9rea en Europa en 1997. Operaba unha frota de 74 veteranos Boeing B737, que foron dados de baixa, e asinou contratos para recibir 225 novos Boeing B737-800 ata 2010, ademais de opci\u00f3ns por 193 m\u00e1is. A data de hoxe, Ryanair conta con 305 Boeing 737-800 \u00abNext Generation\u00bb cunha media de idade de 4,9 anos.\nRyanair \u00e9 unha das empresas europeas m\u00e1is pol\u00e9micas, loada e criticada por igual. Os seus simpatizantes destacan os seus baixos prezos, o seu populismo, a administraci\u00f3n radical, e a s\u00faa fereza para desbancar as \"aeroli\u00f1as de alto custo\" tradicionais. Pero os detractores ac\u00fasana de incumprir as pol\u00edticas da UE e facer publicidade enganosa. En 2009 foi demandada pola Direcci\u00f3n Xeral de Consumo de Baleares, por cobrar indebidamente aos pasaxeiros un suplemento por levar a s\u00faa equipaxe, medida que Ryanair aplica sistematicamente pero que \u00e9 ilegal en Espa\u00f1a.\nHistoria.\nDende a s\u00faa creaci\u00f3n en 1984, Ryanair pasou de ser unha pequena aeroli\u00f1a que realizaba a curta ruta entre Waterford e Londres a converterse nunha das maiores compa\u00f1\u00edas de transporte de pasaxeiros en Europa. Ryanair ten na actualidade uns 8.500 traballadores, entre os que se contan 1.200 pilotos. Tras a s\u00faa sa\u00edda en bolsa en 1997, os seus ingresos pasaron de 231 mill\u00f3ns de euros en 1998 a 1.843 mill\u00f3ns en 2003 e 3.013 mill\u00f3ns en 2010. Os seus beneficios netos subiron de 48 mill\u00f3ns a 339 no mesmo per\u00edodo.\nPrimeiros anos.\nRyanair foi fundada en 1985 Christopher Ryan, Liam Lonergan (dono da axencia de viaxes irlandesa Club Travel) e o empresario Tony Ryan (polo cal recibiu o nome), fundador de Guinness Peat Aviation. A aeroli\u00f1a comezou a operar cun Embraer EMB 110 Bandeirante de 14 asentos, voando entre Waterford e o aeroporto de Gatwick co obxectivo de romper o duopolio dos voos entre Irlanda e Londres, que nese momento estaban operados por British Airways e Aer Lingus.\nEn 1986, a compa\u00f1\u00eda incorporou unha segunda ruta, voando entre Dubl\u00edn e Luton competindo directamente co duopolio de Aer Lingus e British Airways por vez primeira. Baixo a desregulaci\u00f3n parcial da Uni\u00f3n Europea, as aeroli\u00f1as poder\u00edan comezar novos servizos internacionais dentro da Uni\u00f3n, sempre e cando polo menos un dos dous gobernos dese a s\u00faa aprobaci\u00f3n. O goberno irland\u00e9s nesa \u00e9poca rexeitou a s\u00faa aprobaci\u00f3n co obxectivo de protexer a Aer Lingus, pero o brit\u00e1nico, baixo o mando da conservadora Margaret Thatcher, aprobou o servizo. Con d\u00faas rutas e dous avi\u00f3ns, a nova aeroli\u00f1a transportou a 82.000 pasaxeiros nun ano. O n\u00famero de cliente continuou aumentando, pero a compa\u00f1\u00eda ti\u00f1a perdas e, cara 1991, necesitaba estruturarse. Michael O'Leary foi o encargado de facer \u00e1 aeroli\u00f1a rendible. O'Leary rapidamente decidiu que a chave da rendabibidade eran as tarifas baixas, uns tempos de volta r\u00e1pidos para os avi\u00f3ns, nada de luxos e voos sen clase \"business\", ademais de operar un \u00fanico modelo de avi\u00f3n.\nO'Leary regresou dunha visita a Southwest Airlines convencido de que Ryanair poder\u00eda realizar grandes incursi\u00f3ns no mercado europeo, nese tempo dominado polas aeroli\u00f1as nacionais que eran subvencionadas en distintos graos polos seus pa\u00edses. Competiu coas grandes compa\u00f1\u00edas proporcionando un servizo a baixo custo sen luxos. Os voos foron programados cara aeroportos rexionais, que ofrec\u00edan menores gastos de operaci\u00f3n que os grandes aeroportos internacionais. Cara 1995, tras perseguir constantemente o seu modelo de negocio de baixo custo, Ryanair celebrou o seu 10\u00ba aniversario levando a 2,25 mill\u00f3ns de pasaxeiros.\n1992\u20131999.\nEn 1992, a desregulaci\u00f3n da industria a\u00e9rea da Uni\u00f3n Europea deulle \u00e1s aeroli\u00f1as dun pa\u00eds da UE o dereito a operar voos entre dous estados membros e representou unha grande oportunidade para Ryanair. Tras unha exitosa flotaci\u00f3n na bolsa de Dubl\u00edn e na NASDAQ, a aeroli\u00f1a iniciou servizos cara a Estocolmo, o aeroporto de Sandefjord (110\u00a0km ao sur de Oslo), o aeroporto de Par\u00eds-Beauvais e Charleroi (preto de Bruxelas). En 1998, con novo capital, a aeroli\u00f1a realizou un pedido masivo por 2.000 mill\u00f3ns de d\u00f3lares de 45 novos Boeing 737\u2013800.\nAnos 2000.\nA aeroli\u00f1a lanzou a s\u00faa p\u00e1xina web no ano 2000, sendo as reservas en li\u00f1a inicialmente unha pequena e pouco importante parte do software da p\u00e1xina. O incremento da venda de billetes a trav\u00e9s de internet axudou ao obxectivo de recortar o prezo dos billetes ao vender directamente e quitar os custos impostos polas axencias de viaxes. Nun ano a p\u00e1xina chegou a manexar tres cuartos das reservas da aeroli\u00f1a.\nRyanair estreou unha nova base de operaci\u00f3ns no aeroporto de Charleroi no ano 2001. Posteriormente nese mesmo ano, a aeroli\u00f1a pediu 155 novos avi\u00f3ns 737-800 de Boeing para ser entregados en oito anos, entre 2002 e 2010. Aproximadamente 100 deses avi\u00f3ns xa foran entregados cara finais de 2005, a\u00ednda que houbo pequenos atrasos nese ano debido a unha folga de maquinistas de Boeing.\nEn abril de 2003 Ryanair mercou a KLM ao seu competidor en dificultades Buzz.\nDurante o ano 2004 Michael O'Leary advert\u00edu que haber\u00eda un \"ba\u00f1o de sangue\" durante o inverno, do cal s\u00f3 d\u00faas ou tres aeroli\u00f1as de baixo custo sair\u00edan, agardando que esas ser\u00edan Ryanair e EasyJet. Unha perda de 3,3 mill\u00f3ns de euros no segundo cuarto de 2004 foi a primeira perda rexistrada da aeroli\u00f1a en 15 anos, a\u00ednda que a compa\u00f1\u00eda volver\u00eda a ter beneficios pouco despois. A ampliaci\u00f3n da Uni\u00f3n Europea o 1 de maio de 2004 permitiu a apertura de novas rutas para Ryanair.\nA r\u00e1pida adici\u00f3n de novas rutas e nova bases permitiu o crecemento do n\u00famero de pasaxeiros e colocou a Ryanair entre as aeroli\u00f1as m\u00e1is grandes en rutas europeas. En agosto de 2005 a aeroli\u00f1a afirmou ter levado a un 20% m\u00e1is pasaxeiros dentro de Europa que British Airways.\nO 13 de febreiro de 2006 a canle brit\u00e1nica Channel 4 emitiu un documental como parte da s\u00faa serie \"Dispatches\" titulado \"Ryanair caught napping\". O documental criticaba as pol\u00edticas de adestramento da aeroli\u00f1a, os procedementos de seguridade e a hixiene dos avi\u00f3ns, destacando tam\u00e9n a pobre moral dos seus traballadores. Ryanair negou estes feitos e afirmou que o material promocional do programa, en particular a imaxe dunha azafata durmindo, fora falsificado.\nO 5 de outubro de 2006 Ryanair lanzou unha oferta de 1.480 mill\u00f3ns de euros para mercarAer Lingus. O CEO de Ryanair, Michael O'Leary, dixo que o movemento era unha \"oportunidade \u00fanica\" para formar unha aeroli\u00f1a irlandesa. A nova compa\u00f1\u00eda poder\u00eda transportar ao redor de 50 mill\u00f3ns de pasaxeiros por ano.\nFrota.\nA frota de Ryanair componse de 303 aeronaves cunha idade media de 4,9 anos."}
{"id": "124020", "revid": "89787", "url": "https://gl.wikipedia.org/wiki?curid=124020", "title": "Criovolc\u00e1n", "text": "Un criovolc\u00e1n (coloquialmente co\u00f1ecidos coma un volc\u00e1n de xeo) \u00e9, literalmente, un volc\u00e1n de xeo. Os criovolc\u00e1ns f\u00f3rmanse nas \"l\u00faas de xeo\" e moi posiblemente noutros obxectos celestes de baixas temperaturas coma planetas ananos trans-neptunianos ou os obxectos do cinto de Kuiper.\nM\u00e1is que rocha fundida, estes volc\u00e1ns erupcionan en base a compostos vol\u00e1tiles coma a auga, amon\u00edaco ou o metano. Normalmente o \"magma\" constitu\u00eddo por xeos fundidos baseados nos compostos antes mencionados \u00e9 chamado 'criomagma' , o criomagma est\u00e1 xeralmente en estado l\u00edquido e forma \"columnas de materia\" cando erupciona, pero tam\u00e9n poden presentarse en estado gasoso (ou mesturas dos tres estados da materia). Despois dunha erupci\u00f3n , o criomagma condensase en forma s\u00f3lida \u00f3 exporse as temperaturas moi baixas.\nA enerx\u00eda necesaria para fundi-los xeos e produci-lo criovulcanismo, prov\u00e9n usualmente da forza das mareas gravitatorias. Tam\u00e9n tense suxerido que os materiais xeados translucidos poder\u00edan crear por debaixo da superficie un efecto invernadoiro que acumular\u00eda a calor necesaria.\nAlgunhas hip\u00f3teses estiman c\u00f3 obxecto do cinto de Kuiper Quaoar amosou criovulcanismo no pasado. A radioactividade tam\u00e9n poder\u00eda ser outra das fontes de enerx\u00eda do criovulcanismo.\nObservaci\u00f3ns.\nOs primeiros criovolc\u00e1ns foron observados na l\u00faa de Neptuno, Trit\u00f3n, durante a misi\u00f3n do Voyager 2 cando sobrevoou o sistema neptuniano no 1989.\nO 27 de novembro do 2005 a sonda Cassini fotografou uns geysers no polo sur de Encelado.\nEvidencias indirectas de actividade criovolc\u00e1nica foron m\u00e1is tarde observadas en varias l\u00faas de xeo dentro do noso Sistema Solar, inclu\u00edndo Europa, Tit\u00e1n, Gan\u00edmedes, e Miranda. A Cassini observou moitas evidencias do que poder\u00edan ser criovolc\u00e1ns en Tit\u00e1n. As\u00ed mesmo pensase que o criovulcanismo \u00e9 unha das fontes primarias do metano atopado na atmosfera de Tit\u00e1n.\nNo 2007, observaci\u00f3ns do Observatorio Gemini amosaron manchas de compostos baseados no amon\u00edaco e cristais de auga na superficie de Caronte, a l\u00faa m\u00e1is grande de Plut\u00f3n, o cal suxire a presenza activa de criovolc\u00e1ns ou criog\u00e9yseres."}
{"id": "124021", "revid": "98629", "url": "https://gl.wikipedia.org/wiki?curid=124021", "title": "Econom\u00eda de Saint Kitts e Nevis", "text": "Saint Kitts e Nevis foi o \u00faltimo lugar en practicar a monocultura de azucre nas Antillas Menores. Pero debido a que a industria sucreira atopaba cada vez maiores dificultades para conseguir beneficios, o goberno decidiu realizar un programa de diversificaci\u00f3n para o sector agr\u00edcola e estimulaci\u00f3n do desenvolvemento noutros sectores da econom\u00eda, particularmente o turismo.\nO goberno instituiu un programa de incentivos ao investimento, alentando tanto o investimento privado dom\u00e9stica como estranxeira. As pol\u00edticas gobernamentais inclu\u00edan exenci\u00f3ns fiscais, importaci\u00f3n de equipamento e materiais libres de impostos e subsidios para a capacitaci\u00f3n a persoal local. O turismo mostrou un grande incremento. Cara a 1987, excedera ao azucre como fonte de ingreso de divisas."}
{"id": "124022", "revid": "98629", "url": "https://gl.wikipedia.org/wiki?curid=124022", "title": "Pagan", "text": "A illa Pagan pertence \u00e1 cadea das illas Marianas do Norte, situada a aproximadamente 320\u00a0km ao norte de Saipan.\nCaracter\u00edsticas.\nTen unha superficie de 47,23\u00a0km\u00b3, sendo a cuarta en tama\u00f1o das Illas Marianas do Norte. Est\u00e1 formada por dous estratovolc\u00e1ns, de 570 e 548 m, unidos por unha franxa de terra.\nHistoria.\nHabitada desde tempos hist\u00f3ricos, pertenceu a Espa\u00f1a (a trav\u00e9s de Guam) e ao Imperio Alem\u00e1n. Posteriormente ocupada polo Xap\u00f3n, pasou \u00e1 administraci\u00f3n da Sociedade de Naci\u00f3ns. Logo da segunda guerra mundial foi ocupada por Estados Unidos, permanecendo como parte do Territorio en Fideicomiso das Illas do Pac\u00edfico, co status de Estado libre asociado. Politicamente pertence ao Municipio das illas Marianas do Norte.\nNo 1981 ocorreu unha erupci\u00f3n que obrigou aos seus habitantes a abandonar a illa, con todo no 2006 a Forza A\u00e9rea dos Estados Unidos reco\u00f1eceu fotogr\u00e1ficamente a illa, atopando sinais de habitantes, gando e unha rudimentaria pista de aterraxe."}
{"id": "124023", "revid": "89787", "url": "https://gl.wikipedia.org/wiki?curid=124023", "title": "Alamagan", "text": "A Illa Alamagan est\u00e1 localizada ao 270\u00a0km. ao norte de Saipan e ocupa unha \u00e1rea de 11.12\u00a0km\u00b2. O volc\u00e1n da illa (Bandeera Peak) \u00e9 unha gran caldeira que se atopa no seu cume. A \u00faltima erupci\u00f3n do volc\u00e1n foi rexistrada en 1917. O oeste da illa est\u00e1 cortado en profundos desfiladeiros cubertos de herba. O sueste \u00e9 unha inclinaci\u00f3n de lava que chega ata o mar. Na illa hai profundos vales e covas. Existen formaci\u00f3ns de cocos e son destacables os mananciais de auga amornada na parte norte da illa.\nAlamagan \u00e9 unha reserva natural para o ave \"Acrocephalus luscinia\" a cal soamente poder atopar tam\u00e9n na illa de Saipan e posiblemente tam\u00e9n en Aguillan .\nHistoricamente a illa foi territorio espa\u00f1ol desde o s\u00e9culo XVII ata 1899 en que foi vendida a Alema\u00f1a (xunto co resto do arquip\u00e9lago) e estivo esporadicamente habitada; a finais do ano 2005 hab\u00eda sete habitantes en Alamagan. O censo dos Estados Unidos de 2000 daba unha poboaci\u00f3n de seis habitantes. Actualmente est\u00e1 deshabitada. A illa \u00e9 parte das illas Marianas do Norte.\nXeograf\u00eda.\nAlamagan ten unha forma aproximadamente el\u00edptica, cunha lonxitude de , e un largo de e unha superficie de . Toda a illa \u00e9 o cumio dun estratovolc\u00e1n que se eleva sobre desde o fondo do oc\u00e9ano, cunha altitude de sobre o nivel do mar no pico Bandeera, no bordo noroeste. O volc\u00e1n est\u00e1 rematado por unha caldeira, de 700-900 metros de di\u00e1metro e aproximadamente de profundidade. Hai tres conos m\u00e1is pequenos ao norte, noroeste e sur do cr\u00e1ter principal. O volc\u00e1n non entrou en erupci\u00f3n nos tempos hist\u00f3ricos, pero pola data de radiocarbono produc\u00edronse erupci\u00f3ns no 540 d.C. e no 870 d.C., cun posible erro de dataci\u00f3n de ao redor de 100 anos. Estas erupci\u00f3ns implicaron fluxo pirocl\u00e1stico e tiveron un VEI de 4. Calquera afirmaci\u00f3n de erupci\u00f3ns hist\u00f3ricas \u00e9 inexacta, a\u00ednda que erupci\u00f3ns incertas ocorreron at\u00e9 1887. Dentro do cr\u00e1ter principal e nas ladeiras occidentais hai varias fumarolas activas.\nA illa ten no seu leste pendentes extremadamente pronunciadas que son propensas a desprendementos. A vertente occidental ten profundos can\u00f3ns como resultado da erosi\u00f3n. A li\u00f1a de costa est\u00e1 dominada por cant\u00edls escarpados de ata na costa oriental.\nA vexetaci\u00f3n no lado oeste da illa incl\u00fae herba espada (\"Miscanthus floridulus\"). O lado sueste ten unha forte pendente de lava espida. As palmeiras de coco (\"Cocos nucifera],\") medran nas vertentes graduais. Hai vales profundos con covas e hai fontes de auga doce na parte norte da costa oeste.\nA especie en perigo de extinci\u00f3n (\"Acrocephalus luscinia\") s\u00f3 se atopa en Alamagan e Saipan.\nHistoria.\nAlamagan foi unha vez poboado polos Chamorros, que deixaron atr\u00e1s probas arqueol\u00f3xicas inclu\u00edndo columnas de pedra (chamadas pedras latte) e cer\u00e1mica. Desde unha perspectiva europea, Alamagan descubr\u00eduse en 1669 polo misioneiro espa\u00f1ol Diego Luis de San Vitores, que chamouna \"Concepci\u00f3n\" (Inmaculada Concepci\u00f3n en castel\u00e1n). \u00c9 probable que fose visitado previamente en 1522 polo mari\u00f1o espa\u00f1ol Gonzalo de Vigo, desertor da expedici\u00f3n de Magall\u00e1ns en 1521, o primeiro n\u00e1ufrago europeo na historia do Pac\u00edfico. En 1695, os nativos de Alamagan foron trasladados \u00e1 forza a Saipan e tres anos despois a Guam.\nDespois da venda das Marianas do Norte por Espa\u00f1a ao Imperio Alem\u00e1n en 1899, Alamagan administrouse como parte da Nova Guinea alem\u00e1. Durante este tempo, unha empresa privada, a Pagan Society, propiedade dun alem\u00e1n e un socio xapon\u00e9s, desenvolveron m\u00e1is plantaci\u00f3ns de coco. Non obstante, severos tif\u00f3ns en setembro de 1905, setembro de 1907 e decembro de 1913 destru\u00edron as plantaci\u00f3ns e levaron \u00e1 bancarrota \u00e1 compa\u00f1\u00eda. \nDurante a primeira guerra mundial, Alamagan quedou baixo o control do Imperio do Xap\u00f3n e administroue como Mandato do Pac\u00edfico Sur. Despois da segunda guerra mundial, quedou baixo o control dos Estados Unidos e administrouse como parte do Territorio en Fideicomiso das Illas do Pac\u00edfico. Desde 1978 forma parte do municipio das illas do norte da Mancomunidade das illas Marianas do Norte.\nA illa estaba habitada e continuou empreg\u00e1ndose para a produci\u00f3n de copra, cos principais asentamentos de Song Song no sur e o campamento de Patida no noroeste. Non obstante, en 1962 a poboaci\u00f3n caeu tanto que a escola primaria pechouse por falta de alumnos. Debido ao aumento da actividade volc\u00e1nica, os habitantes da illa foron evacuados en decembro de 1998 cando se tem\u00eda unha erupci\u00f3n. No censo de 2000, s\u00f3 seis persoas viv\u00edan en Alamagan. En setembro de 2009, o Tif\u00f3n Choi-wan pasou directamente sobre Alamagan, destru\u00edndo moitas das \u00e1rbores da illa e forzou a evacuaci\u00f3n dos residentes restantes a Saipan. No Censo de 2010 dos Estados Unidos, a illa est\u00e1 deshabitada. http://www.oceandots.com/pacific/mariana/alamagan.php"}
{"id": "124024", "revid": "83328", "url": "https://gl.wikipedia.org/wiki?curid=124024", "title": "Guguan", "text": "Guguan \u00e9 unha illa deshabitada pertencente \u00e1s Illas Marianas do Norte. A illa \u00e9 case circular de 2,8\u00a0km de longo e 2,3 quil\u00f3metros de ancho e ten unha superficie de 3,87 quil\u00f3metros cadrados, pero cont\u00e9n dous volc\u00e1ns, dos cales un est\u00e1 activo. En 1883 produciuse unha grande erupci\u00f3n con fluxo piropl\u00e1stico, e correntes de lava. A costa est\u00e1 bordeada por escarpadas rocas bas\u00e1lticas."}
{"id": "124027", "revid": "387", "url": "https://gl.wikipedia.org/wiki?curid=124027", "title": "Criovulcanismo", "text": ""}
{"id": "124031", "revid": "56817", "url": "https://gl.wikipedia.org/wiki?curid=124031", "title": "Sarigan", "text": "Sarigan \u00e9 unha pequena illa das Illas Marianas do Norte. A illa at\u00f3pase a 153\u00a0km ao norte de Saipan e ten unha superficie de 4.966\u00a0km\u00b2. Anteriormente a illa estivo poboada, pero segundo o censo realizado no 2000 est\u00e1 deshabitada.\nA illa foi descuberta en 1669 polo espa\u00f1ol Diego Luis de San Vitores, que tam\u00e9n iniciou a s\u00faa colonizaci\u00f3n. Desde 1900 ata 1945, houbo en Sarigan unha poboaci\u00f3n Chamorra que traballou na produci\u00f3n de copra. A illa \u00e9 unha reserva natural, esta deshabitada desde principios de 1990, cando se iniciou un proxecto para librar Sarigan das especies introducidas polos humanos, s\u00f3 quedan uns poucos gatos. A illa \u00e9 o lugar proposto para o traslado de aves en perigo de Guam e Saipan.\nA aterraxe en Sarigan \u00e9 dif\u00edcil debido aos cant\u00eds que rodean a illa. Ten moitos barrancos e vales con densa vexetaci\u00f3n tropical."}
{"id": "124045", "revid": "98629", "url": "https://gl.wikipedia.org/wiki?curid=124045", "title": "Biffy Clyro", "text": "Biffy Clyro \u00e9 unha banda escocesa procedente de Kilmarnock, composta por Simon Neil (voz e guitarra), James Johnston (baixo e voces) e Ben Johnston (bater\u00eda e voces). O son da banda caracter\u00edzade por unha pesada, a\u00ednda que mel\u00f3dica, mestura de guitarras, baixo e bater\u00eda, cos tres membros do grupo contribu\u00edndo coas voces. Son co\u00f1ecidos por complexos e interlazados riffs de guitarra, secuencias de acordes e melod\u00edas que adoitan cambiar ao longo das canci\u00f3ns.\nDesde a s\u00faa formaci\u00f3n no ano 1995, a banda leva editados cinco \u00e1lbums de estudio e un EP. O seu \u00e1lbum \"Puzzle\", lanzado no ano 2007, \u00e9 considerado o m\u00e1is comercial e aquel que a fixo co\u00f1ecida en todo o mundo.\nHistoria.\nFormaci\u00f3n e primeiros anos.\nBiffy Clyro formouse en 1995 polo guitarrista de 15 anos Simon Neil, que recrutou a Ben Johnston e a algu\u00e9n co\u00f1ecido coma Barry para a bater\u00eda e o baixo respectivamente. Fix\u00e9ronse chamar Screwfish, e Barry foi substitu\u00eddo ao pouco tempo por James Johnston, o irm\u00e1n xemelgo de Ben. Os tres pasaron os seguintes dous anos ensaiando, compo\u00f1endo e versionando canci\u00f3ns. En 1997 o tr\u00edo trasladouse a Glasgow, onde Neil asist\u00edu \u00e1 University Of Glasgow e os irm\u00e1ns Johnston ao Stow College.\nDespois de facer varios concertos pola zona de Glasgow e de que o p\u00fablico reaccionase con entusiasmo, a banda foi vista por Dee Bahl, que se converter\u00eda no seu \"manager\". Bahl ofreceulles a oportunidade de editar un sinxelo polo selo de Aereogramme Babi Yaga. \"Iname\" lanzouse o 28 de xu\u00f1o de 1999, e Jim Gellatly deulle a s\u00faa aparici\u00f3n na radio na emisora Northsound Radio. Esta primeira edici\u00f3n permit\u00edulle \u00e1 banda ser elixida polo selo Electric Honey do Stow College para editar un disco. O EP \"thekidswhopoptodaywillrocktomorrow\" sa\u00edu o 13 de xu\u00f1o do ano 2000, e despois de escoitalo, o DJ da BBC Radio Scotland Vic Galloway deulle acollida \u00e1 banda no seu programa. Poucos d\u00edas antes do lanzamento do EP, a banda foi vista no escenario \"Unsigned Bands\" (poder\u00eda traducirse como o escenario das bandas sen selo) do festival \"T in the Park\" por un representante da discogr\u00e1fica Beggars Banquet. Pouco despois Biffy Clyro acabar\u00eda asinando co selo.\nBeggars Banquet.\nO 9 de abril do 2001 lanzaron a canci\u00f3n \"27\" como sinxelo. O 1 de outubro un tema de \"thekidswho...\" foi regravada e editada, \"Justboy\". Este feito repet\u00edrono o 4 de febreiro do 2002 coa canci\u00f3n \"57\". O 11 de marzo apareceu o \u00e1lbum de estrea da banda, \"Blackened Sky\", con cr\u00edticas positivas. Nesa \u00e9poca Biffy Clyro comezou a realizar extensas xiras, facendo tam\u00e9n de abreconcertos de Weezer o 20 de marzo en Glasgow. O 15 de xullo, o cuarto sinxelo do \u00e1lbum, \"Joy.Discovery.Invention\", foi editado como dobro cara-A, xunto coa nova canci\u00f3n \"Toys, Toys, Toys, Choke, Toys, Toys, Toys\", que posteriormente apareceu en \"The Vertigo of Bliss\".\nNo ano 2003 a banda entrou no estudio Linford Manor para comezar a gravar a continuaci\u00f3n de \"Blackened Sky\". O 24 de marzo editaron un novo sinxelo, \"The Ideal Height\", seguido por \"Questions and Answers\" o 26 de maio. O segundo \u00e1lbum da banda, \"The Vertigo of Bliss\", lanzouse o 16 de xu\u00f1o con cr\u00edticas moi positivas, centradas no estilo m\u00e1is experimental do traballo en comparaci\u00f3n con \"Blackened Sky\", as\u00ed como na inclusi\u00f3n de secci\u00f3ns de corda.\nDespois de facer unha extensa xira para promocionar \"The Vertigo of Bliss\", comezou as gravaci\u00f3ns do seguinte traballo nos Monnow Valley Studios en Monmouth, Pa\u00eds de Gales. Ao igual que cos seus discos anteriores, edit\u00e1ronse dous sinxelos antes que o \u00e1lbum; \"Glitter and Trauma\" e \"My Recovery Injection\" os d\u00edas 9 de agosto e 20 de setembro respectivamente. O 4 de outubro lanzouse \"Infinity Land\", e o 14 de febreiro do 2005 o derradeiro sinxelo do mesmo, \"Only One Word Comes To Mind\". O proxecto paralelo de Simon Neil, Marmaduke Duke, tam\u00e9n editou un \u00e1lbum nese ano, \"The Magnificent Duke\", e sa\u00edu de xira polo Reino Unido, xunto cos xemelgos Johnston acompa\u00f1\u00e1ndo \u00e1 banda no baixo e na bater\u00eda.\n\"Puzzle\" e chegada do \u00e9xito.\nNo ano 2006 Biffy Clyro deixou Beggars Banquet e asinou un contrato con 14th Floor, unha pequena filial de Warner Bros. No mes de setembro a banda viaxou ao Canad\u00e1 para gravar o seu cuarto \u00e1lbum en The Warehouse Studio en Vancouver, e The Farm Studio en Gibsons. Destas sesi\u00f3ns editouse o tema \"Semi-Mental\" como descarga dixital o 25 de decembro. A canci\u00f3n \"Saturday Superhouse\" apareceu o 5 de marzo do 2007, acadando o posto 13 na lista brit\u00e1nica de sinxelos, sendo ata a data o maior posto da banda.\n\"Puzzle\" editouse en xu\u00f1o sendo aclamado pola cr\u00edtica. O \u00e1lbum chegou ao n\u00famero 2 da lista brit\u00e1nica de \u00e1lbums na s\u00faa primeira semana e foi elixido o mellor \u00e1lbum do 2007 polas revistas \"Kerrang!\" e \"Rock Sound\". O disco est\u00e1 certificado ouro no Reino Unido ao ter vendidas unhas 220.000 copias e no mes de febreiro do 2009 vendera 300.000 copias en todo o mundo.\nActuaci\u00f3ns como abreconcertos de Muse, The Who, Red Hot Chili Peppers e The Rolling Stones foron moi importantes para ampliar a base de seareiros de Biffy Clyro. A banda tocou tam\u00e9n nos festivais \"Download 2007\", \"Glastonbury 2007\", \"Reading and Leeds Festival\" e \"T in the Park\". O 25 de agosto anunciouse que \"Machines\" ser\u00eda o seguinte sinxelo do \u00e1lbum, e foi editado o 8 de outubro. A banda foi abreconcertos de Linkin Park durante a s\u00faa europea en xaneiro do 2008. Tam\u00e9n xirou con Queens of the Stone Age por Europa e Norteam\u00e9rica na promoci\u00f3n do \u00e1lbum \"Era Vulgaris\".\n\"Only Revolutions\".\nA banda lanzou un novo sinxelo titulado \"Mountains\" en xullo do 2008, e acadou o n\u00famero 5 das listas brit\u00e1nicas de sinxelos. Orixinalmente \u00eda editarse s\u00f3 coma sinxelo, pero finalmente a canci\u00f3n inclu\u00eduse no seu seguinte \u00e1lbum.\nA banda traballou novamente co produtor Garth Richardson, desta vez nos estudios Ocean Way dos \u00c1nxeles, comezando as gravaci\u00f3ns a principios de maio do 2009. O primeiro sinxelo do novo \u00e1lbum, \"That Golden Rule\", editouse o 23 de agosto e acadou o n\u00famero 10 da lista brit\u00e1nica de sinxelos. \"The Captain\" apareceu o 26 de outubro e confirmouse que a banda ser\u00eda abreconcertos de Muse en 14 datas da s\u00faa xira europea. Finalmente \"Only Revolutions\" editouse o d\u00eda 9 de novembro."}
{"id": "124061", "revid": "23204", "url": "https://gl.wikipedia.org/wiki?curid=124061", "title": "Jigme Khesar Namgyel Wangchuck", "text": "Jigme Khesar Namgyel Wangchuck (en ) (nado en 1980) \u00e9 o actual rei de But\u00e1n. \u00c9 o primox\u00e9nito do anterior monarca butan\u00e9s Jigme Singye Wangchuck e da terceira esposa deste, Ashi Tshering Yangdon Wangchuck. A s\u00faa sucesi\u00f3n produciuse pola abdicaci\u00f3n daquel o 14 de decembro de 2006. O Rei ten unha irm\u00e1 e un irm\u00e1n menores, catro medio irm\u00e1s e tres medio irm\u00e1ns."}
{"id": "124073", "revid": "17467", "url": "https://gl.wikipedia.org/wiki?curid=124073", "title": "Afonso VII o Emperador", "text": ""}
{"id": "124089", "revid": "75439", "url": "https://gl.wikipedia.org/wiki?curid=124089", "title": "Elefantes (banda)", "text": "Elefantes foi un grupo musical espa\u00f1ol de m\u00fasica pop, que se mantivo en activo de 1994 a 2006.\nHistoria.\nBarcelona empezaba a sufrir o ver\u00e1n en 1994. A\u00ednda que ter\u00eda que pasar un ano en consolidarse, Elefantes plantou a s\u00faa semente por aquel ent\u00f3n.\nJordi estaba tocando a bater\u00eda cun grupo que se disolveu aos poucos d\u00edas da chamada de Shuarma. Foi tal dita disoluci\u00f3n, que ata abandonaron o local de ensaio co seu equipo de son dentro. Perfecto. S\u00f3 faltaba atopar guitarrista, baixista e un nome.\nA primeira oferta foi para Hugo, antigo compa\u00f1eiro de grupo de Jordi. Logo dun par de ensaios non aceptou. As canci\u00f3ns desa \u00e9poca, composici\u00f3ns de Shuarma herdadas do seu antigo grupo, eran puro e cru Rock'n'Roll, e Hugo, que ti\u00f1a a s\u00faa propia banda como cantante e preferiu polo momento seguir o seu cami\u00f1o.\nAo cabo de poucas semanas Hugo e Jordi viaxaron a Inglaterra para asistir ao Reading Festival, e esa experiencia foi como unha revelaci\u00f3n. Un punto de cambio natural. Tempos de descubrimento e de atrevemento nun terreo moit\u00edsimo m\u00e1is c\u00f3modo para uns rapaces que queimaran os seus primeiros cartuchos co Rock and roll ou o heavy metal. Sen tampouco deixar de lado influencias pasadas, as sonoridades pop da \u00e9poca adivi\u00f1aban o horizonte cara ao cal hab\u00eda que dirixirse.\nShuarma e Jordi intentaban en balde completar a formaci\u00f3n. Ensaiaban sos e gravaban maquetas caseiras. Neses d\u00edas a Shuarma ocorr\u00e9uselle o nome do grupo: \"ELEFANTES\" \"\u00bfPor que?\" \"Penso en por que estamos facendo todo isto. Penso na necesidade vital de facer canci\u00f3ns. Noutras culturas as\u00f3ciase ao elefante con todo o relacionado coa alma, un animal sagrado, as\u00ed que Elefantes ser\u00e1 iso. Un grupo con alma\".\nLogo veu Gelo. Un baixista co cal puideron empezar a traballar como tr\u00edo. Pese a que a conexi\u00f3n estil\u00edstica era nula, Gelo era moi bo baixista, e ata se chegou a facer unha sesi\u00f3n de fotos e un pequeno concerto en xullo de 1995. Era un xeito de botar para adiante. Pero Gelo qu\u00edxose ir, o cal non supuxo ning\u00fan trauma. Case \u00e1 vez que Hugo pediu por fin entrar na banda. Antes de que Gelo f\u00f3sese, prestouse a gravar o que ser\u00eda a primeira maqueta de estudo de Elefantes. Era setembro e gravaron nun d\u00eda 6 canci\u00f3ns: \"No hay\", \"Para nada\", \"Las flores del mal\", \"Intro\", \"Du\u00e9rmete\" e \"La muerte\".\nElefantes era xa un grupo con maqueta, e a necesidade dun baixista, moi urxente. Hugo co\u00f1eceu a Julio nun concerto, e directamente prop\u00faxolle vir ensaiar. As s\u00faas referencias como baixista non eran moi halag\u00fce\u00f1as, as\u00ed que baixo a condici\u00f3n de que se lle poder\u00eda cambiar por outro baixista con m\u00e1is experiencia, empezaron a traballar. A personalidade de Julio supliu nun principio as primeiras dificultades e case sen ter consciencia diso, por fin Elefantes era un grupo de verdade.\nO primeiro concerto tivo lugar o 13 de outubro de 1995, na sala Aspid de Barcelona. Presentaron todas as s\u00faas canci\u00f3ns e unha chea de versi\u00f3ns. Tanto a maqueta como os concertos tiveron moi boa acolleita, e iso permitiu ao grupo seguir tocando al\u00ed todas as semanas durante 7 meses. Eran tantas as ganas de tocar en directo que non importaba o di\u00f1eiro, nin o lugar nin as condici\u00f3ns t\u00e9cnicas nin f\u00edsicas. Tanto foi as\u00ed que nesa \u00e9poca p\u00faidose a ver a Elefantes tocando nos sitios m\u00e1is insospechados como bares de copas, festas privadas, c\u00e1rceres ou clubs de alterne. \"Concertos ac\u00fasticos ou non. Media hora ou dous pases de hora e media. Versi\u00f3ns de todo tipo, improvisaciones suicidas, tocar, tocar, tocar\".\nLogo dunha segunda maqueta con temas como \"Pretendes\", \"\u00bfD\u00f3nde estoy?\", \"El payaso\", \"Ves luz\" ou \"Tu vida\", o grupo buscaba actuar en sitios m\u00e1is acordes co estilo de m\u00fasica que \u00eda definindo, atop\u00e1ndose que fac\u00eda falta algo m\u00e1is que un par de maquetas para poder acceder a circu\u00edtos de salas m\u00e1is interesantes, e ante a falta de propostas dalgunha compa\u00f1\u00eda discogr\u00e1fica, co di\u00f1eiro aforrado das actuaci\u00f3ns o grupo decidiu financiarse un EP.\nCece Giannotti era o l\u00edder dunha marabillosa banda barcelonesa chamada Traditional Tourist. A el prop\u00faxoselle producir o disco. Era agosto de 1996, e o grupo alugou os Estudos Montseny para gravar 5 canci\u00f3ns: \"No hay\", \"Debemos seguir\", \"Pretendes\", \"Para nada\" e \"Piano 1\". Grazas \u00e1 maxia de Giannotti o disco puido mesturarse en Boston conseguindo un son que superaba as expectativas do grupo para as 400.000 pesetas ti\u00f1a de orzamento. Pouco m\u00e1is tarde, a discogr\u00e1fica La Col Records cedeu o seu selo a cambio de 15.000 pesetas para que Elefantes lanzase o EP, sen t\u00edtulo xen\u00e9rico, nunha edici\u00f3n limitada e numerada de 500 exemplares, cunha coidada presentaci\u00f3n con postal e libreto externo, todo iso dentro dunha caixa de cart\u00f3n.\nDevandito EP ti\u00f1a un car\u00e1cter eminentemente promocional. Vend\u00e9ronse copias en concertos, e nas tendas FNAC de Madrid e Barcelona. O resto esfumouse en emisoras de radio, publicaci\u00f3ns e compa\u00f1\u00edas discogr\u00e1ficas. As cr\u00edticas definiron a Elefantes como un grupo de Pop-Rock moi elegante e osixenado, con boas composici\u00f3ns, textos intelixentes e imaxe moi glamourosa.\nA produci\u00f3n de Giannotti foi fundamental para un grupo con moi pouca experiencia en estudo, pero con moitas ganas de explorar as posibilidades que ofrece unha gravaci\u00f3n. O paso do tempo ofrece unha visi\u00f3n deste disco como un bo reflexo do car\u00e1cter do grupo nesa \u00e9poca. Elefantes \u00e9 un primeiro paso cara a algo m\u00e1is.\n\"El hombre pez\".\nE algo m\u00e1is \u00e9 o que ofrece o seguinte disco: \"El hombre pez\". Pero para iso a\u00ednda teriamos que esperar 18 longos meses. Tempo no que o grupo xa se suscita como unha necesidade absolutamente vital o desenvolvemento da m\u00fasica como expresi\u00f3n art\u00edstica global. Tempo de crises internas, individuais e colectivas, loita de egos sen cuartel, dificultades econ\u00f3micas, situaci\u00f3ns l\u00edmite con grandes presi\u00f3ns, grandes triunfos e decepci\u00f3ns. \"Botando a vista atr\u00e1s un d\u00e1se conta de que o superar esa \u00e9poca e seguir adiante consolidou a Elefantes como banda, e tan preto estivo de disolverse que o que pasou en realidade foi totalmente o contrario; sent\u00e1ronse as bases do que \u00e9 Elefantes hoxe en d\u00eda: un grupo con fortes personalidades, equilibradas pola capacidade de di\u00e1logo e o respecto art\u00edstico\". Cos concertos de ent\u00f3n pasaba o mesmo. Eran m\u00e1is furiosos e viscerais que nunca. Tan arriscados na s\u00faa formulaci\u00f3n como desiguais no seu resultado. Durante eses meses, concretamente en xullo de 1997, Elefantes incliu nun CD recompilatorio de La Col Records a canci\u00f3n \"\u00bfD\u00f3nde estoy?\", e gravou un videoclip de \"Pretendes\".\nTodo este v\u00f3rtice deu como resultado un paquete heterox\u00e9neo de canci\u00f3ns, nas que luz e escuridade conviven sen complexos no mar de ilusi\u00f3n que prop\u00f3n O Home Peixe. O disco gravouse entre xaneiro e febreiro de 1998 nos estudos PAC, coa axuda do incomparable Didier Richard nos controis t\u00e9cnicos. A produci\u00f3n correu a cargo do propio grupo, na s\u00faa determinaci\u00f3n de levar ata o final o que o Elefantes necesitaba expresar. \"Foi moi emocionante sentir que \u00edas ao estudo e creabas m\u00fasica, e que logo esa m\u00fasica quedar\u00eda nun CD para toda a vida. Iso \u00e9 teu e non cho vai quitar ningu\u00e9n\". Un dez en actitude. A\u00ednda que a falta de experiencia en produci\u00f3n non pon o disco \u00e1 altura das s\u00faas posibilidades, canci\u00f3ns soberbias como \"M\u00e1s que t\u00fa a yo\", \"Te querr\u00e9 y t\u00fa me perdonar\u00e1s\", \"El pez II\", \"No quieres m\u00e1s\" o \"Y sin respirar\", por citar algunhas, conforman un disco dominado por unha idea: a met\u00e1fora do Home Peixe. Unha mirada interior cara ao interior dos demais.\n\"Creas para nadar no interior doutras persoas, e deixar algo belo baixo a s\u00faa auga. Creas para facer sentir artistas aos outros. Serei un peixe que faga sa\u00edr escamas na pel dos demais. O Home Peixe.\"\nElefantes atop\u00e1base libre de contrato discogr\u00e1fico. Non hab\u00eda xeito de conseguir que algu\u00e9n estivese disposto a apostar polo grupo con garant\u00edas claras de proxecci\u00f3n. Pouco \"indie\" para o circu\u00edto \"indie\", demasiado dif\u00edcil para o circu\u00edto comercial, o grupo andaba a\u00ed entre d\u00faas augas, co master de \"El hombre pez\" queimando nas mans. Logo dalgunhas negociaci\u00f3ns, AZ Records contratou aos Elefantes. O grupo era consciente que non dera un gran paso adiante, pero era o que hab\u00eda e non se pod\u00eda parar. Un chanzo m\u00e1is na carreira, esperando a oportunidade nun futuro non moi afastado de poder dar no cravo dunha vez por todas. Por aquel ent\u00f3n Elefantes rompeu relaci\u00f3ns con Alberto Garc\u00eda, representante do grupo desde os inicios, quedando \u00e1 expectativa das capacidades do equipo de AZ, e obtendo unha contundente resposta: 172 discos vendidos nun ano. 3 presentaci\u00f3ns en directo. Media ducia de artigos en prensa. A traxectoria de AZ revelaba unha intenci\u00f3n evidente de sepultar \"El hombre pez\" \u00e1 espera de novas canci\u00f3ns que fixesen pensar en vender o grupo a unha multinacional. Iso ou afogar ao grupo no seu propio contrato.\n\u00bfComo combater contra isto? Traballando m\u00e1is duro a\u00ednda. A inquietude provocada polo negocio da m\u00fasica viuse contrarrestada por un dos maiores acertos que nunca tivo o grupo: a incorporaci\u00f3n en setembro de 1998 do pianista Jaime de Burgos como m\u00fasico para directos e gravaci\u00f3ns.\n\"Azul\".\nAs novas canci\u00f3ns ped\u00edan a berros un pouco m\u00e1is de aire, unha clara ampliaci\u00f3n nas sonoridades. \"Necesitabamos pianos, \u00f3rganos, acorde\u00f3ns, viol\u00edns, ru\u00eddos... Hab\u00edan tant\u00edsimas cousas que podiamos probar nas canci\u00f3ns, que os primeiros ensaios con Jaime rec\u00f3rdanme aos incios do grupo. Creo que nos deu o empurr\u00f3n necesario para cohesionarnos a\u00ednda m\u00e1is como m\u00fasicos. Tam\u00e9n nos fixo sentirnos algo menos rockeiros. Xa non soaba a cuarteto. Pod\u00edas pasar de grandes silencios a escoitar un mill\u00f3n de cousas en cada canci\u00f3n se quer\u00edas\".\nA un concerto que Elefantes deu en Zaragoza foi a velos Enrique Bunbury recomendado por un amigo com\u00fan, Morti, cantante dos desaparecidos El Fant\u00e1stico Hombre Bala, agora coa s\u00faa nova banda Ex-Mundus. Aos poucos d\u00edas Shuarma env\u00eda a Bunbury unha maqueta con algunhas das novas canci\u00f3ns. Bunbury acode \u00e1 presentaci\u00f3n de \"El hombre pez\" en Barcelona en marzo de 1999, e seguidamente prop\u00f3n a Elefantes producir o pr\u00f3ximo disco e axudar a atopar unha discogr\u00e1fica que lle interese o proxecto. O que ocorreu neste sentido no seguinte ano, e para non aburrir ao lector, poder\u00edase resumir como que custou \"un pouco\" obter a liberdade do contrato con AZ Records.\nEn novembro deste mesmo ano, e da man do amigo Carlos Ann co seu selo Moviedisco, Elefantes aporta o tema \"El cielo se va\" a un disco recompilaci\u00f3n de promoci\u00f3n da tarxeta Blue Joven do BBV.\nMentres, os novos temas \u00edan caendo un detr\u00e1s doutro. Hugo ampliou o seu equipo e o son das s\u00faas guitarras era cada vez mellor. Tanto Shuarma como Hugo compraron uns equipos de graVaci\u00f3n dixitais, para poder facer maquetas con moi bo son dentro do local de ensaio, e por primeira vez o grupo pod\u00eda pasarse horas gravando, mesturando, experimentando. Foi un cambio de velocidade. A capacidade de traballo aumentou enormemente, e o control sobre o resultado das canci\u00f3ns era moito maior. \"Gravar e mesturar unha canci\u00f3n lev\u00e1banos unhas 16 horas, algunhas menos. Era lento e moi laborioso, pero cando a terminabamos parec\u00edanos a mellor canci\u00f3n do mundo\". Ata abril de 2000 gravaron 26 canci\u00f3ns, 13 das cales definen os que \u00e9 o \u00faltimo disco de Elefantes: \"Azul\".\nSen d\u00fabida \"Azul\" \u00e9 o mellor disco editado ata agora por Elefantes. A madurez nas composici\u00f3ns de Shuarma \u00e9 xa moi notable. Toda a banda vai adquirindo xa o peso suficiente para levar esas canci\u00f3ns ata onde as canci\u00f3ns piden ser levadas. Elefantes \u00e9 m\u00e1is que nunca un grupo que toca canci\u00f3ns. Como sempre ambiguo e heterog\u00e9neo na forma, pero con ese f\u00edo argumental que son os sentimentos implicados en cada unha das canci\u00f3ns. Distintos puntos de vista sobre algo moi primario. \"Un disco pop. Un disco de luz. Positivo na sonoridad, deixando o noso contrapunto escuro m\u00e1is para os textos e os directos. Os directos quizais son m\u00e1is viscerales, pero para \"Azul\" buscabamos outra cousa. Queriamos facer un disco m\u00e1is equilibrado\".\nContratados felizmente por Hispavox (EMI), a gravaci\u00f3n de \"Azul\" realizouse de maio a agosto do 2000, gravado por Gonzalo Castro nos estudios Sinton\u00eda de Madrid, mesturado en Music Lan, Figueres (Xirona) por Joan Trayter e producido por Enrique Bunbury.\n\"Enrique proporcionounos a oportunidade que nos permite seguir adiante nunhas condici\u00f3ns que un tempo atr\u00e1s s\u00f3 podiamos imaxinar. Pero o m\u00e1is importante de todo \u00e9 que el entendeu Elefantes tal e como Elefantes \u00e9, e soubo levar nustras canci\u00f3ns a partir do punto onde as ti\u00f1amos nas maquetas cara a onde buscabamos deixalas pero non sabiamos\".\n\"Azul\" conta ademais coa colaboraci\u00f3n de grandes artista como Clara Montes, Marilia Casares, Morti, Dani Nel\u00b7o, Jaime Urrutia, e o propio Bunbury.\nDespois de ser o abreconcertos de Bunbury no ver\u00e1n de 2000, e facer unha xira por teatros en decembro, o futuro do grupo adivi\u00f1\u00e1base interesante.\n\"La forma de mover tus manos\".\nProducido por Phil Manzanera (ex Roxy Music e co\u00f1ecido produtor de numerosos artistas en todo o mundo) e Quimi Portet (ex El \u00daltimo de la Fila) sup\u00f3n un paso important\u00edsimo na s\u00faa carreira cara ao reco\u00f1ecemento como unha das formaci\u00f3ns m\u00e1is orixinais e innovadoras do panorama da m\u00fasica pop en Espa\u00f1a.\nTrala extraordinaria acollida do seu anterior disco \"Azul\" (rozando o disco de ouro) e da s\u00faa xira, m\u00e1is o \u00e9xito de cr\u00edtica cara \u00e1 s\u00faa edici\u00f3n extra \"Azul en ac\u00fastico\", Elefantes redondearon a solidez da s\u00faa aposta con este novo traballo, asumindo novas ra\u00edces musicais e exhibindo un extraordinario facer instrumental.\nCanci\u00f3ns como a do t\u00edtulo: \"La forma de mover tus manos\", \"Por verte pasar\", \"La ni\u00f1a morena\" ou \"Que yo no lo sab\u00eda\" complementaron o atractivo crebacabezas aberto con \"Azul\", \"Me volv\u00ed a equivocar\", \"Se me va\" ou \"Me gustar\u00eda poder hacerte feliz\" do anterior disco.\nDisoluci\u00f3n.\nEn decembro de 2005, logo de dez anos de existencia, o grupo emitiu un comunicado no que anunciaba a s\u00faa separaci\u00f3n. Textualmente dic\u00eda:\n\"\u00ablogo de dez anos de carreira, sete discos no mercado, m\u00e1is de 55 canci\u00f3ns compostas, moitos concertos, moitas viaxes, todo iso realizado con much\u00edsima ilusi\u00f3n e much\u00edsimo agarimo, po\u00f1emos punto final \u00e1 nosa carreira porque como grupo xa non temos m\u00e1is nada que dicir\u00bb\".\nEn 2006, Shuarma comezou a s\u00faa carreira en solitario coa publicaci\u00f3n do \u00e1lbum \"Universo\".\nEn 2006, Hugo Toscano comezou a s\u00faa carreira en solitario acompa\u00f1ado pola actriz e cantante Sof\u00eda Monreal, formando o grupo Naranja Toscano do que editaron o seu primeiro disco titulado \"Por\u00f3n sin peros\" en outubro de 2008."}
{"id": "124092", "revid": "1131", "url": "https://gl.wikipedia.org/wiki?curid=124092", "title": "Universidade de T\u00e9ramo", "text": "A Universidade de T\u00e9ramo (\"Universit\u00e0 degli Studi di Teramo\", UNITE, en italiano) \u00e9 unha universidade localizada na cidade italiana de T\u00e9ramo, fundada en 1993.\nHistoria e caracter\u00edsticas.\nA Universidade de T\u00e9ramo establ\u00e9cese en 1993, cando as facultades de Ciencias Pol\u00edticas, Dereito e Veterinaria, presentes desde hab\u00eda xa anos na cidade, se separaron da Universidade de Chieti \u00e1 que pertenc\u00edan, para crear unha nova instituci\u00f3n completamente aut\u00f3noma. A Universidade hoxe vaise afianzando cada vez m\u00e1is como un estimado ateneo italiano e unha segura referencia do centro e sur de Italia. Conta con 5 facultades, 24 carreiras, 35 m\u00e1ster, 6 escolas de posgrao e 10 departamentos.\nO campus de Custo Sant'Agostino (no barrio de Colleparco), con 50.000 metros cadrados de superficie total, aloxa a Facultade de Dereito, Ciencias Pol\u00edticas e Ciencias da Comunicaci\u00f3n. Est\u00e1 en obras o polo cient\u00edfico, onde se mudar\u00e1n a Facultade de Medicina Veterinaria e a facultade de Ciencias Agrarias: un establecemento que, cunha superficie total de 100.000 metros cadrados, aloxar\u00e1 tam\u00e9n o hospital veterinario e a canceira sanitaria.\nA Universidade \u00e9 ademais activa protagonista dunha vivaz pol\u00edtica de internacionalizaci\u00f3n na que participan cada vez m\u00e1is estudantes estranxeiros nos seus cursos por medio de numerosas bolas internacionais. Est\u00e1 lamentablemente a\u00ednda en obras a \"Casa dello studente\", unha residencia \u00e1 beira da Universidade que prev\u00e9 a presenza de moitas habitaci\u00f3ns destinadas aos estudantes.\nOrganizaci\u00f3n.\nEstas son as 5 facultades nas que est\u00e1 dividida a Universidade:"}
{"id": "124093", "revid": "895", "url": "https://gl.wikipedia.org/wiki?curid=124093", "title": "Vomano", "text": ""}
{"id": "124094", "revid": "98629", "url": "https://gl.wikipedia.org/wiki?curid=124094", "title": "R\u00edo Vomano", "text": "O r\u00edo Vomano (\"Vomanus\", en lat\u00edn) \u00e9 un r\u00edo Italiano de 76\u00a0km de longo. Nace en Monte San Franco, no Gran Sasso, e percorre os concellos de Montorio al Vomano e Roseto degli Abruzzi na rexi\u00f3n dos Abruzos, para desembocar no mar Adri\u00e1tico."}
{"id": "124095", "revid": "895", "url": "https://gl.wikipedia.org/wiki?curid=124095", "title": "Trigno", "text": ""}
{"id": "124096", "revid": "56817", "url": "https://gl.wikipedia.org/wiki?curid=124096", "title": "R\u00edo Trigno", "text": "O r\u00edo Trigno (\"Trinius\", en lat\u00edn) \u00e9 un r\u00edo Italiano de 85\u00a0km de longo. Nace en Monte Capraro, no concello de Vastogirardi, na provincia de Isernia. Desemboca no mar Adri\u00e1tico preto de Vasto."}
{"id": "124099", "revid": "895", "url": "https://gl.wikipedia.org/wiki?curid=124099", "title": "Tronto", "text": ""}
{"id": "124101", "revid": "23204", "url": "https://gl.wikipedia.org/wiki?curid=124101", "title": "R\u00edo Tronto", "text": "O r\u00edo Tronto (\"Truentus\", en lat\u00edn) \u00e9 un r\u00edo Italiano de 115\u00a0km de longo. Nace en Monte della Laghetta e desemboca no mar Adri\u00e1tico en Porto d'Ascoli, no concello de San Benedetto del Tronto.\nAntigamente o \"Truentus\" atravesaba as rexi\u00f3ns do Lacio, As Marcas e os Abruzos."}
{"id": "124114", "revid": "98629", "url": "https://gl.wikipedia.org/wiki?curid=124114", "title": "London Irish", "text": "O London Irish \u00e9 un club ingl\u00e9s de rugby da cidade de Reading que compite na Aviva Premiership e xoga como local no Madejski Stadium.\nEquipos.\nA totalidade dos seus equipo adestra en Sunbury (Surrey). O seu equipo afeccionado (London Irish http://cx2.wmflabs.org/index.php/Special:ContentTranslation RFC) xoga tam\u00e9n en Sunbury, xogando o equipo profesional no Madejski Stadium os seus partidos como local, estadio localizado en Reading (Berkshire). O equipo xoga na Aviva Premiership inglesa, na Anglo-Welsh Cup e nas competici\u00f3ns europeas: Heineken Cup e European Challenge Cup.\nAs cores coas que xoga o equipo son o verde e o branco (as cores de Irlanda). A mascota do equipo \u00e9 un can Lobero Irland\u00e9s chamado \"Digger\". Este equipo foi fundado por emigrantes irlandeses de Londres, ao igual que outros equipos da cidade coma os London Welsh ou os London Scottish.\nOs London Irish ga\u00f1aron o seu primeiro gran trofeo no ano 2002 ao ga\u00f1ar a Copa Anglo-Galesa e foi semifinalista da Heineken Cup na tempada 2007-08, perdendo contra o Stade Toulousain no Twickenham Stadium de Londres por 15 a 21.\nHistoria.\nO London Irish RFC foi fundado en 1898 por irlandeses que estaban en Londres. Inicialmente s\u00f3 pod\u00edan pertencer ao equipo xogadores de orixe irlandesa, polo que tiveron problemas para atopar xogadores durante a primeira guerra mundial e a guerra Anglo-Irlandesa\nTras anos de xogo en Sansbury, os \"Exiles\" consideran este campo coma a s\u00faa casa espiritual a pesar de xogar agora no Madejski Stadium de Reading."}
{"id": "124115", "revid": "1131", "url": "https://gl.wikipedia.org/wiki?curid=124115", "title": "Universidade de Chieti", "text": "A Universidade G. d'Annunzio (\"Universit\u00e0 G. d'Annunzio - Chieti e Pescara\", UNICH, en italiano) \u00e9 unha universidade italiana localizada en Chieti e Pescara. Foi fundada en 1965 e est\u00e1 organizada en 11 facultades.\nOrganizaci\u00f3n.\nEstas son as facultades nas que est\u00e1 dividida a Universidade:"}
{"id": "124116", "revid": "895", "url": "https://gl.wikipedia.org/wiki?curid=124116", "title": "Sangro", "text": ""}
{"id": "124117", "revid": "1987", "url": "https://gl.wikipedia.org/wiki?curid=124117", "title": "R\u00edo Sangro", "text": "O r\u00edo Sangro \u00e9 un r\u00edo italiano. Nace en Monte Morrone del Diavolo, no concello de Pescasseroli, provincia de L'Aquila. Ten unha lonxitude de 122\u00a0km e desemboca no mar Adri\u00e1tico.\nDescrici\u00f3n.\nNace no Parque Nacional de Abruzzo, na monta\u00f1as dos Apeninos, antes de descender cara ao nord\u00e9s a trav\u00e9s de Castel di Sangro, Ateleta, Quadri e Villa Santa Maria, para despois desembocar no Lago di Bomba ou lago do Sangro. Desde al\u00ed, fl\u00fae ao nord\u00e9s e se une ao r\u00edo Aventino para chegar ao mar Adri\u00e1tico, ao sur de Punta Cavelluccio."}
{"id": "124123", "revid": "1131", "url": "https://gl.wikipedia.org/wiki?curid=124123", "title": "Galer\u00eda de imaxes do Cebreiro, Pedrafita do Cebreiro", "text": "Santa Mar\u00eda do Cebreiro \u00e9 unha parroquia do concello de Pedrafita do Cebreiro"}
{"id": "124124", "revid": "98629", "url": "https://gl.wikipedia.org/wiki?curid=124124", "title": "R\u00edo Liri", "text": "O r\u00edo Liri (\"Liris\", en lat\u00edn) \u00e9 un dos principais r\u00edos do centro de Italia que discorre entre as rexi\u00f3ns dos Abruzos, o Lacio e Campania.\nDescrici\u00f3n.\nNace no Monti Simbruini, nos Apeninos, e tras percorrer 120\u00a0km desde as fontes at\u00e9 a confluencia co r\u00edo Gari, toma a denominaci\u00f3n de r\u00edo Garigliano. Con este nome percorre outros 38\u00a0km at\u00e9 a desembocadura no mar Tirreno."}
{"id": "124125", "revid": "895", "url": "https://gl.wikipedia.org/wiki?curid=124125", "title": "Liri", "text": ""}
{"id": "124126", "revid": "5110", "url": "https://gl.wikipedia.org/wiki?curid=124126", "title": "Galer\u00eda de imaxes da Serra do Courel", "text": "Galer\u00eda de imaxes da Serra do Courel."}
{"id": "124141", "revid": "56817", "url": "https://gl.wikipedia.org/wiki?curid=124141", "title": "Alberto Cunha", "text": "Alberto Cunha, nado en Vigo o 1 de agosto de 1973, \u00e9 un actor, m\u00fasico e humorista galego.\nTraxectoria.\nComezou desde novo a s\u00faa carreira musical e teatral. En 1990 comezou a presentar \"Tarde Taina\", programa infantil da TVG.\nComo cantante estivo na Orquestra Sinf\u00f3nica de Melide, e en 2001 publicou o seu primeiro disco, \"Alberto\". En 2004 publicou \"Ahora\", un CD con temas propios e unha versi\u00f3n de \"Ne me quitte pas\" de Jacques Brel acompa\u00f1ado ao piano por Teo Cardalda de C\u00f3mplices.\nEn 2008 publicou \"Contra Tempo\", con versi\u00f3ns de autores coma Andr\u00e9s do Barro, Lu\u00eds Emilio Batall\u00e1n, Joaqu\u00edn Sabina, Joan Manuel Serrat, Rafael Amor ou Pepe Domingo Casta\u00f1o.\nCompuxo a sinton\u00eda de \"Pratos combinados\" (onde apareceu de actor nun cap\u00edtulo) e de \"Gran Verbena\"."}
{"id": "124143", "revid": "387", "url": "https://gl.wikipedia.org/wiki?curid=124143", "title": "90377 Sedna", "text": ""}
{"id": "124144", "revid": "387", "url": "https://gl.wikipedia.org/wiki?curid=124144", "title": "50000 Quaoar", "text": ""}
{"id": "124145", "revid": "98629", "url": "https://gl.wikipedia.org/wiki?curid=124145", "title": "Anatahan", "text": "A illa Anatahan pertence \u00e1s Illas Marianas do Norte. Ten 9 quil\u00f3metros de longo e ten unha superficie de 33\u00b49 quil\u00f3metros cadrados. A s\u00faa poboaci\u00f3n evacuouse debido \u00e1s erupciones volc\u00e1nicas na illa, estando actualmente deshabitada. A erupci\u00f3n do volc\u00e1n m\u00e1is recente foi en 2007 e durou ata o ano 2008. \u00c9 un dos volc\u00e1ns m\u00e1is activos das Illas Marianas do Norte. Antigamente habitada, actualmente non ten poboaci\u00f3n debido ao sempre presente perigo de erupcions volc\u00e1nicas.\nAnatahan \u00e9 ben co\u00f1ecida debido a un grupo de disidentes xaponeses que resistiu moito tempo despois do final da segunda guerra mundial.\nHistoria.\nA finais da guerra, un grupo de naufragos xaponeses dun buque afundido polo ex\u00e9rcito americano chegaron \u00e1 illa. Este grupo foi descuberto en febreiro de 1945, cando varios chamorros de Saipan foron enviados \u00e1 illa para recuperar os corpos dun B-29 que se estrelara. Os chamorros informaron que hab\u00eda uns trinta sobreviventes xaponeses de tres barcos afundidos en xu\u00f1o de 1944, unha das cales era unha muller de Okinawa. Os naufragos da illa neg\u00e1ronse a crer que a guerra terminara e resistiron todos os intentos da Armada para eliminalos.\nEnvi\u00e1ronse folletos aos disidentes inform\u00e1ndoos de que a guerra terminara e que deb\u00edan entregarse, pero estas petici\u00f3ns foron ignoradas. Viv\u00edan unha vida austera, com\u00edan cocos, taro, cana de azucre silvestre, peixes e lagartos. Fumaban, follas secas de papaia triturada envolvida nas follas de pl\u00e1tanos e unha bebida embriagante co\u00f1ecida como \"tuba\", (uo vi\u00f1o de coco). Viv\u00edan en chozas de folla de palma tecida, e o piso era de esteiras de pandanus. Tras o accidente do B-29, os disidentes usaron material rescatado dos seus restos.\nO empeoreamento das relaci\u00f3ns persoais desenvolvidas como resultado de ser demasiado longas, ademais de ser un pequeno grupo nunha pequena illa e tam\u00e9n por mor da \"tuba\". Unido \u00e1 presenza de s\u00f3 unha muller, Kazuko Higa, causou grandes dificultades tam\u00e9n. Seis das once mortes que se produciron entre os disidentes foron resultado da violencia. Un home mostraba trece feridas de coitelo. A sra. Higa que, repartiu os seus afectos polo menos con catro dos homes, logo de que un por un foran desaparecendo misteriosamente como resultado de \"ser tragado polas ondas mentres pescaban.\" En xullo de 1950, a Sra. Higa foi \u00e1 praia cando un buque americano estaba na ribeira e pediu ser retirada da illa. Foi levada a Saipan abordo do Miss Susie e, \u00e1 s\u00faa chegada, informou \u00e1s autoridades que os homes da illa non cr\u00edan que a guerra terminara.\nMentres tanto, os funcionarios do goberno xapon\u00e9s interesaronse pola situaci\u00f3n en Anatahan e pediron \u00e1 Armada informaci\u00f3n \"sobre os xaponeses que viv\u00edan unha vida de Robinson Crusoes, unha vida primitiva nunha illa deshabitada\", e ofreceronse a enviar un buque a rescatalos. En xaneiro de 1951, foilles entregada unha mensaxe do Gobernador da Prefectura de Kanagawa e as familias tam\u00e9n escribiron cartas para informarlles de que a guerra terminara e que deb\u00edan renderse.\nAs cartas foron enviadas por v\u00eda a\u00e9rea o 26 de xu\u00f1o e, finalmente, foron convencidos de que deb\u00edan entregarse. As\u00ed, seis anos despois do final da segunda guerra mundial, a operaci\u00f3n \"Eliminaci\u00f3n\" p\u00faxose en marcha desde Saipan, baixo o mando de James B. Johnson, USNR, a bordo do remolcador da Mari\u00f1a USS Cocopa. O Tenente Comandante James B. Johnson e o Sr. Ken Akatani, un int\u00e9rprete, dirixironse a terra nun bote de goma aceptando oficialmente a \u00faltima entrega da segunda guerra mundial na ma\u00f1\u00e1 do 30 de xu\u00f1o de 1951, que tam\u00e9n coincidiu co \u00faltimo d\u00eda da Administraci\u00f3n Naval do Territorio en Fideicomiso das Illas do Pac\u00edfico."}
{"id": "124146", "revid": "5863", "url": "https://gl.wikipedia.org/wiki?curid=124146", "title": "Farall\u00f3n de Medinilla", "text": "Farall\u00f3n de Medinilla \u00e9 unha pequena illa deshabitada das Illas Marianas do Norte. \u00c9 parte do Municipio Illas do Norte. Sit\u00faase a 72\u00a0km. ao norte de Saipan. A s\u00faa superficie \u00e9 de 0,845\u00a0km\u00b2. A s\u00faa maior elevaci\u00f3n ten 81 metros. A vexetaci\u00f3n \u00e9 moi seca e hai ata hai herba da sabana.\nA illa foi utilizada un longo tempo polo ex\u00e9rcito americano para realizar probas de bombas. Desde 2002, a illa \u00e9 unha reserva de aves, pero de baixa protecci\u00f3n.\nA illa leva o nome de Jos\u00e9 de Medinilla e Pifieda, o gobernador espa\u00f1ol das Illas Marianas de 1812-1822."}
{"id": "124148", "revid": "98629", "url": "https://gl.wikipedia.org/wiki?curid=124148", "title": "Aguijan", "text": "Aguijan \u00e9 unha pequena illa situada a 8\u00a0km de Tinian, illa separada pola Canle de Tinian na cadea das Illas Marianas do Norte no Oc\u00e9ano Pac\u00edfico. \nDurante a segunda guerra mundial, os xaponeses mantiveron unha gornici\u00f3n en Aguijan.\nAguijan e a s\u00faa veci\u00f1a Tinian forman o municipio de Tinian, unha das catro principais divisi\u00f3ns pol\u00edticas que conforman a Illas Marianas do Norte.\nXeograf\u00eda.\nAguigan s\u00f3 ten un tama\u00f1o de , cunha lonxitude de e un ancho de . \u00c9 alcumada como \"Illa das cabras\" debido \u00e1 gran cantidade de cabras salvaxes al\u00ed presentes. Gran parte da vexetaci\u00f3n aut\u00f3ctona de Aguijan foi destru\u00edda polas cabras.\nAguigan est\u00e1 deshabitada e rara vez \u00e9 visitada porque est\u00e1 rodeada de abuptos cant\u00eds. Non obstante, unha expedici\u00f3n realizada no 2002 sobre a illa atopou al\u00ed un pu\u00f1ado de especies aut\u00f3ctonas, inclu\u00edndo varias especies de morcego, morcego da froita das Marianas, o morcego de cola de vaina e o megapodo micronesio \"Megapodius laperouse\".\nNaftan Rock.\nAproximadamente a 1 km da costa suroeste de Aguijan est\u00e1 Naftan Rock, con 18 m. de altitude.\nHistoria.\n\u00c9 probable que os primeiros avistamentos por parte dos europeos ocorreran durante a expedici\u00f3n espa\u00f1ola de Fernando de Magall\u00e1ns, ou polo seu comandante Gonzalo G\u00f3mez de Espinosa sendo cartografada como \"Santo \u00c1ngel\". Foi visitado polo misioneiro espa\u00f1ol Diego Luis de San Vitores en 1669.\nAguijan administrouse como parte das Illas Marianas espa\u00f1olas desde o s\u00e9culo XVI ata 1899, cando as Marianas do Norte foron vendidas por Espa\u00f1a ao Imperio Alem\u00e1n. Baixo Alema\u00f1a, administr\u00e1ronse como parte de Nova Guinea alem\u00e1. Durante a primeira guerra mundial, Aguijan quedou baixo o control do Imperio do Xap\u00f3n e administrouse como parte do Mandato do Pac\u00edfico sur. Durante a segunda guerra mundial, o ex\u00e9rcito imperial xapon\u00e9s mantivo unha gornici\u00f3n en Aguijan. Esta gornici\u00f3n \u00e9 digna de menci\u00f3n debido \u00e1 s\u00faa rendici\u00f3n \u00e1s forzas Aliadas o 4 de setembro de 1945, dous d\u00edas despois da rendici\u00f3n do Xap\u00f3n no . A rendici\u00f3n \u00e9 \u00fanica porque foi a \u00fanica rendici\u00f3n organizada por un Garda Costas dos EE.UU, o \"USCG 83525\". O almirante da Mari\u00f1a estadounidense Marshall R. Greer recibiu a rendici\u00f3n do segundo tenente xapon\u00e9s Kinichi Yamada.\nTras a segunda guerra mundial, Aguijan quedou baixo o control dos Estados Unidos e administrouse como parte do Territorio en Fideicomiso das Illas do Pac\u00edfico. Desde 1978, a illa forma parte da Mancomunidade das Illas Marianas do Norte."}
{"id": "124161", "revid": "1131", "url": "https://gl.wikipedia.org/wiki?curid=124161", "title": "Wamba (hom\u00f3nimos)", "text": "Wamba pode referirse a:\nComo top\u00f3nimo pode referirse a:"}
{"id": "124162", "revid": "23204", "url": "https://gl.wikipedia.org/wiki?curid=124162", "title": "Sampiro", "text": "Sampiro, nado en Igrexa do Campo (O Bierzo), ou segundo outras fontes na Zamora, cara ao 956 e finado en Astorga no 1041, foi un cl\u00e9rigo e pol\u00edtico do reino de Le\u00f3n, un dos primeiros cronistas de nome co\u00f1ecido. Posiblemente houbo personalidades contempor\u00e1neas \u00e1 s\u00faa co mesmo nome.\nTraxectoria.\nPosiblemente naceu na localidade leonesa de Igrexa do Campo (preto de Cacabelos no Bierzo, \u00e1s veces confundida con Sorribas por ser na \u00e9poca considerada parte desa localidade. Alg\u00fan autor considera, analizando a documentaci\u00f3n hist\u00f3rica, que puido nacer en Toro.\nIngresou nun mosteiro, non se sabe se no de Sahag\u00fan ou no de San Miguel de Camarzana. Ante o perigo dos ataques musulm\u00e1ns fuxiu a Zamora e posteriormente estableceuse na corte de Le\u00f3n.\nA s\u00faa cr\u00f3nica, que contin\u00faa as de Afonso III de Asturias, recompila os feitos que considerou m\u00e1is relevantes entre 866 e o 982, en que se interrompe. Notario do rei Vermudo II (984-999), describiuno en termos eloxiosos: \"foi bastante prudente, confirmou as leis ditadas por Wamba, mandou abrir e estudar a colecci\u00f3n can\u00f3nica, amou a misericordia e o xu\u00edzo e procurou reprobar o mal e escoller o ben\".\nCando o bispo Paio, que lle gardaba bastante rencor, reiniciou a recompilaci\u00f3n cron\u00edstica, substitu\u00edu eses eloxios de Sampiro por descrici\u00f3ns m\u00e1is crueis (como o alcume de \"gotoso\" co que pasou \u00e1 Historia).\nDespois Sampiro ocupou o cargo de mordomo (posto pol\u00edtico de m\u00e1xima confianza na Corte) con Afonso V (999-1028). Chegou a ser bispo de Astorga desde 1035."}
{"id": "124163", "revid": "1131", "url": "https://gl.wikipedia.org/wiki?curid=124163", "title": "Dnister", "text": ""}
{"id": "124176", "revid": "98629", "url": "https://gl.wikipedia.org/wiki?curid=124176", "title": "Econom\u00eda de Madagascar", "text": "A agricultura e tam\u00e9n a pesca e a silvicultura son os piares da econom\u00eda de Madagascar, respondendo por 25% do produto interno bruto e 80% dos empregos do pa\u00eds. A industria ten como principais actividades a fabricaci\u00f3n de t\u00e9xtiles e o procesamento de produtos agr\u00edcolas. As exportaci\u00f3ns de roupas creceron nos \u00faltimos anos, grazas ao acceso sen impostos ao mercado dos Estados Unidos.\nEntre o 1992 e o 1997 o pa\u00eds creceu menos que a s\u00faa poboaci\u00f3n. Entre o 1997 e o 2001 a pesar da aceleraci\u00f3n do crecemento, a pobreza permaneceu elevada, especialmente nas \u00e1reas rurais. Unha crise disparada pola disputa presidencial de decembro de 2001 paralizou a econom\u00eda do pa\u00eds por 6 meses. O produto interno bruto caeu 12,7% o 2002. Por\u00e9n, grazas a investimentos externos, o pa\u00eds retomou o crecemento o 2003 en m\u00e1is de 9%. Entre o 2004 e o 2005 a depreciaci\u00f3n da moeda (o franco malgaxe, substitu\u00eddo polo ariany o 2005) e a inflaci\u00f3n dificultaron o crecemento econ\u00f3mico.\nA reduci\u00f3n da pobreza e o combate \u00e1 corrupci\u00f3n deber\u00e1n ser os piares das pol\u00edticas econ\u00f3micas nos pr\u00f3ximos anos."}
{"id": "124188", "revid": "15490", "url": "https://gl.wikipedia.org/wiki?curid=124188", "title": "Andry Rajoelina", "text": "Andry Rajoelina, nado en Antsirabe o 30 de maio de 1974, \u00e9 un empresario malgaxe, expresidente de Madagascar.\nTraxectoria.\nAsumiu o poder despois do golpe de estado que derrocou a Marc Ravalomanana en marzo de 2009. Presidiu a Alta Autoridade Transitoria de Madagascar at\u00e9 a celebraci\u00f3n das elecci\u00f3ns presidenciais en 2013, que ga\u00f1ou Hery Rajaonarimampianina. Nas elecci\u00f3ns de 2018 foi elixido Presidente de Madagascar. En xu\u00f1o de 2023, a revelaci\u00f3n da nacionalidade francesa provocou a apertura dunha investigaci\u00f3n parlamentaria, seguida do interrogatorio ao Tribunal Constitucional por un grupo de cidad\u00e1ns da di\u00e1spora malgaxe en Francia."}
{"id": "124193", "revid": "3795", "url": "https://gl.wikipedia.org/wiki?curid=124193", "title": "Hi\u02bbiaka (l\u00faa)", "text": "Hi\u02bbiaka \u00e9 a m\u00e1is grande e exterior das d\u00faas l\u00faas do planeta anano Haumea.\nDescubrimento e bautizo.\nHi\u02bbiaka foi o primeiro dos sat\u00e9lites descubertos \u00f3 redor de Haumea. O chamada coma unha das fillas de Haumea, Hi\u02bbiaka, filla da que \u00e9 deusa da fertilidade e patroa da Illa de Hawaii, a l\u00faa recibiu \u00f3 principio o alcume de \"Rudolph\" por parte do equipo do descubrimento. Orbita \u00f3 seu planeta cada 49,12 \u00b1 0,03 d\u00edas a unha distancia de 49.880 \u00b1 198\u00a0km, cunha excentricidade de 0,0513 \u00b1 0,0078 e unha inclinaci\u00f3n de 126,356 \u00b1 0,064\u00b0. Eventos esperados para xullo do 2009 poder\u00edan aclarar e achegar datos m\u00e1is precisos sobre \u00e1s \u00f3rbitas e masas dos obxectos que compo\u00f1en o sistema de Haumea.\nTama\u00f1o e albedos.\nO albedo medido \u00e9 de 5,9 \u00b1 0,5 % que trasladado a di\u00e1metro, da coma resultado un 22 % do di\u00e1metro do seu planeta, o que ven sendo arredor 350\u00a0km, asumindo c\u00f3 albedo \u00e9 semellante \u00f3 de Haumea. Para po\u00f1elo en perspectiva, esta l\u00faa poder\u00eda poder\u00eda se-lo quinto asteroide (sen conta-los trans-neptunianos) en tama\u00f1o, despois de 1 Ceres, 2 Pallas, 4 Vesta, e 10 Hygiea, se estivese situado no cinto de asteroides, entrando as\u00ed na lista de asteroides notables do Sistema Solar.\nMasa.\nA masa de Hi\u02bbiaka foi estimada en 1,79 \u00b1 0,11 x 1019 kg usando a astrometr\u00eda dos telescopios Hubble e Keck e colocando 3 corpos celestes para o modelo de centro de masas do sistema de Haumea."}
{"id": "124199", "revid": "3795", "url": "https://gl.wikipedia.org/wiki?curid=124199", "title": "Namaka (l\u00faa)", "text": "Namaka \u00e9 a l\u00faa m\u00e1is pequena e interior das d\u00faas l\u00faas do planeta anano Haumea. Bautizada co nome dunha das fillas da deusa da fertilidade Hawaiana, Haumea.\nDescubrimento.\nNamaka foi descuberta o 30 de xu\u00f1o do 2005 e o anuncio do descubrimento foi feito o 29 de novembro do 2005. Antes de recibi-lo seu nome oficial, o equipo do descubrimento p\u00faxolle o alcume de Blitzen.\nTama\u00f1o e brillo.\nNamaka s\u00f3 ten o 1,5 % de brillo do brillo que pos\u00fae Haumea e ten unha masa de tan s\u00f3 o 0,05% da masa do seu planeta. Se ten un albedo semellante \u00f3 de Haumea, o seu di\u00e1metro poder\u00eda ser duns 170\u00a0km."}
{"id": "124211", "revid": "85894", "url": "https://gl.wikipedia.org/wiki?curid=124211", "title": "Galer\u00eda de imaxes do Santuario da Virxe da Barca", "text": "Santuario da Virxe da Barca, Mux\u00eda\nIncendio do Santuario da Virxe da Barca"}
{"id": "124220", "revid": "1131", "url": "https://gl.wikipedia.org/wiki?curid=124220", "title": "Galer\u00eda de imaxes de Cai\u00f3n, A Laracha", "text": "Santa Mar\u00eda do Socorro de Cai\u00f3n \u00e9 unha parroquia que se localiza no norte do concello da Laracha"}
{"id": "124230", "revid": "98629", "url": "https://gl.wikipedia.org/wiki?curid=124230", "title": "Abismo de Helmo", "text": "No legendarium de J. R. R. Tolkien, o Abismo de Helmo \u00e9 un gran val ficticio situado na parte noroccidental das Ered Nimrais (Monta\u00f1as Brancas), no continente da Terra Media. A fortaleza localizada nel adquire un especial protagonismo no segundo volume do libro \"O se\u00f1or dos aneis\", \"As d\u00faas torres\".\nDescrici\u00f3n do val e da fortaleza.\nO val decorr\u00eda entre o espazo formado pola serie de outeiros chamada o Dique de Helmo, e ao fondo del atop\u00e1base a fortaleza de Aglarond, tam\u00e9n chamada Cornoburgo, fronte \u00e1 entrada das Cavernas Escintilantes.\nUnha rampla elevada e tortuosa levaba at\u00e9 a grande porta principal da fortaleza. A torre da homenaxe albergaba as cortes e mais a armar\u00eda, as\u00ed como un grande sal\u00f3n na parte traseira, escavado na faldra da monta\u00f1a. Hab\u00eda tam\u00e9n unha grande torre (o Cornoburgo) cuxa parte superior consist\u00eda no grande corno de Helmo Man de Martelo. O abismo que xac\u00eda a car\u00f3n da fortaleza v\u00edase truncado pola longa Muralla do Abismo, feita de rocha s\u00f3lida ag\u00e1s por un pequeno sumidoiro que deixaba entrar auga desde o Regato do Abismo; isto permit\u00eda contar cunha subministraci\u00f3n constante en caso de asedios longos. A Muralla do Abismo ergu\u00edase m\u00e1is de 6 metros sobre o chan, e era ancha de abondo para catro homes colocados o un a car\u00f3n do outro. A entrada \u00e1 fortaleza desde o abismo era pos\u00edbel grazas a unha longa escaleira que levaba \u00e1 porta traseira do Cornoburgo.\nHistoria.\nNun principio o val acollera a un pequeno rexemento de Gondor, mais cando a rexi\u00f3n de Calenardhon pasou a ser o reino de Rohan, converteuse nun campamento dos Rohirrim, habitado polos gardas dos Vaos do Isen.\nDurante a guerra contra os Homes de Bruna comandados por Wulf, os Rohirrim, gobernados polo rei Helmo Man de Martelo, refuxi\u00e1ronse na torre da homenaxe, onde resistiron todo o inverno de 2758-2759 TI.\nDurante a Guerra do Anel a fortaleza que custodiaba o Abismo de Helmo volveu abeirar alg\u00fans dos Rohirrim, desta volta baixo o goberno do rei Th\u00e9oden, e foi o escenario da Batalla do Abismo de Helmo.\nSegundo conta un mito, o Abismo de Helmo nunca caer\u00eda mentres houbese homes que o defendesen. Ning\u00fan ex\u00e9rcito dera traspasado a Muralla do Abismo, nin pisado o Cornoburgo, mais no ano 3019 TI, durante a devandita Guerra do Anel, as hostes de Uruk-hai de Saruman case que conseguiron superar as defensas dos Rohirrim, provocando unha explosi\u00f3n de lume no sumidoiro, que destru\u00edu a defensas principais. A orixe desta deflagraci\u00f3n non fica clara, pois Tolkien descr\u00edbea como \"a diabrura de Saruman.\" Na trilox\u00eda cinematogr\u00e1fica d' O se\u00f1or dos aneis de Peter Jackson, esta arma aparece representada como p\u00f3lvora.\nA fortaleza aparece como taboleiro de escenario no xogo de mesa do \"Se\u00f1or dos aneis\".\nAglarond.\nAglarond e Angrenost (m\u00e1is tarde co\u00f1ecida como Isengarda) eran as d\u00faas fortalezas constru\u00eddas por Gondor para defender os Vaos do Isen. Ao igual que Angrenost ao norte, ao primeiro estivo ben custodiada, mais a medida que a poboaci\u00f3n de Calenardhon (que despois ser\u00eda o reino de Rohan) esmoreceu, foise abandonando e perdendo importancia, at\u00e9 acabar nas mans dun pequeno corpo de garda que se mesturou cos Homes de Bruna.\nCando Cirion, Mordomo de Gondor, outorgou a rexi\u00f3n de Calenardhon \u00e1 tribo dos \u00c9oth\u00e9od, Aglarond pasou aos coidados dos Rohirrim, que a chamaron S\u00fathburg (burgo do sur no seu idioma). A garda de Gondor fusionouse coa de Angrenost ao norte, que permaneceu en poder de Gondor. Nun principio, as tarefas de vixilancia dos vaos foron compartidas por Gondor e Roham, mais acabaron sendo mantidas s\u00f3 polos Rohirrim.\nDurante o reinado de Helmo Man de Martelo, Rohan sufriu o ataque dos Homes de Bruna que moraban na outra beira do r\u00edo Isen. A s\u00faa capital, Edoras, caeu, e Helmo retirouse a S\u00fathburg xunto con gran parte do seu pobo. Como Helmo sempre tocaba un grande corno antes de sa\u00edr a cabalo para combater os belicosos Homes de Bruna, a torre da homenaxe pasou a chamarse Cornoburgo. Durante a Guerra do Anel, o Cornoburg serviu de refuxio para os Rohirrim mentres defend\u00edan o lugar na batalla do Abismo de Helmo.\nAp\u00f3s a guerra, Gimli o Anano, que loitou nesa batalla, estabeleceu al\u00ed unha colonia da Xente de Durin. Aglarond estaba situada fronte a un enorme complexo de cavernas de grande beleza, que se lle antollou irresist\u00edbel. A partir daquela, Gimli foi co\u00f1ecido como o 'Se\u00f1or das Cavernas Escintilantes', a\u00ednda que en teor\u00eda o goberno deste reino reca\u00eda en Thorin Helmo de Pedra, parente seu e herdeiro soberano de toda a Xente de Durin. Trala Guerra do Anel, os ananos de Aglarond restauraron o Cornoburgo, que se converteu nunha fortaleza compartida cos Rohirrim."}
{"id": "124235", "revid": "43327", "url": "https://gl.wikipedia.org/wiki?curid=124235", "title": "Provincia de Ja\u00e9n", "text": "Provincia de Ja\u00e9n p\u00f3dese referir a:"}
{"id": "124236", "revid": "1131", "url": "https://gl.wikipedia.org/wiki?curid=124236", "title": "Some Like It Hot", "text": ""}
{"id": "124237", "revid": "1822", "url": "https://gl.wikipedia.org/wiki?curid=124237", "title": "Radiata", "text": ""}
{"id": "124239", "revid": "1131", "url": "https://gl.wikipedia.org/wiki?curid=124239", "title": "Gaspar Grande", "text": ""}
{"id": "124240", "revid": "98629", "url": "https://gl.wikipedia.org/wiki?curid=124240", "title": "Grif\u00f3n", "text": "Un grif\u00f3n (do grego \u03b3\u03c1\u03c5\u03c6\u03bf\u03c2, \"gryphos\", persa \u0634\u06cc\u0631\u062f\u0627\u0644\u200c \"shirdal\", \"le\u00f3n-aguia\") \u00e9 unha criatura mitol\u00f3xica, coa parte superior dun aguia xigante, con plumas douradas, pico afiado e poderosas garras, e a parte inferior dun le\u00f3n, con pelaxe amarela, patas musculosas e cola. Alg\u00fans grif\u00f3ns aparecen representados con orellas bicudas ou plumas na cola.\nSegundo a mitolox\u00eda \u00e9 oito veces maior e m\u00e1is forte ca un le\u00f3n com\u00fan, capaz de coller coas s\u00faas garras un xinete co seu cabalo ou un par de bois. Coas s\u00faas garras ad\u00f3itanse facer copas para beber, e coas s\u00faas costelas arcos para tirar frechas.\nOrixe do mito.\nUnha hip\u00f3tese estima a s\u00faa orixe nos numerosos restos f\u00f3siles de dinosauros da familia \"Ceratopsidae\" atopados en gran n\u00famero nos desertos de Asia Central, especialmente en Mongolia. Estes esqueletos esmagados, de boca en forma de pico ganchudo, amplos osos escapulares, cola longa e patas con pezu\u00f1os de varios dedos, puideron dar lugar a unha reinterpretaci\u00f3n, convert\u00e9ndose en criaturas mitol\u00f3xicas a falta dun referente real.\nAs primeiras representaci\u00f3ns aparecen en Oriente Pr\u00f3ximo, en pinturas e esculturas da antiga Babilonia, Asiria e Persia.\nUnha lenda grega relata que o deus Apolo fora buscar grif\u00f3ns e regresara cabalgando sobre o lombo dun deles. Estaban consagrados a Apolo e vixiaban os seus tesouros para protexelos dos Arimaspos. Tam\u00e9n custodiaban os cr\u00e1teres de vi\u00f1o de Dioniso.\nUn mito m\u00e1is recente conta que se encargaban de velar o ouro que hab\u00eda nos desertos do norte da India, en parte para protexer as s\u00faas cr\u00edas, xa que ti\u00f1an os seus ni\u00f1os nas monta\u00f1as nas que se extra\u00eda o metal.\nOs romanos us\u00e1bano simplemente con prop\u00f3sitos decorativos en frisos e patas de mesa, altares e candelabros. A s\u00faa imaxe foi usada nos primeiros tempos do cristianismo nos bestiarios (ou alegor\u00edas de animais) de san Basilio e san Ambrosio. Tam\u00e9n aparecen en g\u00e1rgolas da arquitectura g\u00f3tica da baixa Idade Media.\nO grif\u00f3n \u00e9 tam\u00e9n un emblema en her\u00e1ldica, coma o unicornio, o le\u00f3n ou o hipogrifo. Representa convencionalmente a forza, o valor e a vixilancia.\nRepresentaci\u00f3n na arte en Galiza.\nDurante a Idade Media era frecuente representar seres mitol\u00f3xicos tanto en esculturas como en imaxes nos libros.\nNa catedral de Santiago de Compostela hai dous grif\u00f3ns no capitel do deambulatorio, e outros dous nun capitel do muro sur.\nNo concello de Silleda hai cinco imaxes na igrexa de Santiago de Breixa, outra na parroquia do San Mamede de Castro, e dous afrontados en Escuadro. Outros dous na igrexa de Santa Mar\u00eda de Herb\u00f3n (Padr\u00f3n) e Bembibre (Taboada). En Ferreira de Negral (Palas de Rei) aparece un grif\u00f3n enfrontado a un basilisco, e en Santa Mar\u00eda de Cambre aparece xunto \u00e1 psicostasia. Tam\u00e9n hai imaxes de grif\u00f3ns nun canzorro da igrexa de Santa Mar\u00eda Salom\u00e9 de Santiago, nun capitel de San Salvador de Asma (Chantada), San Pedro de Portomar\u00edn, Sucastro e Fuf\u00edn (Monterroso), e na igrexa de San Domingos de Ribadavia.\nNa parte exterior do muro lateral da capela maior da catedral de Ourense hai un grif\u00f3n, e varios nun capitel do cruceiro da catedral de Tui.\nNa bas\u00edlica de San Marti\u00f1o de Mondo\u00f1edo (Foz) hai un grif\u00f3n moi grande enfront\u00e1ndose a un home con t\u00fanica curta e unha lanza longa. Tam\u00e9n aparece loitando contra un home en Requeixo (Chantada) e Carboentes (Rodeiro)."}
{"id": "124246", "revid": "23204", "url": "https://gl.wikipedia.org/wiki?curid=124246", "title": "Brujer\u00eda", "text": "Brujer\u00eda \u00e9 unha banda de deathgrind mexicana formada en 1989. Nos seus primeiros anos, estivo rodeada dunha peculiar historia negra, debido a que os seus integrantes ocultaban as s\u00faas identidades de forma similar aos narcotraficantes mexicanos, e a que foi implicada de varias formas en diversos actos criminal\u00edsticos.\nMembros.\nEn realidade tr\u00e1tase dun supergrupo formado por membros doutras bandas destacadas como Faith No More, Fear Factory, Napalm Death, Terrorizer, Dead Kennedys, Lock Up, Sadistic Intent, Nile, Acheron, Dimmu Borgir, Carcass, Witchery, The Haunted, Cradle of Filth e At the Gates. A formaci\u00f3n do grupo cambiou moito desde a s\u00faa orixe; os membros fixos actuais son Juan Brujo, \"Fantasma\" (Pat Hoed), \"Hongo\" (Shane Embury de Napalm Death) e \"El Cynico\" (Jeff Walker de Carcass)."}
{"id": "124247", "revid": "75439", "url": "https://gl.wikipedia.org/wiki?curid=124247", "title": "Acheron (grupo musical)", "text": "Acheron \u00e9 unha banda de death/black metal estadounidense, orixinalmente fundada en Florida en 1988 polo vocalista, baixista e compositor Vicente Crowley (antes de Nocturnus). A produci\u00f3n musical de Acheron \u00e9 case exclusivamente sat\u00e1nica e anti-cristi\u00e1 no seu contido. Nos primeiros \u00e1lbums figuran interludios de Peter H. Gilmore."}
{"id": "124248", "revid": "23204", "url": "https://gl.wikipedia.org/wiki?curid=124248", "title": "Jigme Dorji Wangchuck", "text": "Jigme Dorji Wangchuck (1929-1972) foi o rei de But\u00e1n entre o 1952 e o 1972. El comezou a modernizaci\u00f3n do seu pa\u00eds, po\u00f1endo fin ao feudalismo e liberando os servos. El tam\u00e9n creou a Asemblea Nacional - \"Tshogdu\" - o 1953."}
{"id": "124251", "revid": "35340", "url": "https://gl.wikipedia.org/wiki?curid=124251", "title": "Jigme Singye Wangchuck", "text": "Jigme Singye Wangchuck, nado en 1955, foi o rei de But\u00e1n entre 1972 e 2006. Subiu ao trono logo da morte do seu pai, sendo coroado o 2 de xullo de 1974."}
{"id": "124259", "revid": "1131", "url": "https://gl.wikipedia.org/wiki?curid=124259", "title": "A Ferida", "text": "A Ferida \u00e9 unha escultura situada no concello de Mux\u00eda fronte ao oc\u00e9ano Atl\u00e1ntico, nun outeiro ao car\u00f3n do santuario da Virxe da Barca. O seu autor \u00e9 o artista burgal\u00e9s Alberto Ba\u00f1uelos-Fournier. A obra foi doada por Seguros Aegon ao concello muxi\u00e1n como homenaxe aos voluntarios que acudiron a axudar ao pobo galego cando se produciu o desastre do \"Prestige\" o 13 de novembro de 2002.\nCos seus m\u00e1is de once metros de altura e 400 toneladas de peso, estas d\u00faas estruturas de granito do Porri\u00f1o constit\u00faen a escultura m\u00e1is grande de Galicia e de Espa\u00f1a.\nInaugurouse o 12 de setembro de 2003."}
{"id": "124260", "revid": "132", "url": "https://gl.wikipedia.org/wiki?curid=124260", "title": "Lobby", "text": ""}
{"id": "124263", "revid": "98629", "url": "https://gl.wikipedia.org/wiki?curid=124263", "title": "Econom\u00eda de Bosnia e Hercegovina", "text": "Coa guerra civil entre o 1992 e o 1995 a produci\u00f3n da Bosnia e Hercegovina caeu 80%, o desemprego elevouse, subsistindo a maior parte da poboaci\u00f3n grazas \u00e1 axuda humanitaria do exterior. \u00c1 deterioraci\u00f3n da econom\u00eda uniuse o bloqueo econ\u00f3mico por parte de pa\u00edses veci\u00f1os como Serbia e Croacia. Coa paz, a produci\u00f3n recuperouse fortemente entre o 1996 e o 1999. Entre o 2003 e o 2008 o crecemento da econom\u00eda superou 5% ao ano. O pa\u00eds a\u00ednda \u00e9 unha das ex rep\u00fablicas m\u00e1is pobres da antiga Iugoslavia.\nO marco convertible \u00e9 a moeda do pa\u00eds dende o 1998. A s\u00faa paridade co euro \u00e9 de 0,51129 EUR por 1 BAM (\u00e9 dicir 1 EUR = 1,95583 BAM), a mesma que se fixou co antigo marco alem\u00e1n coa aparici\u00f3n do euro.\nA confianza no sector bancario ten crecido, as\u00ed como o sector privado e o investimento estranxeiro, pero o gasto do goberno sit\u00faase no patamar de 40% do produto interno bruto, debido \u00e1 redundancia das acci\u00f3ns p\u00fablicas en nivel nacional e municipal. Un grande d\u00e9ficit p\u00fablico e o alto desemprego son os principais problemas macroecon\u00f3micos."}
{"id": "124264", "revid": "12452", "url": "https://gl.wikipedia.org/wiki?curid=124264", "title": "Coraz\u00f3n salvaxe", "text": ""}
{"id": "124265", "revid": "5749", "url": "https://gl.wikipedia.org/wiki?curid=124265", "title": "Canastro", "text": ""}
{"id": "124266", "revid": "12037", "url": "https://gl.wikipedia.org/wiki?curid=124266", "title": "Windows 2003 Server", "text": ""}
{"id": "124267", "revid": "23204", "url": "https://gl.wikipedia.org/wiki?curid=124267", "title": "D\u00fcsseldorf", "text": "D\u00fcsseldorf (, en baixo alem\u00e1n: \"D\u00fcsseld\u00f6rp\") \u00e9 a capital do estado (\"Bundesland\") de Renania do Norte-Westfalia. \u00c9, tras Colonia, a segunda maior cidade de Renania do Norte-Westfalia, cunha poboaci\u00f3n duns 621 877 habitantes no 2019. Est\u00e1 \u00e1 beira do r\u00edo Rin.\nTransportes.\nEstradas e ferrocarril.\nD\u00fcsseldorf est\u00e1 ligado co sistema de autoestradas Autobahn alem\u00e1n. Cinco destas cruzan a cidade ou pasan xunto dela. A estaci\u00f3n principal de ferrocarril de D\u00fcsseldorf ten os servizos do InterCityExpress e m\u00e1is do InterCity, que forman parte da rede de longas distancias do servizo de ferrocarril alem\u00e1n ou Deutsche Bahn. Ademais ten interurbano S-Bahn, li\u00f1a que comunica D\u00fcsseldorf con outras cidades da \u00e1rea Rhine-Ruhr. Dentro da cidade conta co tren lixeiro denominado Stadtbahn e unha rede de autobuses. O Stadtbahn li\u00f1a U79, tam\u00e9n chamado D-Bahn, conecta coa achegada cidade de Duisburgo, con servizo conxunto do Rheinbahn de D\u00fcsseldorf. Todos S-Bahn, Stadtbahn e li\u00f1as de buses operan baixo control da sociedade de transportes VRR.\nAeroporto.\nNos lindes da cidade D\u00fcsseldorf, conta co aeroporto do Rhein-Ruhr ou Aeroporto Internacional de D\u00fcsseldorf, a s\u00f3 sete minutos por ferrocarril da estaci\u00f3n principal da cidade (D\u00fcsseldorf Hauptbahnhof), na que existe unha li\u00f1a directa co aeroporto.\nUniversidades.\nD\u00fcsseldorf acolle a Universidade de D\u00fcsseldorf. Ten cerca de 16.000 estudantes."}
{"id": "124271", "revid": "22570", "url": "https://gl.wikipedia.org/wiki?curid=124271", "title": "Econom\u00eda de San Vicente e as Granadinas", "text": "O crecemento econ\u00f3mico de San Vicente e as Granadinas reduciuse o 2008, despois de medrar durante 10 anos seguidos. Posibelmente o 2009 a ca\u00edda continuar\u00e1, coa desaceleraci\u00f3n econ\u00f3mica mundial, a\u00ednda que contin\u00fae superior \u00e1 media da Am\u00e9rica Latina. A econom\u00eda do pa\u00eds est\u00e1 ameazada por tempestades tropicais, que durante os anos de 1994, 1995 e 2002 prexudicaron significativamente as plantaci\u00f3ns.\nO turismo superou a exportaci\u00f3n de pl\u00e1tano como principal fonte de ingresos do pa\u00eds o 1993. O 2007 o pa\u00eds recibiu m\u00e1is de 200 mil turistas. A maior parte da man de obra traballa no cultivo de pl\u00e1tanos ou na actividade tur\u00edstica."}
{"id": "124272", "revid": "25871", "url": "https://gl.wikipedia.org/wiki?curid=124272", "title": "Morbid Angel", "text": "Morbid Angel \u00e9 un grupo de death metal procedente de Florida, Estados Unidos. \u00c9 considerada como banda pioneira dentro do estilo xunto a bandas como Death, Vader, Deicide, Obituary, Possessed e Cannibal Corpse. Foi formada en 1983.\nHistoria.\nTrey Azagthoth xunto a Mike Browning e David Vincent comezan un grupo musical chamado Morbid Angel co disco \"Abominations of Desolation\", pero este non ser\u00eda sacado ata varios anos m\u00e1is tarde, polo que o seu primeiro disco oficial \u00e9 \"Altars of Madness\", editado en 1989, que coas s\u00faas guitarras a voz de Vincent fix\u00e9rono un son novo e rechamante dentro do estilo.\nLogo vir\u00edan traballos como \"Blessed are the Sick\" en 1991 e \"Covenant\" en 1993. Morbid Angel foi a primeira banda de death metal que asinaba cunha discogr\u00e1fica importante ao facer \"Covenant\".\n\"Domination\" converteuse na s\u00faa obra capital e nun dos discos alicerces dun x\u00e9nero que xa empezaba a esgotarse, expandiendo e fundamentando todo aquilo que antes realizaran.\n\"Formulas Fatal to the Flesh\" supuxo o regreso a un son menos t\u00e9cnico e m\u00e1is primitivo e brutal, seguido por \"Gateways to Annihilation\", integrando novos tipos de voces e guitarras. A\u00ednda que a formaci\u00f3n tivo varios cambios ao pasar os anos, o son de Morbid Angel non presentou gran variaci\u00f3n.\nComo dato curioso, o nome dos seus discos est\u00e1n ordenados por orde alfab\u00e9tico segundo a data de creaci\u00f3n, ademais no disco \"Formulas Fatal to the Flesh\" ten tres letras F que significa 666 xa que a letra F \u00e9 a sexta no abecedario."}
{"id": "124276", "revid": "12452", "url": "https://gl.wikipedia.org/wiki?curid=124276", "title": "Monta\u00f1eros CF", "text": ""}
{"id": "124277", "revid": "1822", "url": "https://gl.wikipedia.org/wiki?curid=124277", "title": "Carduelis carduelis", "text": ""}
{"id": "124278", "revid": "89787", "url": "https://gl.wikipedia.org/wiki?curid=124278", "title": "Nicola da Guardiagrele", "text": "Nicola da Guardiagrele, nado como Nicola Gallucci o Nicola di Andrea di Pasquale en Guardiagrele en 1385 e finado en Guardiagrele contra 1462, foi un ourive, pintor e gravador italiano.\nTraxectoria.\nEstivo fundamentalmente influenciado polo g\u00f3tico e pola escola toscana de Ghiberti.\nDedicouse case exclusivamente \u00e1 orfebrer\u00eda, campo no que firmou multitude de obras."}
{"id": "124279", "revid": "98629", "url": "https://gl.wikipedia.org/wiki?curid=124279", "title": "Chaudhary Charan Singh", "text": "Chaudhary Charan Singh, nado o 23 de decembro de 1902 e finado o 29 de maio de 1987, foi un pol\u00edtico, sexto primeiro ministro da India. Gobernou entre o 1979 e o 1980."}
{"id": "124280", "revid": "23204", "url": "https://gl.wikipedia.org/wiki?curid=124280", "title": "Gennaro Della Monica", "text": "Gennaro Della Monica (T\u00e9ramo, 10 de outubro de 1836 - 17 de maio de 1917) foi un pintor italiano.\nBiograf\u00eda.\nGennaro naceu en T\u00e9ramo en 1836 onde seu pai Pasquale foi trasladado a ensinar debuxo no Real Colexio local, despois de ser expulsado de N\u00e1poles como sospeitoso de Carboner\u00eda.\nS\u00f3 polo seu pai educouse na arte do dese\u00f1o e a utilizaci\u00f3n das cores. Trasladouse a N\u00e1poles en 1852, con dezasete anos, para estudar na Accademia di Belle Arti. Na capital co\u00f1ecer\u00eda a Michele Cammarano, Gabriele Smargiassi, os irm\u00e1ns Filippo e Nicola Palizzi, de Vasto. Especialmente cr\u00edtico foi o encontro con Domenico Morelli, expresamente mencionados por Gennaro nas s\u00faas memorias. M\u00e1is tarde trasladouse a Mil\u00e1n, onde fixo amizade con Gerolamo e Domenico Induno.\nEn 1863 foise a Florencia, onde estivo durante uns anos e co\u00f1eceu a Cabianca Vincenzo, Giovanni Fattori e Telemaco Signorini. Nesta cidade atopouse cun paisano, Giannina Milli."}
{"id": "124281", "revid": "56817", "url": "https://gl.wikipedia.org/wiki?curid=124281", "title": "Castello Della Monica", "text": "O Castello Della Monica \u00e9 un castelo italiano, reconstruci\u00f3n dun edificio da medieval no s\u00e9culo XIX. At\u00f3pase en T\u00e9ramo, no pequeno outeiro de San Venancio, preto da Piazza Garibaldi.\nHistoria.\nDese\u00f1ado polo artista teramano Gennaro Della Monica, do que tomar\u00eda o nome, iniciouse en 1889 despois de obter o permiso da Deputaci\u00f3n Provincial: \"Vostede podo crear un casino... residencial, en paralelo \u00e1 estrada por Bosco Martes\".\nO edificio foi erixido no lugar da antiga igrexa de San Venanzio (reducida a po polos franceses) da cal se reciclan os materiais de construci\u00f3n e elementos decorativos.\nEn 1890, segundo se desprende dun artigo de William Aurina (\"Un d\u00eda do Traballo\", no Corriere Abruzzese, do 13 de agosto de 1890), xa levantaran as paredes do organismo central e o teito estaba cuberto."}
{"id": "124282", "revid": "895", "url": "https://gl.wikipedia.org/wiki?curid=124282", "title": "Estaci\u00f3n de Teramo", "text": ""}
{"id": "124301", "revid": "1822", "url": "https://gl.wikipedia.org/wiki?curid=124301", "title": "Pi\u00f1eiro de Marrocos", "text": ""}
{"id": "124302", "revid": "1822", "url": "https://gl.wikipedia.org/wiki?curid=124302", "title": "Cedrus", "text": ""}
{"id": "124304", "revid": "11384", "url": "https://gl.wikipedia.org/wiki?curid=124304", "title": "Santab\u00e1rbara", "text": "A santab\u00e1rbara \u00e9 o pa\u00f1ol ou a paraxe destinada nos buques para custodiar a p\u00f3lvora e o armamento, as\u00ed como a c\u00e1mara por onde se comunica ou se baixa a este pa\u00f1ol.\nRecibe este nome pola imaxe de Santa B\u00e1rbara, patroa dos artilleiros, que xeralmente est\u00e1 colocada neste lugar.\nTam\u00e9n se lle daba tal nome a unha rexi\u00f3n do extremo de popa da primeira cuberta do nav\u00edo que se destinaba a gardar os equipamentos do condestable e que en moitos casos conti\u00f1a os aloxamentos dalg\u00fan persoal ou era camareta dos gardamari\u00f1as."}
{"id": "124308", "revid": "1410", "url": "https://gl.wikipedia.org/wiki?curid=124308", "title": "Alassane Ouattara", "text": "Alassane Dramane Ouattara, nado o 1 de xaneiro de 1942 en Dimbokro, \u00e9 un pol\u00edtico de Costa do Marfil e o presidente do seu pa\u00eds dende 2010.\nTraxectoria.\nFormaci\u00f3n.\nOuattara naceu na daquela \u00c1frica Occidental Francesa, fillo de nai marfilesa e de pai burkinabe, o que m\u00e1is adiante lle impedir\u00eda por d\u00faas veces presentarse \u00e1s elecci\u00f3ns presidenciais. Logo de facer o ensino b\u00e1sico no seu pa\u00eds, marchou estudar aos Estados Unidos, onde se diplomou en Ciencias pola que agora \u00e9 a Universidade Drexel en Filadelfia. En 1967 rematou un curso de mestrado na Universidade de Pensilvania e en 1972 doutorouse en econ\u00f3micas na mesma universidade.\nAo rematar o seu mestrado, en 1968, comezou a traballar como economista do Fondo Monetario Internacional na s\u00faa sede de Washington, ata que en 1973 pasou a dirixir a delegaci\u00f3n do BCEAO en Par\u00eds. Dentro desta entidade bancaria foi progresando ata converterse en vicegobernador en 1983. En 1984 regresa ao FMI, para dirixir a s\u00faa divisi\u00f3n para \u00c1frica e en 1987 accedeu ademais ao Consello de Administraci\u00f3n do Fondo. En 1988 volve ao BCEAO para desempe\u00f1ar o posto de gobernador central do banco.\nCarreira pol\u00edtica.\nEn abril de 1990 o presidente marfil\u00e9s F\u00e9lix Houphou\u00ebt-Boigny nomeouno secretario xeral do Comit\u00e9 Interministerial para a Coordinaci\u00f3n da Estabilizaci\u00f3n e do Programa de Recuperaci\u00f3n Econ\u00f3mica de Costa do Marfil, a\u00ednda que manti\u00f1a o posto de gobernador do BCEAO. Meses m\u00e1is tarde, o 7 de novembro de 1990 foi designado por Houphou\u00ebt-Boigny primeiro ministro, nun posto de nova creaci\u00f3n. polo que foi substitu\u00eddo \u00e1 fronte do banco central por Charles Konan Banny . O presidente, xa enfermo, delegou en numerosas ocasi\u00f3ns os poderes presidenciais nel, ata un total de 18 meses, dos cales os \u00faltimos nove de 1993 foron de forma ininterrompida. O 7 de decembro de 1993 o propio Ouattara fixo o anuncio da morte de Houphou\u00ebt-Boigny. Ouattara desputoulle ao presidente da Asemblea Nacional, Henri Konan B\u00e9di\u00e9, o cargo de presidente interino, pero B\u00e9di\u00e9 foi m\u00e1is h\u00e1bil e Ouattara dimitiu como primeiro ministro e sete meses despois regresaba ao FMI.\nEn preparaci\u00f3n das elecci\u00f3ns presidenciais, a Asemblea Nacional aprobou unha lei que lles prohib\u00eda optaren a presidir a rep\u00fablica a aqueles que tiveran alg\u00fan pai non marfil\u00e9s ou que vivisen algo dos cinco anos anteriores f\u00f3ra do pa\u00eds, o que deixaba a Ouattara sen posibilidades. Con todo o Reagrupamento dos Republicanos (RdR), un partido que se formara como unha escisi\u00f3n do Partido Democr\u00e1tico de Costa do Marfil ese mesmo ano, pediulle a Ouattara que fose o seu candidato . Como o goberno non modificou a lei que lle imped\u00eda concorrer \u00e1s elecci\u00f3ns, Ouattara dimitiu como candidato, e o RdR boicoteou as presidenciais, algo que tam\u00e9n fixo a Fronte Popular Marfilesa de Laurent Gbagbo, co que Henri Konan B\u00e9di\u00e9 obtivo unha c\u00f3moda vitoria.\nA\u00ednda dende o seu cargo no FMI, en 1998 Ouattara comezou a s\u00faa campa\u00f1a para as elecci\u00f3ns presidenciais de 2000. Primeiro conseguiu que o RdR o nomease o seu presidente en 1999 e candidato presidencial ao rematar o seu per\u00edodo no FMI. Ao mesmo tempo, Ouattara presntou uns papeis que sinalaban que os seus dous pais foran marfileses. Por\u00e9n, B\u00e9di\u00e9 cualificou os documentos de falsos, e abriu unha investigaci\u00f3n policial. Finalmente os xulgados anularon o certificado de nacemento presentado por Ouattara e libraron unha orde de arresto contra el, que nese momento se atopaba f\u00f3ra do pa\u00eds..\nMais s\u00f3 unhas semanas despois, na Noiteboa de 1999, un golpe de estado liderado por Robert Gu\u00e9i dep\u00f3n a B\u00e9di\u00e9. Outtara declara que aquilo non fora un golpe de estado, sen\u00f3n unha revoluci\u00f3n popular das xentes marfilesas, e volta ao pa\u00eds. Pero a nova Constituci\u00f3n que se aproba en 2000 incorpora a prohibici\u00f3n de seren candidatos presidenciais aqueles que non naceran de pai e nai marfilesa, co que Ouattara ve de novo interrompida a s\u00faa carreira pol\u00edtica. Mais en 2002 estoura a guerra civil e o pa\u00eds entra nun estado de colapso econ\u00f3mico e pol\u00edtico que se prolonga ata o final da d\u00e9cada.\nOuattara est\u00e1 entre os asinantes do acordo de Linas-Marcoussis que pon remate \u00e1 guerra civil, en 2003, e dende ese momento empeza a preparar as presidenciais. En 2007 o presidente Gbagbo declara que Ouattara poder\u00eda presentarse aos comicios e o RdR reel\u00edxeo como presidente e como candidato presidencial. Ouattara inicia movementos de aproximaci\u00f3n \u00e1s Forzas Novas de Costa do Marfil, o partido do bando rebelde na guerra civil, as\u00ed como ao antigo presidente B\u00e9di\u00e9, co que chega a un acordo de apoio mutuo de cara \u00e1 segunda rolda das presidenciais.\nElecci\u00f3ns de 2010.\nFinalmente, en 2010 ten lugar o proceso electoral, e pasan \u00e1 segunda volta Gbagbo e Alassane Ouattara. O 28 de novembro Ouattara imponse nas urnas cun 54,1% dos votos, pero os resultados non son publicados ata catro d\u00edas despois. Gbagbo acusa a Ouattara de fraude, mais os observadores internacionais n\u00e9gano. O Tribunal Constitucional decide ent\u00f3n anular os votos de diversos colexios do norte do pa\u00eds onde vencera Ouattara, sinalando que non foran limpos, e sen eses colexios o vencedor era Gbagbo con apenas o 51%. Gbagbo ent\u00f3n decide pechar as fronteiras, declara ilegal a prensa estranxeira e res\u00edstese a deixar o poder. Os gobernos internacionais, inclu\u00eddas a Uni\u00f3n Africana e a CEDEAO, reco\u00f1ecen a vitoria de Ouattara e solic\u00edtanlle a Gbagbo unha transici\u00f3n pac\u00edfica. Con todo, os enfrontamentos en diversos puntos do pa\u00eds re\u00e1brense de novo o 4 de decembro de 2010, coa ameaza dunha nova guerra civil.\nOuattara tam\u00e9n se proclama presidente e comeza o seu avance dende as posici\u00f3ns do norte cara a Abix\u00e1n, a principal cidade do pa\u00eds, onde se refuxia Gbagbo. A finais de marzo as tropas de Ouattara cercan a cidade."}
{"id": "124309", "revid": "158", "url": "https://gl.wikipedia.org/wiki?curid=124309", "title": "Alassane Dramane Ouattara", "text": ""}
{"id": "124310", "revid": "1888", "url": "https://gl.wikipedia.org/wiki?curid=124310", "title": "Lu\u00eds XVI", "text": ""}
{"id": "124352", "revid": "23204", "url": "https://gl.wikipedia.org/wiki?curid=124352", "title": "Reino das D\u00faas Sicilias", "text": "O Reino das D\u00faas Sicilias (en italiano \"Regno delle Due Sicilie\") \u00e9 un antigo estado de Italia meridional, creado en 1816 e anexionado polo Reino de Italia en 1861. Comprend\u00eda os territorios de N\u00e1poles e Sicilia, cunha extensi\u00f3n aproximada duns 95.000\u00a0km2. Foi gobernada por unha p\u00f3la da Casa de Borb\u00f3n espa\u00f1ola, descendente de Carlos III de Espa\u00f1a, o tam\u00e9n rei de N\u00e1poles e de Sicilia coma \"Carlos VII\".\nD\u00faas Sicilias estaba formada polos antigos reinos de Sicilia e N\u00e1poles, ligados \u00e1 Coroa de Arag\u00f3n desde os s\u00e9culos XIII e XV, respectivamente. Co desmembramento da Monarqu\u00eda Hisp\u00e1nica no Tratado de Utrecht (1713), N\u00e1poles e Sicilia pasaron a dominio austr\u00edaco, pero case inmediatamente os espa\u00f1ois trataron de recuperalos (Guerra da Cu\u00e1drupla Alianza). Aproveitando a Guerra de Sucesi\u00f3n Polaca, en 1734, Carlos de Borb\u00f3n, daquela Duque de Toscana, derrotou os austr\u00edacos coas tropas de seu pai Filipe V de Espa\u00f1a, e recuperou estes reinos para a s\u00faa dinast\u00eda, a\u00ednda que se unir\u00edan aos dominios do rei de Espa\u00f1a. Carlos foi reco\u00f1ecido de inmediato por Francia en virtude do Primeiro Pacto de Familia. En 1737 far\u00edano os Estados Pontificios e, deseguido, o resto dos Estados italianos.\n\u00c1 morte de seu irm\u00e1n Fernando VI de Espa\u00f1a, Carlos cedeu o trono de N\u00e1poles-Sicilia ao seu fillo Fernando (IV de N\u00e1poles e III de Sicilia) en 1759 para poder cinguir a coroa espa\u00f1ola. Fernando IV de N\u00e1poles, tralo periplo xerado coa Revoluci\u00f3n Francesa e as guerras napole\u00f3nicas, regresou ao trono napolitano e cambiou a denominaci\u00f3n N\u00e1poles-Sicilia por Reino das D\u00faas Sicilias en 1816. Desde ent\u00f3n foi co\u00f1ecido coma Fernando I do Reino das D\u00faas Sicilias. O seu neto, Francisco II, en 1860 perdeu o Reino, conquistado por Garibaldi trala denominada \"expedici\u00f3n dos mil\". Con esta conquista, o Reino das D\u00faas Sicilias deixou de existir como estado independente.\nOrixe do nome.\nA orixe do nome \"D\u00faas Sicilias\" rem\u00f3ntase \u00e1 chegada a Italia de Carlos I de Anjou, quen recibiu do papa Clemente IV o t\u00edtulo de \u00ab\"Utriusque Siciliae Rex\"\u00bb (Rei das D\u00faas Sicilias). Logo da revolta das V\u00e9speras sicilianas, ocorrida no ano 1282, o reino foi dividido en d\u00faas partes: a illa siciliana quedou dominada polos aragoneses e a parte continental polos Anjou. Ambos os reis arrog\u00e1ronse o t\u00edtulo de \"Rei de Sicilia\". De aqu\u00ed naceron as denominaci\u00f3ns \u00ab\"Regno di Sicilia al di qua del faro\"\u00bb (Reino de Sicilia deste lado do faro) e \u00ab\"Regno di Sicilia al di l\u00e0 del faro\"\u00bb (Reino de Sicilia do outro lado do faro), en referencia ao Faro de Messina. No Congreso de Viena de 1816, oficializouse a uni\u00f3n do Reino de Sicilia e do Reino de N\u00e1poles. Fernando I utilizou o nome de \"D\u00faas Sicilias\" para denominar o novo reino.\nDivisi\u00f3n Administrativa.\nAs d\u00faas principais divisi\u00f3ns administrativas eran a parte continental do reino, \"Reali Dominii al di qua del Faro\" (Reais Dominios a este lado do Faro) e Sicilia \"Reali Dominii al di l\u00e0 del Faro\" (Reais Dominios ao outro lado do Faro).\nA parte continental do reino, os Reais Dominios a este lado do Faro, estaba dividida en 13 provincias: \"Terra di Lavoro\", \"Principado de Citra\", \"Principado de Ultra\" (actual Campania); \"Calabria Citerior, Calabria Ulterior\" (actual Calabria); \"Capitanata, Terra di Bari, Terra d'Otranto\" (actual Puglia); \"Abruzzo Citerior, Abruzzo Ulterior\" (actual Abruzos); \"o condado de Molise\" (actual rexi\u00f3n de Molise) e mais a \"Provincia de Basilicata\" en Basilicata. Sicilia era considerada unha soa provincia pero \u00e1 s\u00faa vez estaba dividida en tres: \"o Val Demone, o Val di Noto e o Val di Mazara.\"\nHistoria.\nOs Borb\u00f3ns en N\u00e1poles.\nO 10 de maio de 1734, durante a Guerra de Sucesi\u00f3n Polaca, Carlos III de Espa\u00f1a, pertencente \u00e1 Casa de Borb\u00f3n, entrou en N\u00e1poles e coroouse rei de Sicilia un ano despois. Deste modo, conquistou todo o sur de Italia que estaba nas mans de Carlos VI do Sacro Imperio Romano Xerm\u00e1nico. No ano 1737, a paz de Viena puxo fin \u00e1 contenda e o Reino de N\u00e1poles conseguiu a autonom\u00eda de Espa\u00f1a. A pesar do tratado, continuaron as hostilidades. En agosto de 1744, o ex\u00e9rcito de Carlos III venceu na Batalla de Velletri os austr\u00edacos que quer\u00edan reconquistar o reino.\nEn 1759 Carlos III abdicou en favor de seu fillo, o futuro Fernando IV de N\u00e1poles, e regresou a Espa\u00f1a para ser coroado rei, pois o seu medio irm\u00e1n, Fernando VI, morrera sen descendencia e el era o seguinte na li\u00f1a de sucesi\u00f3n.\nNo \u00e1mbito civil, a situaci\u00f3n econ\u00f3mica e social de N\u00e1poles a comezos do s\u00e9culo XVIII era desastrosa, polo que Carlos III realizou un proceso de reformas de car\u00e1cter ilustrado. As primeiras reformas do seu reinado base\u00e1banse na loita contra os privilexios eclesi\u00e1sticos: en 1741 cun concordato reduc\u00edronse o dereito de asilo e outras inmunidades, e os bens da Igrexa foron subordinados \u00e1 fiscalidade.\nCarlos III gobernou N\u00e1poles durante m\u00e1is de medio s\u00e9culo, not\u00e1ndose no reino unha gran alza na produci\u00f3n agropecuaria e no comercio. En 1755 foi institu\u00edda na Universidade de N\u00e1poles a primeira c\u00e1tedra de Econom\u00eda e de Astronom\u00eda do mundo.\nAdemais o rei trasladou a residencia real a Caserta onde constru\u00edu o Palacio Real de Caserta, actualmente Patrimonio da Humanidade. Tam\u00e9n constru\u00edu o palacio de Portici, o museo de Capodimonte, a Capela de San Severo o Teatro San Carlo, o m\u00e1is antigo teatro de \u00f3pera activo no mundo e tam\u00e9n Patrimonio da Humanidade. Fixo constru\u00edr un albergue para os pobres e comezou as escavaci\u00f3ns en Pompeia e Herculano.\nFernando IV e o per\u00edodo napole\u00f3nico.\nEn 1759, despois da partida do rei Carlos, convertido en Rei de Espa\u00f1a, subiu ao trono Fernando IV de N\u00e1poles con s\u00f3 8 anos de idade. Os principais rexentes do neno foron Domenico Cattaneo, pr\u00edncipe de San Nicandro, e o marqu\u00e9s Bernardo Tanucci.\nEn 1768 Fernando IV casou con Mar\u00eda Carolina de Austria, filla da emperatriz Mar\u00eda Tareixa I de Austria e irm\u00e1 de Mar\u00eda Antonieta, ra\u00ed\u00f1a de Francia. Mentres Fernando IV se preocupou s\u00f3 das relaci\u00f3ns coa Igrexa e da construci\u00f3n de obras p\u00fablicas, coma a Academia de Arquitectura de N\u00e1poles ou a Casa Vanvitelliana, a nova ra\u00ed\u00f1a participou activamente no goberno do reino.\nNos primeiros anos de goberno, Mar\u00eda Carolina mostrouse tolerante cos movementos republicanos. Por\u00e9n, tras a ca\u00edda de Lu\u00eds XVI durante a Revoluci\u00f3n Francesa, uniuse \u00e1 Primeira Coalici\u00f3n que formaron varios estados europeos contra Francia, institu\u00edndo severas persecuci\u00f3ns contra todos os sospeitosos de simpatizar coa causa revolucionaria francesa.\nEn 1796 Napole\u00f3n Bonaparte invadiu Italia e venceu con facilidade as tropas austr\u00edacas e os febles gobernos locais. En 1798 os franceses ocuparon Roma e os xacobinos crearon a Rep\u00fablica Romana. Fernando IV de N\u00e1poles enviou un ex\u00e9rcito para frear os franceses. Nun primeiro momento o xeneral napole\u00f3nico Championnet retirouse de Roma, permitindo que o Rei Fernando IV entrase triunfalmente. Pero despois Championnet contraatacou e o ex\u00e9rcito napolitano non foi quen de resistir e retirouse cara a N\u00e1poles, entregando aos franceses todas as fortalezas dos territorios setentrionais do Reino, inclu\u00edndo Gaeta.\nO 8 de decembro de 1798, Fernando IV realizou desde L'Aquila unha proclama pola que chamaba os cidad\u00e1ns a defenderen o reino. Na s\u00faa marcha cara a N\u00e1poles, Championnet atopou unha forte resistencia de campesi\u00f1os nos Abruzos e o Lacio destacando a que organizou Michele Pezza, alcumado \"Fra Diavolo\".\nFinalmente, os franceses chegaron ata as portas de N\u00e1poles. O 22 de decembro de 1798, o rei abandonou a capital meridional para trasladarse a Sicilia. A cidade ficou practicamente indefensa, a excepci\u00f3n dos L\u00e1zaros. A resistencia foi eficaz, segundo reco\u00f1eceu o propio xeneral Championnet, pero in\u00fatil. Os defensores foron bombardeados polos mesmos napolitanos xacobinos que finalmente lograron tomar o Castel Sant'Elmo. Esta contenda, pr\u00f3xima a unha guerra civil, custou a vida de 8.000 napolitanos e 1.000 franceses.\nO 22 de xaneiro de 1799, un grupo de napolitanos xacobinos entre os que estaban Mario Pagano, Domenico Cirillo, Nicola Fasulo, Carlo Lauberg e Giuseppe Logoteta, proclamaron no Castel Sant'Elmo a Rep\u00fablica Partenopea. Este novo estado caracterizouse por estar controlado polos franceses e non ter apoio popular. A rep\u00fablica non tivo \u00e9xito nas provincias, porque a xente quer\u00eda a Fernando e reclamaba a monarqu\u00eda. A finais de xaneiro, o cardeal Fabrizio Ruffo viaxou a Palermo para presentar ao rei Fernando un proxecto de reconquista do Reino de N\u00e1poles. Aceptado o plan, o cardeal volveu a N\u00e1poles onde contou co apoio dos napolitanos. Miles de homes prepar\u00e1ronse para loitar contra os xacobinos en defensa dos Borb\u00f3ns. Ruffo creou o \"Ex\u00e9rcito Cat\u00f3lico Real\", e o 13 de xu\u00f1o de 1799, Fernando IV restaurou a monarqu\u00eda borb\u00f3nica.\nDespois da vitoria en Austerlitz o 2 de decembro de 1805, Napole\u00f3n entrou en Italia e dominou definitivamente N\u00e1poles, declarando a fin da dinast\u00eda Borb\u00f3n e nomeando rei ao seu irm\u00e1n Xos\u00e9 Bonaparte. Fernando volveu escapar a Sicilia e realizou un protectorado con Gran Breta\u00f1a. En 1808, Napole\u00f3n conseguiu a abdicaci\u00f3n dos \u00faltimos Borb\u00f3ns reinantes en Europa: Carlos IV e Fernando VII de Espa\u00f1a. Xos\u00e9 Bonaparte marchou a Espa\u00f1a para reinar e sucedeuno en N\u00e1poles Joachim Murat, que gobernou ata maio de 1815.\nO congreso de Viena e o Reino.\nTras 20 anos de guerras entre a Francia napole\u00f3nica e o resto das naci\u00f3ns europeas, o congreso de Viena, iniciado en 1814 e terminado en 1815, baseou a reorganizaci\u00f3n do vello continente no principio de lexitimidade polo que se devolv\u00edan as terras aos seus antigos monarcas. En Italia esta pol\u00edtica aplicouse con moita elasticidade: a Rep\u00fablica de X\u00e9nova foi agregada, contra a s\u00faa vontade, ao Reino de Piemonte-Sarde\u00f1a para formar un estado m\u00e1is forte que frease os franceses. A Rep\u00fablica de Venecia non foi restaurada; malia ter contribu\u00eddo \u00e1 derrota de Napole\u00f3n, o reino meridional non s\u00f3 non obtivo os pretendidos se\u00f1or\u00edos papais de Benevento e Pontecorvo sen\u00f3n que perdeu o estrat\u00e9xico enclave mediterr\u00e1neo da illa de Malta en favor de Inglaterra.\nO rei Fernando pagou un caro prezo por recuperar o seu reino: renunciou a Malta o que tam\u00e9n implicaba unha reduci\u00f3n do 10% sobre os dereitos aduaneiros de importaci\u00f3n dos seus produtos.\nTam\u00e9n o Rei napolitano debeu asinar o 12 de xu\u00f1o de 1815 un tratado secreto con Austria polo que se compromet\u00eda a non cambiar as instituci\u00f3ns pol\u00edticas do Reino e outorgarlle 25.000 homes (que se reduciron a 13.000 o 4 de febreiro de 1819) en caso de guerra.\nConsonte co que decidiu o congreso de Viena, Fernando emitiu un decreto polo que unificaba os reinos de N\u00e1poles e Sicilia no Reino das D\u00faas Sicilias. Entre o 8 e o 11 de decembro de 1816, a constituci\u00f3n siciliana de 1812 foi substitu\u00edda polos novos institutos parlamentarios independentes. O Reino de Sicilia deixou de existir e foi incorporado ao recentemente nado Reino das D\u00faas Sicilias: o rei asumiu as\u00ed o t\u00edtulo de Fernando I Rei do Reino das D\u00faas Sicilias.\nFernando I rei das D\u00faas Sicilias.\nOs efectos pol\u00edticos da restauraci\u00f3n post-napole\u00f3nica tiveron graves consecuencias nos reconstru\u00eddos estados preunitarios italianos, especialmente no Piemonte. Por\u00e9n nas D\u00faas Sicilias non foi as\u00ed; Fernando I e os seus ministros tiveron o m\u00e9rito de deixar intactas gran parte das innovaci\u00f3ns dos franceses; as\u00ed p\u00faxose \u00e1 cabeza dunha modernizada monarqu\u00eda administrativa. O que si cambiaron foron as relaci\u00f3ns coa Igrexa, que volveron ser boas.\nPersino Tito Manzi, que foi un expo\u00f1ente do goberno de Murat, declarou que \"malia a presenza de tropas austr\u00edacas no reino ata 1817, N\u00e1poles distinguiuse no cadro da Restauraci\u00f3n coma a \u00fanica capital italiana onde se atinxiu con \u00e9xito acrecentar a forza do Goberno.\" Ademais p\u00faidose concentrar firmemente o poder nas mans do soberano e organizar igualmente administraci\u00f3ns eficientes e funcionais, dar forza ao estado e reducir os privilexios do clero e da nobreza.\nO 1 de xullo de 1820, coa noticia de que en Espa\u00f1a se restaurara a Constituci\u00f3n de 1812, en Nola rebel\u00e1ronse, pedindo a Constituci\u00f3n, un grupo de militares entre os que estaban Michele Morelli e Giuseppe Silvati. A revolta foi apoiada por outros xenerais, coma Guglielmo Pepe. Fernando viuse forzado a conceder a constituci\u00f3n tomando o exemplo de Espa\u00f1a e nomeou como seu vicario ao seu fillo Francisco. O 1 de outubro comezaron os traballos do parlamento escollido a finais de agosto, no que prevaleceron os ideais burgueses introducidos polos franceses. Entre os actos do Parlamento at\u00f3panse a reorganizaci\u00f3n da administraci\u00f3n das provincias e as comunas e medidas sobre a liberdade de prensa e de culto.\nAs novidades introducidas nas D\u00faas Sicilias non foron de agrado para as potencias europeas dado que romp\u00edan o acordado no Congreso de Viena. \u00c9 por isto que Francisco foi convocado a Liubliana polas potencias da Santa Alianza. Ap\u00f3s o Congreso de Liubliana o reino foi invadido polas tropas austr\u00edacas, que en marzo de 1821 derrotaron o ex\u00e9rcito constitucional napolitano comandado por Guglielmo Pepe. Fernando decidiu non pelexar m\u00e1is para restablecer a orde no reino e non comezar unha guerra con Austria. O 23 de marzo, N\u00e1poles foi ocupada, a constituci\u00f3n foi revogada e comezaron as represi\u00f3ns.\nObras p\u00fablicas e reformas.\nFernando I, como rei das D\u00faas Sicilias encargouse de constru\u00edr edificios tanto para a familia real coma para o pobo. Constru\u00edronse dous cemiterios para todas as clases sociais en Palermo e en N\u00e1poles e ampli\u00e1ronse varias r\u00faas napolitanas. Restaurouse o Palacio Real de N\u00e1poles e remat\u00e1ronse os palacios de Caserta e de Portici comezados polo seu pai Carlos.\nTam\u00e9n constru\u00edu observatorios en N\u00e1poles e Palermo, fundou a Academia das Belas Artes e das Ciencias en N\u00e1poles en 1778 e creou unha biblioteca en Palermo. En 1779 constru\u00edu a f\u00e1brica de Granili e o ano seguinte a Vila Real. Durante o seu reinado tam\u00e9n se fixeron os teatros de Fiorentini, do Fondo e de San Fernando.\nDurante o reinado de Fernando I, as D\u00faas Sicilias convert\u00e9ronse nun dos centros culturais m\u00e1is importantes de Italia e de Europa. Cre\u00e1ronse escolas de balde en cada comuna e en 1779 transformouse a Casa dos Xesu\u00edtas de N\u00e1poles nun orfanato. Cre\u00e1ronse as universidades de Catania en 1778 e a de Palermo en 1779. Fernando tam\u00e9n organizou a construci\u00f3n do xard\u00edn bot\u00e1nico de Palermo, o porto de N\u00e1poles, o Palacio Real de Cardito e a famosa igrexa de San Francisco de Paula en N\u00e1poles. Ademais constru\u00edu pontes, canalizou r\u00edos e en 1790 saneou o Golfo de N\u00e1poles.\nNeste per\u00edodo o reino viviu a prosperidade econ\u00f3mica: reduc\u00edronse os impostos, creouse a Bolsa de cambio e emprend\u00e9ronse moitos novos comercios, entre os que estaba a pesca de corais.\nO problema siciliano.\nA creaci\u00f3n do Reino das D\u00faas Sicilias, ou sexa, a perda de independencia de Sicilia, sentou moi mal aos sicilianos. Desde os tempos da dominaci\u00f3n aragonesa neg\u00e1ranse ao sometemento fronte a gobernos napolitanos; ademais Sicilia perdeu a s\u00faa constituci\u00f3n de 1812, inspirada no modelo ingl\u00e9s.\nEste feito exacerbou os \u00e1nimos contra os napolitanos, porque en realidade, o organismo parlamentario remont\u00e1base ao tempo dos normandos, do que os sicilianos estaban orgullosos e ao que tam\u00e9n todos os reis que gobernaban a illa xuraban fidelidade. A\u00ednda que en realidade, este parlamento non ti\u00f1a nada de democr\u00e1tico, representaba a vontade dos nobres e xeralmente era manipulado polos soberanos.\nAs relaci\u00f3ns entre os reis borb\u00f3nicos e os bar\u00f3ns sicilianos foron cordiais ata 1780, cando dado o pulo do absolutismo reformador, o rei de N\u00e1poles, Fernando IV enviou \u00e1 illa ao marqu\u00e9s Domenico Caracciolo para reducir o poder de Sicilia. A partir de ent\u00f3n aumentaron as desconfianzas rec\u00edprocas entre os napolitanos e os sicilianos: en 1778 foron limitados os dereitos de transmisi\u00f3n hereditaria dos feudos, o 4 de maio de 1789 foi abolida a servidume e en 1790 foi aprobado un proxecto dun novo catastro, que deb\u00eda ser a base dun sistema fiscal que reduc\u00eda os privilexios dos bar\u00f3ns.\nDurante a ocupaci\u00f3n francesa do Reino de N\u00e1poles, o soberano refuxiouse en Sicilia coa protecci\u00f3n do Reino Unido. En 1812 foi abolido o feudalismo e foi promulgada unha nova constituci\u00f3n segundo o modelo ingl\u00e9s. Gran Breta\u00f1a, promotora da transformaci\u00f3n da monarqu\u00eda absoluta en monarqu\u00eda constitucional desexaba apoderarse da illa. O enviado ingl\u00e9s Lord Bentinck negociou cun enviado de Murat na illa de Ponza que o soberano franc\u00e9s se manter\u00eda no poder a\u00ednda que caese Napole\u00f3n, a cambio de que Sicilia fose cedida a Gran Breta\u00f1a.\nTras o congreso de Viena, o austr\u00edaco Klemens Wenzel von Metternich defendeu a restituci\u00f3n de Fernando I para favorecer os intereses de Austria no territorio meridional. A cambio do seu empe\u00f1o persoal para que Sicilia ficase en poder de Fernando, Metternich pediu \u00e1 casa de Borb\u00f3n dous mill\u00f3ns de francos. O rei napolitano quixo pagar s\u00f3 1.200.000, pero o diplom\u00e1tico austr\u00edaco non aceptou porque o seu patrimonio familiar fora dilapidado polo seu pai. Gran Breta\u00f1a conformouse con posu\u00edr soamente Malta, polo feito de que a pen\u00ednsula it\u00e1lica estaba influenciada por Austria. O importante para Gran Breta\u00f1a era evitar a influencia francesa sobre a rexi\u00f3n.\nOs sicilianos non estiveron de acordo coa nova lei de Fernando I, que reservaba para el mesmo case todas as responsabilidades administrativas da illa. Tam\u00e9n o clero estaba en contra da monarqu\u00eda napolitana e posu\u00eda unha representaci\u00f3n pol\u00edtica de 65 membros no parlamento establecido pola constituci\u00f3n de 1812.\nEn 1819 a lexislaci\u00f3n administrativa, centralizada e antifeudal foi incorporada tam\u00e9n en Sicilia pero atopou moit\u00edsima resistencia por parte da nobreza. S\u00f3 en 1838 se puido abolir o car\u00e1cter patrimonial das terras dos bar\u00f3ns dando fin ao feudalismo.\nFernando II rei das D\u00faas Sicilias.\nNos anos seguintes ao per\u00edodo napole\u00f3nico o Reino das D\u00faas Sicilias, guiado por Fernando I e sucesivamente polo seu fillo Francisco I, continuou afectado pola influencia de Austria e Gran Breta\u00f1a. So no reinado de Fernando II o reino converteuse nun Estado realmente independente, a\u00ednda que Francia, Austria e Gran Breta\u00f1a buscaron mantelo nas s\u00faas esferas de influencia, debido \u00e1 posici\u00f3n estrat\u00e9xica da pen\u00ednsula no centro do Mar Mediterr\u00e1neo.\nSucedendo en 1830 a seu pai Francisco I, que gobernara desde 1825, Fernando II, con s\u00f3 20 anos, amosaba xa unha forte personalidade que marcar\u00eda os seus 30 anos de reinado. Aos poucos meses decidiu continuar o programa de resaneamento financeiro comezado polo anterior primeiro ministro Medici: aboliu os importes de m\u00e1is contribuci\u00f3ns, diminu\u00edu drasticamente os seus privilexios e baixou os impostos. Feito isto, deu un forte pulo \u00e1 econom\u00eda: constru\u00edu r\u00faas, pontes e v\u00edas f\u00e9rreas, realizou un gran n\u00famero de acordos comerciais, os m\u00e1is importantes con Gran Breta\u00f1a, Francia], Rusia, o Reino de Sarde\u00f1a, Estados Unidos, Dinamarca e Prusia. Mandou p\u00e1rrocos \u00e1s comunas onde non hab\u00eda escolas para difundir unha educaci\u00f3n b\u00e1sica para o pobo; prohibiu a mendicidade mandando a meirande parte dos mendigos a institutos onde se lles ensinaba un oficio.\nAs\u00ed mesmo, potenciou o ex\u00e9rcito e a mari\u00f1a co obxectivo de afirmar definitivamente a independencia do sur das potencias estranxeiras. Comezou a afirmar a s\u00faa presenza militar con d\u00faas demostraci\u00f3ns da frota nas costas africanas, que convenceron, en 1833 a Tunisia e en 1834 a Marrocos, a non obstaculizaren m\u00e1is, o comercio da frota mercantil meridional, como vi\u00f1an facendo durante s\u00e9culos.\nO intento constitucional.\nO 29 de xaneiro de 1848, Fernando II foi o primeiro soberano italiano en conceder a constituci\u00f3n (promulgada o 10 de febreiro) dada a grave revolta siciliana pola independencia iniciada a finais de 1847 e pola insistencia dos liberais napolitanos.\nNon foi estra\u00f1o que as D\u00faas Sicilias fosen o primeiro estado constitucional italiano, o sur estaba \u00e1 vangarda dos pensamentos liberais italianos, quedando demostrado nas constituci\u00f3ns de 1812 e 1820, as primeiras de Italia. Toda a prensa liberal italiana aplaudiu a Fernando II e en Tur\u00edn d\u00faas mil persoas con bandeiras marcharon diante da residencia do c\u00f3nsul das D\u00faas Sicilias para felicitalo. O que pensaba distinto era o seu rei, Carlos Alberto que declarou:\nCon esta Constituci\u00f3n, formouse un Parlamento con d\u00faas c\u00e1maras: unha de 164 membros elixidos polo pobo e outra de 50 pares elixidos polo rei. O 18 de marzo agregouse o adxectivo \"constitucional\" ao nome do Reino no Diario Oficial.\nO 3 de abril a bandeira das D\u00faas Sicilias (branca co escudo Borb\u00f3n no centro) incorporou un bordo verde e vermello. A pesada e case infantil festividade dos napolitanos provocou grandes estragos. As r\u00faas de N\u00e1poles v\u00edronse ateigadas de desfiles case coti\u00e1ns cada vez m\u00e1is inflamados. Public\u00e1ronse unha gran cantidade de xornais, a maior\u00eda escritos por inexpertos, que discut\u00edan como mellorar a nova Constituci\u00f3n.\nAs elecci\u00f3ns celebr\u00e1ronse o 18 de abril pero a afluencia \u00e1s urnas foi escasa. O luns 15 de maio, en coincidencia coa apertura do primeiro Parlamento, no Palacio Comunal de Monteoliveto di Napoli, un grupo de deputados revolucionarios liderados por Giovanni La Cecilia e Pietro Mileti declararon insatisfactoria a Constituci\u00f3n apenas proclamada. Propuxeron modificaci\u00f3ns como a abolici\u00f3n da C\u00e1mara dos Pares e neg\u00e1ronse a prestar xuramento ao rei. En realidade quer\u00edan remover a monarqu\u00eda e proclamar a rep\u00fablica.\nFernando II fixo moitos intentos de conciliaci\u00f3n cos rebeldes, pero era un rei educado cos ideais do absolutismo; as s\u00faas acci\u00f3ns foron autocontroladas e non cedeu \u00e1s provocaci\u00f3ns.\nAs tentativas de acordo cos revolucionarios foron freadas polos rumores no Parlamento de que tropas do rei estaban marchando cara \u00e1 asemblea, cousa que era completamente falsa. O rei mandou emisarios para verificar a incompetencia dos acusadores pero non serviu de nada: Foron colocadas arredor de 90 barricadas nas r\u00faas de N\u00e1poles e milleiros de militares que estaban de servizo f\u00f3ra do Palacio foron atacados e houbo mortos e feridos. S\u00f3 despois destes actos, a ma\u00f1\u00e1 do 16 de maio, o rei ordenou parar. Un comandante promet\u00eda eliminar os canallas do pa\u00eds, o rei respondeulle:\nPor\u00e9n, houbo moitas v\u00edtimas e devastaci\u00f3n, a\u00ednda que os deputados antimon\u00e1rquicos non sufriron dano ning\u00fan.\nO 15 de xu\u00f1o celebr\u00e1ronse novas elecci\u00f3ns que tam\u00e9n tiveron escasa participaci\u00f3n cidad\u00e1. O 25 de maio limitouse a liberdade de prensa porque infund\u00eda rumores falsos entre a poboaci\u00f3n e moitos xornais eran antimon\u00e1rquicos.\nUnha serie de acontecementos producidos o 15 de maio provocaron unha forte oposici\u00f3n ao goberno do rei. Dende ent\u00f3n, produciuse un conflito goberno-rei que continuou ata o 12 de marzo de 1849, prometendo novas elecci\u00f3ns que nunca se concretaron.\nAo final de marzo, Fernando II ofreceu a Sicilia un Parlamento, un vicerrei propio e amnist\u00eda \u00f3s revolucionarios. Isto non foi abondo para os sicilianos, pois o berro de guerra escoit\u00e1base xa entre os membros da C\u00e1mara siciliana. O rei mandou un ex\u00e9rcito, e en setembro de 1848 mandara parte da s\u00faa frota, a terceira m\u00e1is grande do mundo. O ex\u00e9rcito ocupou a illa e houbo 1.500 soldados napolitanos mortos; non se sabe c\u00e1ntos sicilianos.\nDende os acontecementos do 15 de maio de 1848, o rei, previamente louvado polos liberais comezou a recibir alcumes como \"Monstro Coroado\", \"Tigre Borb\u00f3n\", \"Cal\u00edgula de N\u00e1poles\" e sobre todo \"Rei Bomba\". C\u00f3mpre aclarar que as insurrecci\u00f3ns eran moi com\u00fans nos estados europeos da \u00e9poca.\nO 19 de maio de 1849 volveuse usar a tradicional bandeira branca co escudo Borb\u00f3n e a constituci\u00f3n foi suspendida pero non derogada. As\u00ed fallou o primeiro intento constitucional de Italia.\nAs D\u00faas Sicilias no contexto italiano.\nPrec\u00edsase volver \u00f3s tempos do emperador romano de Oriente Xustiniano I para atopar unha Italia unida. Dende a invasi\u00f3n dos longobardos en 568 r\u00f3mpese a unidade pol\u00edtica e durante 1.300 anos xer\u00e1ronse diversas naci\u00f3ns. Mentres o Norte divid\u00edase en pequenos e cambiantes estados ou era conquistado por varias potencias, o sur continental dende o ano 1000 coa invasi\u00f3n normanda, viuse unido. No Sur existiu un forte nacionalismo na naci\u00f3n napolitana, coa s\u00faa cultura, identidade bandeira e himno propio.\nPor este motivo non exist\u00eda a idea dun estado italiano ao nivel popular; por exemplo nas D\u00faas Sicilias cham\u00e1base estranxeiros \u00f3s outros \"italianos\" da pen\u00ednsula.\nA mediados do s\u00e9culo XIX exist\u00edan na pen\u00ednsula 7 estados, dos que 3 eran completamente libres: O reino das D\u00faas Sicilias, que era o m\u00e1is grande e m\u00e1is pr\u00f3spero, o Reino de Sarde\u00f1a e os Estados Pontificios. Os outros catro eran dominados directa ou indirectamente por Austria: O Reino Lombardo Veneto, os ducados de Parma e M\u00f3dena e o Gran Ducado de Toscana.\nA lingua oficial en t\u00f3dolos reinos preunitarios era o italiano salvo no Piemonte-Sarde\u00f1a onde era o franc\u00e9s, pero en realidade na pen\u00ednsula non exist\u00eda unha lingua com\u00fan; os italofalantes en 1861 eran s\u00f3 o 2,5% da poboaci\u00f3n segundo T. De Mauro ou o 9,5% segundo A. Castellani, destes, os toscanos eran a maior parte, dado que o italiano naceu al\u00ed. No Piemonte fal\u00e1base, escrib\u00edase e pens\u00e1base en franc\u00e9s e os franceses consider\u00e1banos coma verdadeiros compatriotas.\nEn Italia non hab\u00eda un comercio integrado, s\u00f3 o 20% do total o era entre os estados peninsulares e p\u00f3dese dicir que a relixi\u00f3n e a literatura eran o \u00fanico en com\u00fan entre os italianos.\nA Fernando II de Borb\u00f3n, foille solicitada en varias ocasi\u00f3ns a presidencia dunha hipot\u00e9tica Liga de Estados italianos. Xa en1831, liberais italianos reunidos no congreso de Bolo\u00f1a decidiron ofrecer \u00f3 rei de N\u00e1poles a coroa de Italia, porque o consideraron o m\u00e1is aberto \u00f3s seus ideais. En 1832 Fernando II intentou en d\u00faas ocasi\u00f3ns chegar a un acordo co Reino de Sarde\u00f1a para abolir a influencia estranxeira na pen\u00ednsula. O goberno piemont\u00e9s negouse porque fixera un acordo con Austria, un tratado defensivo que lle bastaba para sentirse seguro ante eventuais ataques. Esta proposta do rei meridional caeu moi mal a Viena e foi interpretada coma unha ofensa antiaustr\u00edaca. Moitos dos que desexaban a unificaci\u00f3n de Italia apoiaban ao rei napolitano; por exemplo o mazziniano Attilio Bandiera comunicoulle a Fernando II a s\u00faa ideolox\u00eda republicana pero tam\u00e9n a s\u00faa dispo\u00f1ibilidade a seguilo se se convert\u00eda no soberano constitucional de toda Italia.\nAs D\u00faas Sicilias na primeira guerra de Independencia.\nAustria exerc\u00eda unha hexemon\u00eda sobre gran parte de Italia: o 24 de abril de 1847 advertiu, nunha nota diplom\u00e1tica, ao Gran Ducado de Toscana que non consentir\u00eda reformas pol\u00edticas. O 17 de xullo ocupou Ferrara, acci\u00f3n formalmente legal polo Tratado de Viena. A este xogo de supremac\u00eda pol\u00edtica sumouse o Reino Unido, ao enviar a Lord Minto para intimidar a Austria. A resposta dos Habsburgo foi a ocupaci\u00f3n militar dos ducados de Parma e M\u00f3dena, estando as\u00ed m\u00e1is preto da Toscana e dos Estados da Igrexa.\nPero xa en agosto, o papa P\u00edo IX tomou a iniciativa de formar unha Liga Aduaneira entre os estados de Italia, tomando como exemplo a dos estados alem\u00e1ns de 1833 (a \"Zollverein\"). En novembro firmouse un proxecto de entendemento entre Roma, Florencia e Tur\u00edn e houbo contactos con N\u00e1poles e M\u00f3dena para lograr tal proxecto.\nO momento crucial para po\u00f1er a proba os proxectos de uni\u00f3n federal italiana foi o ano 1848: o 13 de marzo, en Viena, produciuse unha insurrecci\u00f3n pedindo a constituci\u00f3n, e o mesmo sucedeu, entre o 18 e o 22, en Mil\u00e1n, daquela baixo o dominio austr\u00edaco; este \u00faltimo episodio \u00e9 co\u00f1ecido coma as \"cinco xornadas de Mil\u00e1n\". O comandante austr\u00edaco en Mil\u00e1n, Joseph Radetzky von Radetz, tivo que sa\u00edr da cidade e os revolucionarios pediron axuda ao rei piemont\u00e9s Carlos Alberto de Savoia para libr\u00e1rense completamente dos austr\u00edacos. O 24 de marzo de 1848 o Piemonte declarou a guerra a Austria dando comezo \u00e1 primeira guerra de independencia italiana.\nO 26 de marzo o ministro de exterior das D\u00faas Sicilias solicitou a convocatoria dun congreso en Roma, apoiando o proxecto dunha Liga Pol\u00edtica italiana. Neste congreso, o representante piemont\u00e9s solicitou axuda militar. O 7 de abril Fernando II declarou a guerra a Austria e enviou ao norte un ex\u00e9rcito de 16.000 homes, comandados polo xeneral Guglielmo Pepe. O 20 de abril a ruptura entre as D\u00faas Sicilias e Austria era completa. Cando as naves duosicilianas partiron de Sicilia, os sicilianos, dende os fortes dispar\u00e1banlles, como demostraci\u00f3n de que consideraban que o seu verdadeiro inimigo hereditario era N\u00e1poles e non Viena.\nO gran duque de Toscana, Leopoldo II enviou 3.000 soldados e dos Estados Pontificios partiron 7.000 soldados e 10.000 voluntarios. Os duques de M\u00f3dena, Parma e Piacenza decidiron unirse ao Piemonte, e Venecia proclamou a rep\u00fablica, separ\u00e1ndose de Austria.\nNeste momento v\u00edase a posibilidade de unir Italia mediante unha Liga de Estados Unidos. Sobre este tema, o sumo pont\u00edfice, P\u00edo IX declarou:\nOs delegados piemonteses nunca foron a Roma. O proxecto da liga deb\u00eda ser freado porque o seu rei ti\u00f1a outros plans: quer\u00edase converter el, ou un dos seus sucesores, no \u00fanico Rei de Italia.\nDespois de d\u00edas de in\u00fatil espera, o 4 de maio trala suspensi\u00f3n das tentativas dunha liga pol\u00edtica, a delegaci\u00f3n meridional retirouse e o mesmo d\u00eda o xeneral Pepe embarcou cara \u00f3 Norte. Era un dos poucos entusiastas, dado que nin os outros xenerais, nin os soldados o eran: no sur non eran populares nin a guerra, nin o nacionalismo, nin a mesma independencia italiana; o pobo xa se sent\u00eda libre hab\u00eda moito tempo.\nAp\u00f3s a insurrecci\u00f3n antimon\u00e1rquica do 15 de maio de 1848, Fernando II ordenou, o 22, ao ex\u00e9rcito meridional terrestre e mar\u00edtimo regresar ao pa\u00eds, moi preocupado polas revoluci\u00f3ns independentistas en Sicilia. Por iso foi moi criticado polos liberais da \u00e9poca, pero hab\u00eda que considerar dous factores: non hab\u00eda ning\u00fan pacto entre o Reino de Sarde\u00f1a e as D\u00faas Sicilias, polo que en caso de derrota piemontesa, Austria poder\u00eda invadir o sur; mentres que en caso de vitoria, o reino meridional non obter\u00eda ning\u00fan beneficio, pero perder\u00eda homes e gastar\u00eda cartos. Sumado a isto, en medio dunha revoluci\u00f3n, se manti\u00f1a as tropas al\u00ed arrisc\u00e1base a perder Sicilia.\nPor\u00e9n, as operaci\u00f3ns no norte estaban nunha situaci\u00f3n favor\u00e1bel e os soldados meridionais contribu\u00edron de forma decisiva \u00e1s vitorias de Cuartone e Montara do 29 de maio, e \u00e1 de Gioto do 30, a pesar da inferioridade num\u00e9rica, polo que o belicoso Guigliermo Pepe desobedeceu a orde do rei e permaneceu na zona de conflito cunha moi pequena porci\u00f3n do ex\u00e9rcito que o seguira.\nMentres, o 29 de maio realizouse unha votaci\u00f3n para a uni\u00f3n da Lombard\u00eda ao Piemonte (561.000 votos a favor e 681 en contra) que deb\u00eda ser confirmada por unha asemblea constitu\u00ednte nun futuro pr\u00f3ximo. Tam\u00e9n, o 11 de xu\u00f1o as tropas pontificias, comandadas por Giacomo Durando foron derrotadas en Vicenza.\nO continxente naval meridional estaba ao mando do almirante Raffaele de Cosa, que se negou a cumprir nunha primeira instancia a orde de retirarse. Ante unha nova orde de regresar \u00e1 patria, recibida o 11 de xu\u00f1o mentres se produc\u00eda o bloqueo de Trieste (o porto austr\u00edaco m\u00e1is importante) e dado que a maior\u00eda dos mari\u00f1eiros eran fieis ao rei, decidiu finalmente aceptar a orde e partiu a noite do 12.\nPero a guerra continuaba: os austr\u00edacos tomaron a ofensiva nas operaci\u00f3ns e produciuse a derrota piemontesa de Custoza o 23 de xullo. Carlos Alberto de Savoia retirouse a Mil\u00e1n onde foi asediado polos propios milaneses no palacio onde se hospedaba e na metade da noite regresou a Tur\u00edn.\nFinalmente alcanzouse un armisticio polo que Austria recuperou moitas das s\u00faas terras, pero que, con todo, non outorgaba ning\u00fan beneficio ao Gran Ducado de Toscana, que combatera ata o final, o que po\u00f1\u00eda de manifesto que Carlos Alberte consideraba este primeiro enfrontamento contra Austria como unha guerra din\u00e1stica, utilizando os italianos para o seu propio beneficio. Piemonte perdeu gran parte da Lombard\u00eda e Radetzky volveu a Mil\u00e1n aclamado pola poboaci\u00f3n. Ao ano seguinte restablec\u00e9ronse as hostilidades, pero os piemonteses foron vencidos definitivamente en Novara o 3 de marzo de 1849. Despois deste \u00faltimo fracaso, Carlos Alberte viuse obrigado a abdicar a prol do seu fillo Vitor Manuel II. As causas principais da derrota p\u00f3dense atopar no retiro das tropas romanas e meridionais por un lado, e por outro, en que Carlos Alberte promov\u00eda o expansionismo piemont\u00e9s en vez dunha confederaci\u00f3n italiana.\nA primeira guerra de independencia foi a \u00fanica que logrou a participaci\u00f3n de t\u00f3dolos estados italianos. Trala derrota, perdeuse para sempre a posibilidade de lograr unha unificaci\u00f3n italiana que garantise tam\u00e9n a autonom\u00eda dos estados. Esta foi a principal causa da mala unificaci\u00f3n dos piemonteses, realizada coa forza.\nA calumnia coma arma pol\u00edtica.\nA partir da crise diplom\u00e1tica co Reino Unido denominada a \"cuesti\u00f3n do xofre\", este reino practicou unha pol\u00edtica desestabilizante en contra das D\u00faas Sicilias. William Gladstone foi enviado polo seu goberno para seguir o proceso que deber\u00eda ter sucedido nas D\u00faas Sicilias c\u00f3s membros adheridos \u00e1 sociedade secreta \"Unidade de Italia\". As s\u00faas actividades eran a difusi\u00f3n de ideas antimon\u00e1rquicas, que invitaban \u00e1 desobediencia civil. Por exemplo, en setembro de 1849 explotou unha bomba diante do Palacio Real de N\u00e1poles cando se celebraba unha festa pola chegada do Papa P\u00edo IX, que tivo que fuxir de Roma a causa da instauraci\u00f3n da Rep\u00fablica Romana. Nestes feitos houbo 42 imputados, dos que os primeiros 3 foron condenados a cadea perpetua, outros 2 mandados a prisi\u00f3n por 30 anos e o resto de menor importancia no feito, foron condenados ao exilio.\nGladstone regresou a Londres en 1851 e reuniuse c\u00f3 primeiro ministro Lord Palmerston e mostroulle cartas s\u00faas enviadas ao ministro de exteriores Lord Aberdeen nas que se cualificaba o reino do sur coma \"a negaci\u00f3n de Deus\" e falaba sobre as malas condici\u00f3ns nos c\u00e1rceres napolitanos. Estas cartas esaxeraban o absolutismo borb\u00f3nico, e cando foron publicadas provocaron a\u00ednda m\u00e1is revoluci\u00f3ns. Despois da unificaci\u00f3n italiana, Gladstone confesou que as escribira por encargo de Lord Palmerston, que el non vira ning\u00fan c\u00e1rcere e que fixera caso \u00f3 que comentaban os revolucionarios.\nEn realidade, moitos brit\u00e1nicos marabill\u00e1banse vendo as boas condici\u00f3ns dos exiliados meridionais que chegaban \u00f3 Reino Unido. O sistema xudicial meridional foi reco\u00f1ecido polos estudosos coma o m\u00e1is avanzado da Italia preunitaria. Exemplos son a Escola Meridional de Dereito, o C\u00f3digo Penal de 1819, e que os maxistrados eran elixidos por concurso e non por vontade do rei.\nNo Reino de Piemonte-Sarde\u00f1a a realidade era moi distinta: se se asume a pena de morte como \u00edndice de violencia dun r\u00e9xime, o reino sardo era o m\u00e1is brutal, e cando os liberais chegaron \u00f3 poder, as execuci\u00f3ns aumentaron en gran medida. Era un reino violento, endebedado e cunha alt\u00edsima taxa de criminalidade.\nO cami\u00f1o cara \u00e1 unidade.\nO expansionismo piemont\u00e9s.\nDespois da derrota da primeira guerra do Piamonte contra Austria en 1848 e mais en 1849, esta \u00faltima continuou exercendo o seu poder sobre a pen\u00ednsula. Pero Napole\u00f3n III, emperador de Francia, realizou unha pol\u00edtica de intentar expulsar aos Habsburgo de Italia, favorecendo os desexos expansionistas do Piemonte. Gran Breta\u00f1a, que xunto con Francia dominaban o norte de \u00c1frica, non quer\u00edan que Napole\u00f3n III estendese a s\u00faa influencia na pen\u00ednsula para ter maior control do Mediterr\u00e1neo.\nCamillo Benso, conde de Cavour obtivo o cargo de Primeiro Ministro en 1852 e comezou o seu obxectivo expansionista buscando apoio nas potencias (Francia e Gran Breta\u00f1a). Estas d\u00faas, xunto co Imperio Otom\u00e1n, entraron en guerra con Rusia en 1854 na Guerra de Crimea. Os ingleses pediron ao Piemonte o env\u00edo de tropas e Cavour aceptou mandar 18.000 soldados. No Sur, Fernando II declarouse neutral no conflito e negou a Inglaterra e Francia o uso dos portos meridionais como base de operaci\u00f3ns de guerra, o que provocou a ira das d\u00faas potencias.\nO expansionismo piemont\u00e9s, ben enmascarado co ideal unitario, desenvolveuse despois do Congreso de Par\u00eds en 1856 celebrado ao finalizar a Guerra de Crimea. Entre o Reino Unido e Piemonte decidiuse que se deb\u00eda ocupar N\u00e1poles e deuse a posibilidade de que Inglaterra puidese comprar Sicilia despois da conquista.\nEntre Napole\u00f3n III e o rei piemont\u00e9s V\u00edtor Manuel II comezaron os preparativos para a guerra contra Austria, e acordouse que Piemonte anexionar\u00eda Lombard\u00eda, V\u00e9neto, M\u00f3dena e Parma, e como compensaci\u00f3n Francia recibir\u00eda Savoia e Niza. O 23 de abril, Austria deulle un ultimato de 3 d\u00edas a Piemonte pedindo o desarme. Francia e Piemonte non quixeron atacar primeiro a Austria, para que os Habsburgo quedasen ante Europa como os agresores. O 29 de abril de 1859, o ex\u00e9rcito austr\u00edaco, ao mando do xeneral Ferenc Gyulai, atravesou o r\u00edo Ticino e invadiu o territorio piemont\u00e9s dando comezo \u00e1 denominada Segunda guerra de Independencia. Tras esta guerra foron expulados os duques de Toscana, Parma e M\u00f3dena, cuxos territorios se anexaron ao Piemonte.\nFrancisco II rei das D\u00faas Sicilias.\nO 22 de maio de 1859, despois de 30 anos de reinado, morreu Fernando II. Herdou o trono o seu fillo de 23 anos, Francisco II, que non ti\u00f1a suficiente experiencia, cun car\u00e1cter moi d\u00e9bil e moi t\u00edmido. Francia e Inglaterra restauraron a diplomacia e mandaron a N\u00e1poles representantes para atraer ao novo rei \u00e1 s\u00faa esfera de influencia pol\u00edtica: ped\u00edanlle a reactivaci\u00f3n da monarqu\u00eda constitucional e intervir nas s\u00faas guerras. Pero Francisco ti\u00f1a moi en claro a frase do pai, \"Constituci\u00f3n igual a revoluci\u00f3n\", e tampouco quer\u00eda aliarse co Piemonte.\nO 7 de xu\u00f1o, turbado polas manifestaci\u00f3ns dos liberais napolitanos que quer\u00edan entrar en guerra ao lado do Piemonte, Francisco II nomeou presidente do Consello e ministro de guerra a Carlo Filangieri, unha figura militar e pol\u00edtica de primeiro nivel co\u00f1ecido e respectado mundialmente. A negativa do rei a conceder a Constituci\u00f3n e aliarse co Piemonte foi determinante para a pr\u00f3xima ca\u00edda do reino e foi a \u00faltima esperanza para que o territorio meridional se salvase dunha unificaci\u00f3n \u00e1 forza.\nPola s\u00faa parte, Gran Breta\u00f1a aconsellaba a neutralidade ao rei napolitano, porque tras unha vitoria de Napole\u00f3n III, Francia estender\u00eda a s\u00faa influencia tam\u00e9n ao sur. Isto deu lugar a unha pol\u00edtica de illamento do Reino das D\u00faas Sicilias nun contexto europeo repleto de alianzas estrat\u00e9xicas.\nPero despois da vitoria franco-piemontesa na segunda guerra de independencia, o Reino Unido viuse obrigado a cambiar a s\u00faa pol\u00edtica: a Confederaci\u00f3n Italiana ti\u00f1a o risco de ser dominada por Francia, que sa\u00edra vencedora. En cambio, t\u00ed\u00f1ase que lograr un Estado italiano unido para frear a influencia francesa na pen\u00ednsula. \u00c9 por iso que Inglaterra enviou representantes para lograr a unificaci\u00f3n a todo custo.\nA invasi\u00f3n e ca\u00edda do reino.\nAs rebeli\u00f3ns en Sicilia.\nXa en 1820, e despois en 1848, d\u00e9ronse en Sicilia as primeiras revoluci\u00f3ns, pois na illa case non exist\u00edan os ideais unitarios (s\u00f3 os intelectuais eran mazzinianos) e quer\u00edase por riba de todo a liberaci\u00f3n do dominio napolitano. Chegouse a proclamar, o 13 de abril de 1848, a deposici\u00f3n de Fernando II e ofrec\u00e9uselle a coroa \u00e1 Casa de Savoia, que a rexeitou porque Fernando enviou unha carta ao Piemonte ameazando cun conflito armado.\nNon obstante, baixo o goberno Borb\u00f3n, Sicilia gozaba de excepcionais privilexios: os impostos eran baixos, non exist\u00eda o servizo militar obrigatorio e a vida e mais a propiedade eran seguras. As r\u00faas de Sicilia eran tan seguras coma as do norte de Europa. Na d\u00e9cada de 1850 constru\u00edronse m\u00e1is avenidas, ampli\u00e1ronse os portos, cre\u00e1ronse escolas e hospitais; a pesar de todo isto, os sicilianos estaban descontentos e quer\u00edan a autonom\u00eda respecto \u00e1 parte continental do reino. A forte presenza comercial e financeira inglesa xerara unha difusa anglofilia e barallouse a posibilidade de independizarse baixo un protectorado ingl\u00e9s. Esta proposta foi ben recibida en Londres pero Napole\u00f3n III de Francia declarou que se Gran Breta\u00f1a entraba en Sicilia, comezar\u00eda unha guerra.\nPola s\u00faa parte, Mazzini incitaba as rebeli\u00f3ns dos sicilianos e reun\u00edase no norte con enviados dos rebeldes que vi\u00f1an pedir axuda. Para o Reino de Sarde\u00f1a, este clima era perfecto para comezar a conquista do sur.\nA expedici\u00f3n dos Mil.\nGiuseppe Garibaldi, coa chamada \"Expedici\u00f3n dos Mil\", foi quen conquistou o Reino das D\u00faas Sicilias. O 6 de maio de 1860 partiu da praia de Quarto (Provincia de X\u00e9nova) con 1.033 homes, na s\u00faa maior\u00eda veteranos das guerras de independencia en dous barcos de vapor cara \u00e1 illa.\nO 11 de maio desembarca en Marsala, Sicilia, entre d\u00faas naves inglesas que cubr\u00edan a manobra, con 20.000 homes. En Marsala, os \"camisas vermellas\" (as\u00ed eran chamadas as tropas de Garibaldi) non recibiron o apoio esperado, pero o ex\u00e9rcito aumentou grazas aos sucesivos desembarcos do ex\u00e9rcito sardo piemont\u00e9s. Garibaldi venceu ao ex\u00e9rcito borb\u00f3nico na Batalla de Calatafimi a pesar da superioridade num\u00e9rica dos adversarios e do desenvolvemento inicial que favorec\u00eda a estes. Sinalouse que o xeneral borb\u00f3nico Landi fora convencido de retirar as s\u00faas tropas polos piamonteses, d\u00e1ndolle cartos e promet\u00e9ndolle un cargo importante no ex\u00e9rcito italiano.\nDespois, tomou a cidade de Palermo, cruzou o estreito de Messina e entrou no continente. Seguiu avanzando con pouca resistencia ata Salerno, cidade moi preto de N\u00e1poles. S\u00f3 neste momento o rei Francisco II se decatou do perigo que corr\u00eda. Decidiu retroceder a li\u00f1a de defensa ao r\u00edo Volturno, situado ao Norte de N\u00e1poles, para evitar o asedio da capital do reino. Garibaldi entra na cidade aclamado pola multitude, que segundo as fontes hist\u00f3ricas, foi obrigada a aclamalo por infiltrados piamonteses que lles daban cartos a cambio, e os que se negaban eran obrigados a permanecer nas casas por temor a represalias.\nGaribaldi proclamouse ditador das D\u00faas Sicilias, o Palacio Real de N\u00e1poles foi totalmente saqueado; os obxectos m\u00e1is preciosos foron enviados a Tur\u00edn e outros vendidos ao mellor ofertante. O 11 de setembro o ouro da Tesourer\u00eda do Estado, patrimonio da Naci\u00f3n, (equivalente a 1.670 mill\u00f3ns de euros), e os bens persoais do rei (equivalentes a 150 mill\u00f3ns de euros) todos depositados no Banco de N\u00e1poles, foron sacados e proclamados \"bens nacionais\".\nXa coa capital meridional tomada, o 8 de outubro, o goberno piemont\u00e9s emitiu un decreto que convocaba un plebiscito, mediante sufraxio universal masculino en toda Italia, para ratificar a anexi\u00f3n ao Piemonte. O voto non foi secreto; en N\u00e1poles e mais en todo o sur, declar\u00e1base \"inimigo da patria\" a quen votase polo \"non\", nas salas hab\u00eda xente armada que obrigaba a votar polo \"si\". No sur hab\u00eda moita xente que lles fac\u00edan crer que o SI significaba o regreso de seu rei Francisco II e ademais os soldados garibaldinos votaban varias veces. Os resultados deron unha contundente vitoria a favor do \"si\" \u00e1 anexi\u00f3n ao Piemonte e foron usados como propaganda polo reino piemont\u00e9s, querendo probar que o pobo quer\u00eda unirse ao Piemonte, ser gobernados polo rei da casa de Savoia e abandonar a \u00e9poca de independencia e as catro xeraci\u00f3ns da dinast\u00eda borb\u00f3nica napolitana.\nO Rei Francisco II, reorganizou o seu ex\u00e9rcito de 40.000 homes detr\u00e1s do r\u00edo Volturno, pero foi derrotado polos garibaldinos na chamada Batalla do Volturno. Debido \u00e1s baixas sufridas na batalla Garibaldi solicitou axuda militar ao goberno piemont\u00e9s e Francisco II quixo aproveitar o estancamento dos garibaldinos para volver a atacar; pero os xenerais aconsell\u00e1ronlle reorganizar as forzas e ent\u00f3n retirouse de Capua a Gaeta.\nAl\u00ed, o rei Francisco II, cos seus \u00faltimos 20.000 soldados, foi asediado ata o 13 de febreiro de 1861 polo xeneral piemont\u00e9s Enrico Cialdini con 18.000 soldados. A historia deste asedio impresionou vivamente \u00e1 opini\u00f3n p\u00fablica europea, sobre todo polo comportamento heroico da ra\u00ed\u00f1a Mar\u00eda Sof\u00eda de s\u00f3 19 anos, quen a pesar das bombas, arriscou a s\u00faa vida para socorrer d\u00eda e noite aos soldados feridos ou moribundos.\nDespois de meses de asedio, Francisco II deuse conta da imposibilidade da vitoria e empezou a barallar a opci\u00f3n da retirada. \u00c1s 7 da ma\u00f1\u00e1 do 14 de febreiro de 1861, o rei e a ra\u00ed\u00f1a abandonaron Gaeta e embarcaron nunha nave francesa que os transportou a Terracina, nos territorios papais. Despois da retirada, o rei nunca abdicou, deixando para el e os seus herdeiros o t\u00edtulo de Rei do Reino das D\u00faas Sicilias.\nLogo de caer Gaeta, s\u00f3 quedaban d\u00faas fortalezas das D\u00faas Sicilias: Messina e Civitella del Tronto. A primeira caeu o 13 de marzo de 1861 pola acci\u00f3n das tropas de Cialdini; Civitella del Tronto, na provincia de Teramo, foi a \u00faltima fortaleza das D\u00faas Sicilias e caeu o 20 de marzo, 3 d\u00edas despois da proclamaci\u00f3n do Reino de Italia.\nAs consecuencias da unificaci\u00f3n.\nO 17 de marzo de 1861, V\u00edtor Manuel II asume o t\u00edtulo de \"Rei de Italia pola gracia de Deus e vontade da Naci\u00f3n\". Foi reco\u00f1ecido polas potencias europeas a pesar de que violaba o tratado de Z\u00faric e o de Villafranca que lle prohib\u00edan ser rei de toda Italia. Dende ent\u00f3n, dadas as novas pol\u00edticas piemontesas, o sur comezou a sufrir grandes cambios:\nO empobrecemento do sur.\nNo momento da unidade de Italia, os bancos m\u00e1is importantes eran o Banco das D\u00faas Sicilias con 200 mill\u00f3ns de liras da \u00e9poca e o Banco de Mil\u00e1n con 120 mill\u00f3ns. Durante os primeiros cinco anos, produciuse unha loita entre o Banco napolitano e a Banca Nacional (piemontesa). Pero mentres que este \u00faltimo abr\u00eda sucursais en toda Italia, ao Banco de N\u00e1poles \u00e9ralle moi dif\u00edcil abrir filiais no norte porque necesitaba obter a autorizaci\u00f3n estatal.\nAntes da unificaci\u00f3n, o Reino de Sarde\u00f1a ti\u00f1a unha enorme d\u00e9beda p\u00fablica, pero trala anexi\u00f3n do sur o novo Estado italiano declarou bens nacionais o ouro estatal depositado nas D\u00faas Sicilias, dous terzos da reserva \u00e1urea total de Italia. A isto sum\u00f3uselle a nova pol\u00edtica fiscal unitaria, que favorec\u00eda os intereses do norte diante dos do sur: trala unificaci\u00f3n xurdiron novos impostos, sobre a agricultura, a industria, a edificaci\u00f3n e o consumo, que eran maiores no sur que no norte.\nO Estado distribu\u00eda desigualmente os subsidios \u00e1s provincias; por exemplo, nas obras hidr\u00e1ulicas para a agricultura, a actividade m\u00e1is importante da Italia da \u00e9poca, at\u00f3panse os seguintes datos:\nSubsidios para as obras hidr\u00e1ulicas na agricultura, cifras en liras (1862-1868)\nTam\u00e9n a industria sufriu un grave rev\u00e9s: moitas f\u00e1bricas meridionais foron pechadas: en 1861, no sur estaba o 51% das industrias italianas, mentres que en 1951, a porcentaxe reduc\u00edrase ao 12,8%. Isto provocou desemprego no sur, o que empobreceu a\u00ednda m\u00e1is \u00e1 poboaci\u00f3n. Despois da unificaci\u00f3n xurdiron as causas da actual pobreza do sur de Italia.\nOs movementos separatistas.\nDende o edicto de Garibaldi do 2 de xullo de 1860, que declaraba bens nacionais moitas terras dos campesi\u00f1os e durante varios anos seguintes, produc\u00edronse grandes revoltas pola independencia do sur que puxeron en dificultades ao recentemente nado reino de Italia durante os primeiros anos unitarios. Os revolucionarios, moitos campesi\u00f1os e pastores, outros ex-soldados do reino fieis ao seu rei, foron chamados \"briganti\" (bandidos) porque practicaban a guerra de guerrillas e realizaban saqueos. Estes eran apoiados con armas e provisi\u00f3ns polo clero, que v\u00eda as s\u00faas igrexas profanadas polo goberno. Por esta pol\u00edtica de expropiaci\u00f3n piemontesa foi excomungado V\u00edtor Manuel por P\u00edo IX.\nEsta violenta e espont\u00e1nea contrarrevoluci\u00f3n popular d\u00e9bese \u00e1 fidelidade da poboaci\u00f3n do sur \u00e1 dinast\u00eda Borb\u00f3n e sobre todo ao aumento dos impostos e \u00e1 confiscaci\u00f3n de terras por parte do novo goberno piemont\u00e9s.\nA revolta estalou en todo o sur a finais de 1861 e o Piemonte enviou a N\u00e1poles a Enrico Cialdini d\u00e1ndolle poderes extraordinarios cun total de 120.000 homes. O xeneral piemont\u00e9s enfrontouse a uns 80.000 revolucionarios divididos en case 500 bandas, o que facilitou o seu exterminio. As\u00ed comezou unha das m\u00e1is cruentas represi\u00f3ns da historia italiana. O sur foi pasto de matanzas, devastaci\u00f3ns, fusilamentos, detenci\u00f3ns domiciliarias forzosas, saqueos de granxas, expropiaci\u00f3n de terras e peche de industrias, o que provocou a ru\u00edna de gran parte da poboaci\u00f3n meridional.\nEn 1870 instaurouse a lei marcial no ex-reino das D\u00faas Sicilias e as rebeli\u00f3ns s\u00f3 se puideron sufocar cara o ano 1878. En todos estes anos morreron un total de 70.000 meridionais, en batalla ou fusilados, cifra que \u00e9 moi superior \u00e1 de t\u00f3dolos ca\u00eddos para lograr a unificaci\u00f3n.\nOs movementos separatistas mant\u00e9\u00f1ense hoxe reflectidos no Movemento neoborb\u00f3nico que pretende a autonom\u00eda do Sur de Italia restaurando o hist\u00f3rico Reino das D\u00faas Sicilias.\nA emigraci\u00f3n meridional.\nA emigraci\u00f3n meridional despois da unificaci\u00f3n, foi unha das m\u00e1is grandes ondas migratorias de t\u00f3dolos tempos. A poboaci\u00f3n do sur, derrotada e colonizada, non ti\u00f1a outra opci\u00f3n que partir da s\u00faa patria cara a Am\u00e9rica. Os portos de N\u00e1poles e Palermo foron os centros da emigraci\u00f3n meridional.\nOs destinos principais eran os Estados Unidos e a Arxentina. A\u00ednda que a maior\u00eda dos inmigrantes eran agricultores tiveron que quedar nas cidades traballando nos portos ou na miner\u00eda.\nAo principio, o 85% da emigraci\u00f3n provi\u00f1a do norte de Italia, pero despois da unificaci\u00f3n, a porcentaxe de meridionais empezou a aumentar progresivamente chegando ao 56%.\nEn 1900, chegouse \u00e1 enorme cifra de 8 mill\u00f3ns de emigrantes italianos, dos que 5 mill\u00f3ns provi\u00f1an do ex-reino das D\u00faas Sicilias; Italia era o pa\u00eds de Europa con m\u00e1is emigraci\u00f3n. A emigraci\u00f3n continuou tam\u00e9n no transcurso do s\u00e9culo XX; na d\u00e9cada de 1950 emigraron uns 6 mill\u00f3ns de meridionais e na actualidade a di\u00e1spora contin\u00faa: cada ano uns 90.000 sure\u00f1os deben abandonar as s\u00faas terras.\nEconom\u00eda.\nDende os tempos do rei Carlos, o reino meridional viviu unha forte reactivaci\u00f3n econ\u00f3mica debido \u00e1 total restauraci\u00f3n da estrutura do reino, tanto pol\u00edtica coma economicamente. Non obstante, a partir das revoluci\u00f3ns do ano 1848 comezaron a notarse diferenzas entre os valores previstos polo Estado e os reais; \u00e9 dicir, os ingresos eran menores aos esperados, e os gastos maiores. Alg\u00fans anos, entre 1848 e 1860, produciuse d\u00e9ficit fiscal na econom\u00eda.\nA pesar deste \u00faltimo retroceso, o Reino das D\u00faas Sicilias posu\u00eda no seu momento as mellores finanzas p\u00fablicas de toda a pen\u00ednsula italiana, e concentraba, de feito, m\u00e1is das d\u00faas terceiras partes do total do ouro da pen\u00ednsula.\nFinanzas p\u00fablicas dos Estados italianos en 1860 (en mill\u00f3ns de liras-oro)\n(*) &lt;small&gt;Baixo dominio austr\u00edaco\nA moeda oficial do Reino das D\u00faas Sicilias foi o \"ducato\", que era a moeda m\u00e1is forte da Italia preunitaria. Un \"ducato\" val\u00eda 10 \"carlini\", un \"carlino\" era equivalente a 10 \"grana\"; o \"grana\" era equivalente a 2 \"tornesi\", e este \u00faltimo a 6 \"cavalli\".\nCon respecto ao comercio, As D\u00faas Sicilias manti\u00f1a un activo comercio con pa\u00edses de t\u00f3dalas partes do mundo. Foi o \u00fanico Estado italiano preunitario en enviar buques mercantes a Am\u00e9rica e a Australia. Isto debeuse \u00e1 importancia da frota mercantil meridional, a m\u00e1is numerosa de Italia e a cuarta do mundo, que constaba duns 9.800 buques, o 80% do total da pen\u00ednsula. A isto s\u00famaselle que o primeiro barco a vapor italiano en navegar no Mar Mediterr\u00e1neo (1818), e mais o primeiro en chegar a Am\u00e9rica (1854), foron meridionais.\nIndustria.\nA industria era un sector moi importante no Reino das D\u00faas Sicilias. Na Exposici\u00f3n Universal de Par\u00eds (1855), o reino recibiu o premio ao terceiro pa\u00eds con maior desenvolvemento industrial do mundo, despois de Gran Breta\u00f1a e Francia. Isto era pos\u00edbel grazas \u00e1 gran cantidade de reservas que o Estado posu\u00eda o que lle permit\u00eda levar a cabo pol\u00edticas proteccionistas que favorec\u00edan a industria meridional en contraposici\u00f3n dos produtos importados.\nA industria m\u00e1is importante era a metal\u00farxica. No reino exist\u00edan 100 industrias deste tipo, das que destaca o centro industrial de Pietrarsa, o m\u00e1is importante de Italia, onde traballaban m\u00e1is de 1.000 obreiros. Entre os logros m\u00e1is importantes da industria metal\u00farxica meridional dest\u00e1canse a fabricaci\u00f3n da primeira locomotora italiana, inaugurada en 1836, e a primeira ponte de ferro de Europa continental, sobre o r\u00edo Garigliano no 1833.\nOutra industria moi importante do reino era a produci\u00f3n t\u00e9xtil, que proporcionaba a segunda fonte de ingresos por exportaci\u00f3n despois dos produtos agropecuarios. Os produtos eran de algod\u00f3n, l\u00e1, seda e coiro. A produci\u00f3n t\u00e9xtil estaba diseminada por todo o reino, pero Salerno era a cidade m\u00e1is importante. Al\u00ed traballaban m\u00e1is de 10.000 obreiros, por esa raz\u00f3n era denominada \"A Manchester de Italia\". Os produtos de coiro m\u00e1is fabricados eran carteiras e luvas; estas \u00faltimas eran, despois das inglesas, as m\u00e1is abundantes no mercado europeo. En 1860 a produci\u00f3n chegou a ser de 850.000 unidades anuais.\nAgricultura.\nA agricultura era o sector m\u00e1is forte da econom\u00eda meridional. Con s\u00f3 o 36% da poboaci\u00f3n de Italia e sen existir grandes chairas coma a do Po, no sur produc\u00edase o 50.4% do trigo, o 80.2% da cebada e avena, o 53% de patacas e o 41.5% de legumes de toda a pen\u00ednsula. Cifras que deb\u00edan moito \u00e1s pol\u00edticas dos reis meridionais: xa o rei Carlos diminu\u00edu considerabelmente os impostos e retenci\u00f3ns do sector agropecuario para incentivar a produci\u00f3n.\n\u00c1 s\u00faa vez, eran sumamente importantes as agroindustrias, das que as principais eran a produci\u00f3n de pasta, de produtos relacionados co tomate e o aceite de oliva. Este \u00faltimo era exportado a todo o mundo e constitu\u00eda a metade das exportaci\u00f3ns meridionais.\nMiner\u00eda.\nO produto m\u00e1is explotado no Reino era o xofre, cuxos xacementos localiz\u00e1banse en Sicilia. A explotaci\u00f3n deste mineral cubr\u00eda o 90% do consumo mundial deste produto, indispens\u00e1bel para a industria da \u00e9poca, en especial a dos explosivos. A miner\u00eda de xofre ti\u00f1a un valor estrat\u00e9xico no comercio mundial, e a esta raz\u00f3n atrib\u00faese o constante interese do Reino Unido na explotaci\u00f3n do xofre siciliano. O rei Fernando II comezou a incomodar a Gran Breta\u00f1a coa denominada \"cuesti\u00f3n do xofre\": Dende 1816 exist\u00eda entre Londres e N\u00e1poles un tratado de comercio e rapidamente os mercadores ingleses aproveit\u00e1ronse para obter case toda a produci\u00f3n de xofre da illa. Compraban barato vend\u00edano a prezos alt\u00edsimos. Ent\u00f3n Fernando II, tratando de aproveitar ao m\u00e1ximo os beneficios debidos \u00e1s s\u00faas materias primas, concedeulle o comercio do xofre a unha sociedade francesa que pagaba o dobre c\u00f3s ingleses.\nComo consecuencia desta concesi\u00f3n as relaci\u00f3ns dos brit\u00e1nicos coas D\u00faas Sicilias empeoraron, chegando ao uso da forza. Palmerston mandou a frota inglesa ao Golfo de N\u00e1poles ameazando con bombardeos e desembarcos. Fernando II ordenou o estado de alarma en fortes costeiros e desprazou as tropas aos pos\u00edbeis lugares de desembarco. Parec\u00eda que a guerra era inminente, pero como Austria negara o seu apoio ao reino meridional, firmouse un tratado: cancelouse o contrato coa sociedade francesa e o Reino das D\u00faas Sicilias debeu pagar polas perdas dos ingleses, cando o contrato era cos franceses. O que perdeu foi o reino napolitano, a\u00ednda que a reacci\u00f3n de Inglaterra ante estes feitos fose dunha suprema indignaci\u00f3n\nOutra actividade importante era a explotaci\u00f3n das salinas para a produci\u00f3n de sal, tanto de uso alimentario coma industrial. As salinas m\u00e1is grandes atop\u00e1banse en Sicilia, e nelas produc\u00edanse unhas 110.000 toneladas de sal ao ano. Tam\u00e9n eran not\u00e1beis as salinas pugliesas, as preferidas do rei Fernando II, que fundou varias vilas agr\u00edcolas na zona, distribu\u00edndo gratuitamente terreos e capitais aos traballadores.\nArte e Cultura.\nNo S\u00e9culo XVIII, baixo o impulso dos reis borb\u00f3nicos, produciuse un renacemento cultural en N\u00e1poles despois de varios s\u00e9culos de dominaci\u00f3n estranxeira. N\u00e1poles era un dos centros culturais m\u00e1is importantes de Europa e difusora das ideas da Ilustraci\u00f3n, tan s\u00f3 superada por Par\u00eds. N\u00e1poles foi o berce de grandes personalidades da cultura coma Giambattista Vico, un dos pensadores m\u00e1is importantes da \u00e9poca; e Gaetano Filangieri, importante xurista cuxa obra \"A Ciencia da Lexislaci\u00f3n\" foi inspiradora do C\u00f3digo Napole\u00f3nico e a Constituci\u00f3n estadounidense.\nEducaci\u00f3n.\nO reino das D\u00faas Sicilias ti\u00f1a catro universidades: a de N\u00e1poles, fundada polo emperador Frederico II en 1224, a de Mesina a de Catania, e a de Palermo, a m\u00e1is recente e fundada polo rei Fernando I das D\u00faas Sicilias. Comparado con outros Estados italianos preunitarios, as D\u00faas Sicilias estaban \u00e1 vangarda da educaci\u00f3n superior. Por exemplo, a primeira universidade en Mil\u00e1n creouse en 1863, xa no Reino de Italia. En 1860, o n\u00famero de egresados meridionais era maior que o de todo o resto de Italia (16.000 meridionais por 9.000 do resto de Italia). Nas casas editoras napolitanas imprim\u00edanse o 55% dos libros de Italia.\nEn N\u00e1poles instaurouse a primeira c\u00e1tedra universitaria de econom\u00eda pol\u00edtica do mundo en 1754. A facultade de xurisprudencia foi a que desenvolveu o primeiro c\u00f3digo mar\u00edtimo e c\u00f3digo militar de Italia. Con respecto \u00e1 xeolox\u00eda, en N\u00e1poles fundouse o Observatorio sismol\u00f3xico vesubiano, o primeiro do mundo. Con respecto \u00e1 astronom\u00eda, en Palermo, en 1801, Giuseppe Piazzi descubriu o primeiro planeta anano, o m\u00e1is pequeno de todos, que se atopa entre Marte e X\u00fapiter. Denominouno Ceres Ferdinandea, e ata 2006 considerouse un asteroide.\nPero a educaci\u00f3n universitaria era s\u00f3 para as clases privilexiadas. Con respecto \u00e1 educaci\u00f3n p\u00fablica, a educaci\u00f3n primaria era pobre. A\u00ednda que o Rei Fernando I creou numerosas escolas gratu\u00edtas, o pobo do interior do reino priorizaba o traballo agropecuario dos campesi\u00f1os sobre a instruci\u00f3n nas escolas. Cabe aclarar que nas D\u00faas Sicilias s\u00f3 o 10% dos campesi\u00f1os estaba alfabetizado.\nArte.\nA N\u00e1poles borb\u00f3nica era unha das capitais da arte mundial, principalmente da m\u00fasica. En N\u00e1poles, na segunda metade do s\u00e9culo XVIII nacera un novo estilo de \u00f3pera, a Opera buffa, que tivo impacto en Italia e en toda Europa. N\u00e1poles contaba co teatro l\u00edrico m\u00e1is antigo do mundo, o Teatro San Carlo, inaugurado en 1737. Este teatro era un dos m\u00e1is importantes de Italia e foi berce de grandes compositores meridionais como Alessandro Scarlatti, Giovanni Battista Pergolesi, Saverio Mercadante, Domenico Cimarosa, e Giovanni Paisiello entre outros. Entre os grandes compositores italianos que compuxeron para o teatro at\u00f3panse Rossini, Bellini e Donizetti.\nTam\u00e9n en N\u00e1poles floreceron outras disciplinas coma a pintura, plasmada na escola pict\u00f3rica de Posillippo, e a arquitectura, con formid\u00e1beis testemu\u00f1as arquitect\u00f3nicas coma os Palacios reais de N\u00e1poles, Caserta e Portici. Importante era tam\u00e9n a arqueolox\u00eda: no reinado de Carlos III realiz\u00e1ronse escavaci\u00f3ns en Pompeia e Herculano cuxas pezas foron expostas no Museo Arqueol\u00f3xico.\nSa\u00fade.\nO Reino das D\u00faas Sicilias gozaba dun servizo sanitario mellor c\u00f3 dos outros Estados de Italia. As D\u00faas Sicilias ti\u00f1a a porcentaxe m\u00e1is alta de m\u00e9dicos por habitante en Italia: Para 9 mill\u00f3ns de habitantes do reino hab\u00eda 9.390 m\u00e9dicos, mentres que en todo o norte, para 13 mill\u00f3ns de habitantes hab\u00eda s\u00f3 7.087 m\u00e9dicos.\nEste reino ti\u00f1a a mortalidade infantil m\u00e1is baixa, mentres que as cifras m\u00e1is altas rexistr\u00e1banse na Lombard\u00eda, Piemonte e en Emilia Romagna. No ano 1821, unha lei obrigou aos proxenitores a vacinar os seus fillos contra a var\u00edola. Ata o ano 1859 non se incorporou esta lei no Reino de Piemonte-Sarde\u00f1a.\nEn 1782 realizouse a primeira intervenci\u00f3n en Italia de profilaxes contra a tuberculose. No ano 1847, hab\u00eda 22 hospitais nas D\u00faas Sicilias. O de San Leucio foi o primeiro gratu\u00edto en 1789. Tam\u00e9n tivo a primeira cl\u00ednica ortop\u00e9dica de Italia e o hospital Real Morotrofio de Aversa foi o primeiro de psiquiatr\u00eda, e o primeiro en Europa en eliminar a utilizaci\u00f3n de cepos para os enfermos.\nEstudo Her\u00e1ldico do Escudo.\nO escudo de Armas do Reino das D\u00faas Sicilias componse dun escudo central oval formado por 19 partes que representan outras zonas de Europa. Por riba at\u00f3pase a coroa real borb\u00f3nica e est\u00e1 rodeado por seis colares que representan as ordes cabaleirescas: a Orde de San Gennaro, a de San Jorge, a do V\u00e9laro de Ouro, a Orde do Esp\u00edrito Santo e a Orde de Carlos III.\nHimno.\nO himno nacional das D\u00faas Sicilias cham\u00e1base \"Inno al Re\" (Himno ao Rei) e foi composto polo c\u00e9lebre m\u00fasico tarentino Giovanni Paisiello. O nome (Fernando) variaba segundo o rei do momento e a frase \"Deus salve o seu dobre trono de seus pais\" fai referencia aos dous antigos reinos de N\u00e1poles e Sicilia\nAs palabras do himno son as seguintes:"}
{"id": "124361", "revid": "1131", "url": "https://gl.wikipedia.org/wiki?curid=124361", "title": "Galer\u00eda de imaxes do mosteiro de Santa Mar\u00eda da Armenteira", "text": "O mosteiro de Santa Mar\u00eda da Armenteira sit\u00faase na parroquia de Santa Mar\u00eda da Armenteira, no concello pontevedr\u00e9s de Meis."}
{"id": "124387", "revid": "23204", "url": "https://gl.wikipedia.org/wiki?curid=124387", "title": "Alec Douglas-Home", "text": "Alexander Frederick Douglas-Home, nado en 1903 e finado en 1995, foi un pol\u00edtico brit\u00e1nico e o primeiro ministro do Reino Unido entre 1963 e 1964."}
{"id": "124406", "revid": "1131", "url": "https://gl.wikipedia.org/wiki?curid=124406", "title": "Galer\u00eda de imaxes de Combarro, Poio", "text": "San Roque de Combarro \u00e9 unha parroquia que se localiza no concello de Poio."}
{"id": "124456", "revid": "1131", "url": "https://gl.wikipedia.org/wiki?curid=124456", "title": "Pok\u00e9mon", "text": " \u00e9 unha franqu\u00eda multimillonaria, que orixinalmente comezou coma un videoxogo, mais debido \u00e1 s\u00faa popularidade logrou expandirse a outros medios de entretemento coma series de televisi\u00f3n, xogos de cartas, roupa, entre outros, convert\u00e9ndose nunha marca que \u00e9 reco\u00f1ecida no mercado mundial. As vendas de videoxogos at\u00e9 o 1 de decembro de 2006, acadaran unha cantidade de 175 mill\u00f3ns de exemplares (inclu\u00edndo a venda da versi\u00f3n \"Pikachu\" da consola Nintendo 64), atinxindo ocupar o segundo lugar das sagas de videoxogos m\u00e1is vendidos de Nintendo. A franqu\u00eda celebrou o seu d\u00e9cimo aniversario o 27 de febreiro de 2006.\nA serie de videoxogos foi desenvolvida pola compa\u00f1\u00eda programadora de software xaponesa Game Freak, con personaxes creados por Satoshi Tajiri para a empresa de xoguetes Creatures Inc., e \u00e1 s\u00faa vez para Nintendo. A misi\u00f3n nestes xogos \u00e9 aprehender e adestrar aos pok\u00e9mon (personaxes cuxa denominaci\u00f3n d\u00e1 nome ao xogo), que at\u00e9 a data acadan o n\u00famero de 718. A posibilidade de os intercambiar f\u00edxolle conseguir unha popularidade que se reflectiu nun \u00e9xito de vendas e a conseguinte aparici\u00f3n dunha serie animada, filmes e diverso \"merchandising\" coma peluches, xoguetes e cartas.\nA produci\u00f3n dos videoxogos, serie de anime e demais material para a s\u00faa distribuci\u00f3n en occidente foi realizada en Estados Unidos por 4Kids Entertainment at\u00e9 novembro de 2005, momento no que decidiu non renovar o seu contrato con Pok\u00e9mon USA, (unha subsidiaria de Pok\u00e9mon Company). Actualmente esta supervisa todo o referente ao material de Pok\u00e9mon na s\u00faa distribuci\u00f3n en occidente.\nVideoxogo.\nOs videoxogos de Pok\u00e9mon limit\u00e1banse nun principio ao x\u00e9nero RPG. Ap\u00f3s comprobaren o \u00e9xito da saga, espall\u00e1ronse en moitos outros x\u00e9neros.\nAnime.\nAs series e filmes de Pok\u00e9mon, forman un anime metaserial que se basea na saga de videoxogos (ag\u00e1s Pok\u00e9mon Amarelo). A serie segue as aventuras de Ash Ketchum (Satoshi na versi\u00f3n orixinal), quen desexa converterse nun \"Mestre Pok\u00e9mon\" e que na compa\u00f1a dos seus amigos viaxa ao redor do mundo ficticio de Pok\u00e9mon. A versi\u00f3n orixinal da serie ch\u00e1mase \"Pocket Monsters\", ou simplemente \"Pok\u00e9mon\" nos pa\u00edses occidentais (a mi\u00fado chamado \"Pok\u00e9mon: Gotta Catch 'Em All\" para o distinguir das demais tempadas) Ash inicia o seu primeiro d\u00eda de adestrador Pok\u00e9mon co seu primeiro (e propio) pok\u00e9mon, chamado Pikachu, a diferenza dos videoxogos onde o adestrador pode escoller a un \"Bulbasaur\", \"Charmander\", ou \"Squirtle\".\nA serie de anime foi estreada no Xap\u00f3n o 1 de abril de 1997 na canle TV Tokyo e foi adaptada \u00e1 cultura occidental por 4Kids Entertainment deica novembro do 2005. Actualmente Pok\u00e9mon USA enc\u00e1rgase da produci\u00f3n e distribuci\u00f3n da serie de anime en occidente.\nFilme.\nDurante cada tempada da serie, pres\u00e9ntase un , protagonizado polos personaxes principais da serie. At\u00e9 mediados do 2008, hai once filmes e un especial para a televisi\u00f3n (emitido f\u00f3ra do Xap\u00f3n e titulada \"Mewtwo Returns\"). Na trama de cada filme, hai un encontro cun pok\u00e9mon lendario. As pel\u00edculas tam\u00e9n empr\u00e9ganse para promoveren o novo Pok\u00e9mon que se sup\u00f3n que vai aparecer nas novas versi\u00f3ns do xogo.\nDende o primeiro filme at\u00e9 o s\u00e9timo, est\u00e1n precedidos por unha pequena curta denominada \u201cThe Pikachu Movie\u201d (O Filme de Pikachu).\nPok\u00e9mon Trading Card Game.\nPok\u00e9mon Trading Card Game \u00e9 un xogo de cartas coleccion\u00e1beis baseado na serie de anime e videoxogos. Os xogadores empregan estrataxemas e usan as fortalezas e os puntos febles das s\u00faas cartas para derrotaren ao seu opo\u00f1ente por \"knock out\". O xogo foi lanzado por primeira vez na Norteam\u00e9rica por Wizards Of The Coast en 1999. Por\u00e9n, co lanzamento de Pok\u00e9mon Rub\u00ed e Zafiro para Game Boy Advance, Wizards Of The Coast perdeu a licenza para publicar o xogo e \"Nintendo\" e \"Pok\u00e9mon USA\" decidiron producir o xogo pola s\u00faa conta.\nManga.\nO manga de Pok\u00e9mon \u00e9 un conxunto de historias, algunhas das cales est\u00e1n baseadas nos videoxogos, a serie de anime e os seus filmes.\nO manga est\u00e1 publicado unicamente no Xap\u00f3n por Shogakukan, Estados Unidos por Viz Media e en Singapur e a China por \"Chuang Yi\".\nEspecie.\nOs pok\u00e9mon son unha clase de criaturas baseadas en moitos casos en animais reais ou criaturas m\u00edticas e mitol\u00f3xicas orientais. Outros insp\u00edranse en cousas inanimadas e lendarias. Son capturados cun aditamento especial chamado Pok\u00e9 Ball (pokebola). Existe unha cantidade aproximada de 718 pok\u00e9mons; alg\u00fans deles son Pikachu, Mew, Raichu etc.\nV\u00e9xase tam\u00e9n.\nLigaz\u00f3ns externas.\nEn xapon\u00e9s\nEn ingl\u00e9s\nEn castel\u00e1n\nEn portugu\u00e9s"}
{"id": "124464", "revid": "1131", "url": "https://gl.wikipedia.org/wiki?curid=124464", "title": "Grove", "text": ""}
{"id": "124471", "revid": "23204", "url": "https://gl.wikipedia.org/wiki?curid=124471", "title": "Plutarco El\u00edas Calles", "text": "Francisco Plutarco El\u00edas Campuzano, nado en 1877 e finado en 1945, foi un profesor, militar e pol\u00edtico que chegou presidente de M\u00e9xico entre 1924 e 1928."}
{"id": "124489", "revid": "1131", "url": "https://gl.wikipedia.org/wiki?curid=124489", "title": "Galer\u00eda de imaxes de Don\u00eds, Cervantes", "text": "San Fiz de Don\u00eds \u00e9 unha parroquia que se localiza no concello de Cervantes."}
{"id": "124503", "revid": "1131", "url": "https://gl.wikipedia.org/wiki?curid=124503", "title": "Galer\u00eda de imaxes de Vilaquinte, Cervantes", "text": "San Breixo de Vilaquinte \u00e9 unha parroquia que se localiza no concello de Cervantes."}
{"id": "124526", "revid": "1131", "url": "https://gl.wikipedia.org/wiki?curid=124526", "title": "Galer\u00eda de imaxes do r\u00edo Barosa", "text": ""}
{"id": "124539", "revid": "98629", "url": "https://gl.wikipedia.org/wiki?curid=124539", "title": "Vanessa Paradis", "text": "Vanessa Chantal Paradis, nada en Saint-Maur-des-Foss\u00e9s, Val-de-Marne, o 22 de decembro de 1972, \u00e9 unha cantante e actriz de cinema francesa.\nTraxectoria.\nFoi descuberta no programa de televisi\u00f3n \"L'\u00c9cole des fans\" en 1980. Vanessa Paradis gravou o seu primeiro sinxelo chamado \"La Magie des surprises-parties\" en 1985. A\u00ednda que non foi un grande \u00e9xito, preparou o terreo para a canci\u00f3n coa cal se fixo internacionalmente co\u00f1ecida,\" Joe le Taxi\" en 1987, editada cando ti\u00f1a s\u00f3 14 anos. Permaneceu no n\u00famero 1 en Francia durante 14 semanas. Foi sacada do seu primeiro \u00e1lbum \"Marilyn et John\".\nEn 1991, Paradis promocionou unha nova fragrancia para Chanel, chamada \"Coco\". No anuncio, aparece vestida de negro e con plumas, representando un paxaro bambe\u00e1ndose nunha gaiola, aproveitando a s\u00faa similitude naqueles tempos, coa caricatura de \"piol\u00edn\" (tweety).\nEn 1992, xa con 19 anos e traballando en Estados Unidos co m\u00fasico de rock Lenny Kravitz, que foi o seu noivo por un tempo, Paradis comezou a traballar no seu novo disco cantado en ingl\u00e9s, idioma no que xa se desenvolv\u00eda ben. Escrito e producido polo propio Kravitz, o \u00e1lbum, titulado simplemente \"Vanessa Paradis\", alcanzou o n\u00ba1 en Francia. Un dos sinxelos do disco foi \"Be my baby\", que foi n\u00ba5 de vendas neste mesmo pa\u00eds.\nVanessa Paradis participou en numerosas pel\u00edculas, as m\u00e1is co\u00f1ecidas son \"La fille sur le pont\" de Patrice Leconte (1999), un romance en branco e negro coprotagonizado por Daniel Auteuil, e \"Mon Ange\" (2004).\nNo ano 2000, gravou un disco chamado \"Bliss\", que dedicou \u00e1 s\u00faa filla (o seu fillo a\u00ednda non nacera) e \u00e1 s\u00faa parella, Johnny Depp. Foi tam\u00e9n un \u00e9xito en Francia.\nNo 2004, Chanel elixiuna novamente para promocionar a s\u00faa nova li\u00f1a de bolsos de man \"The New Mademoiselle\".\nNo terreo musical gravou un novo disco, \"Divinidylle\", que sa\u00edu \u00e1 venda en setembro do 2007. O primeiro sinxelo co mesmo nome foi un \u00e9xito na radio francesa en xu\u00f1o do 2007.\nFamilia.\nDesde o ano 1998, Paradis mant\u00e9n unha relaci\u00f3n co actor estadounidense Johnny Depp. Co\u00f1ec\u00e9ronse na sala dun hotel en Par\u00eds cando el filmaba al\u00ed a pel\u00edcula \"La novena puerta\" (1999).\nA parella non casou a\u00ednda, malia que varios rumores dunha voda correron durante estes \u00faltimos anos. Te\u00f1en unha filla, Lily - Rose Melody Depp (nada o 27 de maio de 1999) e un fillo, Jack John Christopher Depp III (nacido o 9 de abril do 2002). A parella divide o seu tempo entre Hollywood, unha casa ao sur de Francia e unha illa nas Bahamas, e tam\u00e9n te\u00f1en apartamentos en Par\u00eds e en Manhattan.\nJohnny Depp dirixiu o novo v\u00eddeo da canci\u00f3n \"L'incendie\" da s\u00faa esposa, clip de tres minutos no que Paradis baila no escenario dun teatro mentres \u00e9 observada por un estra\u00f1o home con chapeu, supostamente Depp, cuxa cara nunca se mostra. O soporte do micr\u00f3fono estala en chamas e o chan inc\u00e9ndiase con cada un dos seus pasos, atop\u00e1ndose ambos ao final e desaparecendo nunha brillante explosi\u00f3n de lume."}
{"id": "124552", "revid": "98629", "url": "https://gl.wikipedia.org/wiki?curid=124552", "title": "Gabriel Sch\u00fcrrer", "text": "Gabriel Francisco Sch\u00fcrrer Peralta, nado en Rafaela (Santa Fe) o 16 de agosto de 1971, \u00e9 un exfutbolista e actual adestrador de f\u00fatbol arxentino. Xogaba de defensa e foi internacional coa selecci\u00f3n arxentina. Actualmente adestra o Argentinos Juniors.\nTraxectoria.\n\u00c9 o maior de tres irm\u00e1ns (Alejandro Sch\u00fcrrer e Soledad Sch\u00fcrrer). Comezou no equipo da s\u00faa cidade natal Atl\u00e9tico de Rafaela, pasando no ano 1990 ao Lan\u00fas co que debutou na Primeira Divisi\u00f3n da Arxentina. No equipo \"granate\" permaneceu 6 tempadas xogando 193 partidos e marcando 22 goles.\nEn 1996 pasou a xogar na Primeira Divisi\u00f3n de Espa\u00f1a, ao fichar polo Racing de Santander no que estivo 2 tempadas durante as que xogou 68 partidos de liga anotando 4 goles.\nO seu bo facer l\u00e9valle o ano 1998 ao Deportivo da Coru\u00f1a, no que tam\u00e9n permaneceu 2 tempadas, xogando 47 partidos e marcando 3 goles. Na s\u00faa segunda tempada na Coru\u00f1a o Deportivo logrou o campionato de liga.\nEn 2000 fichou pola U. D. Las Palmas tam\u00e9n da Primeira Divisi\u00f3n espa\u00f1ola, equipo co que xogou tam\u00e9n d\u00faas tempadas, cun total de 64 partidos e 4 goles.\nO descenso do seu equipo levoulle ata Donostia no ano 2002, ao fichar pola Real Sociedad. Na s\u00faa primeira tempada na Real, xogou 23 partidos sen marcar tantos, logrando un meritorio subcampionato co equipo. Na s\u00faa segunda tempada xogou 33 partidos e anotou un gol en liga e 7 partidos e un gol na Liga de Campi\u00f3ns.\nNa Real Sociedad finalizou a s\u00faa primeira etapa en Espa\u00f1a, xa que en 2004 fichou polo Olympiacos FC grego co que tam\u00e9n disputou a Liga de Campi\u00f3ns (xogando 6 e anotando un gol). Na s\u00faa primeira tempada en Grecia logrou o \"dobrete\", e na segunda o t\u00edtulo de liga.\nEn 2006 regresou ao f\u00fatbol espa\u00f1ol, fichando polo M\u00e1laga CF, recentemente descendido \u00e1 Segunda Divisi\u00f3n.\nSelecci\u00f3n nacional.\nSch\u00fcrrer foi internacional coa Selecci\u00f3n de f\u00fatbol da Arxentina en 14 ocasi\u00f3ns. Participou coa s\u00faa selecci\u00f3n na Copa Am\u00e9rica 1995 dirixida por Daniel Passarella."}
{"id": "124553", "revid": "895", "url": "https://gl.wikipedia.org/wiki?curid=124553", "title": "Gabriel Schurrer", "text": ""}
{"id": "124554", "revid": "23204", "url": "https://gl.wikipedia.org/wiki?curid=124554", "title": "Jer\u00f3nimo Figueroa", "text": "Jer\u00f3nimo Figueroa Cabrera, co\u00f1ecido como Momo, nado nas Palmas de Gran Canaria o 15 de xullo de 1982, \u00e9 un exfutbolista espa\u00f1ol. Xogaba de centrocampista.\nTraxectoria.\nComezou a xogar ao f\u00fatbol como profesional na UD Las Palmas B onde permaneceu unha tempada. Con 21 anos subiu ao primeiro equipo onde logra facerse un oco nos onces iniciais desa tempada sendo o xogador revelaci\u00f3n de UD Las Palmas esa tempada.\nNo seu seguinte ano, \u00e9 traspasado ao Deportivo da Coru\u00f1a e tachado pola afecci\u00f3n amarela como un mercenario. Pero Momo non ten oportunidades no D\u00e9por e ten que irse cedido ao Albacete Balompi\u00e9, club que acaba descendendo a Segunda Divisi\u00f3n.\nNa tempada 2005\u201306 qu\u00e9dase na Coru\u00f1a, pero practicamente non xoga case ning\u00fan partido e b\u00fascaselle outra cesi\u00f3n \u00e1 tempada seguinte (2006\u201307). Esta vez foi a recalar nas filas do Racing de Santander, pero de novo tampouco logra facerse un oco no once.\nNa tempada 2007\u201308 non conta con sitio no persoal do Deportivo, as\u00ed que \u00e9 obrigado a irse outra vez cedido. Nesta ocasi\u00f3n ten que volver a Segunda Divisi\u00f3n varias campa\u00f1as despois, esta vez para xogar no Xerez CD. Pero grazas a esa campa\u00f1a e a chegada de Esteban Vigo a metade de tempada, Momo volve conseguir un gran nivel, sendo un dos responsables da salvaci\u00f3n do equipo.\nO Xerez decide compralo ao Deportivo, o cal non ten problema en deixalo marchar. Na tempada 2008\u201309, Momo faise coa banda esquerda do equipo e consegue estoupar futbolisticamente logrando ser o pichichi do equipo con 17 goles. Ademais, esa tempada foi nomeado como un dos tres mellores centrocampistas de ataque da Liga Adelante, xunto con Alfaro e Arana.\nEn xu\u00f1o de 2010, logo do descenso do Xerez a Segunda Divisi\u00f3n, Momo fichou polo Real Betis para a tempada 2010\u201311. Nesa campa\u00f1a, na que participou en 18 encontros, o equipo ascendeu como l\u00edder a Primeira Divisi\u00f3n. Na campa\u00f1a 2011\u201312 xogou tan s\u00f3 2 partidos.\nNa tempada 2012\u201313 firmou polo UD Las Palmas, participando en 13 encontros e anotando 2 goles no seu retorno ao equipo insular."}
{"id": "124555", "revid": "7523", "url": "https://gl.wikipedia.org/wiki?curid=124555", "title": "Xerez Club Deportivo", "text": "O Xerez Club Deportivo \u00e9 un club de f\u00fatbol espa\u00f1ol, con sede na cidade de Xerez da Fronteira (C\u00e1diz, Andaluc\u00eda). Foi refundado o 24 de setembro de 1947.\nDurante a tempada 2008-09, na que contou co apoio de 9.656 abonados, militou na Segunda Divisi\u00f3n de Espa\u00f1a e logrou o ascenso \u00e1 Primeira Divisi\u00f3n por primeira vez na s\u00faa historia, ao que se sumou o t\u00edtulo de campi\u00f3n da categor\u00eda de prata. Actualmente conta con 16.216 abonados. Nesa tempada quedou 20\u00ba e volveu descender \u00e1 Segunda Divisi\u00f3n.\nDenominaci\u00f3n.\nCando o Reino de Castela tomou Xerez o 9 de outubro de 1264 aos musulm\u00e1ns no per\u00edodo co\u00f1ecido como a Reconquista, a cidade pasa a denominarse \"Xerez\", representando o fonema /x/ (iota) co pictograma X, como era regra na \u00e9poca. Outros casos similares son M\u00e9xico e Texas. \u00c1 que se lle engadir\u00eda ao pouco tempo \"de la Frontera\", ao atoparse na Fronteira co Reino de Granada, e ser escenario habitual de escaramuzas e enfrontamentos entre ambos reinos. M\u00e1is de dous s\u00e9culos m\u00e1is tarde, trala conquista de Granada en 1492, Xerez perde a s\u00faa condici\u00f3n de cidade fronteiriza definitivamente, pero non perde tal denominaci\u00f3n.\nO primeiro club de f\u00fatbol existente na cidade (de 1907 ao 1911, segundo fontes), o Xerez F\u00fatbol Club, recupera o pictograma cl\u00e1sico \"X\" en lugar de utilizar a \"J\" moderna. Con todo, a pronunciaci\u00f3n \u00e9 a mesma. O Jerez Club Deportivo, descendente directo do anterior decide renderlle homenaxe a instancia do expresidente Pablo Porro Guerrero, a trav\u00e9s de d\u00faas medidas. A primeira delas foi o cambio de camiseta \u00e1 usada polo primeiro club, pasando de camiseta de raias branca e azuis verticais a unha lisa azul. Este equipamento \u00e9 o actual, diferenci\u00e1ndose unicamente da do Xerez F\u00fatbol Club en que este utilizaba medias negras. A segunda medida tomada foi a recuperaci\u00f3n do pictograma \"X\", pasando a ser Xerez Club Deportivo. O 29 de setembro de 1992 o club transf\u00f3rmase nunha Sociedade An\u00f3nima Deportiva, pasando \u00e1 denominaci\u00f3n definitiva actual: \"Xerez Club Deportivo Sociedad An\u00f3nima Deportiva\".\nEstadio.\nO Xerez xoga os seus partidos no Estadio Municipal de Chap\u00edn, cunha capacidade para 20.523 espectadores e cunhas dimensi\u00f3ns de 105 x 68 metros. Foi inaugurado en 1988, coa intenci\u00f3n de substitu\u00edr ao antigo \"Estadio Domecq\" que foi derribado. En 2002 foi reformazado completamente para albergar os Xogos Ecuestres Mundiais do mesmo ano.\nDatos do club.\nPartidos hist\u00f3ricos en Primeira Divisi\u00f3n.\n \nFilial.\nO Xerez Club Deportivo B, fundado en 1957, milita actualmente en Primeira Divisi\u00f3n Andaluza. O equipo filial disputa os seus partidos no \"Estadio de la Juventud\", e \u00e9 onde se forman as novas promesas do Xerez CD."}
{"id": "124556", "revid": "895", "url": "https://gl.wikipedia.org/wiki?curid=124556", "title": "Xerez CD", "text": ""}
{"id": "124558", "revid": "98629", "url": "https://gl.wikipedia.org/wiki?curid=124558", "title": "Fernando S\u00e1nchez Cipitria", "text": "Fernando S\u00e1nchez Cipitria, co\u00f1ecido como Fernando, nado en Madrid o 12 de setembro de 1971, \u00e9 un exfutbolista espa\u00f1ol. Xogaba de centrocampista e foi internacional coa selecci\u00f3n espa\u00f1ola.\nTraxectoria.\nIniciouse no Real Madrid Castilla, onde permaneceu desde 1990 at\u00e9 1995.\nNa tempada 1995\u201396 debutou en Primeira Divisi\u00f3n co Real Valladolid, adestrado por Rafa Ben\u00edtez. Na tempada 1997\u201398 foi contratado polo Real Betis, onde permaneceu outras d\u00faas tempadas. No club andaluz tivo a chamada da selecci\u00f3n espa\u00f1ola.\nNa tempada 1999\u201300 fichou polo Deportivo da Coru\u00f1a, conseguindo o t\u00edtulo de Liga desa campa\u00f1a e a Supercopa antes do comezo da seguinte. No club coru\u00f1\u00e9s non tivo demasiada continuidade, polo que na campa\u00f1a 2001\u201302 foi cedido ao CA Osasuna, onde participou na pr\u00e1ctica totalidade dos encontros. En 2002 foi cedido ao Hannover 96 alem\u00e1n e en 2003 ao C\u00f3rdoba CF, de Segunda Divisi\u00f3n, onde se retirou tras xogar tan s\u00f3 6 encontros.\nSelecci\u00f3n nacional.\nEn 1998 debutou coa selecci\u00f3n espa\u00f1ola. O seu primeiro partido foi o 28 de xaneiro, xogando 10 minutos no encontro inaugural do Stade de France, en Par\u00eds, onde a selecci\u00f3n espa\u00f1ola sa\u00edu derrotada (0\u20131).\nDous meses m\u00e1is tarde xogou outro amigable en Vigo contra a Suecia, que rematou con vitoria (4\u20130)."}
{"id": "124560", "revid": "98629", "url": "https://gl.wikipedia.org/wiki?curid=124560", "title": "Paco J\u00e9mez", "text": "Francisco J\u00e9mez Mart\u00edn, nado nas Palmas de Gran Canaria o 18 de abril de 1970, \u00e9 un exfutbolista espa\u00f1ol e actual adestrador de f\u00fatbol. Xogaba de defensa e foi internacional coa selecci\u00f3n espa\u00f1ola. Dende 2021 adestra a UD Ibiza, da Segunda Divisi\u00f3n.\nTraxectoria.\nComo xogador.\nA s\u00faa posici\u00f3n natural de xogo era a de defensa central. Xogou no C\u00f3rdoba CF durante unha tempada, trala cal fichou polo Real Murcia, onde estivo unha tempada. Foi fichado polo Rayo Vallecano onde xogou unha tempada para ser traspasado ao Deportivo da Coru\u00f1a, onde estivo durante cinco tempadas. No ano 1998 abandonou o club deportivista para pasar ao Real Zaragoza, onde estivo outras cinco tempadas. Foi internacional absoluto en 21 ocasi\u00f3ns.\nComo adestrador.\nO 28 de xu\u00f1o de 2007, tras unha tempada adestrando \u00e1 RSD Alcal\u00e1, o C\u00f3rdoba CF anuncia a s\u00faa contrataci\u00f3n como t\u00e9cnico en substituci\u00f3n de Jos\u00e9 Tom\u00e1s Escalante para a tempada 2007\u201308. Tempada que non chega a conclu\u00edr xa que \u00e9 destitu\u00eddo o 30 de marzo a falta de 11 xornadas para a conclusi\u00f3n do campionato.\nO 3 de febreiro de 2009, o FC Cartagena anuncia a s\u00faa contrataci\u00f3n como t\u00e9cnico en substituci\u00f3n de Fabriciano Gonz\u00e1lez co que conseguiu o ascenso \u00e1 Liga Adelante, pero non seguir\u00e1 no club albinegro para a tempada 2009-2010.\nO 26 de febreiro de 2011 foi destitu\u00eddo como adestrador da UD Las Palmas. En xu\u00f1o anunciouse a s\u00faa volta ao C\u00f3rdoba CF.\nO 22 de xu\u00f1o de 2012, anunciouse oficialmente a s\u00faa fichaxe polo Rayo Vallecano.\nO 21 de decembro de 2017 firmou polo UD Las Palmas."}
{"id": "124565", "revid": "22570", "url": "https://gl.wikipedia.org/wiki?curid=124565", "title": "Equipo Cr\u00f3nica", "text": "O Equipo Cr\u00f3nica ou Cr\u00f3nicas de la realidad foi un grupo de pintores espa\u00f1ois que estivo activo entre 1963 e 1981, data esta \u00faltima na que finou Rafael Solbes. Foi fundado por Manolo Vald\u00e9s, Rafael Solbes e Juan Antonio Toledo, se ben este \u00faltimo desligouse pronto do grupo.\nO Equipo Cr\u00f3nica afastouse da arte informal para cultivar unha pintura figurativa dentro da tendencia Pop art. Analizaba criticamente a situaci\u00f3n pol\u00edtica de Espa\u00f1a e a historia da arte. Inspirouse nas obras cl\u00e1sicas coma o \"Guernica\" de Picasso ou \"Las Meninas\" de Vel\u00e1zquez.\nA s\u00faa mestura \u00e9 \u00fanica: un pouco realista, un pouco cr\u00edtica, bastante pop, con citas pict\u00f3ricas, anacronismos e pastiches agridoces. Todo iso con bastante entusiasmo pero pouca ledicia, xa que a sombra do franquismo est\u00e1 presente en toda a s\u00faa obra. As s\u00faas pinturas e serigraf\u00edas parodiaron os retratos reais de Vel\u00e1zquez, que neses anos eran empregados en carteis publicitarios polo Ministerio de Informaci\u00f3n e Turismo de Manuel Fraga. Fronte \u00e1 imaxe grandiosa e pintoresca de Espa\u00f1a que o r\u00e9xime franquista quer\u00eda proxectar, Equipo Cr\u00f3nica incid\u00eda noutra m\u00e1is sombr\u00eda recorrendo \u00e1 iron\u00eda.\nEquipo Cr\u00f3nica produciu pinturas a gran formato, xunto con esculturas e gravados seriados. Existen exemplos relevantes deste grupo no IVAM de Valencia e no Museo Ra\u00ed\u00f1a Sof\u00eda de Madrid."}
{"id": "124569", "revid": "23204", "url": "https://gl.wikipedia.org/wiki?curid=124569", "title": "Poales", "text": "Poales \u00e9 o nome dun taxon de plantas situado na categor\u00eda de orde, empregado en sistemas de clasificaci\u00f3n modernos como o APG II do 2003. A orde consta de 16 familias con m\u00e1is de 18.000 especies, entre elas at\u00f3pase a familia Poaceae (pastos, cereais, bamb\u00fa), que \u00e9 probablemente a familia de anxiospermas de maior importancia econ\u00f3mica, e tam\u00e9n a acompa\u00f1an outras como as tif\u00e1ceas, as bromeli\u00e1ceas e o caravel do aire, as ciper\u00e1ceas (dunha delas prod\u00facese o papiro), e as xunc\u00e1ceas (a familia dos xuncos e plantas af\u00edns). As Poales son herbas, moitas elas con polinizaci\u00f3n anem\u00f3fila (por vento), con perda dos nectarios septais, a s\u00edndrome de caracteres da polinizaci\u00f3n anem\u00f3fila desenvolveuse moitas veces de xeito independente dentro do clado. Ademais caracter\u00edzanse por posu\u00edr corpos de s\u00edlice na epiderme, por perder os cristais de r\u00e1fide, e posu\u00edr flores con perianto claramente dividido en c\u00e1liz e corola, e con estilos ben desenvolvidos.\nCaracteres.\nMoitos caracteres, morfol\u00f3xicos e de ADN, que dan soporte a este clado son posibles sinapomorf\u00edas: os vasos tam\u00e9n en talo e follas, os corpos de s\u00edlice na epiderme, a perda dos cristais de r\u00e1fide, o perianto que consta de c\u00e1liz corola, a micr\u00f3pilo biestomal, o estilo ben desenvolvido, os estigmas pequenos, secos, o desenvolvemento do endosperma nuclear, o cotiled\u00f3n unifacial (\"hyperphyllar\") e haustorial, e a perda do xene mitocondrial \"sdh\"3.\nAlg\u00fans xenes mitocondriais de Poales amosan unha evoluci\u00f3n acelerada (Graham \"et al.\" 2006)\nEcolox\u00eda.\nNon pos\u00faen micorrizas.\nA polinizaci\u00f3n anem\u00f3fila (por vento), coa perda dos nectarios septais, desenvolveuse moitas veces en forma independente dentro de Poales, e \u00e9 caracter\u00edstica de Typhaceae, Xuncaceae, Cyperaceae, Restionaceae e Poaceae.\nDiversidade.\nA diversidade taxon\u00f3mica das monocotiled\u00f3neas est\u00e1 presentada en detalle por Kubitzki (1998)\nLista da diversidade de Poales. As descrici\u00f3ns son deliberadamente incompletas. Para m\u00e1is informaci\u00f3n siga as ligaz\u00f3ns.\n \n \n \n \n \n \n \nFiloxenia.\nA monofilia da orde, como aqu\u00ed delimitado, ten bo soporte dos an\u00e1lises moleculares de ADN. As posibles sinapomorf\u00edas morfol\u00f3xicas xa foron expostas na secci\u00f3n de caracteres.\nEriocaulaceae, Poaceae, Cyperaceae e Xuncaceae polo menos te\u00f1en ra\u00edces laterais que se orixinan opostas ao floema do tecido vascular, en Restionaceae e Bromeliaceae orix\u00ednanse opostas ao xilema. Polo menos alg\u00fans grupos de Poaceae e Cyperaceae te\u00f1en as paredes epid\u00e9rmicas externas das s\u00faas ra\u00edces cunha orientaci\u00f3n da celulosa distintiva, mentres que alg\u00fans Typhaceae e Bromeliaceae non as te\u00f1en.\nOs clados principais de Poales repres\u00e9ntanse no seguinte cladograma (Judd \"et al.\" 2007):"}
{"id": "124575", "revid": "98510", "url": "https://gl.wikipedia.org/wiki?curid=124575", "title": "Pok\u00e9mon (anime)", "text": ", abreviado do t\u00edtulo xapon\u00e9s , \u00e9 unha serie de televisi\u00f3n anime que forma parte da franqu\u00eda \"Pok\u00e9mon\" de The Pok\u00e9mon Company, e que se estreou orixinalmente no Xap\u00f3n o 1 de abril de 1997 a trav\u00e9s de TV Tokyo.\nA franqu\u00eda anime consta de sete series secuenciais no Xap\u00f3n, cada unha delas baseada nos principais t\u00edtulos da serie de \"videoxogos de Pok\u00e9mon\". Nas retransmisi\u00f3ns internacionais, a serie est\u00e1 dividida en 25 tempadas de televisi\u00f3n. A serie segue a Ash Ketchum, un mozo adestrador de criaturas chamadas Pok\u00e9mon. Xunto co seu compa\u00f1eiro Pikachu, Ash viaxa por diferentes rexi\u00f3ns para converterse nun \"mestre Pok\u00e9mon\" e competir en torneos de loita co\u00f1ecidos como Liga Pok\u00e9mon.\nEst\u00e1 considerada como unha das primeiras series de anime en ter un \u00e9xito masivo entre as audiencias occidentais, ademais de considerarse que fixo aumentar a popularidade dos xogos, e vice versa. \"Pok\u00e9mon\" \u00e9 considerada como a adaptaci\u00f3n de videoxogos con m\u00e1is \u00e9xito de t\u00f3dolos tempos, con m\u00e1is de 1\u00a0000 episodios emitidos, retransmisi\u00f3ns en 169 pa\u00edses, e unha das series de maior \u00e9xito de Netflix no ano 2016.\nTrama.\nAo cumprir dez anos, Ash Ketchum (Satoshi no Xap\u00f3n), un neno que so\u00f1a con chegar a ser un Mestre Pok\u00e9mon, pode finalmente comezar a s\u00faa viaxe na busca do seu so\u00f1o. Por\u00e9n, queda durmido o d\u00eda que ti\u00f1a que recibir o seu primeiro Pok\u00e9mon e, ao chegar tarde ao laboratorio do Profesor Oak, descobre que todos os Pok\u00e9mon iniciais (Bulbasaur, Charmander e Squirtle) xa foran escollidos por outros adestradores. Ent\u00f3n, o Profesor dille que hai outro Pok\u00e9mon, un Pikachu, \u00f3 cal non lle gusta estar na s\u00faa Pok\u00e9bola e \u00e9 moi teimudo. As\u00ed, ignorando os avisos, Ash ac\u00e9ptao e comeza a s\u00faa viaxe. Tras seren atacados por unha banda salvaxe de Spearow, e logo de que Ash protexe a Pikachu dos Pok\u00e9mon furiosos, Pikachu entende que el \u00e9 o seu adestrador e fanse amigos. Despois destes acontecementos, eles ven un Pok\u00e9mon misterioso voando e iso fai que Ash queira m\u00e1is que nunca realizar o seu obxectivo de ser un Mestre Pok\u00e9mon.\nAo longo da s\u00faa viaxe, Ash fai novos amigos, tanto humanos como Pok\u00e9mon, que o axudan no seu cami\u00f1o cara a Liga Pok\u00e9mon. Na rexi\u00f3n de Kanto, Ash co\u00f1ece a L\u00edder de Ximnasio de Cerulean, Misty (Kasumi), e o l\u00edder do Ximnasio de Pewter, Brock (Takeshi). Eles sempre acaban cos plans do tr\u00edo do Team Rocket, formado por Jessie, James e Meowth, que queren roubar o Pikachu de Ash e outros Pok\u00e9mon raros e, con ese obxectivo, seguen a Ash a todas as partes. Cando Ash e Misty viaxan \u00e1s Orange Islands, desa vez sen Brock, son acompa\u00f1ados polo observador de Pok\u00e9mon Tracey (Kenji). Despois dun tempo, eles reenc\u00f3ntranse de novo con Brock e seguen a s\u00faa viaxe na rexi\u00f3n Johto.\nCando Ash decide ir \u00e1 rexi\u00f3n Hoenn, Misty opta por quedar no Ximnasio de Cerulean. Por\u00e9n, el co\u00f1ece novos compa\u00f1eiros: May (Haruka) e Max (Masato), o irm\u00e1n m\u00e1is novo dela. Xuntos, enfr\u00f3ntanse \u00f3 Equipo Magma e Aqua. Despois, regresa a Kanto para participar na Battle Frontier e decide ir con Brock \u00e1 rexi\u00f3n Sinnoh, mentres May e Max seguen os seus propios cami\u00f1os. Na nova aventura, eles co\u00f1ecen a Dawn (Hikari) que viaxa con eles \u00e1 rexi\u00f3n de Sinnoh, onde se enfrontan a Cyrus e o Equipo Galatica.\nTras despedirse de Dawn e Brock, Ash, a s\u00faa nai e o Profesor Oak deciden viaxar a rexi\u00f3n de Unova onde Ash co\u00f1ece a Iris e Cilan (Dent) e comeza a viaxar cos dous. Descobren os terribles plans do Equipo Plasma, unha organizaci\u00f3n criminal que queren facerse cos Pok\u00e9mon para dominar o mundo sen oposici\u00f3n. Tras participar na Liga Pok\u00e9mon de Unova, Ash, Iris e Cilan comezan a prepararse para o Torneo Mundial Pok\u00e9mon e, nese tempo, co\u00f1ecen a N, que \u00e9 un instrumento fundamental para derrotar o Equipo Plasma. Despois diso, eles viaxan polas Illas Decolore a cami\u00f1o da Cidade de Pallete e co\u00f1ecen a reporteira investigativa Alexa, que \u00e9 da rexi\u00f3n Kalos. Mentres Iris e Cilan deciden ir a Johto, Ash e Alexa parten para a rexi\u00f3n de Kalos.\nLogo de que Alexa saiba que a s\u00faa irm\u00e1, unha l\u00edder de Ximnasio, est\u00e1 desaparecida, Ash decide viaxar a Cidade de Lumiose, onde co\u00f1ece o neno-xenio Clemont (Citron) l\u00edder do Ximnasio de Lumiose - un feito que el tenta ocultar e a s\u00faa irm\u00e1 m\u00e1is nova, Bonnie (Eureka). Ash tam\u00e9n comeza a viaxar con Serena, unha rapaza da Cidade de Vaniville e a amiga de infancia del.\nMedia.\nSerie de televisi\u00f3n.\nNo Xap\u00f3n, \"Pok\u00e9mon\" \u00e9 transmitido como sete series secuenciais, cada unha delas baseada nos principais videoxogos da serie. O anime em\u00edtese de maneira continua durante todo o ano, con emisi\u00f3ns regulares para eventos deportivos e especiais de televisi\u00f3n. Na s\u00faa retransmisi\u00f3n internacional, os episodios de \"Pok\u00e9mon\" foron divididos en 23 tempadas cun n\u00famero fixo de episodios e usando unha car\u00e1tula de inicio espec\u00edfica co subt\u00edtulo de cada tempada.\nA s\u00e9tima e actual tempada da serie tit\u00falase no Xap\u00f3n e \"Pok\u00e9mon Journeys: The Series\" internacionalmente; estreouse orixinalmente no Xap\u00f3n o 17 de novembro de 2019.\nFilmes.\nO ano de lanzamento corresp\u00f3ndese co lanzamento orixinal no Xap\u00f3n.\nEspeciais.\nAdemais da serie principal e os filmes, o anime tam\u00e9n conta con varios especiais de longa duraci\u00f3n e curtas de televisi\u00f3n. Moitos destes especiais centr\u00e1ronse en Pok\u00e9mon lendarios ou un ou m\u00e1is dos personaxes principais que est\u00e1n separados o elenco principal durante a s\u00faa serie correspondente, mentres que os episodios secundarios posteriores feitos esporadicamente transm\u00edtense polo xeral como episodios especiais.\nSpin-offs.\nPok\u00e9mon Chronicles.\n\"Pok\u00e9mon Chronicles\" \u00e9 un spin-off que conta as historias que dos personaxes secundarios do anime. A maior\u00eda dos episodios de Chronicles foron tomados do que no Xap\u00f3n se co\u00f1ece como , os cales forman parte da \"Weekly Pok\u00e9mon Broadcasting Station\". As demais partes da serie comp\u00f3\u00f1ense dos especiais \"The Legend of Thunder\" e \"Pikachu's Winter Vacation\".\nPok\u00e9mon Origins.\n\"Pok\u00e9mon Origins\" \u00e9 un especial de TV que se estreou en TV Tokyo o 2 de outubro de 2013 e bas\u00e9ase na historia orixinal dos xogos \"Pok\u00e9mon Red e Blue\"."}
{"id": "124576", "revid": "1131", "url": "https://gl.wikipedia.org/wiki?curid=124576", "title": "Ponte da Ramallosa", "text": "A ponte da Ramallosa \u00e9 unha construci\u00f3n rom\u00e1nica sobre o r\u00edo Mi\u00f1or, entre as parroquias da Ramallosa (Nigr\u00e1n) e Santa Cristina da Ramallosa (Baiona).\nHistoria.\nSegundo a tradici\u00f3n, a ponte foi mandada constru\u00edr no s\u00e9culo XIII por Pedro Gonz\u00e1lez Telmo, bispo de Tui, despois da fundaci\u00f3n da vila de Baiona por Afonso IX (rei de Le\u00f3n e Galicia) en 1201. Posiblemente con anterioridade houbera outra ponte, pola que discorr\u00eda a v\u00eda romana XX (\"per loca maritima\") do itinerario de Antonino.\nA ponte, de 36 m, ten 10 arcos, alg\u00fans apuntados e outros de medio punto, con luces de entre 3 e 5,5 m. Os piares te\u00f1en un espesor bastante uniforme, pr\u00f3ximos aos 5 m. Os tallamares, situados a ambos os dous lados, son apuntados de planta triangular, formando uns apartadoiros ao nivel da calzada.\nTen un perfil lixeiramente alombado cunha suave pendente. A calzada est\u00e1 pavimentada con lousas irregulares de pedra. A anchura entre os peitor\u00eds var\u00eda entre 3,17 e 3,37 m. O peitoril actual \u00e9 baixo, formado por unha soa fiada de cachotes.\nNun dos piares centrais hai un pequeno altar cun cruceiro, que ten na columna unha imaxe de San Telmo e unha escena dunhas \u00e1nimas queim\u00e1ndose no purgatorio.\nA car\u00f3n da ponte celebr\u00e1banse ritos relacionados coa fertilidade. Segundo a tradici\u00f3n, a muller que non lograba ter fillos deb\u00eda verter sobre o seu ventre auga do r\u00edo. Para que este conxuro fora efectivo deb\u00eda realizarse \u00e1s 12 da noite e, ademais, o padri\u00f1o da criatura deb\u00eda ser a primeira persoa que atravesase a ponte logo de realizar o rito."}
{"id": "124577", "revid": "1131", "url": "https://gl.wikipedia.org/wiki?curid=124577", "title": "Ponte da Misericordia", "text": "A ponte da Misericordia \u00e9 unha construci\u00f3n sobre a r\u00eda de Viveiro, entre a Porta de Carlos V e a capela da Misericordia, da que recibe o nome.\nHistoria.\nA actual ponte foi edificada no s\u00e9culo XV, durante o reinado de Henrique IV de Castela, no lugar doutra ponte constru\u00edda durante a dominaci\u00f3n romana\nA construci\u00f3n do s\u00e9culo XV ti\u00f1a 12 arcos, de medio punto os dos extremos, e oxivais os dez do medio, para dar convexidade \u00e1 calzada. Destes 12 arcos cons\u00e9rvanse na actualidade 9, xa que houbo diversas transformaci\u00f3ns posteriores para adaptar a ponte \u00e1s novas necesidades."}
{"id": "124578", "revid": "1131", "url": "https://gl.wikipedia.org/wiki?curid=124578", "title": "Capela da Misericordia de Viveiro", "text": "A capela da Misericordia ou capela da Nosa Se\u00f1ora da Misericordia \u00e9 un templo relixioso situado en Viveiro. Est\u00e1 situada no barrio da Misericordia, nos arrabaldes do n\u00facleo urbano, do outro lado da r\u00eda de Viveiro, sobre a cal pasa a ponte da Misericordia.\nHistoria.\nA construci\u00f3n da capela d\u00e9bese ao donativo de Rodrigo Alfonso Alfeir\u00e1n, quen nunha escritura outorgada ante o escrib\u00e1n de Viveiro Miguel Galo, dispuxo o 29 de xullo de 1603:\nEdificio.\nA capela \u00e9 de estilo renacentista. Na fachada principal ten d\u00faas portas e unha fiestra que remata nunha espadana. No \u00e1tico da fachada ten un escudo cuartelado cos bras\u00f3ns das familias Posada, Pallar\u00e9s, Somoza e Alfeir\u00e1n.\nA planta \u00e9 unha nave con b\u00f3veda de medio can\u00f3n, dividida por dous arcos torais. Unha reixa separa a nave do altar, cuberto por unha c\u00fapula decorada con frescos do pintor Camilo D\u00edaz.\nO altar maior foi proxectado polo escultor Juan Sarmiento, e est\u00e1 adicado \u00e1 Ascensi\u00f3n da Nosa Se\u00f1ora. No altar do lado do evanxeo hai unha imaxe de Antonio de Padua, e no lado da ep\u00edstola hai unha imaxe do Ecce Homo da Misericordia.\nO Ecce-Homo da Misericordia.\nA imaxe do Ecce Homo situada no altar maior recibe culto en toda a comarca. Atrib\u00faenselle numerosas milagres, nas cales se fundou a devoci\u00f3n popular. O primeiro venres de marzo, co\u00f1ecido como o \"d\u00eda das tres grazas\", acoden os devotos axeonllados para pedirlle favores.\nConfrar\u00eda da Misericordia.\nA capela foi sede da extinta Confrar\u00eda da Nosa Se\u00f1ora. Na actualidade existe a Confrar\u00eda da Misericordia, que desde o 2007 participa na Semana Santa de Viveiro coa s\u00faa imaxe titular, o Ecce-Homo da Misericordia."}
{"id": "124581", "revid": "98629", "url": "https://gl.wikipedia.org/wiki?curid=124581", "title": "Igrexa de Santa Mar\u00eda das Areas de Fisterra", "text": "A igrexa de Santa Mar\u00eda das Areas de Fisterra \u00e9 o templo parroquial de Santa Mar\u00eda de Fisterra. Foi declarada xunto co monte e ermida de San Guillerme Conxunto Hist\u00f3rico e Ben de Interese Cultural en 1985.\nSituaci\u00f3n.\nSit\u00faase ao p\u00e9 do monte do Cabo, no que se sit\u00faa o \"Promontorium Nerium\", sobre a praia de Corveiro. Queda preto do cabo Fisterra, fin da \u00faltima etapa do cami\u00f1o de Santiago.\nHistoria.\nPosiblemente est\u00e1 situado sobre un antigo poboado castrexo. Atrib\u00faeselle a s\u00faa fundaci\u00f3n a Urraca Fern\u00e1ndez, filla do Conde de Traba, que en 1199 fixo un escrito de doaz\u00f3n que indica \"V. modios de pane et tertian vacarum mearum de montealto. Ad opus ecclesie Ste. Marie de finibus terre\".\nA primeira etapa da construci\u00f3n data do s\u00e9culo XII. Desta \u00e9poca son a arcada, o muro lateral do antigo n\u00e1rtice (que a\u00ednda se conservan) e a nave central, que presentan as caracter\u00edsticas t\u00edpicas do estilo rom\u00e1nico. Nunha segunda etapa, no s\u00e9culo XIV ou XV, foron engadidos elementos g\u00f3ticos: a capela do Carme, o altar maior e o baptisterio, con b\u00f3vedas de crucer\u00eda.\nO templo foi levantado como templo mixto. Por\u00e9n, non presenta a forma t\u00edpica das igrexas de peregrinaci\u00f3n (carece de deambulatorio), pois posiblemente a veci\u00f1a ermida de San Guillerme fose o punto de culto xacobeo principal. Posiblemente foron aproveitados para a s\u00faa construci\u00f3n os muros do antigo Hospital de peregrinos, o que explicar\u00eda a s\u00faa forma estra\u00f1a e infrecuente.\nEdificio.\nA igrexa est\u00e1 constru\u00edda con granito do pa\u00eds. Conta cunha nave central, orientada cara ao oeste, cuberta por tellado de madeira e tella vermella do pa\u00eds, con poderosos contrafortes e escasos vans, t\u00edpico do rom\u00e1nico. A nave est\u00e1 precedida por un n\u00e1rtice de caracter\u00edsticas g\u00f3ticas, con escalinata para acceder ao campanario, de tellado piramidal e planta cadrada.\nNo lado norte da nave est\u00e1n o baptisterio, a capela g\u00f3tica do Carme, con b\u00f3veda de crucer\u00eda e arco apuntado no acceso, a Porta Santa (un arco rodeado dos emblemas se\u00f1oriais de familias principais, que s\u00f3 se abre nos Anos Santos Xacobeos para a entrada de peregrinos) e a capela do Santo Cristo, de planta cadrada e con c\u00fapula de media laranxa e lanterna, decorada con profusi\u00f3n no exterior. Nela cons\u00e9rvase a imaxe do Santo Cristo de Fisterra, que segundo a tradici\u00f3n chegou \u00e1 aldea entre os s\u00e9culos XII e XIV.\nA porta principal conta cun p\u00f3rtico sen parteluz de d\u00faas arquivoltas, cuxos detalles ornamentais est\u00e1n en boa parte destru\u00eddos polo mal da pedra. No lado sur est\u00e1n a capela g\u00f3tica do Sagrado Coraz\u00f3n e a sancrist\u00eda. O altar maior \u00e9 g\u00f3tico, e foi engadido \u00e1 nave central no seu extremo oriental, con b\u00f3veda de crucer\u00eda e de menor altura que o teito da nave principal.\nNo extremo occidental, f\u00f3ra do edificio, hai unha arcada rom\u00e1nica formada por cinco arcos de medio punto unidos, que formaban parte do antigo n\u00e1rtice rom\u00e1nico do que s\u00f3 se conserva parte do muro meridional.\nTanto o templo como a s\u00faa ornamentaci\u00f3n viuse sempre influenciado polas correntes arquitect\u00f3nicas aplicadas na catedral de Santiago e polo influxo do cami\u00f1o de Santiago.\nO campanario, de grande sobriedade ornamental, foi erixido entre os s\u00e9culos XV e XVI, xa en estilo renacentista.\nNa igrexa cust\u00f3dianse as pequenas camp\u00e1s usadas nas procesi\u00f3ns do Corpus. Estiveron ocultas no interior do templo durante moito tempo polo medo \u00e1 pillaxe por parte de naves francesas, algo com\u00fan hai varios s\u00e9culos. que por esas datas devastaban estas costas, saqueando as igrexas. En 1890, durante unhas obras de reforma, foron recuperadas.\nA mediados do s\u00e9culo XX retirouse a capa branca de cal que cubr\u00eda as paredes, descubrindo multitude de inscrici\u00f3ns medievais, escudos e tumbas.\nCulto.\nEntre as figuras existentes no templo est\u00e1n o Santo Cristo de Fisterra, a Nosa Se\u00f1ora do Monte Carmelo, Nosa Se\u00f1ora das Areas (patroa da vila), San Roque, Santiago Ap\u00f3stolo, a Nosa Se\u00f1ora do Perpetuo Socorro, Nosa Se\u00f1ora das Dores, San Xo\u00e1n Evanxelista, o Cristo articulado sacado en procesi\u00f3n na Semana Santa, e o Paso da Oraci\u00f3n na Horta."}
{"id": "124582", "revid": "1660", "url": "https://gl.wikipedia.org/wiki?curid=124582", "title": "Poaceae", "text": ""}
{"id": "124583", "revid": "1660", "url": "https://gl.wikipedia.org/wiki?curid=124583", "title": "Gram\u00ednea", "text": ""}
{"id": "124584", "revid": "75439", "url": "https://gl.wikipedia.org/wiki?curid=124584", "title": "Gram\u00edneas", "text": "As gram\u00edneas ou po\u00e1ceas (Poaceae ) son unha familia de plantas herb\u00e1ceas, ou moi raramente le\u00f1osas, pertencente \u00e1 orde Poales das monocotiled\u00f3neas (Liliopsida). Con m\u00e1is de 670 x\u00e9neros e preto de 10.000 especies descritas, as gram\u00edneas son a cuarta familia con maior riqueza de especies logo das compostas (Asteraceae), as orqu\u00eddeas (Orchidaceae) e as leguminosas (Fabaceae); mais, definitivamente, \u00e9 a primeira en importancia econ\u00f3mica global. De feito, a maior parte da dieta dos seres humanos prov\u00e9n das gram\u00edneas, tanto de xeito directo (grans de cereais e os seus derivados, como fari\u00f1as e aceites) ou indirecto (carne, leite e ovos que prove\u00f1en do gando e das aves de curral que se alimentan de pastos ou grans). \u00c9 unha familia cosmopolita, que conquistou a maior\u00eda dos nichos ecol\u00f3xicos do planeta, desde as zonas des\u00e9rticas at\u00e9 os ecosistemas de auga salgada, e desde as zonas deprimidas at\u00e9 os sistemas monta\u00f1osos m\u00e1is altos. Esta incomparable capacidade de adaptaci\u00f3n est\u00e1 sustentada nunha enorme diversidade morfol\u00f3xica, fisiol\u00f3xica e reprodutiva e en varias asociaci\u00f3ns mutual\u00edsticas con outros organismos, que converten \u00e1s gram\u00edneas nunha fascinante familia, non s\u00f3 pola s\u00faa importancia econ\u00f3mica, sen\u00f3n tam\u00e9n pola s\u00faa relevancia biol\u00f3xica.\nDescrici\u00f3n.\nH\u00e1bito de crecemento.\nEn xeral son herbas, a\u00ednda que poden ser le\u00f1osas como os bamb\u00fas tropicais, cespitosas, rizomatosas ou estolon\u00edferas. Pola duraci\u00f3n do seu ciclo de vida poden ser anuais, bienais ou perennes. As gram\u00edneas anuais, como \u00e9 l\u00f3xico supor, reprod\u00facense unha soa vez durante o seu ciclo vital (o caso do trigo ou da avea, por exemplo). As especies perennes, en cambio, poden reproducirse varias veces (unha vez ao ano, normalmente) ou unha soa vez. No primeiro caso as especies denom\u00ednanse \"iter\u00f3paras\" (a maior\u00eda das especies de pastos. por exemplo) e no segundo caso, \"sem\u00e9lparas\" (as diferentes especies de bamb\u00fas).\nTalo.\nTe\u00f1en talos cil\u00edndricos a el\u00edpticos na s\u00faa secci\u00f3n transversal, articulados, chamados ordinariamente canas, en xeral con n\u00f3s macizos e entren\u00f3s ocos (mais poden ser totalmente macizos como no caso do millo e alg\u00fans bamb\u00fas). Os n\u00f3s son algo m\u00e1is grosos que os entren\u00f3s e neles nacen as follas e as xemas. Os entren\u00f3s son \u00e1s veces algo achatados na zona onde se desenvolven as ramificaci\u00f3ns. Un pouco m\u00e1is arriba do n\u00f3 existe un meristema intercalar en forma de anel que determina o alongamento do talo. Nalg\u00fans x\u00e9neros existen de 2 a 6 n\u00f3s moi pr\u00f3ximos entre si (os cales se denominan \"n\u00f3s compostos\"), cada un dos cales leva a s\u00faa correspondente folla. En \"Cynodon dactylon\", por exemplo, os n\u00f3s est\u00e1n en grupos de dous en dous polo que as follas parecen opostas. En xeral os entren\u00f3s basais son m\u00e1is curtos que os superiores; cando hai varios n\u00f3s basais moi pr\u00f3ximos, as follas semellan \"arrosetadas\", \u00e9 dicir, disponse de xeito tal que simulan formar unha roseta basal de follas. Os principais tipos de talos nas gram\u00edneas son os seguintes: \nTalos a\u00e9reos: \nTalos ascendentes, xeralmente con entren\u00f3s curtos na base e gradualmente m\u00e1is longos cara ao \u00e1pice. Poden ser simples ou ramificados. \nTalos rastreiros: que medran deitados sobre o chan, arraigando nos n\u00f3s; frecuentemente presentan n\u00f3s compostos, como en \"Stenotaphrum\" e \"Cynodon\". Cando os talos rastreiros orixinan novas plantas en cada n\u00f3 denom\u00ednanse estol\u00f3ns. \nTalos flotantes, os cales flotan na auga grazas aos entren\u00f3s ocos ou \u00e1 presenza de aer\u00e9nquima. Talos subterr\u00e1neos: \nFollas.\nPos\u00faen follas de disposici\u00f3n alterna, d\u00edsticas, compostas tipicamente de va\u00ed\u00f1a, l\u00edgula e limbo. A va\u00ed\u00f1a rodea ao talo, as s\u00faas marxes superp\u00f3\u00f1ense mais non se fusionan entre si (s\u00f3 ocasionalmente poden ser atopadas formando un tubo). A l\u00edgula \u00e9 un pequeno ap\u00e9ndice membranoso, ou raramente un grupo de pelos, situado na zona de uni\u00f3n do limbo coa va\u00ed\u00f1a, na parte adaxial. O limbo (ou l\u00e1mina) \u00e9 simple, xeralmente lineal, con nervaci\u00f3n paralela. Pode ser aplanado ou \u00e1s veces enrolado nun tubo, pode ser continuo coa va\u00ed\u00f1a ou posu\u00edr pec\u00edolo. Ademais desta descrici\u00f3n, \u00e9 necesario abordar a variabilidade que se pode achar para cada un destes \u00f3rganos: \nMacollos.\nOs macollos ou macollas son a unidade estrutural da maior\u00eda das especies de gram\u00edneas. F\u00f3rmanse a partir das xemas axilares ou secundarias do meristema basal do eixo principal. Cada un destes brotes secundarios ou macollos comenzan a s\u00faa aparici\u00f3n cando as plantas presentan entre d\u00faas e tres follas. Cada un deles, logo de producir as s\u00faas primeiras follas, xera o seu propio sistema radicular. A suma ou adici\u00f3n de macollos \u00e9 o que conforma a estrutura e a forma dunha planta de gram\u00ednea. Cando as gram\u00edneas \u00e1chanse en estado vexetativo producen continuamente novos macollos e follas. Cada macollo, \u00e1 s\u00faa vez, comezar\u00e1 no seu momento a producir novos macollos.\nEspigueta.\n \nA inflorescencia elemental das gram\u00edneas \u00e9 unha pequena espiga formada por unha ou m\u00e1is flores sentadas sobre un raque articulado, e protexido por br\u00e1cteas est\u00e9riles chamadas glumas. Este tipo de inflorescencia recibe o nome de espigueta. As flores poden ser hermafroditas ou unisexuais e presentan un perianto rudimentario de 2 \u00f3 3 pezas, as lod\u00edculas ou glum\u00e9lulas. Estas lod\u00edculas son os \u00f3rganos que, determinan a apertura do antecio ou casa floral durante a floraci\u00f3n, permitindo que se expo\u00f1an os estigmas e os estames. Os antecios est\u00e1n formados pola lemma, adherida \u00e1 raquilla, e a p\u00e1lea inserida sobre o eixo floral que nace sobre a raquilla e soporta aos \u00f3rganos florais propiamente devanditos. A lemma (ou glumela inferior) ten forma de quilla, e abraza \u00e1 p\u00e1lea cos seus bordos. A aresta nace na extremidade da lemma ou no seu dorso. A p\u00e1lea ou glumela superior \u00e9 lanceolada, binervada e \u00e9 como unha tapa que pecha \u00e1 flor. As glumas est\u00e1n inseridas sobre a raquilla, unha m\u00e1is abaixo que a outra. \nTodos estes elementos son moi variables polo que \u00e9 conveniente analizalos por separado. \nFroito.\n \nO froito ou gran das gram\u00edneas \u00e9 unha cariopse, froito seco, cunha semente cuxa testa est\u00e1 ligada co pericarpo formando unha envoltura moi delgada. Esta envoltura encerra ao embri\u00f3n e ao endosperma. Este froito \u00e9 basicamente unha variante do aquenio, a\u00ednda que se pode atopar unha variedade de froitos na familia (ver por exemplo Werker 1997). Nalg\u00fans x\u00e9neros como \"Zizianopsis\" ou \"Eleusine,\" o pericarpio non est\u00e1 soldado coa semente, de modo que o froito \u00e9 un aquenio (ou un utr\u00edculo segundo outros autores). Nalgunhas bamb\u00faseas o froito \u00e9 unha noz ou unha baga, mentres no x\u00e9nero \"Sporobolus\" o pericarpio deixa sa\u00edr \u00e1 semente cando se embebe en auga. Moitos x\u00e9neros, como \"Aristida, Stipa, Piptochaetium,\" \"Oryza\" e case todas as Pan\u00edceas pos\u00faen cariopses que se desprenden da planta envolvidos pola lemma e pola p\u00e1lea. Nas Andropog\u00f3neas son as glumas as que persisten pechando \u00e1 cariopse. En \"Pennisetum\" e \"Cenchrus\" despr\u00e9ndese toda a espiguilla rodeada dun inv\u00f3lucro de porcas ou de espi\u00f1as. A forma da cariopse var\u00eda moito segundo os x\u00e9neros, podendo ser case circular como en \"Briza,\" oblonga como en \"Hordeum,\" lanceolada como en \"Poa\" at\u00e9 case lineal, como en \"Vulpia.\" \nNa parte inferior da cariopse vista dorsalmente, vese o embri\u00f3n m\u00e1is ou menos el\u00edptico cuberto polo pericarpio transparente. Do outro lado, correspondente ao asuco ou sutura carpelar, dist\u00ednguese, tam\u00e9n por transparencia, a \"m\u00e1cula fiar\" ou \"f\u00edo\" (ou zona de uni\u00f3n da semente co carpelo), que pode ser punctiforme, como en \"Poa\" e nas Pan\u00edceas, ovada, como en\" Briza subaristata\", ou lineal, como en \"Hordeum, Vulpia\" ou \"Festuca.\"\nCariolox\u00eda.\nO tama\u00f1o e o n\u00famero de cromosomas te\u00f1en grande importancia na sistem\u00e1tica das Gram\u00edneas. Hai dous tipos cromos\u00f3micos extremos: o tipo festucoide caracterizado por presentar cromosomas grandes e n\u00famero b\u00e1sico predominantemente x=7 e o tipo panicoide con cromosomas pequenos e n\u00fameros b\u00e1sicos predominantes x=9 e x=10. O tipo festucoide at\u00f3pase en case todas as tribos da subfamilia Festucoideae (sen.: Pooideae), con algunhas excepci\u00f3ns. Por exemplo, a tribo Stipeae desta subfamilia pos\u00fae cromosomas pequenos e n\u00fameros b\u00e1sicos x=9, 10, 11, 12, 14, 16 e 17. Os restantes subfamilias das gram\u00edneas presentan o tipo cromos\u00f3mico panicoide, con cromosomas pequenos e predominio do n\u00famero b\u00e1sico x=9 e 10. Nas Bambus\u00f3ideas, ehrhart\u00f3ideas e arundin\u00f3ideas os cromosomas son pequenos e o n\u00famero b\u00e1sico \u00e9 x=12. Na subfamilia Danthonioideae pres\u00e9ntanse cromosomas de tama\u00f1o intermedio e n\u00famero b\u00e1sico x=6 e 7. A subfamilia Chloridoideae presenta cromosomas pequenos e varios n\u00fameros b\u00e1sicos, x=7, 8, 9, 10, 11, 12 e 14. As Panic\u00f3ideas sempre te\u00f1en cromosomas pequenos, con n\u00fameros b\u00e1sicos x=9 ou x=10, a\u00ednda que existen especies con outros n\u00fameros b\u00e1sicos, que var\u00edan desde x=4 a x=19.\nO xenoma das gram\u00edneas.\nAs gram\u00edneas son morfoloxicamente distintas de calquera outra familia de plantas e, ademais, son moi diversas en canto a morfolox\u00eda e h\u00e1bito de crecemento. As diferentes especies de gram\u00edneas - como se describiu na secci\u00f3n previa - difiren nos seus tama\u00f1os e n\u00fameros cromos\u00f3micos. As\u00ed mesmo, difiren no tama\u00f1o (ou contido de ADN) dos seus xenomas. O xenoma do arroz, por exemplo, \u00e9 m\u00e1is de 11 veces m\u00e1is pequeno que o xenoma da cebada, a pesar de que ambas as especies son diploides e aparentan ter a mesma complexidade morfol\u00f3xica e fisiol\u00f3xica. O contido de xenes das diferentes especies de gram\u00edneas, no entanto, non varia tan amplamente como o contido de ADN total. O arroz e a cebada, novamente, non difiren m\u00e1is que en 2 veces no n\u00famero media de fragmentos de restrici\u00f3n que hibridan coas mesmas sondas. A maior parte das diferenzas no tama\u00f1o do xenoma entre especies de gram\u00edneas d\u00e9bese a diferenzas no ADN repetitivo. Os xenomas m\u00e1is grandes, como os de cebada ou trigo, est\u00e1n compostos nun 75% de ADN repetitivo, mentres que os xenomas m\u00e1is pequenos, como o do arroz, s\u00f3 conte\u00f1en menos do 50% de ADN altamente repetitivo. M\u00e1is a\u00ednda, determinouse que boa parte dese ADN repetitivo est\u00e1 composto de retrotranspos\u00f3ns insertos entre os xenes. \nA maior parte das diferenzas no tama\u00f1o do xenoma entre especies de gram\u00edneas d\u00e9bese a diferenzas no ADN repetitivo. Os xenomas m\u00e1is grandes, como os de cebada ou trigo, est\u00e1n compostos nun 75% de ADN repetitivo, mentres que os xenomas m\u00e1is pequenos, como o do arroz, s\u00f3 conte\u00f1en menos do 50% de ADN altamente repetitivo. M\u00e1is a\u00ednda, determinouse que boa parte dese ADN repetitivo est\u00e1 composto de retrotranspos\u00f3ns insertos entre os xenes.\nOs estudos de mapeo xen\u00f3mico en moitas especies de gram\u00edneas empregando as mesmas sondas de ADN amosaron que non s\u00f3 o contido de xenes est\u00e1 moi conservado, sen\u00f3n tam\u00e9n a orde dos xenes dentro dos cromosomas. A extensa conservaci\u00f3n no contido de xenes e na orde dos mesmos entre o millo e o sorgo non \u00e9 inesperada xa que ambas as especies \"s\u00f3\" contan con 15 a 20 mill\u00f3ns de anos de evoluci\u00f3n independente. No entanto, similares observaci\u00f3ns para o arroz e o millo, as cales af\u00e1staronse hai de 60 a 80 mill\u00f3ns de anos, indican que todas as especies da familia prove\u00f1en dun mesmo antepasado com\u00fan e que todas elas conservan un mesmo repertorio de xenes no mesmo orde aproximado.\nOs grandes arranxos xen\u00f3micos que diferencian entre si a todas as gram\u00edneas son o resultado de investimentos ou duplicaci\u00f3ns cromos\u00f3micas que involucran a maior parte dos brazos cromos\u00f3micos. \nA maior\u00eda, sen\u00f3n todas, as gram\u00edneas son poliploides. Baseados no suposto que todos os x\u00e9neros e familias que presentan un n\u00famero cromos\u00f3mico b\u00e1sico x=12 son derivados de devanceiros que sufriron duplicaci\u00f3ns cromos\u00f3micas durante a s\u00faa evoluci\u00f3n e que as subfamilias de gram\u00edneas m\u00e1is primitivas (\"Anomochlooideae\", \"Pharoideae\", e \"Puelioideae\") te\u00f1en un n\u00famero cromos\u00f3mico b\u00e1sico x=12, p\u00f3dese deducir que o devanceiro das gram\u00edneas xa era un poliploide. S\u00e9guese, ademais, que todas as gram\u00edneas que se clasifican como diploides son, en realidade, \"paleopoliploides\" (ou sexa, poliploides antigos que presentan herdanza dis\u00f3mica. e cuxos proxenitores non poden ser identificados mediante ferramentas citogen\u00e9ticas ou marcadores moleculares). \nA familia cont\u00e9n m\u00e1is do 60% de especies, distribu\u00eddas en todos os clados, que se clasifican como \"neopoliploides\", ou sexa que sufriron un ciclo adicional de duplicaci\u00f3n xen\u00f3mica. Nestas especies, os xenomas duplicados non han divergido moito do xenoma dos seus devanceiros e o seu n\u00famero de cromosomas e comportamento citol\u00f3gico durante a meiose son indicativos da duplicaci\u00f3n cromos\u00f3mica que os orixinou. A maior\u00eda destes neopoliploides (m\u00e1is do 65%) derivaron de cruzamientos interespec\u00edficos ou intergen\u00e9ricos polo que se lles clasifica como alopoliploides.\nFitoqu\u00edmica.\nAs hemicelulosas e os polisac\u00e1ridos de pectinas da parede celular primaria dos pastos son moi diferentes dos das demais espermat\u00f3fitas, tanto en estrutura como nas particularidades da composici\u00f3n dos xiloglucanos. Os polisac\u00e1ridos son menos ramificados que en todas as demais familias de plantas, a\u00ednda que esta afirmaci\u00f3n est\u00e1 baseada nunha mostraxe a\u00ednda escasa de especies. As po\u00e1ceas poden ser cianoxen\u00e9ticas ou non. Cando son cianoxen\u00e9ticas, os compostos cianoxen\u00e9ticos son derivados da tirosina. Poden presentar alcaloides (\u00e1s veces isoquinolina, pirrolizidina e indol). Raramente pode haber proantocianidinas e cianidinas, en cantidades traza, e s\u00f3 en representantes das subfamilias Panicoideae e Chloridoideae. Os flavonoides ach\u00e1ronse s\u00f3 nalg\u00fans x\u00e9neros, \"Bouteloua\" \"Glyceria\" e \"Melica\", cando est\u00e1n presentes son quercetina, ou kaempferol xunto con quercetina.\nSistemas reprodutivos.\nUnha xeneralizaci\u00f3n acerca do modo de reproduci\u00f3n das gram\u00edneas \u00e9 que os membros desta familia son plantas hermafroditas, que presentan fertilizaci\u00f3n cruzada (son al\u00f3gamos) e se polinizan polo vento. Obviamente, unha familia con preto de 10.000 especies conta con moitas excepci\u00f3ns a esta regra, as cales se describen a continuaci\u00f3n.\nDioecia.\nEste tipo de sistema reprodutivo, no cal existen plantas femininas e plantas masculinas, non \u00e9 moi frecuente nas gram\u00edneas. S\u00f3 18 x\u00e9neros son dioicos ou presentan especies dioicas, sendo \"Poa\" o m\u00e1is co\u00f1ecido deles. De feito, as especies dioicas de \"Poa\" incl\u00faense nun subx\u00e9nero afastado, \"Dioicopoa.\"\nXinodioecia.\nEste sistema reprodutivo describe o feito de que nas poboaci\u00f3ns naturais dunha especie coexisten individuos femininos e individuos hermafroditas. Esta condici\u00f3n \u00e9 bastante rara nas gram\u00edneas. \"Bouteloua chondrosioides\" e algunhas especies do subx\u00e9nero \"Andinae\" de \"Poa\" son xinodioicas, a\u00ednda que Cortadeira \u00e9 o exemplo m\u00e1is conspicuo.\nMonoecia.\nNeste sistema os sexos est\u00e1n separados espacialmente pero no mesmo individuo, ou sexa, cada planta presenta inflorescencias femininas e masculinas. \"Zea, Humbertochloa, Luziola, Ekmanochloa\" e \"Mniochloa\" son exemplos de x\u00e9neros con especies monoicas. Moito m\u00e1is com\u00fan entre as gram\u00edneas son as especies andromonoicas, unha condici\u00f3n moi com\u00fan nas andropog\u00f3neas e pan\u00edceas. Nas primeiras, os dous sexos pres\u00e9ntanse en espiguillas diferentes de pares heter\u00f3gamos. Un par heter\u00f3gamo de espiguillas consiste xeralmente nunha espiguilla s\u00e9sil, cunha flor neutra e outra hermafrodita, e unha espiguilla pedicelada, cunha flor neutra e outra masculina. Nas espiguillas bifloras das Paniceas, en troques, a flor inferior \u00e9 xeralmente masculina ou neutra, e o superior \u00e9 hermafrodita. Alg\u00fans dos x\u00e9neros que exemplifican este tipo de sistema son \"Alloteropsis,\" \n\"Brachiaria,\" \"Cenchrus,\" \"Echinochloa,\" \"Melinis,\" \"Oplismenus,\" \n\"Panicum,\" \"Setaria,\" \"Whiteochloa,\" e \"Xyochlaena\". Algunhas especies dentro destes x\u00e9neros poden ter s\u00f3 flores hermafroditas xa que a flor inferior \u00e9 sempre neutra, raramente ambas as flores son hermafroditas. \u00e1 parte das pan\u00edceas e as andropog\u00f3neas, \"Arundinelleae\" \u00e9 outra tribo con especies andromonoicas. No resto da familia, as especies andromonoicas at\u00f3panse moi espor\u00e1dicamente, por exemplo en \"Arrhenatherum,\" \n\"Hierochloe\" e \"Holcus.\nAutoincompatibilidade.\nA gran maior\u00eda das especies de gram\u00edneas son hermafroditas, no entanto, frecuentemente son incapaces de producir sementes cando o pole dunha planta poliniza os seus propios estigmas. Isto d\u00e9bese a que unha gran parte das especies da familia presentan autoincompatibilidade, de tipo gametof\u00edtica e debido \u00e1 acci\u00f3n de dous xenes independentes (chamados \"S\" e \"Z\") con varios alelos cada un. Este sistema de autoincompatibilidade foi observado en varios x\u00e9neros da familia \"(Festuca,\" \"Secale,\" \"Lolium,\" \"Hordeum,\" \"Dactylis,\" entre moitos outros) e non \u00e9 perfectamente eficiente. De feito, da maior\u00eda das especies autoincompatibles pode obterse unha proporci\u00f3n - a\u00ednda que reducida - de sementes ao autofecundar unha planta.\nAutocompatibilidade.\nA autopolinizaci\u00f3n e a autofecundaci\u00f3n est\u00e1n moi distribu\u00eddas entre as gram\u00edneas. En xeral, \u00e9 un mecanismo m\u00e1is com\u00fan entre as especies anuais que entre as perennes e, decididamente, moito m\u00e1is frecuente entre as especies colonizadoras. Este mecanismo determinouse en aproximadamente 45 x\u00e9neros de gram\u00edneas, entre os cales se achan x\u00e9neros economicamente moi importantes como \"Triticum,\" \"Oryza,\" \"Secale,\" \"Avea,\" \"Agropyron\" e \"Lolium.\" Unha condici\u00f3n de autogamia extrema \u00e9 a cleistogamia. Este \u00faltimo sistema est\u00e1 distribu\u00eddo en m\u00e1is de 70 x\u00e9neros pertencentes a 20 tribos de gram\u00edneas.\nApomixia.\nA apomixia def\u00ednese como a reproduci\u00f3n asexual a trav\u00e9s de sementes. Neste sistema reprodutivo os embri\u00f3ns desenv\u00f3lvense por mitose a partir dunha oosfera non reducida sen que te\u00f1a lugar a fecundaci\u00f3n. Noutras palabras, cada embri\u00f3n producido \u00e9 xeneticamente id\u00e9ntico a pl\u00e1nta nai. Nas gram\u00edneas, a apomixia foi descrita por primeira vez en 1933 nunha especie de \"Poa\". Desde aquel momento identificouse este mecanismo en centos de especies de po\u00e1ceas, particularmente nas Pan\u00edceas e nas Andropog\u00f3neas. Alg\u00fans dos x\u00e9neros que presentan especies apom\u00edcticas son \"Apluda,\" \"Capillipedium,\" \"Heteropogon,\" \n\"Themeda,\" \"Sorghum, \" \"Bothriochloa,\" \"Dichanthium, \" \"Cenchrus,\" \"Setaria\" e \"Paspalum\"."}
{"id": "124588", "revid": "1131", "url": "https://gl.wikipedia.org/wiki?curid=124588", "title": "Afonso XI", "text": ""}
{"id": "124589", "revid": "1131", "url": "https://gl.wikipedia.org/wiki?curid=124589", "title": "Fernando IV", "text": ""}
{"id": "124590", "revid": "197", "url": "https://gl.wikipedia.org/wiki?curid=124590", "title": "Mosteiro de San Salvador de L\u00e9rez", "text": "O mosteiro de San Salvador de L\u00e9rez foi un convento constru\u00eddo na Idade Media na parroquia de L\u00e9rez, en Pontevedra. Nel cel\u00e9brase cada 11 de xullo (d\u00eda de san Bieito) a romar\u00eda de San Beniti\u00f1o de L\u00e9rez.\nSituaci\u00f3n.\nEst\u00e1 situado na beira norte do r\u00edo L\u00e9rez, preto xa da s\u00faa desembocadura. O lugar recibe, segundo os documentos, o nome de \"Espinareto\", \"Espinedelo\", \"Canoso\" ou A Porta da Coxa.\nHistoria.\nA primeira menci\u00f3n documental do mosteiro \u00e9 do ano 915 ou 916, cando Ordo\u00f1o II e a s\u00faa dona Xelvira fan doaz\u00f3n do couto ao abade Guntano, as\u00ed como diversos ornamentos relixiosos, misais e un exemplar da Regra de San Bieito. A fundaci\u00f3n do mosteiro foi feita na honra de San Salvador, a Virxe Mar\u00eda, San Miguel Arcanxo, Santiago o Maior, San Tirso, San Lourenzo, San Mamede, Marti\u00f1o de Dumio, Santa Mar\u00eda Magdalena e Santa Engracia.\nNunha inscrici\u00f3n na parede sur da igrexa aparece \"Honore Sancti Salbatoris et Sanctae Marie et Marina, Pelagio, Gontato et Bria fratres\".\nA doaz\u00f3n feita por Ordo\u00f1o II foi posteriormente confirmada por Afonso VII, Afonso XI e Sancho IV.\nEn 1113, debido \u00e1s tensi\u00f3ns entre o arcebispo Xelm\u00edrez e Mauricio, arcebispo de Braga, o convento foi elixido para consagrar a Hugo como bispo de Porto e a Munio Afonso como bispo de Mondo\u00f1edo.\nDado o valor das rendas obtidas e o bo ambiente respirado no mosteiro, o convento de L\u00e9rez foi unha peza cobizada polos abades comendatarios. O Pai Yepes describe a situaci\u00f3n:\nNo s\u00e9culo XVI foi reconvertido en Estudio para os monxes da orde de San Bieito da rexi\u00f3n, trala uni\u00f3n coa congregaci\u00f3n de San Benito de Valladolid en 1575. En 1657 converteuse en colexio, e en 1661 en Colexio de Artes para os futuros monxes. Por el pasaron, ben como mestres ben como alumnos, persoeiros como Benito Feij\u00f3o, Mart\u00edn Sarmiento, Diego de Lerma ou Benito de Salazar.\nNo Trienio Constitucional (1820-1823) foron vendidos os utensilios de coci\u00f1a e refectorio e os ave\u00f1os de frades e estudantes. En 1835, coa Desamortizaci\u00f3n de Mendiz\u00e1bal, os monxes foron exclaustrados de modo definitivo, coa venda das s\u00faas posesi\u00f3ns. A finais do s\u00e9culo XIX o Padre Juan Arribas axudado polos monxes do mosteiro de Samos intentou rehabitalo, as\u00ed como o arcebispo Quiroga Palacios na d\u00e9cada de 1950, pero sen resultado.\nIgrexa.\nA igrexa actual, do s\u00e9culo XVIII, \u00e9 de estilo neocl\u00e1sico con elementos barrocos. Ten unha soa nave rectangular, abr\u00edndose na capela de San Bieito. A fachada, rematada en 1748, ten un corpo central con d\u00faas torres cadradas aos lados, rematadas nun casquete c\u00f3nico con fiestras semicirculares. Sobre a porta principal hai unha imaxe de San Bieito cun libro, o b\u00e1culo, unha mitra e un corvo. Tam\u00e9n est\u00e1 na fachada o escudo de Espa\u00f1a da \u00e9poca.\nNo interior a b\u00f3veda est\u00e1 sostida por arcos que repousan sobre seis pilastras. O coro est\u00e1 sostido por tres arcos. \u00c1 dereita hai un altar coas imaxes de San Roque, Santa Luc\u00eda e San Sebasti\u00e1n. Despois da porta que d\u00e1 ao exterior, hai outro altar coas imaxes do Neno da B\u00f3la, a Virxe do Carme e Santo Ant\u00f3n. No altar maior est\u00e1 o Sagrario, co Salvador e a Asunci\u00f3n de Mar\u00eda. \u00c1 esquerda deste altar est\u00e1 o de Cristo.\n\u00c1 capela de San Bieito acc\u00e9dese a trav\u00e9s dun arco de medio punto. Ten tres fiestras e d\u00faas portas, que conectan co exterior e coa sancrist\u00eda. A car\u00f3n desta capela est\u00e1 o altar do Sagrado Coraz\u00f3n.\nEconom\u00eda.\nO mosteiro recibiu diferentes doaz\u00f3ns, ben de tipo piadoso, ben como exenci\u00f3n de impostos. Ademais da doaz\u00f3n de Ordo\u00f1o II hai documentaci\u00f3n de doaz\u00f3ns e confirmaci\u00f3ns por parte de Afonso X, Fernando IV, Afonso XI e os Reis Cat\u00f3licos.\nEn 1338 Afonso XI ordena ao concello de Pontevedra: \"Por que vos mandamos [...] que daqu\u00ed delante que non vayades nin enbiedes a los cotos del dicho monasterio a cortar llena nin madera, nin tomedes nin preyndedes vos nin outros por vos, nin mandedes tomar nin prender a los dichos abbat et conviento, nin a los sus omes nin a los que estudieren en el dicho monesterio e en los sus cotos, las cosas que tienen en el dicho monesterio nin en los sus cotos por las dichas cocharadas et portagens nin por outra rason alguna...\".\nAdemais das doaz\u00f3ns de bens ou terreos, tam\u00e9n hab\u00eda doaz\u00f3ns econ\u00f3micas. No s\u00e9culo XIV o mosteiro ti\u00f1a 16 casas en Pontevedra. En 1517 o abade encargou ao prateiro compostel\u00e1n Lope Mu\u00f1iz un c\u00e1liz de prata de 60 ducados.\nAdemais da explotaci\u00f3n directa das terras, as rendas dos foros tam\u00e9n achegaban substanciosos beneficios. Est\u00e1s rendas pod\u00edan ser fixas (ben en cartos, ben en cereais, vi\u00f1o ou outros produtos), ou proporcionais (a maior\u00eda, que oscilan entre a metade e a terceira parte da colleita). Por exemplo, o foro da parroquia de Dorr\u00f3n (Sanxenxo) de 1684 estipulaba que se deb\u00eda pagar cada ano 38 ferrados de pan mediado, 10 de trigo, 11 reais de bill\u00f3n, moeda de bill\u00f3n, un carneiro, d\u00faas gali\u00f1as e a loitosa, a pagar na Granxa do mosteiro en Dorr\u00f3n o d\u00eda de San Marti\u00f1o.\nTam\u00e9n ti\u00f1an dereitos sobre a pesca no r\u00edo L\u00e9rez. En 1707 unha confrar\u00eda pontevedresa solicita ao abade de L\u00e9rez autorizaci\u00f3n para que un mari\u00f1eiro pesque no r\u00edo, e que o peixe recollido sirva para atender as d\u00faas funci\u00f3ns que \u00eda celebrar dita confrar\u00eda."}
{"id": "124592", "revid": "23204", "url": "https://gl.wikipedia.org/wiki?curid=124592", "title": "John Hendley Barnhart", "text": "John Hendley Barnhart, nado o 4 de outubro de 1871 en Brooklyn (Nova York) e finado en 1949, foi un bot\u00e1nico estadounidense. Pertenceu \u00f3 equipo editor de \"Addisonia\".\nTraxectoria.\nEn 1896 grad\u00faase de M.D. da Universidade de Columbia. De 1908 a 1926, e de novo en 1932 \u00e9 vicepresidente da Biblioteca do Xard\u00edn Bot\u00e1nico de Nova York. Xa en 1907 era bibliotecario do NYBG, cando Anna Murray Vail, a s\u00faa primeira bibliotecaria xub\u00edlase ese ano casa e vaise a Jessamine, Florida, onde realiza moitas recolecci\u00f3ns da flora. En 1914 volve ao norte e vive en Tarrytown, e logo ao Bronx. En 1903 era asistente do staf do NYBG, con responsabilidades sobre o seu Bolet\u00edn, as Memorias, e o Journal. En 1905 comeza a aparecer \"North American Flora\", e Barnhart fai todas as revisi\u00f3ns do manuscrito.\nBarnhart Biographical File.\nEste \"Arquivo Bibliogr\u00e1fico\" consist\u00eda nuns 50.000 cart\u00f3ns con profusa ou non informaci\u00f3n de cada biograf\u00eda. O NYBG foino ampliando notablemente continuando a tarefa de Barhart, e est\u00e1 microfilmado, con copias a disposici\u00f3n de interesados.\nRet\u00edrase en 1941."}
{"id": "124595", "revid": "22570", "url": "https://gl.wikipedia.org/wiki?curid=124595", "title": "Pteridospermatophyta", "text": "O termo \"fieitos con semente\" foi aplicado a unha ampla variedade de espermat\u00f3fitas (plantas con semente) ancestrais, hoxe conservadas no rexistro f\u00f3sil, que se caracterizaban por ter follas grandes, semellantes \u00e1s frondes dos fieitos, mais portadoras de sementes verdadeiras (Stewart e Rothwell 1993, Taylor e Taylor 1993).\nHoxe est\u00e1 claro que todos estes f\u00f3siles non necesariamente est\u00e1n relacionados entre si, e que unha serie de fieitos con semente do Paleozoico forman un grupo parafil\u00e9tico na base da \u00e1rbore filoxen\u00e9tica das plantas con semente."}
{"id": "124599", "revid": "1131", "url": "https://gl.wikipedia.org/wiki?curid=124599", "title": "Area das Vacas", "text": ""}
{"id": "124604", "revid": "1410", "url": "https://gl.wikipedia.org/wiki?curid=124604", "title": "Fento", "text": "Os fentos, fieito/as, felgos ou folgueiras son un grupo de plantas vasculares (con xilema e floema) que se reproducen a trav\u00e9s de esporas e que carecen de sementes e flores. Difer\u00e9ncianse dos musgos en seren vasculares, isto \u00e9, en ter tecidos especializados no transporte da auga e dos nutrientes e en ter ciclos de vida no que os espor\u00f3fitos son a fase dominante. Te\u00f1en talos, follas e ra\u00edces como as outras plantas vasculares.\nOs fentos est\u00e1n formados por un rizoma carnoso e te\u00f1en follas complexas denominadas megafilos, e que son m\u00e1is complexas que os microfilos das Lycopodiopsidas. A meirande parte dos fentos, os \"verdadeiros\" fentos, son leptosporanxiados. Neste grupo aparecen follas grandes \u00e1s veces moi divididas, que son as frondes. Estas vanse desenroscando desde a s\u00faa cabeceira segundo o fento vai medrando.\nAd\u00f3itanse agrupar dentro da divisi\u00f3n parafil\u00e9tica de \"Pteridophyta\". Aqu\u00ed consid\u00e9ranse os fentos con ese sentido amplo, no que se consideran a toda a clase Polypodiopsida, que abrangue aos leptosporanxiados (Polypodiidae), e aos fentos con esporanxios, e que son aqueles que non se denominan \"verdadeiros\" fentos (como son os Psilotopsida, xestelas ou Equisetopsida, marati\u00e1ceas ou ofioglos\u00e1ceas). Cando se emprega o termo pterid\u00f3fitas estanse a inclu\u00edr outras plantas vasculares que non son estritamente \"fentos\". Do mesmo xeito, o termo \u201cmonilofites\u201d ref\u00edrese aos fentos \"sensu stricto\".\nOs fentos arestora f\u00f3rmano un grupo de 11 a 12 mil especies, que se agrupan en arredor de 340 familias. Os fentos son o segundo grupo de plantas vasculares m\u00e1is diverso do planeta.\nOs primeiros fentos aparecen no rexistro f\u00f3sil a comezos do devoniano, inda que a meirande parte xorden hai 145 mill\u00f3ns de anos no inicio do cret\u00e1ceo. A s\u00faa gran radiaci\u00f3n deuse neste per\u00edodo, xurdindo a meirande parte das familias modernas dos fentos.\nOs fentos non te\u00f1en importancia econ\u00f3mica, a\u00ednda que alg\u00fans son comest\u00edbeis, poden ser usados como ornamentais, para restauraci\u00f3n de solos contaminados ou incluso para limpar o ar pola s\u00faa capacidade de retirar contaminantes qu\u00edmicos do ar. Alg\u00fans consid\u00e9ranse herbas dani\u00f1as. Xogan tam\u00e9n un papel importante na mitolox\u00eda, na medicina e na arte.\nO m\u00e1is estendido dos fentos en Galicia \u00e9 o fento com\u00fan (\"Pteridium aquilinum\"), abondoso, por exemplo nas carballeiras onde forman extensas superficies. Empr\u00e9gase como estrume. Segundo a \u00e1rea xeogr\u00e1fica recibe diferentes nomes: \"feito\", \"fieito\", \"felgo\", \"felga\", \"fenta\", \"fieita\", \"folgueiro\", \"folgueira\", \"fulgueiro\", \"fulgueira\", \"folgueir\u00f3n\", \"cento\", \"fiento\", \"ciento\", \"fa\u00ednto\", \"fe\u00ednto\", \"fuento\", \"fenta\", \"afeto\", \"foleto\", \"foleito\", \"fuleto\", \"fuleiro\" e \"felecho\".\nEtimolox\u00eda.\n\"\"Fento\" e a s\u00faa variante \"fieito\"\" (en portugu\u00e9s \"feto\") orix\u00ednanse do termo latino \"filictu\". As formas \"felgo\" ou \"folgueira\", semellantes a outras linguas latinas, coexisten no galego, mais son minoritarias. En catal\u00e1n ch\u00e1manlle logo \"falguera\", en occitano \"falgui\u00e8ra\", en aragon\u00e9s \"felequeras\", e en franc\u00e9s \"fougu\u00e8re\". Todas, xunto \u00e1 galega \"folgueira\", derivan do lat\u00edn serodio \"FILICARIA\", orixinariamente un colectivo, indicador de lugar con abundancia destas plantas, en galego: \"fieital\", \"fieiteira\" ou \"fenteira\".\nDescrici\u00f3n.\nAo igual que os espor\u00f3fitos das plantas con sementes, ou espermat\u00f3fitas, os fentos comp\u00f3\u00f1ense de talos, follas e ra\u00edces. A s\u00faa diferenza coas anteriores \u00e9 que se reproducen empregando esporas. A diferenza cos bri\u00f3fitos, e ao igual que as espermat\u00f3fitas, \u00e9 que son poliesporanxi\u00f3fitos: os seus espor\u00f3fitos sep\u00e1ranse producindo m\u00faltiples esporanxios. Outra diferenza cos bri\u00f3fitos \u00e9 que os espor\u00f3fitos dos fentos viven s\u00f3s e dependen s\u00f3 un curto tempo do gamet\u00f3fito materno.\nOs talos dos fentos ad\u00f3itanse denominar como \"rizomas\" inda que medran s\u00f3 por debaixo da terra nun pequeno n\u00famero de especies. As especies ep\u00edfitas e a meirande parte das terrestres te\u00f1en un estol\u00f3n trepador por riba da terra (que \u00e9 o caso das Polypodiaceae), e moitos outros grupos te\u00f1en talos semi-madeireiro que medran dereitos por riba dos solos (como o caso das Cyatheaceae). Algunhas destas especies poden chegar a 20 metros de altura (p.ex., \"Cyathea brownii\" da illa Norfolk e \"Cyathea medullaris\" da Nova Zelandia).\nAs follas dos fentos son tecnicamente megafilos, que se lles adoita chamar frondes. Son a parte fotosintetizadoras, e de cor verde e con veas \u00fanicas e sen p\u00f3las, da planta. As novas follas, ao seren frondes, exp\u00e1ndense desenrosc\u00e1ndose dunha espiral compacta da punta da folla. As frondes poden ser de dous tipos: ou trop\u00f3filas ou espor\u00f3filas. As frondes trop\u00f3filas son follas vexetativas an\u00e1logas as follas verdes das plantas espor\u00f3fitas que non producen esporas, e que por outra parte son as que producen os azucres por fotos\u00edntese. As frondes espor\u00f3filas son as follas f\u00e9rtiles que producen a veta de esporas dentro de esporanxios, e polo com\u00fan se agrupan en soros. En case todos os fentos as follas son morfoloxicamente similares \u00e1s follas est\u00e9riles, e ao igual que as outras son fotosintetizadoras. Nalg\u00fans grupos as follas f\u00e9rtiles son m\u00e1is estreitas que as est\u00e9riles, incluso chegando a non ter tecido verde por ningures (p.ex. Blechnaceae e Lomariopsidaceae). A anatom\u00eda das follas dos fentos pode ser ora simple ora cunha alta divisi\u00f3n. Nos fentos arb\u00f3reos o talo que conecta a folla co talo principal do fento polo xeral ten m\u00faltiples fol\u00edolos.\nEn canto \u00e1s ra\u00edces, nos fentos son estruturas que ocupan o solo e non son fotosintetizadoras e que se empregan para absorber a auga e os nutrientes dos solos. Son sempre fibrosas e estruturalmente similares \u00e1s ra\u00edces das plantas espor\u00f3fitas.\nAo igual que nas plantas vasculares, o espor\u00f3fito diploide \u00e9 a fase dominante ou a xeraci\u00f3n do ciclo de vida dos fentos. Os gamet\u00f3fitos dos fentos, por\u00e9n, son ben diferentes dos das plantas espor\u00f3fitas. Son de vida libre e independente e asem\u00e9llanse \u00e1s hep\u00e1ticas. No caso das espor\u00f3fitas estes desenv\u00f3lvense dentro da parede de esporas e dependen do espor\u00f3fito parental para se nutrir. Os gamet\u00f3fitos dos fentos polo xeral comp\u00f3\u00f1ense de: \nEcolox\u00eda.\nInda que existe a percepci\u00f3n de que o h\u00e1bitat dos fentos son aqueles h\u00famidos e escuros dos sotobosques, non s\u00f3 est\u00e1n presentes nestes. De feito os fentos viven nunha ampla variedade de h\u00e1bitats que van desde os puntos altos de monta\u00f1a \u00e1s caras expostas das pedras en desertos. Os fentos p\u00f3dense entender como especialistas de h\u00e1bitats marxinais, onde son quen de ocupar espazos onde varios factores ambientais limitan \u00e1s anxiospermas, ou plantas con flor. Os seus h\u00e1bitats m\u00e1is caracter\u00edsticos son os bosques h\u00famidos e con sombra, as fendas do exterior das rochas (en especial cando est\u00e1n m\u00e1is protexidas do sol), as augas terrestres \u00e1cidas de pozas e lagoas, e de \u00e1rbores tropicais, en especial sendo especies ep\u00edfitas. En concreto, desde unha cuarta a unha terza das especies de fentos viven nestes \u00faltimos ecosistemas.\nOs fentos ep\u00edfitos crean un espazo que permite aloxar unha ampla diversidade de invertebrados. Algunhas especies de \"Asplenium\" son quen de darlle espazo \u00e1 metade da biomasa dos invertebrados dunha hect\u00e1rea do teito arb\u00f3reo das selvas.\nMoitos dos fentos dependen das asociaci\u00f3ns cos fungos micorrizados. Por outra parte, moitos dependen tam\u00e9n dun rango de pHs: namentres que o fento trepador norteamericano \"Lygodium palmatum\" s\u00f3 medra en solos h\u00famidos e \u00e1cidos, a especie \"Cystopteris bulbifera\" s\u00f3 se d\u00e1 en solos calc\u00e1reos.\nXa que as esporas son ricas en l\u00edpidos e prote\u00ednas, alg\u00fans vertebrados especializ\u00e1ronse en aproveitalas esporas dos fentos. As\u00ed, o rato de campo (\"Apodemus sylvaticus\") est\u00e1 especializado en comer as esporas da \"Culcita macrocarpa\".\nCiclo de vida.\nOs fentos son plantas vasculares que difiren dos Lycophyta en ter follas verdadeiras (megafilos), e que adoitan estar pennadas. Difer\u00e9ncianse das plantas con semente (as ximnospermas e anxiospermas) na s\u00faa reproduci\u00f3n xa que \u00e9 por esporas e por carecer de flores e sementes. Como todas as plantas terrestres, embri\u00f3fitos, te\u00f1en un ciclo de vida denominado \"alternancia de xeraci\u00f3ns\" que se caracteriza por mudar entre fases diploides esporof\u00edticas e haploides gametof\u00edticas. O espor\u00f3fito diploide ten 2\"n\" cromosomas emparellados, onde \"n\" var\u00eda de especie a especie. O gamet\u00f3fito haploide ten \"n\" cromosomas non aparellados, \u00e9 dicir, a metade do n\u00famero de espor\u00f3fitos. O gamet\u00f3fito dos fentos \u00e9 un organismo de vida libre mentres que o gamet\u00f3fito das ximnospermas e das anxiospermas depende do espor\u00f3fito.\nO ciclo de vida dun fieito t\u00edpico segue estre proceso:\nTaxonom\u00eda.\nOs fentos agrup\u00e1ronse tradicionalmente dentro da clase de Filicios e posteriormente dentro do seu propio filo ou divisi\u00f3n do reino vexetal Pteridophyta, tam\u00e9n co\u00f1ecido coma Filicophyta (filic\u00f3fitas). \u00c1s veces ao grupo tam\u00e9n se lle chamou Polypodiophyta, ou Polypodiopsida cando se tratou coma unha subdivisi\u00f3n de tracheophyta (traqueofita) (plantas vasculares) e se quer\u00eda mencionar aos fentos leptosporanxiados. Ese termo de \"pteridofitos\" empregouse para designar a todas aquelas plantas vasculares que carecen de sementes, co cal son un sin\u00f3nimo de fentos e plantas af\u00edns. Ademais, o uso da divisi\u00f3n Pteridophyta \u00e1s veces torn\u00e1base confuso pois empregouse tanto para a divisi\u00f3n como para os pterid\u00f3fitos \"sensu stricto\". Con todo, Pteridophyta xa non \u00e9 un taxon reco\u00f1ecido como v\u00e1lido pois \u00e9 un grupo parafil\u00e9tico. \nTradicionalmente denomin\u00e1ronse como fentos a tres grupos discretos de plantas: dous grupos de fentos eusporaxiados, as familias Ophioglossaceae e Marattiaceae, e os fentos leptosporanxiados. Os Ophioglossaceae abranguen \u00e1s linguas de serpe, \"Botrychium\" e os \"Sceptridium\". Os Marattiaceae son un grupo primitivo de fentos tropicais cun rizoma grande e carnoso e que hoxe se pensa que son un taxon irm\u00e1n do grupo de fentos leptosporanxiados.\nMoitos outros tipos de especies consid\u00e9ranse af\u00edns aos fentos coma: os Lycopodiopsida, os do x\u00e9nero \"Selaginella\", a familia Isoetaceae en Lycopodiophyta, os Psilotum en Psilotaceae e os \"Equisetum\" en Equisetaceae. Xa que este grupo \u00e9 polifil\u00e9tico, o concepto de \"af\u00edns aos fentos\" deber\u00eda ser abandonado, ag\u00e1s cando se faga unha revisi\u00f3n hist\u00f3rica. De feito, alg\u00fans estudos x\u00e9nicos demostraron que as Lycopodiophyta est\u00e1n m\u00e1is lonxe ca outras das plantas vasculares e que radiaron evolutivamente na base do clado destas. Pola outra parte, os Psilotaceae e \"Equisetum\" est\u00e1n tan preto dos verdadeiros fentos como Ophioglossaceae e Marattiaceae. De feito estes dous grupos, os Psilotaceae e \"Equisetum\" por unha parte e Ophioglossaceae e Marattiaceae pola outra, son dous clados.\nComo nos demais taxons, un dos problemas na clasificaci\u00f3n dos fentos son as especies cr\u00edpticas, que aumentan a problem\u00e1tica da clasificaci\u00f3n. Estas especies, que semellan morfoloxicamente ser a mesma, si difiren a nivel xen\u00e9tico e non se reproducen entre si. Un exemplo destas especies \u00e9 o fento das boticas (\"Asplenium trichomanes\"), especie com\u00fan en Galiza. Este complexo de especies incl\u00fae a especies diploides e tetraploides que te\u00f1en pequenas diferenzas morfol\u00f3xicas e de h\u00e1bitats.\nFiloxenia.\nA chegada das t\u00e9cnicas cladisticas e as t\u00e9nicas de secuenciaci\u00f3n permitiu clasificar aos fentos seguindo a s\u00faa historia evolutiva. Os \u00faltimos estudos filoxen\u00e9ticos, considerando as plantas vasculares, apoian a separaci\u00f3n do grupo hist\u00f3rico de \"pterid\u00f3fitas\" ou \"fentos e af\u00edns a fentos\" en dous clados monofil\u00e9ticos principais de plantas con esporas: fentos (isto \u00e9, monilofites) e lic\u00f3fitas. As lic\u00f3fitas abranguen \u00e1s ordes de Lycopodiales, Iso\u00ebtales e Selaginellales e estar\u00edan m\u00e1is ligados \u00e1s plantas vasculares. Os monilofites, pola outra banda, estar\u00edan m\u00e1is relacionados coas plantas con semente, as espermat\u00f3ficas, e agrupar\u00edanse dentro dos eufilofites.\nAs\u00ed, os fentos est\u00e1n ligados a outros grandes grupos taxon\u00f3micos segundo indica o seguinte cladograma:\nSmith \"et al.\" (2006) publicaron a primeira e m\u00e1is ampla clasificaci\u00f3n dos pteridofitos empregando t\u00e9cnicas de filoxen\u00e9tica molecular e determinaron a s\u00faa posici\u00f3n como:\nA clasificaci\u00f3n de Smith \"et al.\" (2006) separa a Infradivisi\u00f3n Moniliformopses nos seguintes catro grupos:\nSmith \"et al.\" (2006) definiu 11 ordes e 37 familias. Esta clasificaci\u00f3n de Smith \"et al.\" (2006) chegou a ser consenso e a ser mellorada en estudos posteriores. Por\u00e9n, dentro desta, e como a\u00ednda non se secuenciaron moitos grupos filoxen\u00e9ticos de plantas, esta agrupaci\u00f3n foi revisada e comparada con observaci\u00f3ns morfol\u00f3xicas. A morfolox\u00eda apoia, por exemplo, que se incl\u00faan a Equisetaceae dentro dos fentos. Por\u00e9n, non existe un consenso sobre da posici\u00f3n do x\u00e9nero \"Equisetum\". O debate sobre este fai que se propuxera que s\u00f3 se denominen aos fentos leptosporanxiados como verdadeiros fentos e os outros tres grupos como af\u00edns aos fentos. Con todo, non existe un consenso arredor disto. Por outra parte, o grupo Polypodiopsida incl\u00fae a meirande parte das plantas co\u00f1ecidas como fentos ou fieitos. Alg\u00fans estudos apoian a ideas antiga baseada na morfolox\u00eda de que Osmundaceae se separou a comezos da historia evolutiva dos fentos leptosporanxiados. Dalg\u00fan xeito esta familia ser\u00eda intermediaria ente os fentos eusporanxiados e os leptosporanxiados.\nAs relaci\u00f3ns filoxen\u00e9ticas dos fentos descr\u00edbense no seguinte cladograma ata o nivel de orde. Esta divisi\u00f3n en catro grandes clados tam\u00e9n se observa empregando s\u00f3 os trazos morfol\u00f3xicos.\nPosteriormente a esta clasificaci\u00f3n prop\u00faxose a que tanto as lic\u00f3fitas como os fentos eran subclases de Equisetopsida (Embryophyta), e que ese grupo abranguer\u00eda a todas as plantas terrestres. Ese termo ser\u00eda unha Equisetopsida \"sensu lato\" que diferenciar\u00eda do grupo m\u00e1is reducido que son os \"Equisetum\". Ademais as lic\u00f3fitas ser\u00edan unha subclase de Lycopodiidae e os fentos, que ser\u00edan monilofites, estar\u00edan divididos en cinco subclases: Equisetidae, Ophioglossidae, Psilotidae, Marattiidae e Polypodiidae. Os Psilotopsida ser\u00edan divididos en dous grupos de clases: Ophioglossidae e Psilotidae.\nOutra das clasificaci\u00f3ns posteriores usa o termo Polypodiophyta para os fentos e subdiv\u00eddeos, como Smith \"et al.\" 2006 en catro grupos: Equisetidae, Ophioglossidae, Marattiidae e Polypodiidae. Esta clasificaci\u00f3n reduce amplamente o n\u00famero de familias da clasificaci\u00f3n de Smith \"et al.\" 2006.\nFinalmente, o grupo \"Pteridophyte Phylogeny Group\" (PPG, grupo de filoxenia de pteridofitos) formouse e publicou unha primeira clasificaci\u00f3n en 2016. Consideran aos fentos como unha clase, a Polypodiopsida, con catro subclases, e que estar\u00edan relacionadas deste xeito, como indica o cladograma:\nEsta clasificaci\u00f3n do PPG clasifica aos Polypodiopsida en 11 ordes, 48 familias e 319 x\u00e9neros, cunha estimaci\u00f3n de 10,578 especies de fentos. Cabe ter en conta que o concepto de Polypodiopsida do PPG \u00e9 un termo amplo (\"sensu lato\") en comparanza co termo de Smith \"et al.\" 2006, que o restrinxe m\u00e1is.\nEvoluci\u00f3n.\nOs fentos aparecen en rexistros f\u00f3siles de hai 360 mill\u00f3ns de anos a finais do per\u00edodo devoniano. Por\u00e9n, moitas das familias e especies que hoxe en d\u00eda existen non apareceron at\u00e9 hai aproximadamente 145 mill\u00f3ns de anos ao comezo do cret\u00e1ceo, despois de que as plantas con flores comezaran a dominar os ecosistemas. Est\u00edmase que a orixe dos fentos, inclu\u00edndo aos \"Equisetum\", se produciu a finais da metade do sil\u00farico e que durante o comezo do carbon\u00edfero xurdiron os fentos leptosporanxiados. Case todas as familias dos fentos apareceron durante o cret\u00e1ceo e sufriron unha ampla e r\u00e1pida diversificaci\u00f3n durante o cenozoico. O fento \"Osmunda claytoniana\" \u00e9 un exemplo paradigm\u00e1tico de estacionalidade evolutiva: os rexistros paleontol\u00f3xicos indican que non mudou, incluso ata no nivel de n\u00facleos e cromosomas fosilizados, nos \u00faltimos 180 mill\u00f3ns de anos.\nDiversidade.\nOs fentos son o segundo grupo m\u00e1is rico en especies das plantas vasculares. Est\u00edmanse unhas 10500 especies de fentos e 1300 de lic\u00f3fitas.\nEn Europa est\u00e1n catalogados 38 lic\u00f3fitas e 156 fentos. Desas especies un 27,3% son especies end\u00e9micas nas s\u00faas rexi\u00f3ns, e adoitan limitarse a pequenas \u00e1reas xeogr\u00e1ficas ou h\u00e1bitats. No caso de Europa a meirande parte dos endemismos est\u00e1n na zona macaron\u00e9sica. As maior riqueza de especies dase na Macaronesia, C\u00f3rsega e a zona central monta\u00f1osa de Europa (Alpes, Pireneos, o Macizo Central e os C\u00e1rpatos).\nEn Europa os fentos est\u00e1n a sufrir un retroceso pola fragmentaci\u00f3n e reduci\u00f3n dos seus h\u00e1bitats, pola presi\u00f3n urbanistica e as infraestruturas. Os procesos de eutrofizaci\u00f3n das augas afectan as especies deses h\u00e1bitats, as\u00ed como noutros casos nos que apresi\u00f3n pola agricultura e a presi\u00f3n urbana \u00e9 patente. Ademais a deforestaci\u00f3n e o aproveitamento excesivo de augas reduce a posibilidade de supervivencia de especies de fentos. Estimouse que o 19.9% das lic\u00f3fitas e fentos europeos est\u00e1n cun alto grado de risco de extinci\u00f3n.\nEspecies.\nEspecies na Pen\u00ednsula Ib\u00e9rica.\nEn Espa\u00f1a est\u00e1n catalogadas en r\u00e9xime de protecci\u00f3n especial polo seu estado de vulnerabilidade as seguintes especies:\nEspecies en Galiza.\nEntre as especies m\u00e1is com\u00fans de fentos dos ecosistemas galegos est\u00e1n:\nAs especies que est\u00e1n catalogadas como en perigo ou nunha situaci\u00f3n de vulnerabilidade son:\nExiste unha especie de fento no territorio galego catalogada como especie invasora:\nEtnolox\u00eda.\nRefr\u00e1ns:\nExisten top\u00f3nimos galegos relacionados con estas planta, como son a Fenteira, A Fenteira, A Fentosa, O Fental, Filgueira, A Filgueira ou As Filgueiras."}
{"id": "124606", "revid": "2074", "url": "https://gl.wikipedia.org/wiki?curid=124606", "title": "Papaver rhoeas", "text": ""}
{"id": "124607", "revid": "1822", "url": "https://gl.wikipedia.org/wiki?curid=124607", "title": "Osmunda regalis", "text": ""}
{"id": "124608", "revid": "2074", "url": "https://gl.wikipedia.org/wiki?curid=124608", "title": "Pteridophyta", "text": ""}
{"id": "124609", "revid": "6174236", "url": "https://gl.wikipedia.org/wiki?curid=124609", "title": "Fieito real", "text": "O fieito real, fento real ou dentabr\u00fan (\"Osmunda regalis\" L.) \u00e9 unha especie de fieito nativo de Europa, \u00c1frica, Asia, Am\u00e9rica, que medra en ill\u00f3s e nas beiras dos r\u00edos, en zonas h\u00famidas e relativamente baixas (ata 1.000 metros). A especie \u00e9 \u00e1s veces co\u00f1ecida como fieito florecido por mor da aparencia das s\u00faas f\u00e9rtiles frondes. \u00c9 o maior fento de Galiza.\n\u00c9 unha planta perennifolia herb\u00e1cea, isosp\u00f3rea, que produce separadamente frondes f\u00e9rtiles (as m\u00e1is internas) e outras non (as externas). As est\u00e9riles exp\u00e1ndense 60 a 160 cm de altura e 30 a 40\u00a0cm de ancho, son bipinnuladas, con 7-9 pares de p\u00ednnulas de 3 dm de longo, onde cada p\u00ednnula con 7-13 pares de p\u00ednnulas de 2,5-6,5\u00a0cm de longo e 1\u20132\u00a0cm de ancho. As frondes f\u00e9rtiles son erectas e m\u00e1is curtas, 20 a 50\u00a0cm de altura, xeralmente con 2-3 pares de p\u00ednnulas est\u00e9riles na base, e 7-14 pares de p\u00ednnulas f\u00e9rtiles debaixo do esporanxio, densamente pechadas en forma de pan\u00edcula. A s\u00faa esporulaci\u00f3n \u00e9 entre abril e setembro.\nO nome deriva por ser un dos m\u00e1is grandes fieitos europeos. En moitas \u00e1reas, volveuse raro como resultado da drenaxe de terras pantanosas para agricultura.\nUsos.\nA ra\u00edz, como noutras especies de \"Osmunda\", empr\u00e9gase para producir \"fibra de osmunda\", material que se usa como soporte de crecemento de orqu\u00eddeas cultivadas e outras plantas ep\u00edfitas.\nDe acordo \u00e1 mitolox\u00eda eslava, os esporanxios, chamados \"flores de Perun\", te\u00f1en poderes m\u00e1xicos, como darlles aos seus posuidores a habilidade de derrotar demos, cumprir desexos, destrabar segredos, entender a lingua das \u00e1rbores. Con todo, coleccionar os esporanxios \u00e9 un proceso dificultoso. Nas tradici\u00f3ns m\u00e1is temper\u00e1s, deb\u00edase buscar en noites de Kupala; m\u00e1is tarde, despois do arribo da cristiandade, a data mudouse para Pascua. Pero sempre, a persoa que busca as flores de Perun debe permanecer dentro dun c\u00edrculo debuxado ao redor da planta e quitar as tretas dos demos."}
{"id": "124610", "revid": "111586", "url": "https://gl.wikipedia.org/wiki?curid=124610", "title": "Fento com\u00fan", "text": "O fento com\u00fan, felgueira ou fieito com\u00fan (\"Pteridium aquilinum\" (L.) Kuhn) \u00e9 unha especie de fieito pertencente \u00e1 familia \"Hypolepidaceae\". Esta especie \u00e9 un dos organismos vexetais de m\u00e1is ampla distribuci\u00f3n, pod\u00e9ndose atopar en todos os continentes, salvo na Ant\u00e1rtida.\nEn Galicia \u00e9 o m\u00e1is estendido dos fentos, ocupando o sotobosque principalmente de pi\u00f1eirais.\nDescrici\u00f3n.\nTr\u00e1tase dun fieito isosp\u00f3reo (\"t\u00f3dalas esporas do mesmo son iguais\") vivaz ou perenne cun rizoma subterr\u00e1neo moi desenvolvido que chega a acadar at\u00e9 un metro de lonxitude, o rizoma \u00e9 de cor parda e est\u00e1 cuberto de pelos escuros. As frondes son moi grandes, de at\u00e9 2 metros, con l\u00e1minas bi ou tripinnadas con p\u00ednnulas ovoides e glabras (desprovistas de pelo) na cara superior. O pec\u00edolo \u00e9 menor ou igual en lonxitude que a l\u00e1mina.\nPos\u00fae soros reunidos en cenosoros (\"agrupaci\u00f3ns de soros\") lineares con dobre indusio: este dobre indusio est\u00e1 composto por unha parte por un pseudoindusio (falso indusio) membranoso composto pola mesma l\u00e1mina e por un indusio verdadeiro de cor parda no env\u00e9s das frondes. Os esporanxios son esferoidales e te\u00f1en un anel lonxitudinal, e as esporas son triletas (\u00e9 dicir, te\u00f1en unha marca tripla prodecente do contacto cas esporas pr\u00f3ximas da t\u00e9trade) e son moi lixeiras, pod\u00e9ndose espallar de xeito doado por mor do vento. A s\u00faa esporulaci\u00f3n prod\u00facese entre xu\u00f1o e setembro.\nH\u00e1bitat.\nEspecie subcosmopolita de distribuci\u00f3n mundial e ausente en zonas des\u00e9rticas e subdes\u00e9rticas, que habita desde o nivel do mar at\u00e9 os 2.000 metros de altitude aproximadamente, sobre pisos profundos ben drenados at\u00e9 areas en zonas frescas con substratos lixeiramente sil\u00edceos. Forma parte de moitas series de vexetaci\u00f3n e as s\u00faas etapas de degradaci\u00f3n ao ser extremadamente resistente aos incendios forestais. En Galicia p\u00f3dese ver en moitas partes, mais prefire sobosques rareados ou solos \u00e1cidos sen cobertura."}
{"id": "124611", "revid": "1822", "url": "https://gl.wikipedia.org/wiki?curid=124611", "title": "Pteridium aquilinum", "text": ""}
{"id": "124612", "revid": "1660", "url": "https://gl.wikipedia.org/wiki?curid=124612", "title": "Divisi\u00f3n (biolox\u00eda)", "text": ""}
{"id": "124613", "revid": "22570", "url": "https://gl.wikipedia.org/wiki?curid=124613", "title": "Polypodiopsida", "text": "Polypodiposida \u00e9 unha clase de plantas da Divisi\u00f3n Pteridophyta (fieitos) que incl\u00fae todos os fieitos leptosporanxiados. Antes chamada Pteridopsida, na recente clasificaci\u00f3n feita no 2006 por Smith et al. a clase \u00e9 renomeada a Polypodiposida. Este nome recente de fieitos Monilophyta bas\u00e9ase en estudos moleculares publicados desde 1994 que clarificaron algunhas das confusi\u00f3ns na clasificaci\u00f3n e relaci\u00f3ns entre as familias de fieitos. Polypodiopsida \u00e9 unha das catro clases de Monilophytes (unha Infradivisi\u00f3n, esta clasificaci\u00f3n non \u00e9 reco\u00f1ecida polo \"International Code of Botanical Nomenclature\"), as outras tres son Marattiopsida, Equisetopsida, e Psilotopsida.\nClasificaci\u00f3n.\nO esquema de clasificaci\u00f3n proposto por Smith et al.(nomes alternativos entre par\u00e9nteses):\nDiscusi\u00f3n da Clasificaci\u00f3n Molecular.\nHoubo algunha oposici\u00f3n aos recentes estudos moleculares, avisando que ofrecen unha visi\u00f3n sesgada das ordes filoxen\u00e9ticas porque os estudos non te\u00f1en en conta f\u00f3siles representativos . De calquera xeito, os estudos moleculares aclararon relaci\u00f3ns entre familias que foron cridas como non monofil\u00e9ticas antes da informaci\u00f3n molecular, as cales foron deixadas en clasificaci\u00f3ns non monofil\u00e9ticas porque non se ti\u00f1a informaci\u00f3n abondo para facer o contrario . A reclasificaci\u00f3n dos fieitos empregando m\u00faltiples estudos moleculares, os cales se apoian entre si, non \u00e9 diferente entre clasificaci\u00f3ns do pasado."}
{"id": "124614", "revid": "72012", "url": "https://gl.wikipedia.org/wiki?curid=124614", "title": "Pteridopsida", "text": ""}
{"id": "124615", "revid": "89787", "url": "https://gl.wikipedia.org/wiki?curid=124615", "title": "Augaforte", "text": "A Augaforte \u00e9 un proceso de impresi\u00f3n no que un \u00e1cido forte penetra nas partes desprotexidas dunha l\u00e1mina de metal coa intenci\u00f3n de realizar un gravado na propia l\u00e1mina (ese \u00e9 o proceso orixinal; actualmente p\u00f3dense empregar outros produtos qu\u00edmicos e l\u00e1minas doutros materiais). Xunto co gravado \u00e9 unha das t\u00e9cnicas m\u00e1is empregadas nas antigas obras de impresi\u00f3n, e a\u00ednda hoxe \u00e9 amplamente usada.\nO m\u00e9todo.\nA l\u00e1mina de metal (normalmente de cobre, zinc ou aceiro) \u00e9 cuberta cunha capa de graxa ou verniz resistente \u00f3 \u00e1cido . Despois esc\u00e1rvase a capa con axuda dunha agulla ou dun buril para debuxar as li\u00f1as que se quere que aparezan na obra final (e que se corresponden coas zonas do metal que quedan \u00f3 descuberto). Unha vez feito o debuxo, a l\u00e1mina introd\u00facese nun ba\u00f1o de \u00e1cido ou apl\u00edcaselle \u00e1cido por riba . O \u00e1cido ataca as partes descubertas da l\u00e1mina de metal debuxando as\u00ed toda unha serie de li\u00f1as. A capa sobrante de graxa ou verniz ret\u00edrase. Posteriormente apl\u00edcaselle tinta \u00e1 l\u00e1mina e l\u00edmpase a superficie de xeito que s\u00f3 quede tinta nas li\u00f1as debuxadas polo \u00e1cido.\nA l\u00e1mina introd\u00facese nunha prensa de impresi\u00f3n de alta presi\u00f3n xunto cunha l\u00e1mina de papel (previamente humedecida para amolecela) . O papel absorbe a tinta da l\u00e1mina conseguindo as\u00ed un debuxo do gravado do \u00e1cido. O proceso pode repetirse m\u00e1is veces, cada l\u00e1mina pode dar lugar a centos de impresi\u00f3ns sen sufrir un desgaste considerable.\nA augaforte foi combinada normalmente con outras t\u00e9cnicas de impresi\u00f3n coma poden ser o gravado (no caso de Rembrandt) e a augatinta (no caso de Goya)."}
{"id": "124618", "revid": "98629", "url": "https://gl.wikipedia.org/wiki?curid=124618", "title": "Miroslav \u0110uki\u0107", "text": "Miroslav \u0110uki\u0107 (en serbio: \u041c\u0438\u0440\u043e\u0441\u043b\u0430\u0432 \u0402\u0443\u043a\u0438\u045b, \u00e1s veces citado, sobre todo en Espa\u00f1a, como Miroslav Djuki\u0107), nado en \u0160abac (daquela pertencente a Iugoslavia) o 19 de febreiro de 1966, \u00e9 un exfutbolista e actual adestrador de f\u00fatbol serbio. Xogaba de defensa e foi internacional coa selecci\u00f3n iugoslava e serbia. Actualmente adestra o FK Partizan.\nTraxectoria.\nIniciou a s\u00faa carreira no club da s\u00faa cidade natal, o FK Ma\u010dva \u0160abac, onde permaneceu ata fichar polo FK Rad en 1989. Tras unha tempada incorporouse ao Deportivo da Coru\u00f1a, por ent\u00f3n na Segunda Divisi\u00f3n de Espa\u00f1a. Djukic foi un dos protagonistas da eclosi\u00f3n do Deportivo entre os grandes do f\u00fatbol espa\u00f1ol. O serbio ser\u00e1 recordado por fallar un penalti no \u00faltimo minuto da \u00faltima xornada da tempada 1993/94, o que permitiria ao club galego conquistar a s\u00faa primeira liga. A\u00ednda as\u00ed, a seguinte tempada logrou o primeiro t\u00edtulo para o club coru\u00f1\u00e9s, a Copa do Rei, xogando como titular a final contra o Valencia. Posteriormente conquistou a Supercopa de Espa\u00f1a, antes de fichar polo Valencia CF o ver\u00e1n de 1997. A pesar da s\u00faa experiencia (chegou a Valencia con 31 anos), permaneceu no club levantino seis tempadas, nas que conquistou finalmente o campionato ligueiro en 2002. Terminou a s\u00faa carreira a tempada 2003/04 nas filas do CD Tenerife.\nDjukic era un libero t\u00e9cnico e elegante, sempre estaba ben colocado e moi poucas veces comet\u00eda erros, o que outorgaba unha gran seguridade \u00e1 defensa da que formaba parte. Adoitaba sacar o bal\u00f3n controlado desde atr\u00e1s mostrando detalles de gran calidade individual e incorpor\u00e1ndose con gran forza ao ataque. Ademais era un futbolista fr\u00edo e sereno e resultaba moi dif\u00edcil verlle perder a compostura sobre o terreo de xogo. Durante a s\u00faa estancia no Deportivo foi tremendamente regular, apenas se perdeu partidos ao longo dos campionatos, xa que as lesi\u00f3ns respect\u00e1ronlle ao m\u00e1ximo e as sanci\u00f3ns foron case desco\u00f1ecidas para el, nunca recibindo unha cartolina vermella, posto que case non necesitaba cometer faltas para arrebatar o bal\u00f3n aos dianteiros contrarios, cousa que fac\u00eda con grande elegancia. A todo o anterior, hai que sumarlle o seu gran traballo e esforzo os 90 minutos, e a s\u00faa capacidade de liderado no terreo de xogo.\nComo adestrador.\nTras retirarse regresou a vivir a Valencia, onde exerceu de comentarista deportivo en varias emisoras de radio e, simultaneamente, sacouse o carn\u00e9 de adestrador. O seu primeiro reto foi \u00e1 fronte da selecci\u00f3n sub-21 de Serbia, coa que se proclamou subcampi\u00f3n de Europa.\nA principios de 2007 asumiu a direcci\u00f3n t\u00e9cnica do FK Partizan Belgrado da primeira divisi\u00f3n serbia, alcanzando o subcampionato de liga. En decembro de 2007 decidiu non renovar o seu contrato cos \"grobari\" e pouco despois foi designado seleccionador nacional de Serbia, en substituci\u00f3n de Javier Clemente. Posteriormente substituioo no cargo Radomir Anti\u0107.\nDjukic f\u00edxose cargo do H\u00e9rcules CF os nove \u00faltimos partidos da tempada 2010\u201311, en substituci\u00f3n do cesado Esteban Vigo.\nO 20 de outubro de 2014 foi anunciado como novo adestrador do C\u00f3rdoba CF, en substituci\u00f3n de Chapi Ferrer."}
{"id": "124619", "revid": "895", "url": "https://gl.wikipedia.org/wiki?curid=124619", "title": "Miroslav Djuki\u0107", "text": ""}
{"id": "124620", "revid": "895", "url": "https://gl.wikipedia.org/wiki?curid=124620", "title": "Miroslav Djukic", "text": ""}
{"id": "124625", "revid": "5863", "url": "https://gl.wikipedia.org/wiki?curid=124625", "title": "S\u00edndrome de Asperger", "text": "A s\u00edndrome de Asperger \u00e9 un trastorno xeneralizado do desenvolvemento que forma parte dos trastornos do espectro autista e que implica para quen o padece dificultades significativas na interacci\u00f3n social. O termo utilizouno por vez primeira Lorna Wing en 1981 en honra do pediatra e psiquiatra austr\u00edaco Hans Asperger. Reco\u00f1ecido por primeira vez no \"Diagnostic and Statistical Manual of Mental Disorders\" na s\u00faa cuarta edici\u00f3n de 1994 (DSM-IV) afecta \u00e1 vida social da persoa, as s\u00faas percepci\u00f3ns sensoriais e tam\u00e9n \u00e1 s\u00faa motricidade caracteriz\u00e1ndose pola dificultade de interacci\u00f3n social, a falta de empat\u00eda, a interpretaci\u00f3n literal da linguaxe, dificultade cos cambios, repetici\u00f3n de comportamentos estereotipados pero a diferenza do autismo cl\u00e1sico non comporta ning\u00fan atraso no desenvolvemento cognitivo ou da linguaxe do individuo.\nDesde 2007, o 18 de febreiro conmem\u00f3rase o D\u00eda Internacional da S\u00edndrome de Asperger ."}
{"id": "124626", "revid": "1131", "url": "https://gl.wikipedia.org/wiki?curid=124626", "title": "Praia de Barra", "text": "A praia de Barra \u00e9 un areal do concello de Cangas, situado ao final da pen\u00ednsula do Morrazo, na r\u00eda de Vigo, ao abrigo do cabo de Punta Subrido.\nLocalizaci\u00f3n e caracter\u00edsticas.\nEst\u00e1 situada no lugar de Don\u00f3n, rodeada de pi\u00f1eiro aut\u00f3ctono e dunas. Forma un continuo areal xunto coa praia de Vi\u00f1\u00f3, m\u00e1is urbanizada, da que a separa un pequeno promontorio rochoso cunha pequena ba\u00eda que serve de lugar de amarre para naves de recreo.\nEsta praia foi unha das primeiras de Galiza onde se permitiu o nudismo, sendo na actualidade unha das m\u00e1is afamadas praias nudistas do pa\u00eds.\nAo estar na boca da r\u00eda as augas do oc\u00e9ano Atl\u00e1ntico est\u00e1n m\u00e1is fr\u00edas que nas praias interiores. Por\u00e9n, a s\u00faa situaci\u00f3n tam\u00e9n ofrece unha auga moito m\u00e1is limpa.\nForma parte do espazo protexido pertencente \u00e1 Rede Natura 2000, de cabo Home e a Costa da Vela, e \u00e9 veci\u00f1a do parque nacional das Illas Atl\u00e1nticas."}
{"id": "124628", "revid": "895", "url": "https://gl.wikipedia.org/wiki?curid=124628", "title": "Turu Flores", "text": ""}
{"id": "124629", "revid": "98629", "url": "https://gl.wikipedia.org/wiki?curid=124629", "title": "Fol\u00edolo", "text": "En bot\u00e1nica, ch\u00e1mase p\u00ednnula ou fol\u00edolo a cada unha das pezas nas que \u00e1s veces se atopa dividido o limbo dunha folla. Cando o limbo foliar est\u00e1 formado por un s\u00f3 fol\u00edolo, \u00e9 dicir non est\u00e1 dividido, dise que a folla \u00e9 unha folla simple. Cando o limbo foliar est\u00e1 dividido en fol\u00edolos dise que a folla \u00e9 composta.\nSegundo o n\u00famero de fol\u00edolos ou p\u00ednnulas dunha folla composta podemos diferenciar:\nUnha folla pinnulada pode ter a s\u00faa vez as p\u00ednnulas divididas en p\u00ednnulas, estas follas frecuentes por exemplo en moitos fieitos, ch\u00e1manse bipinnuladas (poden ser incluso tripinnuladas, catripinnuladas...)"}
{"id": "124630", "revid": "1660", "url": "https://gl.wikipedia.org/wiki?curid=124630", "title": "P\u00ednnula", "text": ""}
{"id": "124631", "revid": "98629", "url": "https://gl.wikipedia.org/wiki?curid=124631", "title": "Soro (bot\u00e1nica)", "text": "Nos fieitos, un soro \u00e9 unha agrupaci\u00f3n de esporanxios no bordo ou no env\u00e9s dunha fronde f\u00e9rtil. En moitas especies, est\u00e1n protexidos por unha cuberta chamada \"indusio\".\nOs soros f\u00f3rmanse na xeraci\u00f3n de espor\u00f3fitos, os esporanxios dentro producen medioesporas haploides . Ao madurar os esporanxios, o indusio murcha e as esporas a\u00ednda non poden liberarse at\u00e9 que o esporanxio se destr\u00fae.\nA forma, disposici\u00f3n, e situaci\u00f3n dos soros son valiosos puntos para a taxonom\u00eda dos fieitos. Os soros poden ser circulares ou lineais; en filas, paralelos ou oblicuos \u00e1 marxe, ou aleatoriamente. Tam\u00e9n a presenza ou ausencia do indusio serve para a taxa.\nNos fungos e liques, un soro \u00e9 unha agrupaci\u00f3n de esporanxios rodeados por unha capa externa.\nOs cenosoros son conxuntos de soros agrupados"}
{"id": "124633", "revid": "15490", "url": "https://gl.wikipedia.org/wiki?curid=124633", "title": "704 Interamnia", "text": "704 Interamnia, co\u00f1ecido tam\u00e9n como 910 KU ou 1952 MW, \u00e9 un xigantesco asteroide cun di\u00e1metro estimado de 350 quil\u00f3metros. A s\u00faa distancia media ao Sol \u00e9 3.067 (UA). Foi descuberto o 2 de outubro de 1910 polo astr\u00f3nomo e matem\u00e1tico italiano Vincenzo Cerulli, que decidiu po\u00f1er ese nome pola derivaci\u00f3n do nome en lat\u00edn da s\u00faa cidade natal, T\u00e9ramo.\nDescrici\u00f3n.\nInteramnia \u00e9 o quinto asteroide m\u00e1is grande do Sistema Solar, detr\u00e1s de Ceres, Palas, Vesta e Hygiea. Malia ser un dos asteroides m\u00e1is grandes, p\u00faidose estudar moi pouco, existindo moi poucos detalles sobre a s\u00faa composici\u00f3n interna ou forma e non hai an\u00e1lise sobre curvas de luz que poidan determinar a s\u00faa inclinaci\u00f3n axial. A s\u00faa aparente alta densidade suxire un corpo s\u00f3lido sen porosidade interna ou rastros de auga. Isto tam\u00e9n suxire que \"Interamnia\" \u00e9 o suficientemente grande como para ter poder resistir todas as colisi\u00f3ns que se produciron dentro do cinto de asteroides desde que se formou o Sistema Solar.\nA s\u00faa superficie escura e a relativa grande distancia que mant\u00e9n co Sol, evita que poida ser divisado con prism\u00e1ticos 10x50. Na maior parte das oposici\u00f3ns a s\u00faa magnitude aparente \u00e9 de arredor a +11,0, inferior ao brillo de Ceres, Palas e Vesta."}
{"id": "124634", "revid": "895", "url": "https://gl.wikipedia.org/wiki?curid=124634", "title": "Interamnia (asteroide)", "text": ""}
{"id": "124635", "revid": "89787", "url": "https://gl.wikipedia.org/wiki?curid=124635", "title": "Observatorio de Collurania-Teramo", "text": " \nO Osservatorio Astronomico di Collurania-Teramo \"Vincenzo Cerulli\" \u00e9 un observatorio astron\u00f3mico italiano, xestionado polo Istituto Nazionale di Astrofisica, que se atopa nas proximimades de T\u00e9ramo.\nHistoria.\nO observatorio fundouno o astr\u00f3nomo Vincenzo Cerulli, que se propuxo entre 1890 e 1891 crear o observatorio Collurania (de \"Collis Urani\u00e6\") nos outeiros fronte \u00e1 cidade de T\u00e9ramo, nuns terreos propiedade da familia. M\u00e1is tarde o edificio tomar\u00eda o nome da localidade.\nAs observaci\u00f3ns realizadas, utilizando un telescopio Cooke, comezan en 1896 e ad\u00edcanse principalmente \u00e1 observaci\u00f3n do planeta Marte e as s\u00faas chamadas \"canles\", cuxo descubrimento en 1877 por Giovanni Virginio Schiaparelli provocaba animadas discusi\u00f3ns astron\u00f3micas naquel tempo."}
{"id": "124642", "revid": "1131", "url": "https://gl.wikipedia.org/wiki?curid=124642", "title": "Jaime de Andrade", "text": ""}
{"id": "124643", "revid": "1131", "url": "https://gl.wikipedia.org/wiki?curid=124643", "title": "Emilio Rodr\u00edguez Barros", "text": ""}
{"id": "124644", "revid": "89787", "url": "https://gl.wikipedia.org/wiki?curid=124644", "title": "Volta ciclista a Galicia", "text": "A Volta a Galicia foi unha carreira ciclista por etapas de nivel profesional, cl\u00e1sica do calendario espa\u00f1ol, que percorr\u00eda as estradas de Galicia. Comezou a disputarse en 1933, sendo Salvador Cardona o seu primeiro ga\u00f1ador. At\u00e9 1955 tivo unha existencia irregular. En 1984 e 1985 celebrouse en xullo, entre 1987 e 1999 en agosto, e no 2000 en setembro. No seu tempo contou con ga\u00f1adores tan salientables como Miguel Indurain, Juli\u00e1n Berrendero, Delio Rodr\u00edguez, Andrew Hampsten ou Abraham Olano. O corredor con m\u00e1is vitorias \u00e9 o ponteare\u00e1n Emilio Rodr\u00edguez, con tres.\nOutros ilustres participantes na carreira foron Lance Armstrong (ga\u00f1ador dunha etapa na edici\u00f3n de 1992), Claudio Chiappucci (segundo da clasificaci\u00f3n xeral en 1994), Pedro Delgado, Paolo Bettini (ga\u00f1ador dunha etapa na edici\u00f3n de 1999), Laurent Jalabert (terceiro da clasificaci\u00f3n xeral en 1996), Gianni Bugno (ga\u00f1ador dunha etapa na edici\u00f3n de 1993) etc.\nA proba desapareceu no calendario do ciclismo profesional trala edici\u00f3n do ano 2000, pero a Volta a Galicia renaceu en 2002 para ciclistas afeccionados, cun formato de 5 etapas que logo foi reducido a 3, disput\u00e1ndose sempre no mes de setembro.\nXerseis.\nNo caso da Volta a Galicia, estes son os xerseis que distinguen \u00f3s l\u00edderes das distintas clasificaci\u00f3ns:"}
{"id": "124645", "revid": "1131", "url": "https://gl.wikipedia.org/wiki?curid=124645", "title": "Volta a Galicia", "text": ""}
{"id": "124647", "revid": "839", "url": "https://gl.wikipedia.org/wiki?curid=124647", "title": "Peter Christian Asbj\u00f8rnsen", "text": ""}
{"id": "124648", "revid": "89787", "url": "https://gl.wikipedia.org/wiki?curid=124648", "title": "Esporanxio", "text": " \nO esporanxio \u00e9 a estrutura das plantas, fungos ou algas que produce e cont\u00e9n as esporas. At\u00f3panse esporanxios nas anxiospermas, ximnospermas, fieitos e os seus parentes, nas bri\u00f3fitas, algas e fungos.\nEn relaci\u00f3n ao ciclo de vida das plantas, naquelas plantas cuxa xeraci\u00f3n diplonte \u00e9 multicelular (pos\u00faen \"espor\u00f3fito\"), ch\u00e1mase esporanxio \u00e1 estrutura nacida no espor\u00f3fito que se especializa en levar a cabo a meiose que dar\u00e1 as esporas haploides (n).\nNos fieitos, os esporanxios poden estar recubertos por indusios."}
{"id": "124650", "revid": "56817", "url": "https://gl.wikipedia.org/wiki?curid=124650", "title": "Fento dos valos", "text": "O fento dos valos ou fento das pedras (\"Polypodium vulgare\" \"L.\") \u00e9 unha especie de fieito da familia Polypodiaceae. \nDescrici\u00f3n.\nEsta especie ten un rizoma rastreiro bastante groso que se estende sobre as rochas e os troncos das \u00e1rbores ademais de medrar no chan. As frondes, perennes e duns 30\u00a0cm de longo, nacen en pec\u00edolos sarmentosos de semellante lonxitude. As p\u00ednnulas (fol\u00edolos) son \u00e1s veces dentadas e poden tornarse cristadas. Os soros (un soro \u00e9 un grupo de esporanxios) son redondeados, \u00e1s veces con pelos glandulares, dispostos en d\u00faas filas aos lados do nervio central de cada segmento foliar, de cor alaranxada que despois remata en casta\u00f1o. Madura no ver\u00e1n.\nH\u00e1bitat.\nZonas rochosas e sombrizas, fragas, muros, preferindo os sitios ricos en materia org\u00e1nica e acedos.\nDistribuci\u00f3n.\nEsta especie \u00e9 de ampla distribuci\u00f3n en Am\u00e9rica do Norte, Europa, \u00c1frica e Asia."}
{"id": "124651", "revid": "1660", "url": "https://gl.wikipedia.org/wiki?curid=124651", "title": "Polypodium vulgare", "text": ""}
{"id": "124652", "revid": "839", "url": "https://gl.wikipedia.org/wiki?curid=124652", "title": "Twilight (serie)", "text": "Twilight \u00e9 unha serie de novelas de fantas\u00eda rom\u00e1ntica para mozos sobre vampiros da autora estadounidense Stephenie Meyer, composta polos libros \"Twilight\", \"New Moon\", \"Eclipse\" e \"Breaking Dawn\". Retrata a vida de Bella Swan, unha adolescente que se traslada a vivir a Forks, Washington, que cambia radicalmente de vida cando se namora dun vampiro chamado Edward Cullen. A serie c\u00f3ntase fundamentalmente desde o punto de vista de Bella, co ep\u00edlogo de \"Eclipse\" e unha parte de \"Breaking Dawn\" contadas desde o punto de vista de Jacob Black. \"Midnight Sun\", unha novela in\u00e9dita da serie, \u00e9 a historia do primeiro libro contada desde o punto de vista de Edward Cullen.\nDesde a edici\u00f3n da primeira novela, \"Twilight\" en 2005, os libros ga\u00f1aron unha gran popularidade e \u00e9xito comercial en todo o mundo. En 2009 as catro novelas venderan 70 mill\u00f3ns de exemplares en todo o mundo con traduci\u00f3ns a 37 linguas. En 2008 realizouse o primeiro filme baseado na serie, \"Twilight\" e o segundo, \"New Moon\", ten prevista a s\u00faa estrea o 20 de novembro de 2009."}
{"id": "124655", "revid": "8128", "url": "https://gl.wikipedia.org/wiki?curid=124655", "title": "WWE", "text": ""}
{"id": "124661", "revid": "1410", "url": "https://gl.wikipedia.org/wiki?curid=124661", "title": "Fenta", "text": "A fenta ou fento femia (Athyrium filix-femina) \u00e9 unha especie de fieito longo e plumoso, natural na maior parte do Hemisferio Norte temperado, xeralmente abundante en ambientes h\u00famidos e sombrizos (bosques) e que se planta a mi\u00fado como elemento decorativo. Recibe tam\u00e9n o nome de fento manso.\nA planta \u00e9 cespitosa (as frondas medran a partir do grupo basal ao longo do rizoma). As frondes son amarelo-verdosas, de 20\u201390\u00a0cm de lonxitude e 5\u201325\u00a0cm de amplo; e son caducas. Os soros semellan puntos no env\u00e9s das frondes, entre 1-6 soros por p\u00ednnula, cubertos por unha prominencia albeira, e con forma de ril. As frondes son tripinnuladas.\nCultivo e usos.\nO rizoma e as frondes novas son velenosas se est\u00e1n cruas, mais comestibles despois de coci\u00f1alas."}
{"id": "124662", "revid": "1660", "url": "https://gl.wikipedia.org/wiki?curid=124662", "title": "Athyrium filix-femina", "text": ""}
{"id": "124678", "revid": "98629", "url": "https://gl.wikipedia.org/wiki?curid=124678", "title": "Espora", "text": "En biolox\u00eda, ch\u00e1mase espora \u00e1s unidades de reproduci\u00f3n das plantas (no senso da taxonom\u00eda de Linneo, ou sexa, inclu\u00edndo non s\u00f3 as plantas verdes, sen\u00f3n tam\u00e9n as algas, os musgos e os fungos). Son tam\u00e9n denominadas esporas as formas latentes de moitos animais ou os seus embri\u00f3ns, de protistas e de bacterias.\nUnha espora \u00e9 basicamente unha c\u00e9lula envolvida por unha parede celular que a protexe at\u00e9 que as condici\u00f3ns ambientais tornen favorables a s\u00faa xerminaci\u00f3n. A parede celular das esporas das plantas vasculares, constitu\u00edda por esporopolenina, o mesmo l\u00edpido da parede celular dos grans de pole, \u00e9 unha das estruturas m\u00e1is resistentes de todos os seres vivos, permanecendo inalterada por mill\u00f3ns de anos, mesmo despois da morte do contido celular.\nO termo espora \u00e9 xeralmente empregado para designar \u00e1s unidades de dispersi\u00f3n das plantas formadas por v\u00eda asexual, como os que se forman por meiose nos esporanxios dalg\u00fans fieitos, nos musgos ou nos fungos. Nestas \"plantas\", as esporas son xeralmente dispersas polo vento ou por animais e xerminan dando orixe a novas plantas que poden reproducirse sexualmente - os gamet\u00f3fitos.\nEsporas das plantas vasculares.\nNas espermat\u00f3fitas, as plantas que producen sementes - que son as verdadeiras \"unidades de dispersi\u00f3n\" e se forman por v\u00eda sexual - as \"esporas\" te\u00f1en unha vida ef\u00e9mera e toman designaci\u00f3ns diferentes de acordo co sexo do gameto ao que dar\u00e1n orixe:\nUnha importante diferenza entre esporas e sementes como unidades de dispersi\u00f3n \u00e9 que as esporas non conte\u00f1en reservas nutritivas e por tanto esixen condici\u00f3ns ambientais m\u00e1is favorables que as sementes para a xerminaci\u00f3n. Por outro lado, as esporas son m\u00e1is resistentes que as sementes e son xeralmente producidas en gran n\u00famero - unha estratexia semellante \u00e1 dos animais que producen gran n\u00famero de ovos.\nAs plantas poden ser homosp\u00f3ricas, se producen esporas semellantes, que dar\u00e1n orixe a gamet\u00f3ficos mon\u00f3icos ou di\u00f3icos, dependendo da especie; ou heterosp\u00f3ricas se producen esporas diferentes - o maior funcionando como espora \"feminino\" e o menor, como \"masculino\".\nUnha vez que as esporas das plantas se forman por meiose, son sempre producidas catro esporas a partir da c\u00e9lula nai. Coa formaci\u00f3n da parede celular, fican con marcas que determinan a forma como se desenvolveran dentro do esporanxio e que son importantes para a s\u00faa identificaci\u00f3n:\nEsporas dos fungos.\nSegundo o observado os esporanxios son bolsas, normalmente redondas, que almacenan esporas e est\u00e1n constitu\u00eddos por unha membrana de natureza quitinosa que os protexe e apenas os libera cando estes est\u00e1n maduros ou cando \u00e9 esmagada. Os esporanxios est\u00e1n \u201csuspendidos\u201d en hifas verticais, que son estruturas cil\u00edndricas chamadas esporanxi\u00f3foros."}
{"id": "124681", "revid": "56817", "url": "https://gl.wikipedia.org/wiki?curid=124681", "title": "Fronde", "text": "Unha fronde \u00e9 unha folla grande que \u00e1 s\u00faa vez ten moitas divisi\u00f3ns chamadas p\u00ednnulas ou fol\u00edolos. O termo empr\u00e9gase tipicamente para as follas de palmeiras, fieitos (ou fentos)...\nUnha fronde \u00e9 unha folla como a estrutura dun fieito ou dunha alga. O termo familiar apl\u00edcase \u00e1s follas de palmeiras e demais plantas con follas compostas por p\u00ednnulas \"(tam\u00e9n chamadas fol\u00edolos)\". As frondes dos fieitos levan as estruturas reprodutivas (soros e esporanxios)\nA fronde dun fieito est\u00e1 formado por un estipe, o tronco que soporta a folla, e a folla consiste nun tecido fotosint\u00e9tico laminar. As follas das frondes dos fieitos poden variar de seren simples (sen dividir) a pinnuladas. Se o tecido da folla non est\u00e1 dividida, a fronde pode describirse como lubalada, se non, a folla \u00e9 composta e cada divisi\u00f3n do tecido laminar ch\u00e1mase p\u00ednnula. As p\u00ednnulas p\u00f3dense distribu\u00edr ao longo do raque ou directamente enfrontadas enriba do tronco\nMoitos fieitos te\u00f1en p\u00ednnulas que se dividen d\u00faas ou m\u00e1is veces, e segundo o nivel de divisi\u00f3n desta dise:\nAlgunhas especies de fieitos coas frondes divididas non son pinnuladas, sen\u00f3n palmadas ou bifurcadas.\nNalgunha ou todas as follas maduras (xeralmente na superficie abaxial) xorden os esporanxios, que levan as esporas. Os esporanxios agr\u00fapanse en soros. En moitas especies a estes soros l\u00edgase unha superficie membranosa chamada indusio. As frondes tam\u00e9n poden estar cubertos por pelos.\nCada fronde medra do tronco ou rizoma, que na maior\u00eda das especies est\u00e1 cuberto de terra ou arr\u00e1strase por riba da superficie da mesma. O crecemento dunha fronde de fieito difer\u00e9nciase do crecemento dunha folla de planta con flor, xa que a fronde do fieito medra nunha elipse con aspecto de viol\u00edn.\nEn certas especies de fieitos as frondes f\u00e9rtiles difer\u00e9ncianse das est\u00e9riles en aspecto e morfolox\u00eda."}
{"id": "124682", "revid": "22570", "url": "https://gl.wikipedia.org/wiki?curid=124682", "title": "Limbo foliar", "text": "En bot\u00e1nica, ch\u00e1mase limbo foliar a l\u00e1mina que forma parte da anatom\u00eda dunha folla. A cara inferior ch\u00e1mase env\u00e9s, rev\u00e9s ou dorso e, a superior, anverso ou face.\nO limbo pode ser dunha peza, nese caso a folla \u00e9 \"simple\", ou formado por segmentos separados polo raque, o que fai \u00e1 folla \"composta\". Varios caracteres distintivos, que se empregan na descrici\u00f3n e reco\u00f1ecemento das especies bot\u00e1nicas, fican asociados ao limbo: a nervaci\u00f3n, a cor e o tricoma (que poden ser diferentes na cara superior e no env\u00e9s) e a forma da beira son os m\u00e1is destacados.\nNas gram\u00edneas d\u00e1selle o nome de \"l\u00e1mina\"."}
{"id": "124683", "revid": "89787", "url": "https://gl.wikipedia.org/wiki?curid=124683", "title": "Indusio", "text": " \nO indusio \u00e9 unha superficie membranosa ou pelosa presente nos fieitos que recobre os esporanxios. A s\u00faa misi\u00f3n \u00e9 protexer aos esporanxios das condici\u00f3ns ambientais desfavorables mentres as esporas non maduran. Unha vez que a formaci\u00f3n das esporas rematou permiten a liberaci\u00f3n das mesmas.\nXeralmente a forma do indusio \u00e9 laminar, a\u00ednda que cada x\u00e9nero pode ter a s\u00faa morfolox\u00eda propia, podendo ter forma lanceolada, lineal, tubular, de ril... \nNo que respecta \u00e1 orixe do indusio, esta \u00e9 epid\u00e9rmica."}
{"id": "124685", "revid": "89787", "url": "https://gl.wikipedia.org/wiki?curid=124685", "title": "Eric Burdon", "text": "Eric Victor Burdon (nado en Newcastle o 11 de maio de 1941) \u00e9 un cantante e compositor ingl\u00e9s. Foi o fundador e vocalista principal da banda de R&amp;B e rock The Animals e da banda de funk War. \u00c9 considerado un dos cantantes m\u00e1is distintivos de British Invasion coa s\u00faa profunda e poderosa voz de blues-rock. Tam\u00e9n \u00e9 co\u00f1ecido polas s\u00faas actuaci\u00f3ns esc\u00e9nicas agresivas.\nEn 2008, ocupou o posto 57 na lista da revista \"Rolling Stone\" entre \"Os 100 mellores cantantes de todos os tempos\".\nVida persoal.\nEn 1967 Burdon casou con Angela \"Angie\" King, unha hippie e modelo anglo-india conectada coa escena musical. Ao ano seguinte deixouno por Jimi Hendrix, e ela e Burdon divorci\u00e1ronse en 1969. Foi asasinada en 1992 por un antigo noivo.\nEn 1972 Burdon casou con Rose Marks, coa que ten unha filla, Alex. Divorc\u00edronse en 1978.\nEn 1999 casou con Marianna Proestou, unha avogada grega.\nDiscograf\u00eda oficial.\nThe Animals\nEric Burdon &amp; the Animals\nEric Burdon and War\nSolo\nEric Burdon Band\nEric Burdon's Fire Dept."}
{"id": "124696", "revid": "136403", "url": "https://gl.wikipedia.org/wiki?curid=124696", "title": "Praias de Cangas", "text": "O concello de Cangas, situado no extremo da pen\u00ednsula do Morrazo, entre a r\u00eda de Vigo e a r\u00eda de Pontevedra, conta con 38 praias.\nA costa do concello \u00e9 m\u00e1is rochosa e acantilada na cara oeste, que d\u00e1 ao oc\u00e9ano Atl\u00e1ntico de modo aberto, na zona da costa da Vela. Na zona da r\u00eda de Vigo a costa at\u00f3pase protexido polas illas C\u00edes. Ademais das enseadas de Cangas, Lim\u00e9ns e Nerga, tam\u00e9n \u00e9 tranquila a zona da r\u00eda de Ald\u00e1n e a pequena enseada entre punta Roabaleira e punta Fuxi\u00f1o. Cabo Home sit\u00faase nunha pequena pen\u00ednsula entre a praia de Barra e a costa da Vela, xunto \u00e1 praia de Melide.\nHistoricamente as illas C\u00edes estiveron vencelladas a Cangas. Os seus habitantes provi\u00f1an das parroquias do concello, pero coa creaci\u00f3n no s\u00e9culo XIX das entidades municipais modernas, foron asignadas ao concello de Vigo.\nAs praias.\nSeguindo o percorrido do litoral do concello, desde o l\u00edmite con Moa\u00f1a at\u00e9 Bueu, est\u00e1n os seguintes areais:\nA praia do Canabal \u00e9 un pequeno areal de acceso peonil, moi pouco transistada e preto do casco urbano de Cangas. Ten 500 m de lonxitude e 10 m de ancho media.\nA praia dos Alem\u00e1ns, co\u00f1ecida tradicionalmente como praia das Ratas ou praia do Solano, \u00e9 un pequeno areal semiurbano, de acceso peonil s\u00f3 practicable coa marea baixa. Est\u00e1 protexida da illa das Ratas, e ten grandes rochas e area fina e branca. Ten 200 m de lonxitude e uns 10 m de ancho. \u00c9 unha praia nudista.\nA praia de Rodeira est\u00e1 situada no n\u00facleo urbano. De 900 m de lonxitude e 40 de anchura media, ten un paseo mar\u00edtimo e conta cos servizos necesarios.\nA praia de Salgueir\u00f3n est\u00e1 situada despois das antigas instalaci\u00f3ns conserveiras de Mass\u00f3 en punta Balea. \u00c9 un pequeno areal semiurbano de area fina e branca, \u00e1 que se pode acceder en coche. Ten 150 m de lonxitude e unha anchura media de 10 m, variando moito en funci\u00f3n da marea.\nA praia da Congorza, case \u00e1 sa\u00edda da enseada de Cangas, preto do extremo de punta Balea, \u00e9 un pequeno areal semiurbano de acceso rodado. Ten 150 m de lonxitude e 10 m de anchura media.\nA praia do Medio est\u00e1 no extremo de punta Balea, e \u00e9 moi similar \u00e1s anteriores en tama\u00f1o e caracter\u00edsticas.\nA praia de Areamilla, tam\u00e9n en punta Balea, ocupa unha enseada que remata nunha ampla zona rochosa que contin\u00faa at\u00e9 a enseada de Lim\u00e9ns. Ten area branca e fina e conta con toda clase de servizos, acadando bastantes anos a Bandeira Azul. Ten uns 200 m de lonxitude e uns 20 m de ancho, contando con paseo mar\u00edtimo. Malia ser semiurbana, a s\u00faa contorna est\u00e1 protexido como espazo natural.\nA praia do Porto \u00e9 un pequeno areal de acceso peonil e area branca, duns 90 m de lonxitude e 7 de ancho. \u00c9 a primeira da enseada de Lim\u00e9ns.\nA praia de Santa Marta de Darbo \u00e9 un areal semiurbano, de acceso peonil que conta con toda clase de servizos. De area branca, ten uns 190 m de lonxitude e uns 20 de ancho.\nA praia de Lim\u00e9ns \u00e9 a principal praia da enseada de Lim\u00e9ns, e est\u00e1 no pequeno n\u00facleo urbano da parroquia do H\u00edo. Ten 310 m de lonxitude e 25 de ancho. Adoita ter Bandeira Azul e ten toda clase de servizos.\nA praia de Temper\u00e1ns \u00e9 un pequeno areal de acceso peonil, de 200 m de lonxitude e 10 de ancho.\nA praia dos Castros \u00e9 un areal rochoso de acceso peonil, de 175 m de lonxitude e uns 10 de ancho.\nA enseada de Nerga, entre Punta Corbeiro e Punta Fuxi\u00f1o, est\u00e1 dividida en tres areais por dous promontorios.\nA praia de Nerga \u00e9 o primeiro deles. Est\u00e1 xunto ao pequeno n\u00facleo de Nerga, e ten acceso rodado. De area branca e 700 m de lonxitude e 30 de ancho, est\u00e1 moi coidada e conta con todos os servizos, polo que adoita ter a Bandeira Azul.\nA praia de Vi\u00f1\u00f3, tam\u00e9n co\u00f1ecida como a praia de Area Me\u00e1n, \u00e9 de acceso peonil. Tras ela hai unha grande duna cun pi\u00f1eiral. Ten uns 300 m de lonxitude e uns 30 de ancho. O seu illamento e o feito de estar a car\u00f3n da praia de Barra fan que cada vez m\u00e1is xente practique o nudismo nela.\nA praia de Barra \u00e9 unha das praias nudistas m\u00e1is aprezadas en Galiza. Ten 750 m de lonxitude e 30 de ancho, e conta con area branca e fina, con numerosos restos de cunchas. Trala barra de area hai un pi\u00f1eiral dunar, e no extremo, preto do muro natural de Punta Fuxi\u00f1o, hai unha ampla duna que pecha a desembocadura dun pequeno regato que, cando leva caudal, acaba remans\u00e1ndose. A praia e a contorna est\u00e1n inclu\u00eddos no Espazo Natural Protexido Dunas de Barra e Costa da Soavela, pertencente \u00e1 Rede Natura 2000.\nA praia de Melide est\u00e1 entre Punta Fuxi\u00f1o e Punta Robaleira, nunha pequena enseada chea de area, sobre a cal se formou un pi\u00f1eiral. A praia est\u00e1 no centro da \u00e1rea co\u00f1ecida como Cabo Home, debido a un dos cabos desta pen\u00ednsula, que separa o areal da acantilada costa de Soavela. A praia \u00e9 de fina area branca e ondas moderadas, de 250 m de lonxitude e uns 40 de ancho. Est\u00e1 bastante illada, no coraz\u00f3n do espazo natural protexido anteriormente mencionado. Adoita recibir a Bandeira Azul, e o acceso \u00e9 peonil.\nA praia de Couso, tam\u00e9n co\u00f1ecida como Punta Couso, est\u00e1 no outro extremo da Costa da Vela, no lado leste da entrada da r\u00eda de Ald\u00e1n. \u00c9 un pequeno areal illado no extremo do cabo, duns 100 m de lonxitude e 5 de ancho. O acceso \u00e9 peonil, e a area \u00e9 dourada.\nA praia do Portal \u00e9 moi similar \u00e1 anterior, cuns 150 m de lonxitude e 5 de ancho.\nA praia de Rab\u00e1ns \u00e9 tam\u00e9n similar \u00e1s d\u00faas anteriores, con 150 m de lonxitude e 5 de ancho.\nA praia de Alada \u00e9 un areal semiurbano de acceso peonil, de 100 m de lonxitude e uns 7 de ancho. Est\u00e1 formada por unha mestura de bolos e area fina.\nA praia de Estrepeiros, de 200 m de lonxitude e 5 de ancho, est\u00e1 illado e ten acceso peonil. Ten mestura de rochas e area.\nA praia de Areabrava, de 300 m de lonxitude e uns 30 de ancho, adoita ter a Bandeira Azul, pois goza de todos os servizos e coidados. Ten un fondo dunar.\nA praia de Casti\u00f1eiras, de area branca e uns 150 m de lonxitude e 5 m de ancho, est\u00e1 bastante illada pero conta coa posibilidade de acceder mediante veh\u00edculos rodados.\nA praia de Pip\u00edn ou praia de Amians ten 50 m de longo e 10 de ancho. Malia estar bastante illada e ter acceso con veh\u00edculos, adoita ter unha baixa ocupaci\u00f3n.\nA praia de San Xi\u00e1n ou praia de Terra da Laxe ten uns 200 m de lonxitude e 10 de ancho. De augas tranquilas e area fina e branca, malia estar illade p\u00f3dese acceder a ela en coche.\nA praia de Pint\u00e9ns ten 300 m de lonxitude e 25 de ancho. O acceso \u00e9 rodado, a area branca e as augas tranquilas.\nA praia de Arneles ou praia de H\u00edo \u00e9 un areal semiurbano de 500 m de longo e uns 25 de ancho, con augas tranquilas e area branca.\nA praia da Testada \u00e9 un pequeno e estreito areal, duns 80 m de longo e 1 de ancho medio. Ten baixa ocupaci\u00f3n, malia ser semiurbana, ter acceso mediante veh\u00edculos e ter fina area.\nA praia de Vilari\u00f1o, situada no n\u00facleo de Vilari\u00f1o, ten 500 m de lonxitude e 60 de ancho. Situada no final da r\u00eda de Ald\u00e1n, as s\u00faas augas son tranquilas e a area branca. O acceso \u00e9 rodado. Ten todos os servizos e adoita lograr a Bandeira Azul.\nA praia dos Picos, xa na marxe dereita da r\u00eda de Ald\u00e1n, \u00e9 un areal urbano de 100 m de longo e 5 de ancho, tam\u00e9n de augas tranquilas e area branca.\nA praia de San Cibr\u00e1n ten 250 m de longo pero \u00e9 moi estreita, quedando cuberta cando a marea sobe moito. Situada a car\u00f3n do n\u00facleo de Ald\u00e1n, conta con todos os servizos.\nA praia de Con de Sestadelo \u00e9 un pequeno areal de 50 m de longo e un ancho medio de 1 m. Ten augas tranquilas e area dourada.\nA praia de Coba de Balea \u00e9 semiurbana, con area branca e acceso peonil. De 50 m de longo, adoita ser cuberta pola auga cando sobe a marea.\nA praia de Areacova \u00e9 semiurbana, situada a car\u00f3n da estrada e do c\u00e1mping de Ald\u00e1n. Ten area branca e augas tranquilas, con 250 m de longo e uns 20 de anchura media.\nA praia de Franc\u00f3n \u00e9 bastante concorrida, debido a que est\u00e1 a car\u00f3n do c\u00e1mping de Ald\u00e1n. Ten 200 m de lonxitude e 25 de ancho, con acceso peonil. Ten area branca e augas tranquilas.\nA praia de Sartax\u00e9ns \u00e9 un pequeno areal entre Franc\u00f3n e Mendu\u00ed\u00f1a, illado e con acceso peonil.\nA praia de Mendu\u00ed\u00f1a, de 250 m de lonxitude e 30 de ancho, est\u00e1 ben equipada e coidada, polo que adoita acadar a Bandeira Azul. A area \u00e9 fina e branca, e as augas son tranquilas.\nA praia de Lagoelas, aberta ao mar no final da r\u00eda de Ald\u00e1n, ten 100 m de lonxitude e uns 12 de ancho. A oleaxe \u00e9 moderada e a area branca e fina. O acceso \u00e9 peonil."}
{"id": "124697", "revid": "23204", "url": "https://gl.wikipedia.org/wiki?curid=124697", "title": "Dev Patel", "text": "Dev Patel, nado o 23 de abril de 1990 en Harrow, Londres, \u00e9 un actor ingl\u00e9s de orixe india, concretamente guxarat\u00ed. Os seus pais naceron en Kenya, na comunidade hind\u00fa, pero co\u00f1ec\u00e9ronse en Inglaterra.\nTraxectoria persoal.\nDende pequeno practicou varias artes marciais, conseguindo en 2006 o cinto negro en taekwondo. Foi medalla de bronce nesa disciplina nos Campionatos Mundiais da Action International Martial Arts Association de 2004 en Dubl\u00edn. Ten m\u00e1is de 30 medallas de varias competici\u00f3ns.\nTraxectoria profesional.\nDende rapaz tivo interese pola interpretaci\u00f3ns e comezou no teatro escolar. Despois pasou \u00e1 Whitmore High School, onde conseguiu notas relevantes en drama emocionando os profesores o que o levou a se presentar \u00e1s audici\u00f3ns da serie Skins, na que conseguiu o seu primeiro papel interpretando a un paquistan\u00ed, en 2007, con 17 anos. Con ese papel, f\u00edxose famoso no Reino Unido pola interpretaci\u00f3n de Anwar Kharral nas d\u00faas primeiras tempadas da serie.\nO ano seguinte debutou no cine con Slumdog Millionaire, o filme de Danny Boyle, co papel de Jamal Malik. En 2010, foi un dos protagonistas do filme \"The Last Airbender,\" baseado na serie de debuxos animados \"\", e a\u00ednda que recadou 150 mill\u00f3ns de d\u00f3lares, Patel foi nomeado nos Premio Golden Raspberry 2014 como o peor actor.\nEn 2014, participou na serie \"The Newsroom\", durante 25 episodios."}
{"id": "124698", "revid": "23204", "url": "https://gl.wikipedia.org/wiki?curid=124698", "title": "Quilapay\u00fan", "text": "Quilapay\u00fan, palabra que en lingua mapuche significa \"Tres Barbas\", \u00e9 un conxunto musical formado en Santiago de Chile en xullo de 1965 polos irm\u00e1ns Eduardo e Julio Carrasco xunto a Julio Numhauser, unha procura de novas sonoridades para a m\u00fasica folcl\u00f3rica e popular latinoamericana."}
{"id": "124715", "revid": "1888", "url": "https://gl.wikipedia.org/wiki?curid=124715", "title": "Deputaci\u00f3n Provincial da Coru\u00f1a", "text": ""}
{"id": "124752", "revid": "89787", "url": "https://gl.wikipedia.org/wiki?curid=124752", "title": "Lingua jiwarli", "text": "Jiwarli (ou tam\u00e9n Djiwarli, Tjiwarli) \u00e9 unha lingua aborixe australiana empregada en Australia Occidental. \u00c9 unha das linguas mantharta.\nO \u00faltimo falante nativo de jiwarli, Jack Butler, faleceu en abril de 1986."}
{"id": "124754", "revid": "23204", "url": "https://gl.wikipedia.org/wiki?curid=124754", "title": "Espor\u00f3fito", "text": "O espor\u00f3fito \u00e9 unha fase diploide multicelular que ten lugar nas plantas, e naquelas algas que comparten coas primeiras a presenza de alternancia de xeraci\u00f3ns heterof\u00e1sica.\nEsta fase produce por meiose esporas haploides (meiosporas), do desenvolvemento das cales derivan individuos haploides, chamados gamet\u00f3fitos.\nUn espor\u00f3fito desenv\u00f3lvese por proliferaci\u00f3n celular (mitose) a partir dun cigoto, formado por fecundaci\u00f3n, \u00e9 dicir, a fusi\u00f3n de dous gametos ou c\u00e9lulas sexuais haploides, orixinados en \u00f3rganos especializados chamados gametanxios que se desenvolven sobre os gamet\u00f3fitos."}
{"id": "124756", "revid": "22570", "url": "https://gl.wikipedia.org/wiki?curid=124756", "title": "Gamet\u00f3fito", "text": "O gamet\u00f3fito \u00e9 a estrutura haploide multicelular das plantas haplo-diplontes (con alternancia de xeraci\u00f3ns gametof\u00edtica e esporof\u00edtica).\nCaracter\u00edsticas.\nO gamet\u00f3fito produce os gametos masculinos ou femininos (ou ambos), durante a meiose. A fusi\u00f3n dos gametos masculinos e femininos produce o cigoto. Nos musgos e nos fieitos, o gamet\u00f3fito \u00e9 unha fase visible do ciclo de vida. Nos bri\u00f3fitos dise que o gamet\u00f3fito \u00e9 \"a fase dominante\" do ciclo de vida, porque \u00e9 fotosint\u00e9tico e o que debe resistir a presi\u00f3n da escolla do ambiente. En troques noutras plantas terrestres o gamet\u00f3fito \u00e9 moi pequeno (como nos fieitos) ou en plantas con semente (Spermatophyta), onde o saco embrionario co\u00f1\u00e9cese como megagamet\u00f3fito e a forma masculina (pole) ch\u00e1mase microgamet\u00f3fito.\nCando o ciclo de vida dunha planta non ten xeraci\u00f3n haploide multicelular (polo tanto posuir\u00eda un ciclo diplonte semellante ao dos animais) dise que non pos\u00faen gametofito."}
{"id": "124757", "revid": "5863", "url": "https://gl.wikipedia.org/wiki?curid=124757", "title": "Breaking Dawn", "text": "Breaking Dawn (en galego, \"Abrente\" ou \"Amencer\") \u00e9 a cuarta e \u00faltima novela da serie de vampiros e romance xuvenil \"Twilight\" de Stephenie Meyer. Div\u00eddese en tres libros ou secci\u00f3ns, o primeiro e o terceiro est\u00e1n contados desde a perspectiva de Bella Swan e o segundo desde a de Jacob Black, o lobishome amigo de Bella. Segundo a autora a obra est\u00e1 inspirada nas obras \"O so\u00f1o dunha noite de San Xo\u00e1n\" e \"O mercader de Venecia\", ambas as d\u00faas pezas de Shakespeare.\n\"Breaking Dawn\" publicouse o 2 de agosto de 2008 nos Estados Unidos de Am\u00e9rica, cunha tiraxe inicial de 3,7 mill\u00f3ns de exemplares. Moitas librer\u00edas e centros comerciais abriron expresamente ese d\u00eda toda a noite, vendendo 1,3 mill\u00f3ns de exemplares nas primeiras 24 horas, unha marca nunca conseguida pola editorial Hachette Book Group USA."}
{"id": "124758", "revid": "89787", "url": "https://gl.wikipedia.org/wiki?curid=124758", "title": "Diploide", "text": "C\u00e9lulas diploides son aquelas cuxos cromosomas se organizan en pares de cromosomas hom\u00f3logos, e as\u00ed, para cada caracter\u00edstica existen polo menos dous xenes, estando cada un deles localizado nun cromosoma hom\u00f3logo. Dise que estas c\u00e9lulas pos\u00faen 2n cromosomas, onde n \u00e9 o n\u00famero de cromosomas caracter\u00edstico da especie en cuesti\u00f3n, ou \"n\u00famero haploide\".\nNo caso da especie humana, \"n\" corresponde a 23 cromosomas, polo cal as c\u00e9lulas som\u00e1ticas pos\u00faen \"2n\", ou sexa, 46 cromosomas. Cando ocorre a fecundaci\u00f3n, os 23 cromosomas presentes no espermatozoide x\u00fantanse cos 23 cromosomas presentes no \u00f3vulo.\nAs mulleres pos\u00faen o \u00faltimo par de cromosomas, o 23\u00ba, igual a x;x onde x \u00e9 un tipo de cromosoma. Xa os homes o pos\u00faen como x;y, determinando o seu sexo."}
{"id": "124759", "revid": "83328", "url": "https://gl.wikipedia.org/wiki?curid=124759", "title": "Env\u00e9s", "text": "En bot\u00e1nica, ch\u00e1mase env\u00e9s ou rev\u00e9s \u00e1 cara inferior da l\u00e1mina ou limbo da folla dunha planta. A epiderme do env\u00e9s tende a ser diferente \u00e1 da face ou cara superior; case sempre presenta unha cut\u00edcula m\u00e1is fina, maior densidade de estomas e, frecuentemente tam\u00e9n, maior abundancia de tricoma (pelos epid\u00e9rmicos). Case sempre \u00e9 de cor m\u00e1is clara c\u00e1 face."}
{"id": "124762", "revid": "89787", "url": "https://gl.wikipedia.org/wiki?curid=124762", "title": "Haploide", "text": "C\u00e9lulas haploides son as c\u00e9lulas dos organismos eucariotas que te\u00f1en un \u00fanico conxunto de cromosomas ou a metade do n\u00famero normal de cromosomas en c\u00e9ulas diploides (2n), caracter\u00edstico da especie, xeralmente referido pola letra min\u00fascula n.\nCaracter\u00edsticas.\nMoitos protistas e fungos presentan todas as c\u00e9lulas som\u00e1ticas haploides, ao contrario dos animais e plantas vasculares, cuxas c\u00e9lulas non-reprodutivas son normalmente diploides (2n). Nestes organismos, as c\u00e9lulas sexuais, os gametos, te\u00f1en un \u00fanico complemento cromos\u00f3mico, unha vez que son xeradas por meiose.\nOs seres vivos con todas as c\u00e9lulas haploides na forma adulta te\u00f1en un ciclo de vida haplobionte, ou sexa, o cigoto formado pola conxugaci\u00f3n de d\u00faas c\u00e9lulas, \u00e9 diploide e normalmente sofre inmediatamente meiose para formar c\u00e9lulas haploides que dar\u00e1n orixe aos novos individuos por mitoses. En moitos protozoos, non se co\u00f1ece a reproduci\u00f3n sexual, e a fisi\u00f3n binaria, na que ocorre a mitose do n\u00facleo; noutros, no entanto, como o \"Plasmodium\" (o organismo respons\u00e1bel da malaria), ocorren m\u00faltiples mitoses na mesma c\u00e9lula, dando orixe a \"esquizozo\u00edtos\" nun proceso co\u00f1ecido como esquizogonia .\nNos organismos diplontes, obs\u00e9rvanse diferentes ciclos de vida. Nos animais, as c\u00e9lulas sexuais son haploides (ciclo diplobionte), mais nos fieitos as esporas, producidas por meiose (logo haploides), desenv\u00f3lvense nun individuo que ten todas as c\u00e9lulas igualmente haploides, o protalo, onde se forman os gametas, por mitose; ch\u00e1mase a este ciclo de vida haplodiplobionte.\nEn moitos organismos diplontes poden ocorrer individuos haplontes, como as abellas obreiras e os abell\u00f3ns, que son resultado da reproduci\u00f3n partenox\u00e9nica, ou sexa, na que non houbo fusi\u00f3n de gametos (n) para a formaci\u00f3n do cigoto (2n). Nalgunhas plantas poden tam\u00e9n formarse individuos haplontes por apomixia."}
{"id": "124765", "revid": "7596", "url": "https://gl.wikipedia.org/wiki?curid=124765", "title": "Jos\u00e9 Fernando Carrillo", "text": "Jos\u00e9 Fernando Carrillo Ugarte, nado en Lima o 8 de marzo de 1949, \u00e9 un profesor e pol\u00edtico galego de orixe peruana.\nTraxectoria.\nNaceu no distrito de Lince, na cidade de Lima, no Per\u00fa. Fillo do avogado Eduardo Carrillo Le\u00f3n e de Alicia Vitoria Ugarte del Pino. En 1978 casou en Fisterra con Josefa Lago Lizancos, coa que ten 3 fillos.\nLogo de facer os estudos primarios e secundarios no colexio Marista \"San Luis\" de Barranco, en 1967 ingresou na Casa de Formaci\u00f3n da Congregaci\u00f3n dos Irm\u00e1ns Maristas no distrito de Santa Eulalia. Trasladouse a Pe\u00f1afiel (provincia de Valladolid) para facer o postulantado e noviciado, e regresou a Lima para seguir os estudos na Escola Normal Superior Marcelino Champagnat, obtendo o t\u00edtulo de Profesor de Educaci\u00f3n Secundaria en Relixi\u00f3n e Filosof\u00eda. Deu clase nos Colexios Champagnat de Chosica, San Luis de Barranco e San Jos\u00e9 do Callao, ademais de realizar estudos en Orientaci\u00f3n do Educando e de Historia do Per\u00fa na Pontificia Universidade Cat\u00f3lica do Per\u00fa (Inst. Riva Ag\u00fcero).\nEn 1975 deixou a Congregaci\u00f3n Marista. Trasladouse a Madrid un ano despois cunha bolsa do Instituto de Cultura Hisp\u00e1nica para facer o Curso de Innovaci\u00f3n de Sistemas Educativos, outros cursos de formaci\u00f3n do profesorado no ICE da Universidade Complutense de Madrid, obtendo, finalmente, o T\u00edtulo de Licenciado en Filosof\u00eda e Letras: Secci\u00f3n de Filosof\u00eda.\nXa en Fisterra, deu clase en Primaria e Secundaria no Colexio da Nosa Se\u00f1ora do Carme.\nPol\u00edtica.\nEn 1988 foi elixido concelleiro en Fisterra polo CDS. En 1991 foi elixido alcalde co apoio do PP, pero 9 meses despois asinou un pacto coas forzas pol\u00edticas ent\u00f3n na oposici\u00f3n (PSdeG e BNG), que pasaron a formar parte do novo goberno.\nEn 1995, pasou a ocupar o cargo de 1\u00ba tenente de alcalde e responsable da \u00e1rea de Cultura e Deportes. Tralas elecci\u00f3ns de 1999 quedou como portavoz municipal do grupo do CDS, na oposici\u00f3n. En 2003 abandonou a pol\u00edtica activa.\nEscribiu numerosos artigos da historia de Fisterra e de an\u00e1lise pol\u00edtica, que foron publicados nos diarios \"La Voz de Galicia\" e \"O Correo Galego\"."}
{"id": "124776", "revid": "43327", "url": "https://gl.wikipedia.org/wiki?curid=124776", "title": "Nassau", "text": "O top\u00f3nimo Nassau pode referirse a:"}
{"id": "124781", "revid": "1131", "url": "https://gl.wikipedia.org/wiki?curid=124781", "title": "Barnhart", "text": ""}
{"id": "124790", "revid": "98629", "url": "https://gl.wikipedia.org/wiki?curid=124790", "title": "Gomo", "text": "En bot\u00e1nica, ch\u00e1mase gomo ou xema, \u00e1 formaci\u00f3n inicial dunha p\u00f3la das plantas vasculares, formado por c\u00e9lulas meristem\u00e1ticas. Na lingua vulgar, xeralmente empr\u00e9ganse palabras como bot\u00f3n ou anovo. Os termos rebento, brote, gromo, xermolo, abrocho, adoitan ser xemas xa desenvolvidas; por\u00e9n \u00e1s veces os termos se confunden.\nOs gomos poden formarse na axila dunha folla ou na extremidade dunha p\u00f3la ou do talo e poden dar orixe a unha nova p\u00f3la ou a unha flor (que \u00e9 unha p\u00f3la modificada para as funci\u00f3ns da reproduci\u00f3n).\nUnha vez formado, un brote pode ficar por alg\u00fan tempo adormentado, ou pode formar unha p\u00f3la inmediatamente.\nFormaci\u00f3n e desenvolvemento dos gomos.\nOs gomos de moitas plantas le\u00f1osas, especialmente nos climas t\u00e9pedos e fr\u00edos, nacen protexidos por unha cobertura de follas modificadas chamadas \"escamas\" que protexen os delicados tecidos interiores. Nalgunhas plantas, as escamas est\u00e1n cubertas por unha substancia mucilaxinosa que aumenta a protecci\u00f3n. Cando o gomo se desenvolve, as escamas poden medrar un pouco, mais xeralmente caen, deixando na superficie do ramo unha serie de marcas horizontais. Por medio destas marcas \u00e9 pos\u00edbel determinar a idade do ramo, xa que, en cada ano, o seu crecemento termina coa formaci\u00f3n dun gomo, que vai producir un novo conxunto de marcas. Co tempo e o desenvolvemento da casca (\"cortiza na sobreira\"), estas marcas tenden a ficar obliteradas polo que, despois dalg\u00fans anos, xa non \u00e9 pos\u00edbel determinar a idade dos ramos por este m\u00e9todo.\n\u00c1s veces, p\u00f3dese distinguir nun gomo unha serie ben marcada de tipos de escamas: no \"Aesculus\", por exemplo, f\u00f3rmanse pequenas escamas casta\u00f1as por f\u00f3ra, cubrindo outras maiores que, cando o brote se abre t\u00f3rnanse verdes, at\u00e9 as follas internas, de cor e forma t\u00edpicas. Estas series suxiren que as escamas dos gomos sexan follas verdadeiras, modificadas para protexer os delicados tecidos meristem\u00e1ticos durante per\u00edodos desfavor\u00e1beis.\nEn moitas plantas, non se forman escamas nos gomos, que son ent\u00f3n chamados gomos espidos. Nestes gomos, as min\u00fasculas follas en desenvolvemento son moitas veces tomentosas (con longos cilios), como en varias especies de \"Rhus\" e de \"Viburnum\". En moitas plantas herb\u00e1ceas, os gomos son a\u00ednda m\u00e1is reducidos, moitas veces consistindo apenas en masas de c\u00e9lulas indiferenciadas nas axilas das follas. Un repolo, no entanto, (ver \" Brassica \") \u00e9 un gomo terminal excepcionalmente grande, en canto as coles de Bruxelas son gomos laterais.\nUnha vez que moitos gomos se forman nas axilas das follas, a s\u00faa distribuci\u00f3n no talo \u00e9 a mesma das follas: poden ser alternos, opostos ou verticilados. Nalgunhas plantas poden formarse gomos en puntos at\u00edpicos e son chamados gomos adventicios buds.\nTipos de gomos.\nOs gomos son \u00fatiles na identificaci\u00f3n das plantas, especialmente nas le\u00f1osas que, no inverno perden as follas. Para este efecto, os gomos son clasificados e descritos de acordo con diferentes criterios: localizaci\u00f3n na planta, \"status\", morfolox\u00eda e funci\u00f3n:"}
{"id": "124791", "revid": "1660", "url": "https://gl.wikipedia.org/wiki?curid=124791", "title": "Xema (bot\u00e1nica)", "text": ""}
{"id": "124794", "revid": "89787", "url": "https://gl.wikipedia.org/wiki?curid=124794", "title": "Mar\u00eda Antonieta de Austria", "text": "Mar\u00eda Antonia Xosefa Xoana de Habsburgo-Lorena (en\u00a0alem\u00e1n\u00a0\"Maria Antonia Josepha Johanna von Habsburg-Lothringen;\" en franc\u00e9s \"Marie Antoinette Jos\u00e8phe Jeanne de Habsbourg-Lorraine)\", nada en Viena o 2 de novembro de 1755 e morta na guillotina en Par\u00eds o 16 de outubro de 1793, m\u00e1is co\u00f1ecida so o nome de Mar\u00eda Antonieta de Austria, foi princesa real de Hungr\u00eda e de Bohemia, arquiduquesa de Austria, ra\u00ed\u00f1a consorte de Francia (1774-1793) polo seu matrimonio con Lu\u00eds XVI. Era a irm\u00e1 de Xos\u00e9 II de Habsburgo e de Leopoldo II de Habsburgo. Foi alcumada dende a s\u00faa chegada a Francia l'Autrichienne (unha\u00a0paronomasia\u00a0en franc\u00e9s das palabras\u00a0\"autrichienne\", que significa 'muller austr\u00edaca' e\u00a0\"autre-chienne\", que significa 'outra cadela') e, m\u00e1is tarde, Madame D\u00e9ficit.\nTraxectoria.\nMocidade.\nEn Viena.\nFilla do emperador do Sacro Imperio Romano Xerm\u00e1nico Francisco I, gran duque de Toscana, e de s\u00faa esposa Mar\u00eda Tareixa I, arquiduquesa de Austria, ra\u00ed\u00f1a de Hungr\u00eda e ra\u00ed\u00f1a de Bohemia, naceu o 2 de novembro de 1755. \u00c9 a d\u00e9cimo quinta e pen\u00faltima filli\u00f1a da parella imperial. Dela enc\u00e1rganse as aias, gobernantas da familia real (Mme de Brandeiss e a severa Mme de Lerchenfeld), baixo a estrita supervisi\u00f3n da emperatriz, que ten ideas moi b\u00e1sicas sobre a educaci\u00f3n dos seus fillos: hixiene rigorosa, r\u00e9xime inflex\u00edbel e fortalecemento do corpo. Pasa a s\u00faa m\u00e1is tenra nenez entre os pazos de Hofburg e Sch\u00f6nbrunn, en Viena.\nA emperatriz xa se esforza por casar s\u00faa filla co maior dos netos de Lu\u00eds XV que ten, m\u00e1is ou menos, a mesma idade ca ela. Do mesmo xeito, Mar\u00eda Tareixa I acari\u00f1a a idea de unir a outra das s\u00faas fillas, Isabel, co vello rei Lu\u00eds XV. Tr\u00e1tase de selar a alianza franco-austr\u00edaca nada da famosa \"ca\u00edda das alianzas\" concretada en 1756 polo tratado de Versalles, co fin de neutralizar a ascensi\u00f3n de Prusia e a expansi\u00f3n de Inglaterra.\nCando Mar\u00eda Antonieta ten 13 anos, a emperatriz, vella dama e vi\u00fava, inter\u00e9sase m\u00e1is pola s\u00faa educaci\u00f3n coa esperanza de a casar. A arquiduquesa toma lecci\u00f3ns de clave con Gluck e de baile (franc\u00e9s) con Noverre. Cando s\u00faa nai escolle, amais, a dous actores para lles dar clases de dicci\u00f3n e de canto, o embaixador franc\u00e9s protesta oficialmente (os actores pasan ent\u00f3n por seren personaxes pouco recomend\u00e1beis). Mar\u00eda Tareixa I p\u00eddelle daquela que nomee a un preceptor aceptado pola coroa de Francia. Ser\u00e1 o abade de Vermond, admirador do S\u00e9culo das Luces e afeccionado \u00e1s Belas Artes que, enviado \u00e1 corte imperial, \u00eda arranxar as lagoas na educaci\u00f3n da nova arquiduquesa e comezar a a preparar para as s\u00faas futuras funci\u00f3ns.\nO 13 de xu\u00f1o de 1769, o marqu\u00e9s de Dufort, embaixador de Francia en Viena, realiza o pedimento de man para o Delf\u00edn. Mar\u00eda Tareixa I acepta axi\u00f1a. En Francia o partido devoto, hostil pola ca\u00edda das alianzas levadas a cabo polo Duque de Choiseul para proveito do inimigo sempiterno, chama xa \u00e1 futura Delfina \"a Austr\u00edaca\", adeallo que lle fora dado polas fillas do rei Lu\u00eds XV.\nDelfina.\nO 17 de abril de 1770, Mar\u00eda Antonieta renuncia, oficialmente, aos seus dereitos sobre o trono arquiducal austr\u00edaco e o 16 de maio casa co Delf\u00edn en Versalles. O mesmo d\u00eda da voda prod\u00facese un esc\u00e1ndalo de protocolo: as princesas de Lorena, alegando o seu parentesco coa nova Delfina, permit\u00edronse bailar antes que as duquesas, grandes damas da nobreza, que roxen contra \"a Austr\u00edaca\". E pola tarde 132 persoas morren asfixidas na r\u00faa, no medio da ledicia p\u00fablica.\nNova, belida, intelixente, herdeira de Habsburgo e cunha \u00e1rbore xeneal\u00f3xica impresionante, a s\u00faa chegada aviventa tam\u00e9n os celos do pequeno mundo da nobreza versallesca e das m\u00faltiples e dubidosas alianzas. Mais a nova Delfina trata de se acostumar \u00e1 s\u00faa recente vida. O seu esp\u00edrito dobr\u00e9gase mal \u00e1 complexidade e \u00e1 astucia da \"vella corte\" e \u00e1 libertinaxe do rei Lu\u00eds XV e da s\u00faa amasia Madame du Barry. O seu marido ev\u00edtaa (o matrimonio non se consuma at\u00e9 xullo de 1733, ela trata de se afacer ao protocolo e \u00e1 cerimonia francesa e estoxa ter a s\u00faa corte).\nPor outra banda, Mar\u00eda Antonieta \u00e9 aconsellada, a trav\u00e9s da voluminosa e segada correspondencia que mant\u00e9n con s\u00faa nai e co conde de Mercy-Argenteau, embaixador de Austria en Par\u00eds -conde de Mercy, a \u00fanica persoa coa cal pode contar, xa que Choiseul morreu uns meses ap\u00f3s o seu matrimonio, v\u00edtima dunha conspiraci\u00f3n provocada por Madame du Barry, a todopoderosa amasia de Lu\u00eds XV. Esta famosa correspondencia secreta de Mercy Argenteau \u00e9 unha fonte de informaci\u00f3n extraordinaria sobre todos os detalles da vida da Mar\u00eda Antonieta despois do seu matrimonio en 1770 at\u00e9 o falecemento de Mar\u00eda Tareixa I en 1780. Segundo o autor dun libro no que recolle a devandita correspondencia:\nRa\u00ed\u00f1a de Francia.\nNo 10 de maio de 1774, Lu\u00eds XVI e Mar\u00eda Antonieta conv\u00e9rtense nos reis de Francia e de Navarra, mais o seu comportamento non muda moito. Dende o ver\u00e1n de 1777 as primeiras canci\u00f3ns host\u00eds como \"pequena ra\u00ed\u00f1a de vinte anos\" comezan a circular. Mar\u00eda Antonieta arrod\u00e9ase dunha pequena corte de favoritos (a princesa de Lamballe, o bar\u00f3n de Besenval, o duque de Coigny, a condesa de Polignac) suscitando as envexas doutros cortes\u00e1ns, multiplica o seu vestiario e as festas, organiza partidas de cartas nas que se realizan grandes apostas.\nA s\u00faa vida na Corte.\nMar\u00eda Antonieta tenta influ\u00edr na pol\u00edtica do rei nomeando e destitu\u00edndo ministros \u00e1s toas ou seguindo os consellos interesados dos seus amigos. As\u00ed mesmo, por unha lideira, inmisc\u00faese no caso Guines (embaixador en Londres, acusado dunha conspiraci\u00f3n para levar a Francia \u00e1 guerra), que provoca a ca\u00edda en desgraza de Turgot. O bar\u00f3n Pichler, secretario de Mar\u00eda Tareixa I, resume con moito tino a opini\u00f3n xeral e escribe:\nUnha verdadeira campa\u00f1a de vil desdouro m\u00f3ntase contra ela dende o seu acceso ao trono. Circulan os panfletos, ac\u00fasaselle de ter amantes (o conde de Artois, seu cu\u00f1ado ou o conde sueco Hans Axel de Fersen) e incluso de manter relaci\u00f3ns con mulleres (coa condesa de Polignac ou a princesa de Lamballe); de desbaldir o di\u00f1eiro p\u00fablico en frivolidades ou nos seus favoritos; de lle seguir o xogo a Austria, dirixida por seu irm\u00e1n Xos\u00e9 II. C\u00f3mpre reco\u00f1ecer, por\u00e9n, que ela fixo todo o pos\u00edbel para favorecer ao partido anti-austr\u00edaco, depondo do seu cargo a D\u2019Aiguillon e substitu\u00edndoo por Choiseul, mais todo fora en van. Versalles fica baleiro, foxen os cortes\u00e1ns desprezados pola ra\u00ed\u00f1a e os que non pos\u00faen os medios abondos para sosteren os gastos da Corte.\nO 19 de decembro de 1778, Mar\u00eda Antonieta ten seu primeiro fillo: \u00e9 unha rapaza, Mar\u00eda Tareixa, alcumada \"Madame Royale\". O 22 de outubro de 1781 nace o Delf\u00edn Lu\u00eds Xos\u00e9 (chamado Lu\u00eds Xos\u00e9 Xavier Francisco). Mais os libelos fixeron correr deseguida a noticia de que o neno non \u00e9 fillo de Lu\u00eds XVI. Tras os nacementos, Mar\u00eda Antonieta troca un chisco a s\u00faa forma de vida, pero segue de preto a construci\u00f3n do \"Hameau\" en Versalles, unha vila en miniatura na que a ra\u00ed\u00f1a cre descubrir a vida campestre. Ad\u00edcase \u00e1 caridade. O 27 de marzo de 1785 nace seu terceiro fillo, Lu\u00eds-Carlos (Lu\u00eds XVII), duque de Normand\u00eda. O 9 de xu\u00f1o de 1787 nace s\u00faa derradeira filla, Sof\u00eda Beatriz (Mar\u00eda Sof\u00eda Helena Beatriz) que finou cun ano de vida de tuberculose (19 de xullo de 1788).\nA meirande parte do que co\u00f1ecemos deste per\u00edodo, d\u00e9bese \u00e1s \"Memorias\" de Madame Campan, a principal confidente da Ra\u00ed\u00f1a.\nO caso do Colar.\nEn xullo de 1785 estoupa o \"Caso do colar da ra\u00ed\u00f1a\": O xoieiro Bohmer reclama \u00e1 ra\u00ed\u00f1a 1.5 mill\u00f3ns de libras por un colar de diamantes encargado en nome da soberana polo cardeal de Rohan. Ela non se fai respons\u00e1bel. Insiste en apresar o cardeal, ao que acusa de a aldraxar ao lle ter aposto a compra do colar, e o esc\u00e1ndalo \u00e9 inevit\u00e1bel. O rei conf\u00eda o asunto ao Parlamento, que determina que a culpa corresponde a un par de aventureiros, Jeanne Valois de La Motte e seu marido, e desculpa o cardeal de Rohan, enganado mais inocente. A ra\u00ed\u00f1a, a\u00ednda que inocente, tam\u00e9n \u00e9 tratada con gran desconsideraci\u00f3n polo pobo.\nMar\u00eda Antonieta toma consciencia, por fin, da s\u00faa impopularidade e tenta rever os seus gastos, especialmente os da s\u00faa mansi\u00f3n, o que provoca novas rexoubas e outro esc\u00e1ndalo na Corte cando os seus favoritos se ven privados dos seus cargos. Todo \u00e9 in\u00fatil, xa que as cr\u00edticas e rexoubas contin\u00faan e a ra\u00ed\u00f1a g\u00e1\u00f1ase o alcume de \"Madame D\u00e9ficit\" e b\u00f3taselle a culpa de todos os males. \u00c9 acusada de estar na orixe da pol\u00edtica anti-parlamentaria de Lu\u00eds XVI e de nomear e destitu\u00edr os ministros. No 1788 \u00e9 ela a que induce ao rei a despedir o impopular Lom\u00e9nie de Brienne e substitu\u00edlo por Jacques Necker. Mais xa \u00e9 tarde dabondo, Lu\u00eds XVI fora demasiado feble.\n\"Que coman pasteis!\".\nXa en proceso de se desatar a revoluci\u00f3n francesa, disque a xente da vila, cando lles ti\u00f1a falta a fari\u00f1a e mailo trigo, foron directamente a Versalles a se arrostraren coa ra\u00ed\u00f1a, segundo se conta, a ra\u00ed\u00f1a ter\u00eda respondido coa celeb\u00e9rrima frase: \"Que coman pasteis\" (a frase enteira que ter\u00eda pronunciado en 1789 \u00e9: \"S\u2019ils n\u2019ont pas de pain, qu\u2019ils mangent de la brioche!\" ou \"Se non te\u00f1en pan, que coman pasteis!\"), o que causou unha gran carraxe no pobo, algo que s\u00f3 axudou a estoxaren m\u00e1is a Mar\u00eda Antonieta.\nHai moitas versi\u00f3ns que sinalan o por qu\u00e9 Mar\u00eda Antonieta dir\u00eda aquilo. Por\u00e9n, o filos\u00f3fo Jean-Jacques Rousseau di que a frase non proveu dela, sen\u00f3n doutra ra\u00ed\u00f1a Mar\u00eda Tareixa de Austria (esposa de Lu\u00eds XIV); a frase orixinal era \"S'il ait aucun pain, donnez-leur la cro\u00fbte au loin du p\u00e2t\u00e9\" (Se non te\u00f1en pan, que lles dean follado no lugar de pat\u00e9. \"P\u00e2t\u00e9 en cro\u00fbte\"), pero para moitas persoas Mar\u00eda Antonieta foi a que dixo estoutra frase, que en certo modo foi reco\u00f1ecida e analizada por todo o mundo.\nA revoluci\u00f3n.\n1789.\nNo 1789 a situaci\u00f3n da ra\u00ed\u00f1a \u00e9 insost\u00edbel. Corre o rumor de que Monsieur (futuro Lu\u00eds XVIII) ter\u00eda depositado na asemblea dos not\u00e1beis de 1787 un informe que probaba a ilexitimidade dos pr\u00edncipes reais. O rumor menciona un retiro da ra\u00ed\u00f1a no Val-de-Gr\u00e2ce. O abade Soulavie, nas s\u00faas \"Memorias hist\u00f3ricas e pol\u00edticas do reinado de Lu\u00eds XVI\", escribe que se pensaba que Mar\u00eda Antonieta \"se levar\u00eda con ela todas as maldici\u00f3ns do pobo e que a autoridade real ser\u00eda, por este mesmo motivo, total e subitamente rexenerada e restaurada\".\nO 4 de maio de 1789 \u00e1brense os Estados Xerais. Logo da misa de apertura sobe ao p\u00falpito monse\u00f1or \"De la Fare\" que, con duras palabras, ataca a Mar\u00eda Antonieta denunciando o luxo desfreado da Corte e dos que, aborrecidos deste luxo, procuran o pracer n' \"unha imitaci\u00f3n pueril da natureza\" (contado por Adrien Duquesnoy no \"Journal sur l'Assambl\u00e9e constituante\"), alusi\u00f3n evidente ao Pequeno Trianon.\nO 4 de xu\u00f1o morre o pequeno Lu\u00eds Xos\u00e9. Para evitaren gastos sacrif\u00edcase o cerimonial na bas\u00edlica de Saint-Denis. A actualidade pol\u00edtica non consente \u00e1 familia imperial un sepelio solemne. Abraiada por este acontecemento e desnortada pola fasqu\u00eda que toman os Estados Xerais, Mar\u00eda Antonieta d\u00e9ixase convencer pola idea dunha contrarrevoluci\u00f3n. En xullo, Lu\u00eds XVI destit\u00fae a Necker. A ra\u00ed\u00f1a queima os seus papeis e recolle os seus diamantes, trata de convencer o rei para deixaren Versalles e liscaren a unha praza forte segura, lonxe de Par\u00eds. Dende o 14 de xullo un rexistro de proscrici\u00f3n circula por Par\u00eds. Os favoritos da ra\u00ed\u00f1a est\u00e1n en primeiro lugar e a cabeza da ra\u00ed\u00f1a ten fixado o prezo. Ac\u00fasaselle de querer estourar o Parlamento cunha bomba e de mandar as tropas sobre Par\u00eds.\nO 1 de outubro prod\u00facese un novo esc\u00e1ndalo: ap\u00f3s un banquete ofrecido aos gardas de corps da casa militar, un rexemento de Flandres que acaba de chegar a Par\u00eds, a ra\u00ed\u00f1a \u00e9 aclamada, as escarapelas brancas son enarboradas e as tricolores luxadas. Par\u00eds est\u00e1 indignado por estas manifestaci\u00f3ns mon\u00e1rquicas e polo banquete dado cando at\u00e9 o pan lle falta ao pobo. O 5 de outubro unha manifestaci\u00f3n de mulleres dir\u00edxese cara a Versalles pedindo e dicindo que van na procura do \"panadeiro\" (o rei), a \"panadeira\" (a ra\u00ed\u00f1a) e o \"pequeno aprendiz\" (o Delf\u00edn). Ao d\u00eda seguinte, pola ma\u00f1\u00e1, os amotinados, armados con picos e coitelos, entran no pazo, matan a dous gardas de corps e ameazan a familia real, que se ve na obriga de volver a Par\u00eds escoltada polas tropas do Marques de la Fayette e os amotinados. Durante o traxecto l\u00e1nzanse ameazas contra a ra\u00ed\u00f1a e incluso lle ensinan unha corda promet\u00e9ndolle unha farola na capital para a enforcar.\nA monarqu\u00eda constitucional.\nO 10 de outubro Lu\u00eds XVI est\u00e1 de novo en Par\u00eds. Ambos os dous deciden solicitar a axuda dos monarcas estranxeiros o rei de Espa\u00f1a Carlos IV e Xos\u00e9 II, irm\u00e1n da ra\u00ed\u00f1a. Mais o rei de Espa\u00f1a responde con evasivas e o 20 de febreiro de 1790 Xos\u00e9 II falece. La Fayette sux\u00edrelle \u00e1 ra\u00ed\u00f1a, con toda frialdade, que se divorcie. Outros falan, case con desvergo\u00f1a, de emprenderen un proceso de adulterio e cacharen \u00e1 ra\u00ed\u00f1a \"in flagranti\" delito co conde de Fersen.\nBreteuil proponlles, a finais de 1790, un plan de evasi\u00f3n. A idea \u00e9 que deixen \"Les Tulleries\" e se acubillen na praza forte de Montm\u00e9dy, pr\u00f3xima \u00e1 fronteira. A ra\u00ed\u00f1a est\u00e1 cada vez m\u00e1is soa, sobre todo des que, en outubro de 1790 Mercy Argenteau marchou de Francia para ocupar o seu novo cargo na embaixada dos Pa\u00edses Baixos, e de que Leopoldo II, o novo emperador (outro dos seus irm\u00e1ns) elude os seus pedimentos de axuda. Como monarca fil\u00f3sofo, acons\u00e9llalle a s\u00faa irm\u00e1 que acepte os ditados da nova Constituci\u00f3n. O 7 de marzo, unha carta de Mercy-Argenteau dirixida \u00e1 ra\u00ed\u00f1a \u00e9 interceptada e entregada \u00e1 Comuna. Outro contratempo para a ra\u00ed\u00f1a \u00e9 unha proba que pon de manifesto a s\u00faa intenci\u00f3n de vender a patria a Austria.\nO 20 de xu\u00f1o prod\u00facese a infortunada fuxida a Varennes. Decontino Par\u00eds dec\u00e1tase da fuxida, a\u00ednda que La Fayette tenta facer crer que o rei foi raptado por uns contrarrevolucionarios. A familia real, preto de Par\u00eds, non se sente moi segura. Desventuradamente, a s\u00faa berlina leva un atraso de m\u00e1is de tres horas, e as\u00ed, cando chegan ao primeiro lugar de encontro, o relevo Pont-de-Somme-Vesle, as tropas prometidas retir\u00e1ronse matinando que o rei trocara de idea. Pouqui\u00f1o antes do mediod\u00eda a berlina \u00e9 detida en Varennes-en Argonne. O condutor do relevo procedente, en Sainte-Menechould, reco\u00f1eceu o rei. Prod\u00facense uns intres de nerviosismo, ningu\u00e9n sabe que facer, e, durante este lapso, a multitude arriba a Varennes. Para rematar, a familia real ameazada e no medio dunha situaci\u00f3n moi violenta, \u00e9 devolta a Par\u00eds.\nAp\u00f3s Varennes.\nInterrogado en Par\u00eds, por unha delegaci\u00f3n da Asemblea Constitu\u00ednte, Lu\u00eds XVI contesta con evasivas. As s\u00faas respostas, feitas p\u00fablicas, suscitan a carraxe do pobo, que claman polo derrocamento do rei. Mar\u00eda Antonieta entrev\u00edstase secretamente con Antoine Barnave, que quere convencer ao rei para que acepte o seu papel de monarca constitucional. O 13 de setembro, Lu\u00eds XVI acepta a Constituci\u00f3n. O d\u00eda 30 a Asemblea Constitucional dis\u00f3lvese e \u00e9 substitu\u00edda pola Asemblea Lexislativa, a\u00ednda que se fan patentes as murmuraci\u00f3ns de guerra coas monarqu\u00edas m\u00e1is achegadas, no primeiro termo, Austria. O pobo rev\u00f3lvese contra Mar\u00eda Antonieta, \u00e1 que cualifican de \"monstro feminino\" e at\u00e9 de \"Madame Veto\", acus\u00e1ndoa de arelar sumir \u00e1 capital nun ba\u00f1o de sangue. O 3 de agosto de 1792, o manifesto de Brunswick, inspirado por Fersen, remata por inflamar o pobo.\nO 10 de agosto ocorre a insurrecci\u00f3n. \"Les Tulleries\" son asaltadas, o rei ref\u00faxiase na Convenci\u00f3n, que vota a s\u00faa suspensi\u00f3n provisional, ambos os dous son internados no convento dos Feuillants. Ao d\u00eda seguinte, a familia real \u00e9 transferida \u00e1 Prisi\u00f3n do Temple. Al\u00f3 morrer\u00eda, case dous anos m\u00e1is tarde, seu segundo fillo, aos 10 anos de idade, co\u00f1ecido coma Lu\u00eds XVIII, malia que por suposto endexamais reinou. Durante as matanzas de setembro, a princesa de Lamballe, v\u00edtima s\u00edmb\u00f3lica, \u00e9 salvaxemente asasinada e a s\u00faa cabeza am\u00f3sase na punta dunha pica, pas\u00e9andoa por diante das fiestras tras as que se achaba Mar\u00eda Antonieta. Pouco despois, cando xa a guerra comezou, a familia real fica retida pola Convenci\u00f3n. A principios de decembro, desc\u00f3brese o \"armario de ferro\" no cal Lu\u00eds XVI gardaba os seus papeis secretos. O proceso, a partir deste momento, \u00e9 inevit\u00e1bel.\nO 26 de decembro a Convenci\u00f3n vota a favor da morte de Lu\u00eds XVI, o cal \u00e9 executado o 21 de xaneiro de 1793. O 27 de marzo Robespierre pregunta, por primeira vez, diante da Convenci\u00f3n pola sorte da ra\u00ed\u00f1a. O 13 de xullo o Delf\u00edn \u00e9 separado de s\u00faa nai e confiado ao zapateiro Antoine Simon. O 2 de agosto \u00e9 Mar\u00eda Antonieta a que \u00e9 separada de s\u00faa filli\u00f1a e conducida \u00e1 Conciergerie para a s\u00faa reclusi\u00f3n. O seu interrogatorio comezar\u00e1 ao d\u00eda seguinte.\nA primeira cela de Mar\u00eda Antonieta en \"La Conciergerie\" foi instalada na antiga sala de reuni\u00f3n dos carcereiros (unha cela moi humilde cun catre, unha cadeira de brazos de cana, d\u00faas cadeiras e m\u00e1is unha mesa). A cela ti\u00f1a unha estreita e pequeneira xanela que daba cara ao xard\u00edn das mulleres. Logo dunha tentativa de fuga dirixida por Alexandre Gonsse de Rougeville, Mar\u00eda Antonieta foi levada a unha segunda cela. Un biombo separ\u00e1baa dos gardas que a custodiaban.\nPosteriormente, Lu\u00eds XVIII fixo fechar cunha parede esta segunda cela e constru\u00edr unha capela. A metade oeste foi anexionada \u00e1 capela real por medio dun local no que se asegura que Maximilien Robespierre pasou as s\u00faas derradeiras horas.\nO proceso.\nO 14 de agosto de 1793, Mar\u00eda Antonieta \u00e9 posta so disposici\u00f3n xudicial perante o Tribunal revolucionario. Se no xu\u00edzo de Lu\u00eds XVI se intentara gardar as aparencias dunha certa equidade, non se fixo as\u00ed co proceso de Mar\u00eda Antonieta. O informe preparouse a fume de carozo; \u00e9, a todas luces incompleto, xa que Fouquier-Tinville non deu atopado todos os documentos de Lu\u00eds XVI.\nPara esaxerar a acusaci\u00f3n, Tinville fai declarar ao Delf\u00edn contra s\u00faa nai. Perante o tribunal, el mesmo acusa a s\u00faa nai e a s\u00faa t\u00eda de lle ter incitado \u00e1 masturbaci\u00f3n e lle ter obrigado a certos xogos sexuais. Indignada, Mar\u00eda Antonieta pide \u00e1s mulleres do p\u00fablico que a defendan \"Apelo a todas as nais aqu\u00ed presentes!\". O mot\u00edn \u00e9 evitado por pouco.\nAc\u00fasaselle, as\u00ed mesmo, de se tratar coas potencias estranxeiras inimigas dos ideais e mailo proxecto revolucionario. Como a ra\u00ed\u00f1a o nega, Herman, presidente do tribunal, sin\u00e1laa coma a \"instigadora principal da traiz\u00f3n de Lu\u00eds Capeto (nome sinxelo dado ao rei polos revolucionarios co que lle restrinx\u00edan facer vangloria dos t\u00edtulos acostumados pola realeza. O apelido Capeto prov\u00e9n da antiga dinast\u00eda do mesmo nome: A dinast\u00eda dos Capeto).\" esta acusaci\u00f3n guindada \u00e1 ra\u00ed\u00f1a presup\u00f3n un proceso por alta traiz\u00f3n. O pre\u00e1mbulo da acta de acusaci\u00f3n declara: \nAs declaraci\u00f3ns das testemu\u00f1as do cargo resultaron pouco convincentes. Mar\u00eda Antonieta contesta:\nFouquier-Tinville pide a pena de morte e declara \u00e1 acusada: \"inimiga declarada da naci\u00f3n francesa\". Os dous avogados de Mar\u00eda Antonieta, Tron\u00e7on-Docoudray e Chauveau-Lagarde, novos e inexpertos, desco\u00f1ecendo o informe, s\u00f3 poden ler, en voz alta, algunhas notas que puideron redactar.\nAs catro preguntas.\nCatro preguntas son guindadas ao xurado:\n1.- Tense constancia de que existiron manobras e contactos coas potencias estranxeiras ou outros inimigos exteriores da Rep\u00fablica? As devanditas manobras e contactos; ti\u00f1an como obxectivo fornecer axudas monetarias, darlles entrada ao territorio franc\u00e9s e facilitarlles a compra de armas?\n2.- Ten consciencia Mar\u00eda Antonieta de Austria (...) de ter cooperado nestas manobras e contactos?\n3.- Tense constancia de que existe un complot e unha conspiraci\u00f3n para conducir a unha guerra civil no interior da Rep\u00fablica?\n4.- Est\u00e1 convencida Mar\u00eda Antonieta de ter participado neste complot e nesta conspiraci\u00f3n?\nA estas catro preguntas o xurado responde que si.\nCando o xurado pronunciou o seu veredicto, non hab\u00eda ningunha proba da acusaci\u00f3n de alta traiz\u00f3n que se lle imputara \u00e1 ra\u00ed\u00f1a. O expediente estaba baleiro de toda proba.\nTecnicamente, \u00e1 vista das probas do proceso, \u00e9 verdade que a condena non estaba baseada en feitos probados. S\u00f3ubose disto m\u00e1is tarde, Mar\u00eda Antonieta comunicara directivas militares confidenciais a Austria co fin de salvar a s\u00faa familia, mais tam\u00e9n \"para que por fin se vingue de todas as ultraxes que recibe neste pa\u00eds\" (carta da Ra\u00ed\u00f1a a Mercy). Mais a proba disto non ser\u00e1 descuberta at\u00e9 moito m\u00e1is tarde.\nEn realidade, cumpr\u00eda condenar a \"vi\u00fava de Capeto\". Robespierre integrou ao xurado o m\u00e9dico quen atend\u00eda a ra\u00ed\u00f1a \u00e1 Conciergerie, o cal indicou aos outros xurados que de todos os xeitos Mar\u00eda Antonieta estaba medicamente condenada, xa que padec\u00eda fortes hemorraxias debidas a un fibroma uterino de vencemento breve.\nA morte.\nExecuci\u00f3n.\nA condena a morte, por alta traiz\u00f3n, \u00e9 pronunciada o 16 de outubro de 1793 cara \u00e1s 4 da ma\u00f1\u00e1 sendo Mar\u00eda Antonieta executada o mesmo d\u00eda ao redor das doce. Tras o anuncio da sentenza, de madrugada, Mar\u00eda Antonieta redacta o seu testamento, dirixido \u00e1 \"Madame\" Sabela, irm\u00e1 do finado rei Lu\u00eds XVI:\nEla remata o seu testamento con estas palabras:\nMais \"Madame\" Sabela non ler\u00e1 endexamais este testamento.\nPola ma\u00f1\u00e1 do 16 de outubro, \u00e9 levada de mans atadas nunha carreta (Lu\u00eds XVI tivera dereito a unha carroza, da Conciergerie at\u00e9 a praza da Revoluci\u00f3n, actualmente praza da Concordia). Segundo os historiadores, sofre con dignidade os sarcasmos e os insultos lanzados pola multitude agrupada ao seu redor (tardar\u00e1 unha hora en atravesar a praza e subir ao cadafalso). O pintor e revolucionario Jacques-Louis David, asistente do espect\u00e1culo, debuxa un bosquexo. Segundo estes mesmos historiadores, \u00e9 con coraxe co que monta ao cadafalso. Ao pisar o p\u00e9 do seu verdugo, p\u00eddelle perd\u00f3n. Ser\u00e1n as s\u00faas derradeiras palabras.\nTras a execuci\u00f3n de Mar\u00eda Antonieta declarouse a guerra entre Francia e Austria, pondo fin \u00e1 alianza estabelecida por Bernis e Choiseul, alianza que resistira at\u00e9 ese momento.\nInhumaci\u00f3n.\nAo igual que Lu\u00eds XVI, ordenouse que as caixas que conti\u00f1an os membros da monarqu\u00eda fosen recubertas con cal. Mar\u00eda Antonieta \u00e9 inhumada coa cabeza entre as pernas na foxa com\u00fan \"de la Madeleine\", na r\u00faa d\u2019Anjou-Saint-Honor\u00e9 (Lu\u00eds XVIII far\u00e1 constru\u00edr neste lugar a capela expiatoria sita nos nosos d\u00edas na praza axardinada Lu\u00eds XVI, \u00fanico lugar de Par\u00eds que leva o nome do malfadado rei). Os seus restos e m\u00e1is os de seu esposo foron exhumados o 18 de xaneiro de 1815 e transportados o 21 dese mesmo mes a Saint-Denis, onde descansan \u00e1 s\u00faa vez unha inxente cantidade de antigos reis franceses, foron soterrados consonte o rito cat\u00f3lico.\n\u00ab\"O primeiro crime da Revoluci\u00f3n foi a morte do Rei, pero o m\u00e1is horr\u00edbel foi a morte da Ra\u00ed\u00f1a\"\u00bb dixo Chateaubriand.\nNapol\u00e9on dixo pola s\u00faa banda: \u00ab\"A morte da Ra\u00ed\u00f1a foi un crime peor que o rexicidio\"\u00bb\nO testamento de Mar\u00eda Antonieta.\nDe volta na s\u00faa cela, \u00e1 ra\u00ed\u00f1a de Francia s\u00f3 lle restaban unhas horas antes de comparecer perante o Alt\u00edsimo, horas que Mar\u00eda Antonieta empregou en deixar unha derradeira mensaxe de amor e de perd\u00f3n aos seus seres queridos. Unha carta sublime, grave e conmovedora, dirixida \u00e1 s\u00faa cu\u00f1ada Madame Sabela, que a princesa real nunca recibir\u00e1, pois foi interceptada e entregada a Robespierre e estivo desaparecida at\u00e9 o ano 1816, no que sa\u00edu a luz con motivo da restauraci\u00f3n borb\u00f3nica en Francia da man de Lu\u00eds XVIII. A carta dic\u00eda as\u00ed:\nMatrimonio e descendencia.\nEn maio de 1770 ela desp\u00f3sase con Lu\u00eds Augusto de Francia Delf\u00edn de Francia , logo Lu\u00eds XVI, co cal ter\u00e1 catro fillos:\nFilmograf\u00eda.\nTam\u00e9n a obra de animaci\u00f3n xaponesa \"A Rosa de Versalles\" ten certo contido adicado a Mar\u00eda Antonieta."}
{"id": "124797", "revid": "1271131", "url": "https://gl.wikipedia.org/wiki?curid=124797", "title": "Illas de Bass", "text": ""}
{"id": "124801", "revid": "5312", "url": "https://gl.wikipedia.org/wiki?curid=124801", "title": "P\u00f3la", "text": "A p\u00f3la, galla, gallo, varelo ou rama \u00e9 a parte da \u00e1rbore na que medran as s\u00faas follas e os seus froitos. Tr\u00e1tase dunha estrutura de madeira conectada ao tronco central dunha \u00e1rbore ou dun arbusto.\nUnha rama pequena tam\u00e9n se co\u00f1ece como franza, ademais das formas m\u00e1is evidentes: poli\u00f1a e rami\u00f1a.\nCaracter\u00edsticas.\nAs p\u00f3las poden desenvolverse de xeito horizontal, vertical ou diagonal, a\u00ednda que esta \u00faltima \u00e9 a que presentan a maior parte das p\u00f3las arb\u00f3reas.\nAs ramas ou p\u00f3las son a parte da \u00e1rbore que se talla durante a poda para aumentar a produci\u00f3n de froitos, entre outros motivos.\nDurante o inverno, p\u00f3dense distinguir as \u00e1rbores de folla caduca observando o corte lonxitudinal dunha rama.\nAo igual que unha viga, unha rama flexi\u00f3nase concentr\u00e1ndose o esforzo m\u00e1ximo na base da mesma. A\u00ednda que normalmente a tronza non chega a ocorrer, posto que o seu peso non \u00e9 dabondo. Non obstante, unha sobrecarga, como o peso dun animal ou a acci\u00f3n do vento pode facer que se produza a fractura da p\u00f3la ao superar unha tensi\u00f3n mec\u00e1nica determinada."}
{"id": "124804", "revid": "56817", "url": "https://gl.wikipedia.org/wiki?curid=124804", "title": "Coucieiro", "text": "San Vicente de Coucieiro \u00e9 unha parroquia eclesi\u00e1stica galega do arciprestado de Allariz da diocese de Ourense, que ten as s\u00faas terras e os seus lugares repartidos entre dous concellos: o de Ba\u00f1os de Molgas e o de Paderne de Allariz. No ano 2014 ti\u00f1a 176 habitantes (83 homes e 93 mulleres) distribu\u00eddos en 10 entidades de poboaci\u00f3n, o que sup\u00f3n unha diminuci\u00f3n de 4 habitantes con respecto a 2007.\nOs lugares de Baamonde, A Costa, Coucieiro, O Covelo, O Moredo, A Neta, Ousende, Penelas e A Pousada pertencen ao concello de Paderne de Allariz; e o da Lamela ao concello de Ba\u00f1os de Molgas."}
{"id": "124811", "revid": "89787", "url": "https://gl.wikipedia.org/wiki?curid=124811", "title": "Demotix", "text": "Demotix foi un portal de xornalismo cidad\u00e1n e unha axencia de fotograf\u00eda. Outros portais de xornalismo cidad\u00e1n son por exemplo Wikinews, I-report da CNN e, entre outros, Merinews. O obxectivo era permitir a xornalistas independentes e afeccionados compartir as s\u00faas noticias baseadas en fotoxornalismo, sendo por iso un sistema de contidos xerados polos usuarios. Os dereitos de autor deses contidos fotogr\u00e1ficos pod\u00edan ser vendidos aos demais medios de comunicaci\u00f3n. O sitio web foi lanzado en xaneiro de 2009 polo CEO Turi Munthe e o COO Jonathan Tepper e estaba baseado en Londres, Reino Unido. O obxectivo do Demotix era \"axudar o xornalismo\", conectando xornalistas independentes cos medios de comunicaci\u00f3n tradicionais.\nDemotix foi mercada por Corbis Corporation en novembro de 2012.\nO 22 de xaneiro de 2016, t\u00f3dalas p\u00e1xinas do sitio web de Demotix foron redirixidas \u00e1 p\u00e1xina principal de Corbis Images, onde aparec\u00eda un anuncio e alg\u00fans FAQs sobre a venda de Corbis Images a Visual China Group. Simultaneamente Visual China Group/Getty anunciaron nos seus sitios web a adquisici\u00f3n de Corbis Images por VCG e o acordo de licenza con Getty."}
{"id": "124812", "revid": "23204", "url": "https://gl.wikipedia.org/wiki?curid=124812", "title": "Joaqu\u00edn Ruiz-Gim\u00e9nez Cort\u00e9s", "text": "Joaqu\u00edn Ruiz-Gim\u00e9nez Cort\u00e9s, nado en Hoyo de Manzanares, Madrid, o 2 de agosto de 1913 e finado en Madrid o 27 de agosto de 2009, foi un catedr\u00e1tico, pol\u00edtico e xurista espa\u00f1ol.\nBiograf\u00eda.\nFillo de Joaqu\u00edn Ruiz Jim\u00e9nez, ministro liberal no goberno do conde de Romanones e alcalde de Madrid en catro ocasi\u00f3ns, militou dende moi novo entre os estudantes cat\u00f3licos, chegando a ser presidente da s\u00faa organizaci\u00f3n. Estudou dereito na Universidade de Madrid e foi presidente da organizaci\u00f3n internacional \"Pax Romana\" (1939-46). Doutor en Dereito e licenciado en Filosof\u00eda e Letras, obtivo en 1943 a c\u00e1tedra de filosof\u00eda do Dereito chegando a ser titular da mesma nas universidades de Sevilla, Salamanca e Madrid.\nDirector do Instituto de Cultura Hisp\u00e1nica (1946-1948) e embaixador ante a Santa S\u00e9 (1948-1951) durante as negociaci\u00f3ns do Concordato (asinado finalmente en 1953), foi nomeado ministro de Educaci\u00f3n Nacional en 1951, iniciando un proceso de reforma das instituci\u00f3ns docentes, mais tivo que dimitir en 1956 ante as dificultades da s\u00faa empresa e o seu enfrontamento cos elementos m\u00e1is inmobilistas da ditadura. Durante estes anos tivo baixo o seu mando no Instituto de Cultura Hisp\u00e1nica e como secretario xeral t\u00e9cnico a un novo Manuel Fraga.\nDende ent\u00f3n foi achegando as s\u00faas convicci\u00f3ns pol\u00edticas \u00e1s da oposici\u00f3n ao r\u00e9xime. Uns disturbios estudant\u00eds enfront\u00e1ronlle co ministro da Gobernaci\u00f3n e puxeron ao r\u00e9xime nun apuro, que se saldou coa s\u00faa destituci\u00f3n (1956). En 1961, o xeneral Franco nomeouno conselleiro nacional do Movemento. En 1963, fundou a revista Cuadernos para el Di\u00e1logo, foco de protesta dos democristi\u00e1ns progresistas, dos que foi cabeza nos \u00faltimos anos da ditadura.\nEn 1975, ano da morte do xeneral Franco, participou na creaci\u00f3n da Plataforma de Converxencia Democr\u00e1tica dende a s\u00faa adscrici\u00f3n \u00e1 ala esquerda da democracia cristi\u00e1. En 1977 presentou a s\u00faa candidatura a deputado por Izquierda Democr\u00e1tica dentro da Federaci\u00f3n da Democracia Cristi\u00e1. Derrotado nas elecci\u00f3ns de 1977, retirouse da pol\u00edtica.\nVicepresidente do Instituto Internacional de Dereitos Humanos. O grupo parlamentario do PSOE, cun amplo acordo coa oposici\u00f3n, elixiuno en decembro de 1982 para ser o primeiro Defensor do Pobo de Espa\u00f1a, cargo de nova implantaci\u00f3n na democracia espa\u00f1ola; conclu\u00edu o seu mandato o 30 de decembro de 1987. Presidente de UNICEF-Espa\u00f1a (1989-2001).\nNa Biblioteca de Dereito da Universidade Aut\u00f3noma de Madrid p\u00f3dese consultar a colecci\u00f3n bibliogr\u00e1fica cedida \u00e1 Universidade. O seu arquivo, composto fundamentalmente por correspondencia persoal e oficial, conferencias, informes, fotograf\u00edas, documentos persoais e documentaci\u00f3n relativa \u00e1s s\u00faas etapas en UNICEF, como Defensor do Pobo e outros cargos p\u00fablicos, est\u00e1 depositado na Biblioteca da Universidade Carlos III de Madrid.\nJoaqu\u00edn Ruiz-Gim\u00e9nez, faleceu no seu domicilio de Madrid aos 96 anos, tras sufrir un infarto cerebral, na ma\u00f1\u00e1 do 27 de agosto de 2009."}
{"id": "124813", "revid": "2635", "url": "https://gl.wikipedia.org/wiki?curid=124813", "title": "Joaqu\u00edn Ruiz-Gim\u00e9nez", "text": ""}
{"id": "124822", "revid": "785", "url": "https://gl.wikipedia.org/wiki?curid=124822", "title": "The Office (serie de televisi\u00f3n estadounidense)", "text": "The Office \u00e9 unha serie de televisi\u00f3n estadounidense, unha comedia sat\u00edrica rodada como se fose un documental que conta as xornadas de traballo dos empregados dunha oficina en Scranton, Pennsylvania da compa\u00f1\u00eda ficticia Dunder Mifflin Paper Company. Emitiuse orixinalmente na NBC dende o 24 de marzo de 2005 at\u00e9 o 16 de maio de 2013 comprendendo nove tempadas.\nEst\u00e1 baseada na serie \"The Office\" da BBC (2001\u20132003) creada por Ricky Gervais e Stephen Merchant, e foi adaptada para a televisi\u00f3n estadounidense por Greg Daniels, guionista de \"Saturday Night Live\", \"King of the Hill\" e \"The Simpsons\". Foi coproducida entre Deedle-Dee Productions e Reveille Productions (posteriormente Shine America), en asociaci\u00f3n con Universal Television. Os produtores executivos orixinais foron Daniels, Gervais, Merchant, Howard Klein e Ben Silverman, con moitos outros produtores en tempadas posteriores."}
{"id": "124834", "revid": "98629", "url": "https://gl.wikipedia.org/wiki?curid=124834", "title": "Casca (bot\u00e1nica)", "text": "A casca, ou paraza, \u00e9 a camada m\u00e1is externa dos caules e das ra\u00edces das plantas le\u00f1osas, como as \u00e1rbores e os arbustos. Cobre e protexe a madeira e consiste de tres capas, o fel\u00f3xeno, o floema, e o c\u00e1mbium vascular. \nA casca pode acadar preto do 10 ou do 15 % do peso total da \u00e1rbore.\nDescrici\u00f3n bot\u00e1nica.\nEn talos ou caules novos de plantas le\u00f1osas como as \u00e1rbores e arbustos, e algunhas vides perennes, a casca componse dos seguintes tecidos arranxados de f\u00f3ra cara a dentro:\nEn vellos talos, a capa epid\u00e9rmica, a casca, e o floema primario f\u00f3rmanse separadamente dos tecidos internos por formaci\u00f3ns grosas de cortiza. Debido ao espesamento da capa de cortiza, esas c\u00e9lulas morren debido a non recibir auga nin nutrientes. Esa capa morta \u00e9 a casca rugosa que se forma ao redor do tronco da \u00e1rbore e doutros talos. En m\u00e1is pequenos talos e tipicamente en plantas non le\u00f1osas, \u00e1s veces xorde unha capa secundaria chamada periderma, que faise co c\u00e1mbium de cortiza, cortiza e felodermo. Substit\u00fae a capa dermal e act\u00faa como cobertura moi semellante \u00e1 a cortiza, tam\u00e9n \u00e9 feita maiormente de tecido morto. A pel no tomate \u00e9 un periderma.\nAs definici\u00f3ns do termo poden variar. Noutros usos, a casca consiste de tecido morto e protector no exterior de talos le\u00f1oso, e non incl\u00fae o tecido vascular.\nO c\u00e1mbium vascular \u00e9 a \u00fanica parte dun talo le\u00f1oso onde hai divisi\u00f3n celular. Cont\u00e9n c\u00e9lulas indiferenciadas que se dividen rapidamente para producir xilema secundario cara a dentro, e floema secundario cara a f\u00f3ra.\nAo longo do xilema, o floema \u00e9 un dos dous tecidos dentro da planta que se involucran no transporte de flu\u00eddos. O floema transporta mol\u00e9culas org\u00e1nicas (particularmente azucres) cara a onde sexa preciso.\nUsos.\nA cortiza, \u00e1s veces confundida con casca na linguaxe coloquial, \u00e9 a camada m\u00e1is externa dun talo le\u00f1oso, principalmente da sobreira, derivado do c\u00e1mbium suberoso. Serve como protecci\u00f3n contra danos, parasitos, enfermidades, tanto como para deshidrataci\u00f3n e extremas temperaturas. A cortiza pode conter antis\u00e9pticos como taninos. Alg\u00fans son substancialmente espesos, provendo m\u00e1is illamento e dando \u00e1 cortiza unha caracter\u00edstica estrutura, nalg\u00fans casos o espesor \u00e9 suficiente para facelo colleitable como produtos de cortiza sen matar a \u00e1rbore.\nA cortiza dalgunhas \u00e1rbores \u00e9 comestible.\nAdemais de produtos comerciais feitos de casca como cortiza, canela, quinina (da casca de \"Cinchona\"), aspirina (da casca de salgueiros). A casca dalgunhas \u00e1rbores como os carballos \u00e9 unha fonte de \u00e1cido t\u00e1nico, usado en curtume."}
{"id": "124839", "revid": "89787", "url": "https://gl.wikipedia.org/wiki?curid=124839", "title": "C\u00e1mbium cortical", "text": "En bot\u00e1nica, ch\u00e1mase c\u00e1mbium cortical, c\u00e1mbium suberoso, ou fel\u00f3xeno ao meristema secundario das plantas vasculares que d\u00e1 orixe \u00e1 periderme, a \"casca\" das \u00e1rbores e outras plantas co crecemento secundario.\nO c\u00e1mbium cortical \u00e9 unha c\u00e1mara cil\u00edndrica de c\u00e9lulas indiferenciadas que se dividen continuamente, dando orixe a c\u00e9lulas diferenciadas. As c\u00e9lulas que se forman do lado exterior deste meristema te\u00f1en paredes espesas e, moitas veces, reforzadas con suberina e protexidas por tanino, que \u00e9 un antis\u00e9ptico.\nEsta \"casca\" vai substitu\u00edr a epiderme primaria, que se vai rompendo e secando a medida que os novos tecidos internos se desenvolven (a madeira ou le\u00f1a), continuando a protexer a planta.\nEn certas \u00e1rbores, como a sobreira, esta \"casca\", tam\u00e9n chamada cortiza, desenv\u00f3lvese de tal xeito que pode ser parcialmente retirada, para fins comerciais, sen danificar a planta."}
{"id": "124840", "revid": "27155", "url": "https://gl.wikipedia.org/wiki?curid=124840", "title": "Fel\u00f3xeno", "text": ""}
{"id": "124841", "revid": "56817", "url": "https://gl.wikipedia.org/wiki?curid=124841", "title": "Planta le\u00f1osa", "text": "Unha planta le\u00f1osa \u00e9 calquera planta vascular cun talo perenne, por riba da superficie do chan, e cuberto dunha capa de espesa casca, que \u00e9, o talo soporte do crecemento continuo vexetativo por riba do chan.\nUnha planta perenne con talo le\u00f1oso verdadeiro cont\u00e9n madeira, primeiramente composto de estruturas de celulosa e de lignina, dando soporte ao sistema vascular de movementos de auga e de nutrientes desde as ra\u00edces \u00e1s follas, e azucres desde as follas ao resto da planta. Moitas plantas le\u00f1osas forman novas capas de tecido le\u00f1oso cada ano, incrementando o seu di\u00e1metro de tronco. A nova madeira depos\u00edtase nas partes exteriores do talo debaixo da cortiza; mais nalgunhas monocotiled\u00f3neas como as palmas e dracaenas, o durame (ou cerna ou cerne) f\u00f3rmase en feixes de c\u00e9lulas meristem\u00e1ticas dentro do tronco. Nas palmeiras, a le\u00f1a f\u00f3rmase no centro do talo. A capa da derme foi modificada para protexer o tecido vascular dos elementos cunha grosa cobertura de tecido morto, xeralmente chamado casca.\nAs plantas le\u00f1osas xeralmente ou son \u00e1rbore, arbustos, ou cactos.\nAlgunhas plantas anuais forman tecidos le\u00f1osos no seu \u00fanico ano, morrendo ao final da estaci\u00f3n de crecemento. Son talos herb\u00e1ceos sen tecido morto de recobremento.\nAs herbas le\u00f1osas non te\u00f1en a espesa cortiza de recobremento, mais desenvolve talos fortes con feixes vasculares. Son as plantas como \"Uraria picta\" e certas especies da Familia das Polygonaceae. Esas herbas non son verdadeiramente le\u00f1osas, mais te\u00f1en tecido le\u00f1oso densamente empaquetado. Outras plantas herb\u00e1ceas te\u00f1en tecido le\u00f1oso chamado caudex, como tam\u00e9n no x\u00e9nero das Cycas, que \u00e9 un tecido de conduci\u00f3n vascular engrosado: Frecuente de atopar en spp. de ambientes monta\u00f1osos ou secos. Nos fieitos arb\u00f3reos, o caudex \u00e9 un tronco le\u00f1oso forte."}
{"id": "124842", "revid": "25871", "url": "https://gl.wikipedia.org/wiki?curid=124842", "title": "Le\u00f1a", "text": "A le\u00f1a \u00e9 a madeira empregada para facer lume en estufas, chemineas ou coci\u00f1as. \u00c9 unha das formas m\u00e1is simple de biomasa empregada maiormente para calefaccionar e coci\u00f1ar.\nOutros materiais que substit\u00faen o uso da le\u00f1a son:\nTam\u00e9n se pode usar outros restos animais ou vexetais para prender lume:"}
{"id": "124850", "revid": "5863", "url": "https://gl.wikipedia.org/wiki?curid=124850", "title": "Morfolox\u00eda (biolox\u00eda)", "text": "En biolox\u00eda, a morfolox\u00eda \u00e9 a disciplina encargada do estudo da forma e estrutura dun organismo ou sistema. A morfolox\u00eda \u00e9 unha ciencia biol\u00f3xica que trata da forma e transformaci\u00f3ns dos seres org\u00e1nicos.\nSubdisciplinas.\nMorfolox\u00eda descritiva.\nA morfolox\u00eda descritiva enc\u00e1rgase da descrici\u00f3n e comparaci\u00f3n das formas org\u00e1nicas (v\u00e9xase o artigo Anatom\u00eda comparada).\nMorfolox\u00eda te\u00f3rica.\nA morfolox\u00eda te\u00f3rica ten como principal obxectivo o estudo das constrici\u00f3ns morfol\u00f3xicas. O modelo de David M. Raup para a construci\u00f3n do morfoespazo das cunchas dos gaster\u00f3podos \u00e9 un dos exemplos m\u00e1is sobresalientes.\nMorfolox\u00eda funcional.\nA morfolox\u00eda funcional oc\u00fapase do estudo da forma org\u00e1nica e as caracter\u00edsticas en relaci\u00f3n coa funci\u00f3n. Entre os seus representantes m\u00e1is destacados at\u00f3panse D.D. Davis e David Wake.\nMorfolox\u00eda evolutiva.\nA Morfolox\u00eda evolutiva oc\u00fapase do estudo da historia da forma org\u00e1nica. Rupert Riedl \u00e9 un dos seus representantes m\u00e1is destacados.\nHistoria da morfolox\u00eda.\nMorfolox\u00eda evolucionista.\nEntre 1865 e 1885 ten lugar a segunda \u00e9poca da morfolox\u00eda transcendental. Os morf\u00f3logos dispu\u00f1an ent\u00f3n dunha t\u00e9cnica moito m\u00e1is desenvolvida, pero conceptualmente foi unha \u00e9poca moito menos rica que a anterior. Russell divide esta \u00e9poca en dous subper\u00edodos: \nO primeiro corresponde \u00e1s especulaci\u00f3ns filoxen\u00e9ticas de Alexander Kovalevsky, Anton Dohrn e Semper. Dentro deste per\u00edodo, podemos distinguir dous enfoques, dependendo de que as especulaci\u00f3ns evolutivas estivesen baseadas en datos embriol\u00f3xicos ou anat\u00f3micos, que deron lugar a d\u00faas teor\u00edas sobre a orixe dos vertebrados nos anos setenta: a primeira, defendida por Haeckel e Kovalevsky (continuando a obra de Rathke), defend\u00eda que o devanceiro dos vertebrados deb\u00eda ser similar a unha larva ascidia; a segunda, defendida por Dohrn e Semper, concib\u00eda un devanceiro an\u00e9lido segmentado. \nO segundo per\u00edodo est\u00e1 marcado pola influencia da teor\u00eda das capas xerminais na an\u00e1lise filoxen\u00e9tica: a teor\u00eda da Gastraea (Haeckel) e do Celoma."}
{"id": "124852", "revid": "6289508", "url": "https://gl.wikipedia.org/wiki?curid=124852", "title": "Pasto", "text": "En agricultura, pasto \u00e9 calquera comestible con base vexetal empregado especificamente no lugar onde se medra a planta para a nutrici\u00f3n de gando, como o caso de vacas, ovellas ou porcos. \nO pasto por definici\u00f3n \u00e9 de orixe vexetal, a\u00ednda que o produto inxerido polos animais pode ser un derivado procesado ao cal se engadiron minerais ou restos animais. Para acentuar a calidade nutritiva do pasto b\u00fascase unha natureza compensada entre leguminosas e gram\u00edneas, de xeito que se produza unha complementaci\u00f3n proteica.\nImportancia ecol\u00f3xica.\nA especie humana mudou a ecolox\u00eda dos ecosistemas de media e alta monta\u00f1a para xerar pastos aptos para a gandar\u00eda extensiva, sendo especialmente relevante a pr\u00e1ctica de pastoreo selectivo para acentuar o crecemento das especies vexetais m\u00e1is nutritivas; no caso do Pireneo aragon\u00e9s, o pastoreo tradicional posibilitou a extensi\u00f3n de ricos pastos mixtos entre \"Trifolium alpinum\" e \"Nardus stricta\""}
{"id": "124856", "revid": "56817", "url": "https://gl.wikipedia.org/wiki?curid=124856", "title": "Cari\u00f3pside", "text": "A cari\u00f3pside \u00e9 un froito cunha semente presa ao pericarpo en toda a extensi\u00f3n. \u00c9 t\u00edpico das gram\u00edneas.\nExemplo: gran de millo, de trigo ou de arroz. A estrutura anat\u00f3mica \u00e9 basicamente a mesma.\nAlg\u00fans tipos de cari\u00f3pside:"}
{"id": "124857", "revid": "98629", "url": "https://gl.wikipedia.org/wiki?curid=124857", "title": "Javier Manjar\u00edn", "text": "Javier Manjar\u00edn Pereda, nado en Xix\u00f3n o 31 de decembro de 1969, \u00e9 un exfutbolista espa\u00f1ol. Xogaba de dianteiro\u00a0e foi internacional coa selecci\u00f3n espa\u00f1ola.\nTraxectoria.\nManjar\u00edn incorporouse aos 15 anos \u00e1 Escola de Mareo do Real Sporting de Gij\u00f3n procedente do Inmaculada, onde destacou desde os seus inicios como futbolista. Pasadas as s\u00faas etapas no f\u00fatbol base, foi inclu\u00eddo no persoal do Sporting B cando o segundo equipo xogaba en Terceira Divisi\u00f3n. Neste equipo coincidiu con xogadores que logo alcanzar\u00edan gran fama, como Juanele e Luis Enrique. Debutou co primeiro equipo do Sporting, en Primeira Divisi\u00f3n, o 8 de outubro de 1989, nun partido fronte ao Athletic Club disputado en El Molin\u00f3n (0\u20131), participando en 29 partidos durante esa tempada.\nAo ano seguinte foi titular xogando como dianteiro \u00e1s ordes de Ciriaco Cano e clasificando ao Sporting para a Copa da UEFA.\nEn 1993 fichou polo Deportivo da Coru\u00f1a, onde permaneceu at\u00e9 1999, ano no que realizou o seu traspaso ao Real Racing Club de Santander. Tras d\u00faas tempadas no Racing, onde disputou 61 partidos, foise xogar \u00e1 Primeira Divisi\u00f3n de M\u00e9xico, primeiro no Atl\u00e9tico Celaya e posteriormente no Santos Laguna.\nNa tempada 2004\u201305 fichou polo Atl\u00e9tico Arteixo, acabado de ascender a Segunda Divisi\u00f3n B. Xogou 15 partidos sen lograr ning\u00fan gol.\nSelecci\u00f3n nacional.\nFormou parte da selecci\u00f3n espa\u00f1ola sub-21 que conseguiu o ouro nos Xogos Ol\u00edmpicos de Barcelona 1992.\nTralo \u00e9xito na selecci\u00f3n ol\u00edmpica, debutou como internacional absoluto coa Selecci\u00f3n de f\u00fatbol de Espa\u00f1a o 6 de setembro de 1995 en Granada, ante a Chipre. Foi internacional en 13 partidos, disputando a Eurocopa de f\u00fatbol 1996."}
{"id": "124861", "revid": "895", "url": "https://gl.wikipedia.org/wiki?curid=124861", "title": "Rub\u00e9n Castro", "text": ""}
{"id": "124862", "revid": "89787", "url": "https://gl.wikipedia.org/wiki?curid=124862", "title": "Jairo \u00c1lvarez Guti\u00e9rrez", "text": "Jairo \u00c1lvarez Guti\u00e9rrez, co\u00f1ecido deportivamente como Jairo, nado en Avil\u00e9s o 21 de marzo de 1986, \u00e9 un futbolista espa\u00f1ol. Xoga de media punta e o seu actual equipo \u00e9 o Uni\u00f3n Deportiva Melilla.\nTraxectoria.\nFormouse nas categor\u00edas inferiores do Real Oviedo debutando en Segunda Divisi\u00f3n en 2002. Pasou ao xuvenil Divisi\u00f3n de Honra do Real Sporting de Xix\u00f3n e debutou co Real Sporting de Xix\u00f3n B na tempada 2004-2005. Na tempada 2006-2007 debuta co primeiro equipo, e tras un bo ano ficha co Deportivo da Coru\u00f1a. Alterna o primeiro equipo coru\u00f1\u00e9s co filial e en xaneiro marcha cedido ao Deportivo Alav\u00e9s. Ao finalizar o ano \u00e9 cedido novamente, esta vez ao Lorca Deportiva CF.\nNo ver\u00e1n 2012 fichou pola Uni\u00f3n Deportiva Melilla da Segunda Divisi\u00f3n B de Espa\u00f1a."}
{"id": "124865", "revid": "29398", "url": "https://gl.wikipedia.org/wiki?curid=124865", "title": "Fl\u00e1vio Concei\u00e7\u00e3o", "text": "Fl\u00e1vio da Concei\u00e7\u00e3o, nado en Santa Maria da Serra (San Paulo) o 13 de xu\u00f1o de 1974, \u00e9 un exfutbolista brasileiro. Xogaba de centrocampista e foi internacional coa selecci\u00f3n brasileira.\nTraxectoria.\nConcei\u00e7\u00e3o comezou a s\u00faa carreira deportiva en 1992 no Rio Branco, club no que permaneceu at\u00e9 1994. Despois uniuse ao Palmeiras, e un ano m\u00e1is tarde acumulou m\u00e1is de 100 aparici\u00f3ns no primeiro equipo, chamando a atenci\u00f3n do Deportivo da Coru\u00f1a, que o contratou despois dos Xogos Ol\u00edmpicos de Atlanta 1996 pagando 6,3 mill\u00f3ns de euros.\nXogando xunto ao seu compatriota Mauro Silva no centro do campo, Concei\u00e7\u00e3o converteuse gradualmente nunha peza clave no cadro galego, conseguindo anotar 4 goles en 27 partidos, no ano que conseguiron o campionato de Liga de 2000. Isto provocou o seu traspaso ao Real Madrid CF, que pagou polo xogador 26 mill\u00f3ns de euros."}
{"id": "124868", "revid": "23204", "url": "https://gl.wikipedia.org/wiki?curid=124868", "title": "Comuna de Rangiroa", "text": "Comuna de Rangiroa.\nRangiroa \u00e9 unha comuna da subdivisi\u00f3n Tuamotu-Gambier da Polinesia francesa. \nA capital de Rangiroa, Avatoru, \u00e9 o centro administrativo da comuna que incl\u00fae, ademais de Rangiroa, as comunas asociadas de Mataiva, Tikehau e Makatea. O xefe da comuna est\u00e1 en Rangiroa."}
{"id": "124869", "revid": "23204", "url": "https://gl.wikipedia.org/wiki?curid=124869", "title": "Christian Bale", "text": "Christian Charles Philip Bale, nado o 30 de xaneiro de 1974 en Haverfordwest, \u00e9 un actor brit\u00e1nico nado en Gales de pais surafricanos de orixe inglesa.\nTraxectoria.\nBale deuse a co\u00f1ecer cando foi elixido para o papel protagonista do filme de Steven Spielberg \"O imperio do sol\" (1987) \u00e1 idade de 13 anos, interpretando un neno ingl\u00e9s \u00f3 que separan da s\u00faa familia e que se atopa perdido nun campo de internamento xapon\u00e9s durante a segunda guerra mundial. Desde ent\u00f3n foi o protagonista de diversas pel\u00edculas independentes e grandes superproduci\u00f3ns que o fixeron moi popular en todo o mundo, entre a s\u00faa filmograf\u00eda destacan \"American Psycho\", \"O maquinista\", dous filmes do s\u00faper-heroe Batman (\"Batman empeza\" e \"O cabaleiro escuro\"), \"O prestixio\" e \"Terminator Salvation\", onde interpreta a John Connor. Destaca pola s\u00faa versatilidade, o seu dominio de diferentes acentos da lingua inglesa, e os seus duros r\u00e9ximes alimenticios, o que lle permite ga\u00f1ar ou perder moito peso segundo o papel que te\u00f1a que interpretar.\nGa\u00f1ador dun Globo de Ouro e dun \u00d3scar \u00e1 mellor interpretaci\u00f3n masculina de repartimento pola s\u00faa interpretaci\u00f3n de Richard \"Dicky\" Eklund no filme \"The Fighter\"."}
{"id": "124875", "revid": "23204", "url": "https://gl.wikipedia.org/wiki?curid=124875", "title": "Joan Capdevila", "text": "Joan Capdevila M\u00e9ndez, nado en T\u00e0rrega (Lleida) o 3 de febreiro de 1978, \u00e9 un futbolista espa\u00f1ol. Xoga de lateral esquerdo e o seu actual equipo \u00e9 o FC Santa Coloma.\nEn 2010 proclamouse campi\u00f3n da Copa Mundial de F\u00fatbol coa selecci\u00f3n espa\u00f1ola.\nTraxectoria.\nProduto da canteira do RCD Espanyol, debutou co RCD Espanyol B na tempada 1997\u201398. Ao ano seguinte debutou co Espanyol en Primeira Divisi\u00f3n nun partido contra o Athletic Club (2\u20132). Na tempada 1999\u201300 foi contratado polo Atl\u00e9tico de Madrid.\nTras o descenso do Atl\u00e9tico de Madrid a Segunda Divisi\u00f3n, Capdevila firmou co Deportivo da Coru\u00f1a no ver\u00e1n de 2000. No club galego, ademais de ter un xogo regular e perfilarse como unha peza clave no equipo, ga\u00f1ou unha Copa do Rei e d\u00faas Supercopas de Espa\u00f1a.\nNa tempada 2007\u201308 firmou por tres anos co Villarreal CF, xogando practicamente t\u00f3dolos partidos.\nSelecci\u00f3n nacional.\nCapdevila debutou coa selecci\u00f3n espa\u00f1ola o 16 de outubro de 2002, nun partido no que Espa\u00f1a empatou ante Paraguai (0\u20130), nun partido amigable disputado en Logro\u00f1o (A Rioxa). O 17 de novembro de 2007 marcou o seu primeiro gol como internacional absoluto fronte a Suecia no Estadio Santiago Bernab\u00e9u.\nFoi seleccionado polo t\u00e9cnico Luis Aragon\u00e9s para disputar a Eurocopa 2008 de Austria e Su\u00edza. O 29 de xu\u00f1o de 2008, Capdevila proclamouse xunto ao seu equipo, campi\u00f3n da Eurocopa 2008 ante a Selecci\u00f3n de f\u00fatbol de Alema\u00f1a. Capdevila disputou os 90 minutos da final. En xu\u00f1o de 2009 disputou a Copa Confederaci\u00f3ns en Sur\u00e1frica.\nO 11 de xullo de 2010 proclamouse campi\u00f3n da Copa Mundial de F\u00fatbol coa selecci\u00f3n espa\u00f1ola en Sur\u00e1frica. Joan Capdevila, Iker Casillas e Gerard Piqu\u00e9 foron os \u00fanicos xogadores da selecci\u00f3n espa\u00f1ola que disputaron todos os minutos do Mundial de Sur\u00e1frica 2010.\nTam\u00e9n xogou oito partidos internacionais amigables coa selecci\u00f3n de Catalu\u00f1a."}
{"id": "124879", "revid": "23204", "url": "https://gl.wikipedia.org/wiki?curid=124879", "title": "Rafael Mart\u00edn V\u00e1zquez", "text": "Rafael Mart\u00edn V\u00e1zquez, nado en Madrid o 25 de setembro de 1965, e un exfutbolista espa\u00f1ol. Xogaba de centrocampista e foi internacional coa selecci\u00f3n espa\u00f1ola.\nTraxectoria.\nPertenceu, xunto con Emilio Butrague\u00f1o, Manuel Sanch\u00eds Hontiyuelo, Miguel Gonz\u00e1lez \"M\u00edchel\" e Miguel Pardeza, \u00e1 xeraci\u00f3n de xogadores madridistas procedentes da canteira do \"Castilla\" popularmente co\u00f1ecida como \"Quinta del Buitre\" e, a\u00ednda que non foi o m\u00e1is reco\u00f1ecido de entre todos eles, si foi talvez o m\u00e1is dotado tecnicamente.\nTras ser formado nas categor\u00edas inferiores do Real Madrid e ser escollido mellor xogador do Mundial Xuvenil de 1981 debutou en partido oficial con 17 anos nun Murcia-Real Madrid. Co Real Madrid ga\u00f1ou seis trofeos de Liga e d\u00faas Copas da UEFA.\nA t\u00e9cnica individual de Rafael Mart\u00edn V\u00e1zquez fixo del un dos mellores centrocampistas ofensivos do mundo no seu momento, a\u00ednda que o seu car\u00e1cter reservado, o seu xogo excesivamente cerebral e a s\u00faa escasa brega sobre o terreo de xogo convert\u00e9rono nun dos chibos expiatorios da esixente, e con frecuencia inxusta, afecci\u00f3n madridista. Logo de protagonizar a mellor tempada da s\u00faa carreira co Real Madrid, a 1989/90 \u00e1s ordes do adestrador gal\u00e9s John Benjamin Toshack, Rafael Mart\u00edn V\u00e1zquez converteuse nun dos xogadores m\u00e1is codiciados do momento pero Ram\u00f3n Mendoza, ent\u00f3n presidente do Real Madrid, negouse a relizar unha renovaci\u00f3n ao alza do xogador, polo que este terminou aceptando a oferta do Torino italiano, no cal, malia ser o estranxeiro mellor pago do Calcio, nunca chegou a mostrar o sobresa\u00ednte nivel de xogo alcanzado na s\u00faa primeira traxectoria madridista.\nTralo seu errado paso polo equipo turin\u00e9s, a carreira futbol\u00edstica de Mart\u00edn V\u00e1zquez foise dilu\u00edndo nun longo peregrinar de equipo en equipo (inclu\u00edndo o regreso ao equipo madridista entre 1992 e 1995) e de lesi\u00f3n en lesi\u00f3n, ata a s\u00faa retirada definitiva do f\u00fatbol activo no ano 1998.\nCoa selecci\u00f3n espa\u00f1ola xogou un total de 38 partidos e disputou o Mundial de Italia\u00b490.\nActualmente, Rafael Mart\u00edn V\u00e1zquez forma parte do persoal t\u00e9cnico do Real Madrid e colabora con diferentes programas de radio como comentarista.\nSelecci\u00f3n nacional.\nMart\u00edn V\u00e1zquez xogou 34 partidos coa selecci\u00f3n espa\u00f1ola, inclu\u00edndo a Eurocopa 1988 e o Mundial de F\u00fatbol Italia 1990. O seu debut produciuse o 23 de setembro de 1987, nun partido amigable contra Luxemburgo."}
{"id": "124881", "revid": "4870976", "url": "https://gl.wikipedia.org/wiki?curid=124881", "title": "William Morris", "text": "William Morris, nado en Clay Hill Walthamstow, Inglaterra, o 24 de marzo de 1834 e finado o 3 de outubro de 1896, foi un artes\u00e1n, pintor, poeta, escritor e activista pol\u00edtico brit\u00e1nico, fundador do movemento \"Arts and Crafts\"."}
{"id": "124882", "revid": "23204", "url": "https://gl.wikipedia.org/wiki?curid=124882", "title": "Adaptaci\u00f3n biol\u00f3xica", "text": "Unha adaptaci\u00f3n biol\u00f3xica \u00e9 unha estrutura anat\u00f3mica, \u00e9 un proceso fisiol\u00f3xico ou un trazo do comportamento dun organismo que evolucionou durante un per\u00edodo de tempo mediante selecci\u00f3n natural de tal maneira que incrementa as s\u00faas expectativas a longo prazo para reproducirse con \u00e9xito. O termo \"adaptaci\u00f3n\" tam\u00e9n se utiliza ocasionalmente como sin\u00f3nimo de selecci\u00f3n natural, a\u00ednda que a maior\u00eda dos bi\u00f3logos non est\u00e1 de acordo con este uso. \u00c9 importante ter presente que as variaci\u00f3ns adaptativas non xorden como respostas \u00e1 contorna sen\u00f3n como resultado da deriva xen\u00e9tica.\nSelecci\u00f3n natural.\nO concepto foi introducido por Charles Darwin a trav\u00e9s da s\u00faa teor\u00eda de selecci\u00f3n natural, que describe o desenvolvemento das especies como produto da interacci\u00f3n coa contorna ecol\u00f3xica. Como resultado desta interacci\u00f3n, tenden a persistir os patr\u00f3ns xen\u00e9ticos que proporcionan aos individuos as caracter\u00edsticas m\u00e1is adecuadas para a supervivencia nos h\u00e1bitats nos cales habitan.\nAs adaptaci\u00f3ns son mecanismos mediante os cales os organismos non fan fronte \u00e1s tensi\u00f3ns e presi\u00f3ns de moitas cousas. As especies que se adaptan ao seu ambiente son capaces de:\nTodo o explicado anteriormente \u00e9 especificamente aplicado \u00e1 biolox\u00eda funcional.\nTipos de adaptaci\u00f3n.\nHai 3 tipos de adaptaci\u00f3n ao medio: "}
{"id": "124883", "revid": "98629", "url": "https://gl.wikipedia.org/wiki?curid=124883", "title": "Jos\u00e9 Ram\u00f3n Gonz\u00e1lez P\u00e9rez", "text": "Jos\u00e9 Ram\u00f3n Gonz\u00e1lez P\u00e9rez, co\u00f1ecido deportivamente como Jos\u00e9 Ram\u00f3n, nado en Carreira (Ribeira) o 20 de maio de 1968 \u00e9 un exfutbolista e actual adestrador de f\u00fatbol galego. Xogou no Deportivo da Coru\u00f1a e na SD Compostela.\nTraxectoria.\nA s\u00faa carreira comeza no equipo da s\u00faa vila natal, o Carreira CF, ata o ano 1986 no cal pasa ao Fabril Deportivo, e posteriormente ao Deportivo da Coru\u00f1a. Durante a tempada 1993\u201394 sufriu unha lesi\u00f3n de pube que o mantivo afastado dos terreos de xogo durante case toda a campa\u00f1a. Ao ano seguinte abandonou o equipo tras ga\u00f1ar a Copa do Rei e fichou pola SD Compostela, onde xogou durante tres tempadas. Na campa\u00f1a 1998\u201399 regresou ao Deportivo, retir\u00e1ndose no 2000 trala consecuci\u00f3n do t\u00edtulo de Liga.\nComo adestrador.\nNa tempada 2008\u201309 firmou como adestrador do Monta\u00f1eros CF, equipo da Terceira Divisi\u00f3n que conseguiu meter nos postos de ascenso, conseguindo unha praza en Segunda Divisi\u00f3n B tras o descenso do Ciudad de Santiago ao final da campa\u00f1a. O 13 de maio de 2010 anunciou que non continuar\u00eda no club coru\u00f1\u00e9s, tras posicionalo no d\u00e9cimo posto da categor\u00eda de bronce.\nEn xaneiro de 2011 f\u00edxose cargo novamente do Monta\u00f1eros, tras o cesamento de Abraham Garc\u00eda, que \u00e1 s\u00faa vez fora o seu substituto cando abandonara o club o ano anterior. En xaneiro de 2012\u00a0foi cesado debido aos malos resultados.\nPersoal.\n\u00c9 irm\u00e1n de Fran, tam\u00e9n exfutbolista. Participou cantando con el no disco \"Selecci\u00f3n Xa!\" da revista \"Brav\u00fa\" a favor da recuperaci\u00f3n da Selecci\u00f3n de f\u00fatbol de Galicia."}
{"id": "124896", "revid": "6939", "url": "https://gl.wikipedia.org/wiki?curid=124896", "title": "Ivan Turgenev", "text": "Ivan Sergeevich Turgenev ou Iv\u00e1n Serg\u00e9yevich Turgui\u00e9\u00f1ef (en cir\u00edlico \u0418\u0432\u0430\u043d \u0421\u0435\u0440\u0433\u0435\u0435\u0432\u0438\u0447 \u0422\u0443\u0440\u0433\u0435\u043d\u0435\u0432), nado en Orel o 9 de novembro de 1818 e finado en Bougival o 3 de setembro de 1883, foi un escritor, novelista e dramaturgo ruso, considerado o m\u00e1is europe\u00edsta dos narradores dese pa\u00eds no s\u00e9culo XIX. \u00c9 autor dunha das grandes obras de narrativa rusa, a novela \"Ottsy i deti\", que vir\u00eda sendo \"Pais e fillos\" en lingua galega, se ben non se disp\u00f3n a\u00ednda de traduci\u00f3n.\nTraxectoria.\nTurgenev naceu no seo dunha rica familia terratenente na cidade rusa de Oriol. O seu pai, Sergu\u00e9i Nikol\u00e1yevich Turgenev, coronel da cabaler\u00eda imperial, morreu cando Iv\u00e1n ti\u00f1a dezaseis anos, deix\u00e1ndoo xunto co seu irm\u00e1n Nikol\u00e1i ao coidado da s\u00faa abusiva nai, Varvara Petrovna Lutov\u00ednova:\nEsa infancia tan marcada pola presenza ditatorial da nai e a ausencia f\u00edsica e afectiva do pai \u2014que pouco antes de morrer tivera unha amante\u2014 explicar\u00eda, segundo Juan Eduardo Z\u00fa\u00f1iga, os problemas que Turgenev tivo na s\u00faa vida adulta para ter unha relaci\u00f3n estable cunha muller, e o pesimismo que impregna a maior parte das s\u00faas obras. A esta tese ab\u00f3nase tam\u00e9n o escritor espa\u00f1ol Javier Mar\u00edas, que nas s\u00faas \"Vidas escritas\", comeza as\u00ed o cap\u00edtulo dedicado ao escritor ruso:\nDespois de completar a escola elemental, Turgenev estudou durante un ano na Universidade de Moscova e logo na Universidade de San Petersburgo, especializ\u00e1ndose nos cl\u00e1sicos, literatura rusa e filolox\u00eda.\nEn 1838 envi\u00e1rono \u00e1 Universidade de Berl\u00edn a estudar filosof\u00eda, particularmente con Hegel, e historia. Turgenev impresionouse coa sociedade centro-europea de Alema\u00f1a e volveu \"occidentalizado\", pensando que Rusia pod\u00eda progresar imitando a Europa, en oposici\u00f3n \u00e1 tendencia eslav\u00f3fila da \u00e9poca no seu pa\u00eds. Igual que moitos dos seus contempor\u00e1neos con bo nivel de educaci\u00f3n, op\u00faxose especialmente ao sistema de servidume.\nUnha familia vasalla leulle os versos de \"Rossi\u00e1da\" de Mikhail Kheraskov, celebrado poeta do s\u00e9culo XVIII. Os primeiros intentos literarios de Turgenev, inclu\u00edndo poemas e esbozos, mostraron o seu xenio e recibiron comentarios favorables de Belinski, por ent\u00f3n o principal cr\u00edtico literario ruso. No final da s\u00faa vida, Turgenev residiu pouco en Rusia, preferindo Baden-Baden ou Par\u00eds, desde que co\u00f1eceu no teatro Mariinski de San Petersburgo \u00e1 cantante espa\u00f1ola Paulina Garc\u00eda de Viardot ou Pauline Garc\u00eda-Viardot, por quen abandonar\u00eda Rusia para establecerse en Francia e por cuxo amor estivo preso ata o fin dos seus d\u00edas.\nTurgenev nunca contraeu matrimonio, a\u00ednda que tivo unha filla cunha das servas da s\u00faa familia. Alto e robusto, o seu car\u00e1cter destacouse pola s\u00faa timidez, introspecci\u00f3n e falar suave. O seu amigo literario m\u00e1is pr\u00f3ximo foi Gustave Flaubert. As s\u00faas relaci\u00f3ns con Lev Tolstoi e Fi\u00f3dor Dostoievski foron a mi\u00fado tensas, considerando a tendencia proeslavista de ambos.\nA s\u00faa complicada amizade con Tolstoi alcanzou tal animosidade que en 1861 este retouno a duelo. A\u00ednda que logo desculpouse, estiveron sen falarse dezasete anos. Dostoievski \u00e1 s\u00faa vez parodi\u00f3 a Turgenev na s\u00faa novela \u0411\u0435\u0441\u044b (\"Os demos\") (1872), a trav\u00e9s do personaxe do novelista Karmaz\u00ednov. En 1880, o famoso discurso de Dostoievski na inauguraci\u00f3n do monumento a Pushkin versou sobre a s\u00faa reconciliaci\u00f3n con Turgenev.\nOcasionalmente visitou Inglaterra, e en 1879 a Universidade de Oxford outorgoulle un t\u00edtulo honor\u00edfico. Morreu en Bougival, preto de Par\u00eds, debido a un cancro de medula. No seu leito de morte exclamou, refer\u00edndose a Tolst\u00f3i; \u00abAmigo, volve \u00e1 literatura\u00bb. Con tal inspiraci\u00f3n, Tolstoi escribiu obras como \u0421\u043c\u0435\u0440\u0442\u044c \u0418\u0432\u0430\u043d\u0430 \u0418\u043b\u044c\u0438\u0447\u0430 (\"A morte de Ivan Ilich\") e \u041a\u0440\u0435\u0439\u0446\u0435\u0440\u043e\u0432\u0430 \u0441\u043e\u043d\u0430t\u0430 (\"A Sonata Kreutzer\"). Por expreso desexo de Turgenev o seu corpo foi trasladado a San Petersburgo e enterrado no cemiterio Volkovskoie.\nEn 1883 pesouse o cerebro de Turgenev, verific\u00e1ndose a infrecuente medida de 2021 gramos."}
{"id": "124897", "revid": "12452", "url": "https://gl.wikipedia.org/wiki?curid=124897", "title": "Iv\u00e1n Turgeniev", "text": ""}
{"id": "124901", "revid": "5467", "url": "https://gl.wikipedia.org/wiki?curid=124901", "title": "Bartolom\u00e9 de Rajoy", "text": ""}
{"id": "124907", "revid": "23204", "url": "https://gl.wikipedia.org/wiki?curid=124907", "title": "Gustavo Santaolalla", "text": "Gustavo Santaolalla, nado en El Palomar, Gran Buenos Aires, o 19 de agosto de 1951, \u00e9 un compositor, m\u00fasico e produtor musical arxentino ga\u00f1ador d\u00faas veces do Premio \u00d3scar.\nSantaolalla con frecuencia combina elementos de m\u00fasica rock, soul, ritmos africanos e m\u00fasica popular latinoamericana. Na d\u00e9cada do 70 liderou a banda Arco Iris, unha das fundadoras do \u00abrock nacional arxentino\u00bb. Hoxe en d\u00eda \u00e9 un dos m\u00fasicos m\u00e1is populares na escena latinoamericana."}
{"id": "124908", "revid": "15490", "url": "https://gl.wikipedia.org/wiki?curid=124908", "title": "Timbal", "text": "O timbal \u00e9 un instrumento de percusi\u00f3n consistente nun tambor cil\u00edndrico dun s\u00f3 parche empregado decote nas m\u00fasicas orixinarias de Am\u00e9rica Latina.\nUso.\nCanto ao seu uso, o executante, co\u00f1ecido como timbaleiro bate cunhas de golpes dados cuns paus que sont\u00e9n nunha man, nos aros e redobres dos parches, para producir un amplo rango de expresi\u00f3n percusiva. Polo xeral, toca a armaz\u00f3n dos timbais, co\u00f1ecida como \"casca\" ou percusi\u00f3n auxiliar como a camp\u00e1 ou o prato para manter o tempo noutras parte do tema musical."}
{"id": "124909", "revid": "89787", "url": "https://gl.wikipedia.org/wiki?curid=124909", "title": "Tiple", "text": "O tiple \u00e9 un instrumento cord\u00f3fono de pequeno tama\u00f1o pertencente \u00e1 familia da guitarra. Ten 10 ou 12 cordas de aceiro, en catro cursos. Consid\u00e9rase o instrumento nacional de Colombia. Os seus inicios d\u00e9ronse nos l\u00edmites dos departamentos de Santander e Boyac\u00e1. Util\u00edzase no acompa\u00f1amento de ritmos t\u00edpicos do interior do pa\u00eds como o bambuco e o corredor. Tam\u00e9n se emprega como acompa\u00f1ante da tradicional troba antioque\u00f1a, un canto improvisado."}
{"id": "124910", "revid": "22570", "url": "https://gl.wikipedia.org/wiki?curid=124910", "title": "Zamacueca", "text": "A zamacueca un estilo musical e baile de parella solta orixinario de Lima, no Per\u00fa.\nCaracter\u00edsticas.\nNel repres\u00e9ntase o asedio amoroso dunha muller por parte dun home. Prov\u00e9n da terminolox\u00eda de \"zambra \"choca\" en alusi\u00f3n a aquel asedio, similar ao que efect\u00faan os galos \u00e1s gali\u00f1as e saca pasos da afamada pelexa de galos moi popular nas festas lime\u00f1as e trujillanas durante o Vicerreinado do Per\u00f9. M\u00f9sicalmente deriva da mestizaxe e fusi\u00f3n de m\u00fasica e baile tra\u00eddos pola etnia xitana, os escravos negros de Angola e mulatos que entre os s\u00e9culos XVI e XVII conformaban gran parte da cidade de Lima e sobre todo a costa norte do Per\u00fa."}
{"id": "124911", "revid": "23204", "url": "https://gl.wikipedia.org/wiki?curid=124911", "title": "Ingrid Bergman", "text": "Ingrid Bergman, nada en Estocolmo o 29 de agosto de 1915 e finada en Londres o 29 de agosto de 1982, foi unha actriz sueca ga\u00f1adora dos premios \u00d3scar e Globo de Ouro. Considerada como un dos mitos da S\u00e9tima Arte, segundo a listaxe realizada polo American Film Institute \u00e9 a cuarta estrela m\u00e1is importante na historia do cinema, sendo as tres primeiras Katharine Hepburn, Bette Davis e Audrey Hepburn. \u00c9 probablemente unha das actrices m\u00e1is prol\u00edficas do s\u00e9culo XX, desenvolvendo a s\u00faa carreira en cinco idiomas (sueco, alem\u00e1n, ingl\u00e9s, italiano e franc\u00e9s), actuando en cinema, teatro e televisi\u00f3n en Suecia, Alema\u00f1a, Estados Unidos, Canad\u00e1, Italia, Inglaterra, Francia, Espa\u00f1a e Israel. Faleceu o d\u00eda do seu 67\u00ba aniversario, tras pasar anos con tratamentos contra o cancro de mama.\nTraxectoria.\nQuedou orfa de nai cando ti\u00f1a dous anos e o seu pai morreu once anos despois. A s\u00faa infancia transcorreu na casa paterna, logo cunha das irm\u00e1s do seu pai (falecida soamente seis meses m\u00e1is tarde) e finalmente con outro t\u00edo paterno e a s\u00faa familia.\nInicios en Suecia.\nDecidiu facerse actriz para combater a s\u00faa extrema timidez (\"son m\u00e1is eu mesma cando son outra persoa\") e deu os seus primeiros pasos no cinema como extra aos 16 anos, pero a s\u00faa verdadeira meta era o teatro. Ao dezaoito anos foi elixida entre centos de aspirantes para estudar na Real Escola de Teatro Dram\u00e1tico (onde tam\u00e9n estudou Greta Garbo). Grazas ao seu pai, Justus, que ti\u00f1a unha tenda de fotograf\u00eda, ao morrer, deixoullo todo \u00e1 s\u00faa filla asegur\u00e1ndose, de que ela tivese di\u00f1eiro para converterse en actriz.\nCando Ingrid lle dixo ao seu t\u00edo Otto que quer\u00eda ser actriz, este op\u00faxose, pois naquela \u00e9poca ser actriz estaba mal visto. El pensaba que como se lle daban tan ben os estudos, non necesitaba ser actriz, pero como Ingrid insist\u00eda, o seu t\u00edo f\u00edxoa prometer que se se presentaba e non era escollida, non o volver\u00eda a tentar. \"The Royal Dramatic Theater School\" requir\u00eda a cada actor que representase tres pezas, despois os xu\u00edces seleccionar\u00edan dous delas, se o aspirante era rexeitado d\u00e1baselle un sobre marr\u00f3n e se era aceptado, un sobre branco. Ingrid decidiu representar unha comedia. Mentres actuaba, os membros do xurado non parec\u00edan verlle a graza, nin sequera prestaban moita atenci\u00f3n. De s\u00fapeto, tras a primeira lectura, dix\u00e9ronlle que pod\u00eda retirarse sen darlle a oportunidade da segunda. M\u00e1is de medio s\u00e9culo despois Ingrid lembraba o seu desengano:\nA s\u00faa primeira oportunidade para actuar deulla Greta Danielsson, unha antiga amiga do seu pai, que lle ofreceu un papel como extra. En 1933 conseguiu entrar en \"The Royal Dramatic Theater School\" de Estocolmo. A s\u00faa primeira pel\u00edcula foi \"Munkbrogreven\" de Edvin Adolphson. En 1937 casa co dentista Petter Lindstr\u00f6m, relaci\u00f3n da que nace a s\u00faa filla Pia Lindstr\u00f6m. Petter an\u00edmaa a facer unha pel\u00edcula en Alema\u00f1a. Durante a rodaxe do pacto do catro, Ingrid co\u00f1ece a Goebbels, quen tenta convencela para que faga pel\u00edculas para o Terceiro Reich, dado que era medio alem\u00e1 e sab\u00eda o idioma. A s\u00faa sexta pel\u00edcula \"Intermezzo\" tivo moito \u00e9xito e fixo que un importante produtor de Hollywood comprase os dereitos da pel\u00edcula para que Ingrid a fixese en ingl\u00e9s.\nDebut nos Estados Unidos.\nEn 1939, e despois de protagonizar unha ducia de pel\u00edculas en Suecia, trasl\u00e1dase aos Estados Unidos para protagonizar a nova versi\u00f3n de \"Intermezzo\" producida por David O. Selznick.\nEstrela grazas a \"Casablanca\".\nEn 1942 conv\u00e9rtese nunha das estrelas da \u00e9poca ao protagonizar xunto a Humphrey Bogart a pel\u00edcula de Michael Curtiz \"Casablanca\". 1943 sup\u00f3n o ano no que recibe a s\u00faa primeira candidatura aos \u00d3scar, neste caso polo seu brillante labor na pel\u00edcula \"For Whom the Bell Tolls\", a\u00ednda que perde o premio ante Jennifer Jones por \"The Song of Bernadette\". Con todo, Ingrid Bergman m\u00f3strase satisfeita e declara publicamente fronte a Jennifer Jones: \"A t\u00faa Bernadette \u00e9 mellor que a mi\u00f1a Mar\u00eda...\". No entanto, ao ano seguinte obt\u00e9n o \u00d3scar \u00e1 mellor actriz, esta vez polo seu papel en \"Gaslight\". En 1945 recibe a s\u00faa terceira candidatura consecutiva aos \u00d3scar, esta vez pola pel\u00edcula \"The Bells of St. Mary's\". A actriz recibir\u00eda a s\u00faa cuarta candidatura aos \u00d3scar na categor\u00eda de mellor actriz en 1948, polo seu papel en \"Joan of Arc\".\nEsc\u00e1ndalo con Roberto Rossellini.\nEn 1949 Ingrid ve a pel\u00edcula que cambiar\u00eda a s\u00faa vida e a s\u00faa a carreira como actriz, \"Roma, cidade aberta\" de Roberto Rossellini. A pel\u00edcula gustoulle tanto que decidiu escribir unha carta a Rossellini expres\u00e1ndolle o seu desexo de traballar nalgunha das s\u00faas pel\u00edculas. Cando Rossellini recibe a carta vai aos Estados Unidos para co\u00f1ecer a Petter e a Ingrid.\nEn 1949 trasl\u00e1dase a Italia con 300 d\u00f3lares e pensando volver nuns meses (eses meses convert\u00e9ronse en anos), para rodar \u00e1s ordes de Roberto Rossellini a pel\u00edcula \"Stromboli, terra di dio\". Durante a rodaxe comeza unha relaci\u00f3n co director italiano. Froito desta relaci\u00f3n, Bergman queda embarazada do seu fillo Roberto Ingmar Rossellini (que nacer\u00e1 o 2 de febreiro de 1950), o que provoca un grande esc\u00e1ndalo nos Estados Unidos. O esc\u00e1ndalo chegou cando o vicepresidente e director de C\u00f3digos de Produci\u00f3n, Joseph Breen, p\u00eddelle que desminta os rumores de que estaba a piques de divorciarse e abandonar a s\u00faa filla para casar con Rossellini. Foi criticada pola Igrexa Luterana de Suecia e sacerdotes da Igrexa Cat\u00f3lica, sobre todo en Am\u00e9rica, e tam\u00e9n recibiu cartas de persoas que pensaban que deb\u00eda ser queimada na fogueira, non como Xoana de Arco, sen\u00f3n como as bruxas. O esc\u00e1ndalo foi tal que mesmo provocou que a actriz fose declarada \"persona non grata\" en territorio americano, o que fixo que se exiliase en Italia, deixando o seu marido e a s\u00faa filla nos Estados Unidos.\nDespois de separarse de Lindstr\u00f6m e tras o nacemento do seu fillo, a actriz e o director casan o 24 de maio de 1950. Co director italiano ten ademais outras d\u00faas fillas en 1952, as xemelgas Isabella e Isotta. Finalmente, separarase de Rossellini en 1957. Durante a s\u00faa estancia en Italia traballou en seis pel\u00edculas dirixidas polo seu marido, \"Stromboli\", \"Europa '51\", \"Siamo Donne\", \"Heite querer sempre\", \"Giovanna d'Arco al Rogo\" e \"A Paura\", no seu momento fracasos de p\u00fablico e cr\u00edtica, a\u00ednda que m\u00e1is tarde revaloradas, moi especialmente pola cr\u00edtica europea e os creadores da Nouvelle Vague francesa.\nRegreso ao cinema internacional.\nOs fracasos do seu traballo conxunto con Rossellini levaron o matrimonio a unha crise tanto art\u00edstica como financeira e as\u00ed foi que en 1956, Rossellini permitiulle traballar baixo as ordes do mestre Jean Renoir en \"Elena et les hommes\" co que o \u00e9xito volveu sorrirlle. Ese mesmo ano protagoniza en Inglaterra a pel\u00edcula \"Anastasia\" pola que ga\u00f1ar\u00eda o seu segundo \u00d3scar \u00e1 mellor actriz, sendo o seu amigo Cary Grant quen recolle o premio no seu nome.\nO \u00e9xito o redobra co seu triunfo nas t\u00e1boas en Par\u00eds, en \"Tea and Sympathy\" de Robert Anderson, durante a temporada 1956-57. En 1959 volve por primeira vez a Hollywood despois do esc\u00e1ndalo do seu matrimonio para presentar o \u00d3scar \u00f3 mellor filme na 31\u00aa edici\u00f3n da cerimonia de entrega dos Premios da Academia. A sala rec\u00edbea cunha pechada ovaci\u00f3n. O 23 de decembro de 1958 casa co produtor teatral sueco Lars Schmidt.\nA partir de ent\u00f3n comeza a alternar pel\u00edculas en Estados Unidos e en Europa, as\u00ed como aparici\u00f3ns ocasionais en dramas televisivos e en obras de teatro. Dese per\u00edodo destacan os seus labores en \"The Turn of the Screw\" (1959), pola que recibe o seu primeiro premio Emmy; \"Hedda Gabler\" (1962, que a re\u00fane cun brillante elenco xunto a Sir Michael Redgrave, Sir Ralph Richardson e Trevor Howard); \"The Visit\" (1964); \"Stimulantia\" (episodio \"The Necklace\", filmado a fins de 1964 sobre un relato de Guy de Maupassant que a reuniu co seu antigo compa\u00f1eiro da Escola de Arte Dram\u00e1tica, Gunnar Bj\u00f6rnstrand, dirixidos ambos polo vello mentor de Ingrid, Gustaf Molander, na que fose o seu \u00faltimo labor para o cine); \"The Human Voice\" (1966); \"Cactus Flower\" (1969, coa que regresou por primeira vez a filmar en Hollywood logo de vinte anos de exilio); \"A Matter of Time\" (1976, pel\u00edcula tam\u00e9n titulada \"Nina\", xunto a Liza Minnelli, e dirixidas ambas por Vincente Minnelli, nunha pel\u00edcula na que ademais ti\u00f1a unha inesquecible escena xunto a Charles Boyer e na que actuaba a s\u00faa propia filla, Isabella Rossellini no seu debut nas pantallas e era maquillada pola s\u00faa xemelga, Ingrid Isotta Rossellini); \"H\u00f6stsonaten\" (1978, dirixida por Ingmar Bergman, considerada por moitos o seu mellor traballo no cinema).\nEn 1974, Bergman recibiu o seu terceiro \u00d3scar, esta vez na categor\u00eda de mellor actriz secundaria, pola s\u00faa participaci\u00f3n na pel\u00edcula \"Asasinato no Orient Express\". En 1975 diagnost\u00edcaselle un cancro de mama e nese mesmo ano div\u00f3rciase de Lars Schmidt. A pesar da s\u00faa fr\u00e1xil sa\u00fade segue traballando a tempo completo. Faleceu mentres celebraba o seu 67\u00ba aniversario."}
{"id": "124912", "revid": "23204", "url": "https://gl.wikipedia.org/wiki?curid=124912", "title": "Cary Grant", "text": "Archibald Alexander Leach, co\u00f1ecido como Cary Grant, nado en Bristol o 18 de xaneiro de 1904 e finado en Davenport o 29 de novembro de 1986, foi un actor estadounidense de orixe inglesa. Chegou a ser un dos actores de Hollywood m\u00e1is populares durante d\u00e9cadas, non s\u00f3 polo seu atractivo f\u00edsico, sen\u00f3n tam\u00e9n pola s\u00faa elegancia, o seu encanto e a s\u00faa agudeza. Del dic\u00edase que actuaba ben ata de costas. Traballou con moitas grandes divas do cinema de Hollywood da s\u00faa \u00e9poca: Marlene Dietrich, Mae West, Grace Kelly, Marilyn Monroe, Rita Hayworth, Katharine Hepburn, Sophia Loren, Joan Fontaine, Ingrid Bergman, Ginger Rogers, Doris Day, Deborah Kerr e Audrey Hepburn entre outras. O personaxe de James Bond insp\u00edrase parcialmente nel. Segundo a lista do American Film Institute, est\u00e1 considerado a segunda estrela masculina m\u00e1is importante dos primeiros cen anos do cine estadounidense.\nAdoitaba desempe\u00f1ar papeis de gal\u00e1n, simbolizando a elegancia."}
{"id": "124913", "revid": "5863", "url": "https://gl.wikipedia.org/wiki?curid=124913", "title": "Gary Cooper", "text": "Frank James Cooper, co\u00f1ecido como Gary Cooper, nado o 7 de maio de 1901 e finado o 13 de maio de 1961 nos \u00c1nxeles, foi un actor estadounidense de ascendencia inglesa ga\u00f1ador do premio \u00d3scar en d\u00faas ocasi\u00f3ns."}
{"id": "124916", "revid": "88215", "url": "https://gl.wikipedia.org/wiki?curid=124916", "title": "Triple H", "text": "Paul Michael Levesque, nado o 27 de xullo de 1969 en Nashua, Nova Hampshire, \u00e9 un loitador profesional da World Wrestling Entertainment (WWE), desde o 13 de abril de 2009 loita no programa Raw, m\u00e1is co\u00f1ecido como Triple H, unha abreviatura do seu antigo sobrenome, Hunter Hearst Helmsley (HHH).\nTraxectoria.\nLevesque comezou como culturista \u00f3s catorce anos, despois de graduarse no instituto en 1987 participou en diversas competici\u00f3ns culturistas, foi campi\u00f3n xuvenil de Nova Hampshire en 1988, nesa \u00e9poca co\u00f1eceu \u00f3 loitador profesional Ted Arcidia, quen o animou a ingresar en 1992 na escola de Killer Kowalski, un\u00edndose \u00e1 Independent Wrestling Federation. Iniciou a s\u00faa traxectoria como loitador profesional en 1994 na World Championship Wrestling co nome de Terra Ryzing e m\u00e1is tarde como Jean-Paul L\u00e9vesque. Uniuse \u00e1 WWF en 1995 e comezou a utilizar o nome de Hunter Hearst Helmsley, cambi\u00e1ndoo a Triple H en 1997 cando conformou o grupo D-Generation X con Shawn Michaels. Despois da s\u00faa disoluci\u00f3n loitou en solitario, ga\u00f1ando varios compionatos e conformando parella ficticia con Stephanie McMahon, filla de Vince McMahon accionista maioritario da WWE, coa que m\u00e1is tarde casou na vida real. En 2003 formou outro equipo estable con Ric Flair, Randy Orton e Batista co\u00f1ecido como Evolution. En 2006 e 2009 loitou esporadicamente con Michaels revivindo brevemente D-Generation X.\nTriple H foi 13 veces campi\u00f3n do mundo, ga\u00f1ou oito veces o Campionato da WWE e a World Heavyweight Championship cinco veces. Ademais en 1997 ga\u00f1ou o torneo King of the Ring, en 2002 o Royal Rumble, e foi o segundo ga\u00f1ador do Grand Slam."}
{"id": "124917", "revid": "56817", "url": "https://gl.wikipedia.org/wiki?curid=124917", "title": "Cheap Monday", "text": "Cheap Monday \u00e9 unha marca de roupa sueca. Foi fundada no ano 2000 por \u00d6rjan Andersson, inicialmente como tenda de roupa de segunda man, nun suburbio de Estocolmo. O nome da marca ten a s\u00faa orixe no feito de que a tenda orixinal s\u00f3 estaba aberta os domingos. A marca \u00e9 co\u00f1ecida polos seus dese\u00f1os idiosincr\u00e1sicos, centr\u00e1ndose nos seus inicios nos pantal\u00f3ns vaqueiros, para irse expandindo e inclu\u00edr tenis, flanela e camisas.\nCheap Monday \u00e9 co\u00f1ecido por ofrecer prezos considerabelmente m\u00e1is econ\u00f3micos que outras marcas de calidade."}
{"id": "124918", "revid": "56817", "url": "https://gl.wikipedia.org/wiki?curid=124918", "title": "Comuna de Manihi", "text": "Manihi \u00e9 unha comuna da subdivisi\u00f3n Tuamotu-Gambier da Polinesia francesa.\nLocalizaci\u00f3n e caracter\u00edsticas.\nManihi pertence ao \u00e1rea cultural de Vahitu, que incl\u00fae Ahe e as Illas do Rei Xurxo (\u00eeles du Roi Georges): Takaroa, Takapoto e Tikei. Todas elas comparten o dialecto vahitu do paumotu. Administrativamente est\u00e1n divididas en d\u00faas comunas: Manihi, que incl\u00fae Ahe; e Takaroa, que incl\u00fae as illas do Rei Jorge."}
{"id": "124919", "revid": "56817", "url": "https://gl.wikipedia.org/wiki?curid=124919", "title": "Atol Ahe", "text": "Ahe \u00e9 un atol situado nas Tuamotu na Polinesia francesa no subgrupo de Illas do Rei Xurxo.\nXeograf\u00eda.\nO atol Ahe ten 23,5\u00a0km de longo e 12,2\u00a0km de ancho m\u00e1ximo cunha superficie de 12\u00a0km\u00b2. A s\u00faa lagoa ten unha superficie de 138\u00a0km\u00b2. \u00c9 administrativamente depende da Comuna de Manihi situada a 12\u00a0km.\nHistoria.\nA primeira menci\u00f3n do atol foi feita polos exploradores Holandeses Willem Schouten e Jacob Le Maire en 1616. Ahe foi o \u00faltimo atol das Tuamotu en ser descuberto por Charles Wilkes o 6 de setembro de 1839 que a bautiza como illa Peacock.\nO motu de Poro-Poro, no atol de Ahe, foi habitado varios anos por Bernard Moitessier que constru\u00edu un far\u00e9. Deixouno en 1978 para vivir en Moorea.\nOs 500 habitantes, aproximadamente, viven principalmente do cultivo de perlas.\nO ex\u00e9rcito franc\u00e9s contruiu unha pista de aterraxe en 1997."}
{"id": "124920", "revid": "98629", "url": "https://gl.wikipedia.org/wiki?curid=124920", "title": "Txiki Begiristain", "text": "Aitor Begiristain Mugika, m\u00e1is co\u00f1ecido como Txiki Begiristain, nado en Olaberria (Guip\u00fascoa) o 12 de agosto de 1964, \u00e9 un exfutbolista espa\u00f1ol. Xogaba de centrocampista e foi internacional coa selecci\u00f3n espa\u00f1ola. Actualmente \u00e9 o director deportivo do FC Barcelona.\nTraxectoria.\nTxiki Begiristain ingresou na Real Sociedad de Donostia en 1980, aos 16 anos de idade, tras xogar d\u00faas tempadas no Segura e d\u00faas no Olaberria. Empezou xogando no filial da Real, o Sanse, pero pronto ingresou no primeiro equipo da man de Alberto Ormaetxea. Era a tempada 1982-1983.\nBegiristain xogou un total de seis tempadas na Real, ata a tempada 1987-1988. Durante este per\u00edodo coincidiu cunha gran xeraci\u00f3n de futbolistas como Luis Arconada, Roberto L\u00f3pez Ufarte, Jos\u00e9 Mari Bakero, Jes\u00fas Mari Zamora, Jes\u00fas Mari Satr\u00fastegui, ou Luis L\u00f3pez Rekarte. Xunto a eles conquistou unha Copa do Rei (1986-1987). Curiosamente o seu \u00faltimo gran partido coa Real foi a final de Copa da tempada 1987-1988 que o conxunto donostiarra perdeu (0-1) ante o FC Barcelona, o club polo que fichar\u00eda a tempada seguinte.\nFC Barcelona.\nTxiki Begiristain chegou ao FC Barcelona xunto a outros dous ex xogadores da Real Sociedad (Bakero e L\u00f3pez Rekarte), no ver\u00e1n de 1988, no mesmo momento en que chegaba Johan Cruyff para facerse cargo do banqui\u00f1o azulgrana. Sempre se rumoreou que as fichaxes dos tres xogadores vascos non os solicitou Cruyff, sen\u00f3n Javier Clemente, que en principio fora o escollido polo presidente N\u00fa\u00f1ez para dirixir ao persoal barcelonista.\nSexa como for, o certo \u00e9 que os tres, especialmente Begiristain e Bakero, convert\u00e9ronse rapidamente en pezas b\u00e1sicas do proxecto de Cruyff, que construir\u00eda o mellor FC Barcelona que se viu ata ent\u00f3n, en canto a t\u00edtulos e satisfacci\u00f3n social se refire.\nBegiristain permaneceu sete tempadas no conxunto catal\u00e1n, ata 1995. De todos os compo\u00f1entes do chamado \"Dream Team\" (Zubizarreta, Bakero, Koeman, Laudrup, Stoichkov, Guardiola, Rom\u00e1rio...) Cruyff sempre dixo que Txiki era o m\u00e1is intelixente.\nEmpezou xogando como extremo esquerdo, posici\u00f3n na que destacara na Real Sociedad. Pero ao paso do tempo, e coa evoluci\u00f3n que experimentaron as formulaci\u00f3ns de Cruyff, acabou xogando en calquera das posici\u00f3ns de ataque ou como mediapunta. O conxunto de Cruyff (ata a chegada de Rom\u00e1rio) non xogaba cun dianteiro centro est\u00e1tico. Os puntas \u00edan rotando constantemente de posici\u00f3n, despistando aos defensores rivais, e buscando os espazos entre li\u00f1as. E esa formulaci\u00f3n axudou a Txiki a exhibir as mellores das s\u00faas calidades. A s\u00faa rapidez de movementos, o seu xogo ao primeiro toque, a s\u00faa facilidade no caneo e a asistencia eran unha constante ameaza para os rivais. A iso, cab\u00eda engadir a frecuencia coa que marcaba goles aparecendo desde atr\u00e1s.\nTodo iso, unido ao seu extravertido car\u00e1cter e simpat\u00eda, e ao feito de ser un dos primeiros xogadores non catal\u00e1ns que se esforzaron en aprender e falar en catal\u00e1n, converteuno nun dos preferidos da afecci\u00f3n.\nNas s\u00faas sete tempadas barcelonistas acumulou unha aut\u00e9ntica colecci\u00f3n de t\u00edtulos. Ga\u00f1ou, como t\u00edtulos m\u00e1is destacados, catro Ligas espa\u00f1olas consecutivas, entre 1991 e 1994, e a Copa de Europa de 1992, no estadio londiniense de Wembley, a\u00ednda que Txiki viu aquel partido desde o banqui\u00f1o.\nTxiki volveu xogar (esta vez como titular) outra final da Liga de Campi\u00f3ns (logo da final de 1992 cambi\u00f3uselle o nome \u00e1 competici\u00f3n). Foi a de 1994, que o conxunto catal\u00e1n perdeu ante o AC Milan por 0-4, en Atenas, tres d\u00edas despois de ga\u00f1ar a liga espa\u00f1ola.\nTras aquela derrota europea, o FC Barcelona iniciou unha renovaci\u00f3n do persoal que afectou a Txiki un ano despois. O club deulle a baixa en 1995, po\u00f1endo fin \u00e1 etapa azulgrana de Txiki como xogador. E s\u00f3 como xogador porque, oito anos despois, no 2003, regresar\u00eda ao club como director deportivo, asumindo as tarefas de creaci\u00f3n do persoal na xunta de Joan Laporta.\nDeportivo da Coru\u00f1a.\nCoa carta de liberdade no peto, Txiki puido negociar con varios clubs, que pod\u00edan contratalo sen ter que desembolsar traspaso. Begiristain estivo a piques de fichar polo Athletic Club de Bilbao, pero finalmente decantouse polo Deportivo da Coru\u00f1a, que xa se convertera nun dos grandes do f\u00fatbol espa\u00f1ol e cuxo adestrador era ent\u00f3n o gal\u00e9s John Benjamin Toshack, antigo adestrador seu na Real Sociedad, co que manti\u00f1a unha excelente relaci\u00f3n.\nTxiki xogou dous anos no conxunto galego, as tempadas 1995\u201396 e 1996\u201397, con desigual participaci\u00f3n no equipo. O primeiro ano foi titular indiscutible, disputou 33 partidos de Liga e marcou dous goles. Pero o Deportivo, malia que armara un equipo para intentar ser campi\u00f3n, non tivo os resultados que esperaba e acabou en novena posici\u00f3n, lonxe das prazas europeas. O segundo ano foille mellor ao D\u00e9por, que acabou terceiro na Liga, pero peor a Txiki, que co novo adestrador tan s\u00f3 disputou 10 partidos de Liga.\nO 22 de xu\u00f1o de 1997 Txiki Begiristain xogou o que ser\u00eda non s\u00f3 o seu \u00faltimo partido co Deportivo, sen\u00f3n tam\u00e9n o seu \u00faltimo partido oficial en Espa\u00f1a. Era a \u00faltima xornada da tempada e enfront\u00e1banse en Riazor o D\u00e9por e o CF Extremadura. O partido acabou con vitoria galega por 1 a 0. O gol marcouno Txiki.\nRetirada no Xap\u00f3n.\nNas d\u00faas seguintes tempadas militou no equipo xapon\u00e9s Urawa Red Diamonds, onde deu por finalizada a s\u00faa carreira deportiva.\nSelecci\u00f3n espa\u00f1ola.\nTxiki xogou un total de 22 partidos coa Selecci\u00f3n espa\u00f1ola de f\u00fatbol, nos que marcou un total de seis goles. Debutou na Selecci\u00f3n o 24 de febreiro de 1988, no partido Espa\u00f1a-Checoslovaquia (1-2), con Javier Clemente como seleccionador. Coa Selecci\u00f3n participou na Eurocopa de 1988 e na Copa Mundial de F\u00fatbol de 1994 en Estados Unidos. Precisamente nese Mundial xogou o seu \u00faltimo partido coa Selecci\u00f3n, o 2 de xullo de 1994. Foi un Espa\u00f1a-Su\u00edza de oitavos de final que ga\u00f1ou o combinado espa\u00f1ol por 3 a 0, e no que Begiristain marcou un dos goles.\nNos seus 22 partidos coa Selecci\u00f3n, ga\u00f1ou 12 partidos, empatou 4 e perdeu 6.\nComentarista e presentador de televisi\u00f3n.\nUnha vez retirado da pr\u00e1ctica activa do f\u00fatbol, Txiki estableceu a s\u00faa residencia nunha poboaci\u00f3n do Maresme moi pr\u00f3xima a Barcelona, en Catalu\u00f1a. Desde al\u00ed puido seguir moi de preto a actualidade do FC Barcelona. Primeiro, ao integrarse no equipo de Veteranos do Club, co que a\u00ednda segue adestr\u00e1ndose cada semana e xogando partidos e torneos amig\u00e1beis. E segundo, colaborando regularmente con diversos medios de comunicaci\u00f3n como comentarista dos partidos do FC Barcelona. Converteuse nun dos comentaristas estrela de TV3, a televisi\u00f3n auton\u00f3mica de Catalu\u00f1a, na que ata chegou a co-presentar o espazo \"El Vestidor\".\nDirector t\u00e9cnico do FC Barcelona.\nEn 1999 Txiki Begiristain decidiu participar nas elecci\u00f3ns \u00e1 presidencia do FC Barcelona como membro da candidatura do publicista Llu\u00eds Bassat, na que tam\u00e9n estaba integrado Joan Laporta. Bassat anunciou que se el ga\u00f1aba as elecci\u00f3ns o cargo de director deportivo do club ocupar\u00edao Txiki, e este participou activamente na campa\u00f1a electoral. Johan Cruyff, a\u00ednda que non revelou a s\u00faa intenci\u00f3n de voto explicitamente, si manifestou publicamente que Txiki Begiristain ser\u00eda o director deportivo ideal para a entidade barcelonista. Bassat, con todo, non puido derrotar nas urnas ao candidato continuista Joan Gaspart, que asumiu a presidencia. Txiki volveu ent\u00f3n a exercer como comentarista e presentador deportivo en TV3.\nNo ano 2003 volveron convocarse elecci\u00f3ns \u00e1 presidencia do FC Barcelona. A candidatura que Llu\u00eds Bassat encabezara en 1999 presentouse, no 2003, disgregada en dous grupos, por mor de discrepancias internas. O novo avogado Joan Laporta formou unha candidatura propia, propo\u00f1endo unha ruptura total co pasado. Na s\u00faa candidatura figuraba como director deportivo Txiki Begiristain, que tam\u00e9n se desligou de Bassat. Este presentou ent\u00f3n a Josep Guardiola como o seu candidato a director deportivo.\nO modelo deportivo presentado por Laporta e Begiristain consist\u00eda en crear un c\u00edrculo virtuoso mediante a combinaci\u00f3n de fichaxes de xogadores con sona nos medios, mundialmente co\u00f1ecidos, e a integraci\u00f3n no primeiro equipo de xogadores da canteira. Outro dos obxectivos era que o persoal estivese formada por xogadores novos, que a\u00ednda non ga\u00f1asen t\u00edtulos, e que tivesen fame por conseguilos.\nEsta proposta seduciu aos socios barcelonistas e, contra todo progn\u00f3stico, Joan Laporta ga\u00f1ou as elecci\u00f3ns por unha ampla maior\u00eda, e Txiki Begiristain converteuse no director deportivo do club.\nBaixo a s\u00faa direcci\u00f3n t\u00e9cnica (e co reco\u00f1ecido asesoramento persoal de Johan Cruyff), o FC Barcelona fichou como adestrador a Frank Rijkaard, e a xogadores como Ronaldinho, Deco ou Samuel Eto'o, que volveron situar ao club na elite do f\u00fatbol europeo. O 14 de maio de 2005, o FC Barcelona conseguiu, a falta de tres xornadas para o final, o t\u00edtulo de campi\u00f3n da Liga espa\u00f1ola de f\u00fatbol da tempada 2004-05. Foi o primeiro t\u00edtulo do club, en f\u00fatbol, en seis anos. E o primeiro de Txiki Begiristain como director deportivo. Na campa\u00f1a 2008/2009, logo de realizar unha excelente xesti\u00f3n nos despachos e no campo, o FC Barcelona, con Begiristain como director t\u00e9cnico e Guardiola nos banqui\u00f1os, levantou os tres t\u00edtulos nos que aspiraba a ga\u00f1ar, a Copa do Rei, a Liga e a UEFA Champions League."}
{"id": "124921", "revid": "98629", "url": "https://gl.wikipedia.org/wiki?curid=124921", "title": "Julio Salinas", "text": "Julio Salinas Fern\u00e1ndez, nado en Bilbao o 11 de setembro de 1962, \u00e9 un exfutbolista espa\u00f1ol. Xogaba de dianteiro e foi internacional coa selecci\u00f3n espa\u00f1ola. \u00c9 irm\u00e1n do tam\u00e9n exfutbolista Patxi Salinas.\nTraxectoria.\nFormado na canteira do Athletic Club, destacou pola s\u00faa gran capacidade goleadora. Debutou en Primeira Divisi\u00f3n o 3 de outubro de 1982 nun encontro que enfrontaba ao Real Zaragoza co Athletic Club (2\u20131).\nXogou durante 17 tempadas na Primeira Divisi\u00f3n de Espa\u00f1a, defendendo a camiseta de seis equipos distintos, a\u00ednda que foi co Athletic Club e especialmente no FC Barcelona onde conseguiu os maiores \u00e9xitos deportivos e reco\u00f1ecemento profesional. Dianteiro centro goleador, anotou un total de 152 goles na Liga. O seu mellor rexistro foron os 20 goles anotados na s\u00faa primeira tempada no FC Barcelona, a 1988-89. A pesar da s\u00faa boa media goleadora e a cantidade de goles decisivos que anotou, nunca puido obter o Trofeo Pichichi.\nEntre os goles marcados cabe destacar o anotado na final da Recopa de Europa que o FC Barcelona ga\u00f1ou en Berna (Su\u00edza) en 1989, ao derrotar por 2\u20130 ao conxunto italiano do Sampdoria de X\u00e9nova. Salinas marcou o primeiro gol, no minuto 3 de partido. Foi tam\u00e9n titular na final da Copa de Europa de 1992, que o FC Barcelona ga\u00f1ou no estadio londiniense de Wembley, por 1\u20130, tam\u00e9n ao Sampdoria de X\u00e9nova, con gol de Ronald Koeman.\nDespois de xogar no FC Barcelona foi contratado polo Deportivo da Coru\u00f1a en 1994, equipo co que conseguiu un subcampionato de Liga e a Copa do Rei 1994\u201395. Ao ano seguinte \u00e9 contratado polo Sporting de Gij\u00f3n, onde xoga d\u00faas tempadas nas que disputa 54 partidos de Liga e marca 24 goles. En 1997 marcha xogar ao Xap\u00f3n no Yokohama Marinos.\nEn 1998 regresa a Espa\u00f1a para xogar no Deportivo Alav\u00e9s as s\u00faas d\u00faas \u00faltimas tempadas antes de retirarse. Na s\u00faa derradeira tempada en activo, a 1999\u201300, xogou 28 encontros de Liga e marcou 8 goles.\nSelecci\u00f3n nacional.\nJulio Salinas foi internacional coa selecci\u00f3n espa\u00f1ola en 56 ocasi\u00f3ns e marcou un total de 23 goles coa, conseguindo un \"hat trick\" fronte a Albania. O seu debut como xogador da selecci\u00f3n espa\u00f1ola foi o 22 de xaneiro de 1986, nun encontro entre Espa\u00f1a contra a URSS (1\u20131).\nParticipou con Espa\u00f1a no Mundial de 1986 en M\u00e9xico, conseguindo marcar un gol ante Irlanda do Norte. En 1990 participou no Mundial de Italia xogando tres partidos; contra Corea do Sur, B\u00e9lxica e Iugoslavia, marcando un gol neste \u00faltimo partido. No Mundial dos Estados Unidos en 1994 xogou catro partidos; contra Corea do Sur (onde marcou un gol), Alema\u00f1a, Bolivia e Italia.\nSalinas foi indiscutible nas convocatorias de Javier Clemente na s\u00faa estancia como seleccionador espa\u00f1ol, incluso cando era suplente no Deportivo da Coru\u00f1a e no FC Barcelona.\nPalmar\u00e9s.\nJulio Salinas ga\u00f1ou 16 t\u00edtulos:"}
{"id": "124922", "revid": "23204", "url": "https://gl.wikipedia.org/wiki?curid=124922", "title": "Jos\u00e9 Emilio Amavisca", "text": "Jos\u00e9 Emilio Amavisca G\u00e1rate, nado en Laredo (Cantabria) o 19 de xu\u00f1o de 1971, \u00e9 un exfutbolista espa\u00f1ol. Xogaba de interior esquerdo e foi internacional coa selecci\u00f3n espa\u00f1ola. \u00c9 fillo de Emilio Amavisca Albo, que xogou no Pontevedra Club de F\u00fatbol.\nTraxectoria.\nDebutou na Primeira Divisi\u00f3n de Espa\u00f1a co Real Valladolid en Bala\u00eddos, contra o Celta (0\u20130) na tempada 1989\u201390.\nNa tempada 1991\u201392 foi cedido polo Real Valladolid ao Lleida en segunda, o seu excelente rendemento aquel ano, xogou 36 partidos e marcou 14 goles, permitiu a s\u00faa volta ao Real Valladolid onde xogou ata 1994.\nEn 1993 o Goberno de Cantabria concedeulle a Medalla de Ouro ao M\u00e9rito do Deporte C\u00e1ntabro que comparte coa recibida do mesmo rango da Xunta de Castilla-Le\u00f3n.\nNa tempada 1994\u201395 foi fichado sen moito ru\u00eddo polo Real Madrid, a\u00ednda que era un de desc\u00e1rtelos iniciais do seu adestrador Jorge Valdano, o seu bo rendemento na pretemporada fixo que se quedase no club branco, ese ano marcou dez goles, formou unha parella letal en ataque co chileno Iv\u00e1n Zamorano e foi un dos xogadores clave na conquista do t\u00edtulo de liga.\nAs tempadas seguintes xogou con regularidade no Real Madrid ga\u00f1ando outra liga e a Champions League 1997\u201398, pero a chegada de Guus Hiddink ao ano seguinte forzou a s\u00faa marcha ao Racing de Santander.\nCo club c\u00e1ntabro foi titular as tres tempadas seguintes e o seu destacado rendemento permitiu que o Deportivo da Coru\u00f1a o fichara no ver\u00e1n de 2001, cos galegos permaneceu ata finalizar a tempada 2003\u201304 e ga\u00f1ou a Copa do Rei 2001\u201302. Na tempada 2004\u201305 xogou no RCD Espanyol, a s\u00faa derradeira campa\u00f1a como profesional.\nSelecci\u00f3n nacional.\nFoi un dos integrantes da selecci\u00f3n ol\u00edmpica que conseguiu o ouro contra Polonia nos Xogos Ol\u00edmpicos de 1992.\nCoa selecci\u00f3n espa\u00f1ola debutou en 1994, nun Chipre-Espa\u00f1a (1\u20132) valedeiro para a Eurocopa de 1996, disputou dita Eurocopa con Espa\u00f1a; en total xogou quince partidos coa selecci\u00f3n e marcou un gol."}
{"id": "124924", "revid": "5863", "url": "https://gl.wikipedia.org/wiki?curid=124924", "title": "Samuel Morse", "text": "Samuel Finley Breese Morse, nado en Charlestown, Boston, o 27 de abril de 1791 e finado en Nova York o 2 de abril de 1872, foi un pintor e inventor estadounidense, desenvolveu o tel\u00e9grafo el\u00e9ctrico e perfeccionou o C\u00f3digo Morse.\nTraxectoria.\nFillo do reverendo e xe\u00f3grafo Jedidiah Morse, comezou os seus estudos na Academia Phillips de Andover, de onde vai pasar a Yale. Durante os seus anos de estudantes descubriu unha certa vocaci\u00f3n pola pintura, dedic\u00e1ndose a ela, pero tam\u00e9n se sent\u00eda atra\u00eddo polos descubrimentos e os experimentos recentes sobre a electricidade. Despois de licenciarse viaxou a Inglaterra para estudar pintura na Royal Academy de Londres, convert\u00e9ndose en pintor de escenas hist\u00f3ricas. De volta \u00f3s Estados Unidos especializouse no retrato, cara 1825 era un dos retratistas m\u00e1is importantes do pa\u00eds. Foi un dos fundadores e primeiro presidente da Academia Nacional de Dese\u00f1o.\nObsesionado cos usos da electricidade, de 1832 cons\u00e9rvanse notas s\u00faas dun sistema de telegraf\u00eda e comeza a desenvolver a idea dun sistema telegr\u00e1fico de f\u00edos de ferro cun electroim\u00e1n incorporado. En 1835 constru\u00edu o primeiro tel\u00e9grafo e fixo unha primeira demostraci\u00f3n para os seus alumnos, pretend\u00eda constru\u00edr un tel\u00e9grafo pr\u00e1ctico e espertar o interese do p\u00fablico e do goberno no aparello. Xunto con Afred Vail dedicouse a desenvolver ese tel\u00e9grafo e un alfabeto para ser utilizado por el, o primeiro telegrama enviouno en 1838 e a partir de 1844 comezou a estar operativo."}
{"id": "124931", "revid": "98629", "url": "https://gl.wikipedia.org/wiki?curid=124931", "title": "Art d\u00e9co", "text": "O Art d\u00e9co foi un movemento de dese\u00f1o popular a partir de 1920 ata 1939 (cuxa influencia espallouse ata a d\u00e9cada de 1950 nalg\u00fans pa\u00edses), afectando \u00e1s artes decorativas tales coma a arquitectura, dese\u00f1o interior, e dese\u00f1o gr\u00e1fico e industrial, tam\u00e9n \u00e1s artes visuais tales como a moda, pintura, gravado, escultura e cinematograf\u00eda.\nLogo da Exposici\u00f3n Universal de 1900 de Par\u00eds, varios artistas franceses (como Hector Guimard, Eug\u00e8ne Grasset, Raoul Lachenal, Paul Follot, Maurice Dufrene e Emile Decour) formaron un colectivo formal adicado \u00e1s artes decorativas de vangarda. En 1925 organizan a \"Exposition Internationale des Arts D\u00e9coratifs et Industriels Modernes\" en Par\u00eds, estes artistas cham\u00e1ronse a si mesmos \"os modernos.\" En realidade, o termo Art D\u00e9co foi acu\u00f1ado na retrospectiva titulada \"Les Ann\u00e9s 25\" levada a cabo en Par\u00eds no Mus\u00e9e des Arts D\u00e9coratifs do 3 de marzo ao 16 de maio de 1966.\nMorfolox\u00eda e tecnolox\u00eda.\nEste movemento \u00e9, nun sentido, unha mestura de moitos estilos e movementos diversos dos comezos do s\u00e9culo XX, e ao contrario do Art Nouveau insp\u00edrase nas Primeiras Vangardas. As influencias prove\u00f1en do Construtivismo, Cubismo, Futurismo, do propio Art Nouveau do que evoluciona, e tam\u00e9n do estilo racionalista da escola Bauhaus. Os progresivos descubrimentos arqueol\u00f3xicos no Antigo Exipto marcaron as\u00ed mesmo o seu selo en certas li\u00f1as duras e a solidez das formas do Art Dec\u00f3, af\u00edn \u00e1 monumentalidade e elementos de forte presenza nas s\u00faas composici\u00f3ns.\nComo estilo da idade da m\u00e1quina, empregou as innovaci\u00f3ns dos tempos para as s\u00faas formas: as li\u00f1as aerodin\u00e1micas produto da aviaci\u00f3n moderna, iluminaci\u00f3n el\u00e9ctrica, a radio, o revestimento mari\u00f1o e os ra\u00f1aceos. Estas influencias do dese\u00f1o foron expresadas en formas fraccionadas, cristalinas, con presenza de bloques cubistas ou rect\u00e1ngulos e o uso da simetr\u00eda. A cor n\u00fatrese das experiencias do Fauvismo. Trapezoides, facetamentos, zigzags; e unha importante xeometrizaci\u00f3n das formas son com\u00fans ao D\u00e9co.\nCorrespondendo \u00e1s s\u00faas influencias maquinistas, o D\u00e9co caracter\u00edzase tam\u00e9n polos materiais que prefire e usa, tales como aluminio, aceiro inoxidable, laca, madeira embutida, pel de quenlla (\"shagreen\"), e pel de cebra. O uso de tipograf\u00eda en letra grosa, sans-serif ou pau seco, o facetado e a li\u00f1a recta ou crebada ou greca (oposto \u00e1s curvas sinuosas e naturalistas do \"Art Nouveau\"), os patr\u00f3ns do gal\u00f3n (chevr\u00f3n), e o adorno en forma de \"sunburst\" son t\u00edpicos do Art D\u00e9co. Certos patr\u00f3ns de ornamento v\u00edronse en aplicaci\u00f3ns ben dis\u00edmiles, dende dese\u00f1o de zapatos para se\u00f1oras, a grellas de radiadores, dese\u00f1o de interiores para teatros, e ra\u00f1aceos como o Chrysler Building.\nSociolox\u00eda.\nO \"D\u00e9co\" acadou o seu apoxeo nos anos 1920. A\u00ednda que moitos movementos do dese\u00f1o te\u00f1an ra\u00edces ou intenci\u00f3ns pol\u00edticas ou filos\u00f3ficas, o \"Art D\u00e9co\" era case puramente decorativo, polo que se considerou un estilo burgu\u00e9s. Malia o eclecticismo das s\u00faas influencias formais e estil\u00edsticas, o \"D\u00e9co\" \u00e9 s\u00f3lido e pos\u00fae unha clara identidade de seu. Non se trata dun historicismo nin dun anacronismo; \u00e9 fiel \u00e1 s\u00faa \u00e9poca e deixa entrever a noci\u00f3n futurista da Revoluci\u00f3n Industrial. A s\u00faa significaci\u00f3n vira en torno ao progreso, o ordenamento, a cidade e o urbano, a maquinaria. Elegante, funcional, e modernista, o Art D\u00e9co foi un avance fronte ao Art Noveau, esta vez, exitoso en xerar un novo repertorio de formas acordes coa problem\u00e1tica e imaxiner\u00eda do seu tempo.\nO \"Art D\u00e9co\" era un estilo opulento, e a s\u00faa esaxeraci\u00f3n atrib\u00faese a unha reacci\u00f3n contra a austeridade forzada, produto da primeira guerra mundial. En simult\u00e1neo a unha crecente depresi\u00f3n econ\u00f3mica e \u00e1 pantasma do achegamento da segunda guerra mundial, hab\u00eda un desexo intenso polo escapismo. A xente gozou dos praceres da vida e do \"Art D\u00e9co\" durante a 'idade do jazz'.\nDecadencia.\nO movemento perde patrocinio nas metr\u00f3poles europeas e americanas moito despois de acadar unha introduci\u00f3n masiva; no intre de ser empregado para representar falsas pretensi\u00f3ns de luxo. Finalmente, o estilo cae en decadencia, dadas as austeridades impostas pola segunda guerra mundial.\nEn pa\u00edses coloniais ou perif\u00e9ricos tales como a India, Nova Zelandia, Cuba, Colombia, a Arxentina, M\u00e9xico, Ecuador e as Filipinas, converteuse nunha porta de entrada ao Modernismo e continuou sendo empregado ben ata os anos 1950. Na Am\u00e9rica Latina p\u00f3dense atopar durante este per\u00edodo varios expo\u00f1entes do art d\u00e9co, como Jos\u00e9 Fioravanti na Arxentina.\nUn rexurdimento do interese no \"D\u00e9co\" veu dende as exploraci\u00f3ns do dese\u00f1o gr\u00e1fico nos anos 1980. A s\u00faa asociaci\u00f3n co \"filme noir\" en cinematograf\u00eda e o encanto do \"glamour\" dos anos 1930 propiciou o seu reemprego a finais da d\u00e9cada de 1930 en pezas publicitarias para xoier\u00eda e o mundo da moda e na decoraci\u00f3n de hoteis como o Hotel Fairmont da Cidade de M\u00e9xico.\nCine.\nA est\u00e9tica Art Dec\u00f3 influ\u00edu nas artes cinematogr\u00e1ficas de comezos do s\u00e9culo XX. Un exemplo diso \u00e9 o filme \"Metropolis\" de 1927 de Fritz Lang, o cal conta con rechamantes escenograf\u00edas, inspiradas na chamada Escola de Chicago de arquitectura para as tomas da cidade, ademais dos decorados da cidade subterr\u00e1nea, o robot (personaxe na pel\u00edcula, que \u00e9 unha met\u00e1fora da mecanizaci\u00f3n da humanidade) \u00e9 considerado como unha das imaxes m\u00e1is reco\u00f1ecibles do Art Dec\u00f3."}
{"id": "124933", "revid": "98629", "url": "https://gl.wikipedia.org/wiki?curid=124933", "title": "J\u00e9r\u00f4me Bonnissel", "text": "J\u00e9r\u00f4me Bonnissel, nado en Montpellier o 16 de abril de 1973, \u00e9 un exfutbolista franc\u00e9s. Xogaba de defensa.\nTraxectoria.\nComezou a s\u00faa carreira en 1992 no equipo da s\u00faa cidade natal, o Montpellier HSC. Neste club estivo 4 campa\u00f1as, nas que participou en 119 encontros e anotou 1 gol.\nNa tempada 1996\u201397 fichou polo Deportivo da Coru\u00f1a, onde estivo tres campa\u00f1as. Debutou na primeira xornada, nun encontro contra o Real Madrid en Riazor que rematou con empate (1\u20131). No D\u00e9por permaneceu 3 campa\u00f1as.\nEn 1999 retornou ao f\u00fatbol franc\u00e9s para militar no FC Girondins de Bordeaux, club que o fichou en xullo de 1999 ao Deportivo por 7,5 mill\u00f3ns de euros. En xaneiro de 2003 firmou at\u00e9 final da tempada co Rangers FC escoc\u00e9s.\nPosteriormente xogou no Fulham FC e no Olympique de Marsella."}
{"id": "124935", "revid": "56817", "url": "https://gl.wikipedia.org/wiki?curid=124935", "title": "Familia de colisi\u00f3n", "text": "En astronom\u00eda, unha familia de colisi\u00f3n ou familia colisional \u00e9 un grupo de obxectos que se pensa que te\u00f1en unha orixe com\u00fan froito dun evento de colisi\u00f3n. Te\u00f1en polo tanto semellantes composici\u00f3ns, albedos, \u00f3rbitas e outras caracter\u00edsticas f\u00edsicas e orbitais.\nEst\u00e1n entre as familias colisionais ou sospeitosas de selo, numerosas familias de asteroides, a meirande parte das l\u00faas irregulares dos planetas exteriores, a Terra e a s\u00faa l\u00faa, e os planetas ananos Plut\u00f3n, Eris, Haumea e as s\u00faas l\u00faas."}
{"id": "124936", "revid": "1272907", "url": "https://gl.wikipedia.org/wiki?curid=124936", "title": "Cunca fluvial", "text": ""}
{"id": "124937", "revid": "1272908", "url": "https://gl.wikipedia.org/wiki?curid=124937", "title": "Conca hidrogr\u00e1fica", "text": ""}
{"id": "124938", "revid": "387", "url": "https://gl.wikipedia.org/wiki?curid=124938", "title": "Familia colisional", "text": ""}
{"id": "124939", "revid": "1272911", "url": "https://gl.wikipedia.org/wiki?curid=124939", "title": "Cunca hidrogr\u00e1fica", "text": ""}
{"id": "124940", "revid": "1272912", "url": "https://gl.wikipedia.org/wiki?curid=124940", "title": "Bac\u00eda", "text": ""}
{"id": "124942", "revid": "98629", "url": "https://gl.wikipedia.org/wiki?curid=124942", "title": "Pedro Riesco", "text": "Pedro Riesco Herrera, nado en Madrid o 25 de outubro de 1969, \u00e9 un exfutbolista espa\u00f1ol. Xogaba de dianteiro.\nTraxectoria.\nPedro Riesco comezou a destacar xogando no Rayo Vallecano, a tempada 1991\u201392, en Segunda Divisi\u00f3n. Os oito goles que conseguiu esa campa\u00f1a contribu\u00edron a que o seu equipo lograse o ascenso. Debutou en Primeira Divisi\u00f3n o 5 de setembro de 1992, ante o Valencia CF. O seu rendemento esa tempada, o mellor da s\u00faa carreira deportiva na m\u00e1xima categor\u00eda \u201335 partidos e seis goles\u2013 espertou o interese de clubs como o Real Madrid ou o Atl\u00e9tico de Madrid, pero finalmente foi o Deportivo da Coru\u00f1a quien se fixo cos seus servizos, a cambio de 100 mill\u00f3ns de pesetas e un contrato de tres anos.\nO equipo galego estaba constru\u00edndo un cadro de xogadores m\u00edtico, o \"S\u00faper D\u00e9por\", e Riesco atopouse cun t\u00e9cnico, Arsenio Iglesias, que ti\u00f1a plenamente cuberta a dianteira do equipo con Bebeto, Claudio Barrag\u00e1n e Javier Manjar\u00edn. Ese ano o Deportivo perdeu a liga na \u00faltima xornada, pero Pedro Riesco pouco puido contribu\u00edr no subcampionato: xogou 18 partidos, s\u00f3 un como titular, e conseguiu un gol.\nNa seguinte tempada o Deportivo reforzou a s\u00faa dianteira con Emil Kostadinov e Julio Salinas, co que Riesco quedou relegado ao ostracismo. Tras negociarse infrutuosamente a s\u00faa marcha ao Racing de Santander e ao SD Compostela, finalmente foi cedido ao Real Valladolid durante o mercado de inverno. No equipo castel\u00e1n xogou at\u00e9 xu\u00f1o de 1995, participando en 15 partidos, nos que marcou un tanto. Na tempada 1995\u201396 afrontou unha nova cesi\u00f3n, esta vez ao Albacete Balompi\u00e9 \u2013tam\u00e9n en Primeira Divisi\u00f3n\u2013, onde xogou 25 partidos e anotou catro dianas.\nNo ver\u00e1n de 1996 abandonou definitivamente a disciplina do Deportivo e firmou polo Deportivo Alav\u00e9s, daquela en Segunda Divisi\u00f3n. No club vitoriano xogou con regularidade \u201364 partidos e cinco goles\u2013 durante d\u00faas tempadas, logrando o ascenso a Primeira en 1998. Esa mesma campa\u00f1a o equipo alcanzou as semifinais da Copa do Rei tras apear ao Real Madrid, nun hist\u00f3rico partido no estadio Santiago Bernab\u00e9u, cun gol de Riesco.\nCoa carta de liberdade na man, tras finalizar o seu contrato de dous anos co Alav\u00e9s en xullo de 1998, Pedro Riesco foi contratado polo CD Ourense co que xogou un ano en Segunda Divisi\u00f3n. Descartado \u00f3 termo desa campa\u00f1a, chegou a un acordo co Terrassa FC, que daquela militaba en Segunda Divisi\u00f3n B. Co equipo catal\u00e1n logrou o ascenso a Segunda Divisi\u00f3n en 2002 e o seu regreso \u00e1 categor\u00eda de prata estivo marcado polas lesi\u00f3ns, e s\u00f3 xogou 88 minutos, polo que ao finalizar a tempada 2002\u201303 colgou as botas. M\u00e1is tarde aceptou o cargo de responsable do f\u00fatbol base do club egarense, que desempe\u00f1ou durante a tempada 2003\u201304."}
{"id": "124945", "revid": "29398", "url": "https://gl.wikipedia.org/wiki?curid=124945", "title": "Manuel Rivera Martorell", "text": "Manuel Rivera Martorell, m\u00e1is co\u00f1ecido como Rivera, nado na Gra\u00f1a (Ferrol) o 3 de outubro de 1904 e finado o en decembro de 1952, foi un futbolista galego que xogaba na demarcaci\u00f3n de centrocampista.\nTraxectoria.\nRivera, formado no equipo da Escola Noctura Obreira do Club Deportivo Ferrol, estivo vinculado case durante toda a s\u00faa carreira deportiva ao Racing de Ferrol, exceptuando media tempada que militou no Deportivo da Coru\u00f1a, en 1933/34. Foi un dos grandes nomes da historia do Racing por talento deportivo e liderado no vestiario, e aut\u00e9ntico \u00eddolo e referencia de varias xeraci\u00f3ns de racinguistas. Estivo a piques de ser convocado pola selecci\u00f3n espa\u00f1ola e foi pretendido por diversos clubs importantes do f\u00fatbol espa\u00f1ol, pero el sempre elixiu quedar en Ferrol e defender a camiseta verde ag\u00e1s o curto paso polo gran rival dos racinguistas. Considerado un dos mellores medios centros do f\u00fatbol galego de antes da Guerra Civil, abandonou o f\u00fatbol en 1938 por unha doenza do coraz\u00f3n. Co Racing foi tres veces campi\u00f3n de Galicia e formou parte do equipo que debutou na 2\u00aa Divisi\u00f3n en 1934/35. Tras a s\u00faa retirada como futbolista exerceu de delegado do club verde e tam\u00e9n foi adestrador, tanto do cadro \"reserva\" como do primeiro equipo, neste \u00faltimo caso nas campa\u00f1as 1943/44 e 1948/49.\nRivera faleceu en decembro de 1952 e, na s\u00faa memoria, o Estadio do Inferni\u00f1o (constru\u00eddo en 1921 e remodelado entre 1949 e 1951) pasou a chamarse Estadio Manuel Rivera dende xaneiro de 1954."}
{"id": "124950", "revid": "98629", "url": "https://gl.wikipedia.org/wiki?curid=124950", "title": "Benito Rubi\u00f1\u00e1n", "text": "Benito Rubi\u00f1\u00e1n Soutullo, nado en Redondela o 11 de setembro de 1949, \u00e9 un exfutbolista galego. Xogaba de defensa.\nTraxectoria.\nRubi\u00f1\u00e1n comezou a s\u00faa carreira deportiva xogando nos xuven\u00eds do Club Deportivo Choco, pasando posteriormente ao CD Ourense.\nEn xu\u00f1o de 1970 firmou co Deportivo da Coru\u00f1a, onde xogou en postos de defensa e ataque, destacando pola s\u00faa combatividade e velocidade. En xu\u00f1o de 1973 o Deportivo descendeu a Segunda Divisi\u00f3n e Rubi\u00f1\u00e1n foi traspasado ao Real Madrid CF por seis mill\u00f3ns de pesetas e un partido do Real Madrid en Riazor, equipo no que militou at\u00e9 1977."}
{"id": "124952", "revid": "89787", "url": "https://gl.wikipedia.org/wiki?curid=124952", "title": "Illote Motu", "text": " \nUn motu \u00e9 un illote coralino da coroa dun atol ou do arrecife de coral dunha illa volc\u00e1nica.\nA palabra \u00e9 de orixe tahitiano, a\u00ednda que se atopa na maior\u00eda de linguas polinesias (\"moku\" en hawaiano). A primeira acepci\u00f3n \u00e9 'rachado' ou 'cortado'. En sentido figurado e m\u00e1is corrente \u00e9 'illote', 'atol' ou 'illa' en xeral. Dicionario tahitiano-franc\u00e9s, da Academia Tahitiana .\nA escola xeogr\u00e1fica francesa adoptou a palabra como termo cient\u00edfico espec\u00edfico para os bancos de orixe detr\u00edtico que se atopan nas coroas de arrecifes dos atolis ou nas barreiras de coral das illas altas."}
{"id": "124953", "revid": "23204", "url": "https://gl.wikipedia.org/wiki?curid=124953", "title": "Rom\u00e1n Garrido Temprano", "text": "Rom\u00e1n Garrido Temprano, nado en San Pedro de N\u00f3s (Oleiros) o 23 de novembro de 1922 e finado o 13 de novembro de 2012, foi un futbolista galego."}
{"id": "124955", "revid": "10599", "url": "https://gl.wikipedia.org/wiki?curid=124955", "title": "Den Haag", "text": ""}
{"id": "124957", "revid": "23204", "url": "https://gl.wikipedia.org/wiki?curid=124957", "title": "Comuna de Arutua", "text": "Arutua \u00e9 a capital de comuna das illas Palliser formadas, ademais, por Kaukura e Apataki. En total ti\u00f1an 1.436 habitantes no censo de 2002. O nome de Palliser \u00e9 de James Cook, do 1774, que honoraba as\u00ed ao seu protector sir Hugh Palliser.\nArutua \u00e9 unha comuna da subdivisi\u00f3n Tuamotu-Gambier da Polinesia Francesa."}
{"id": "124958", "revid": "56817", "url": "https://gl.wikipedia.org/wiki?curid=124958", "title": "Atol Kaukura", "text": "Kaukura \u00e9 un atol na Tuamotu no grupo Polinesia Francesa de 48\u00a0km de longo e 15\u00a0km de ancho. At\u00f3pase na zona occidental do arquip\u00e9lago, a 58\u00a0km ao suroeste de Rangiroa. A terra m\u00e1is pr\u00f3xima \u00e9 o atol de Arutua, s\u00f3 a 16\u00a0km \u00f3 Leste.\nO atol Kaukura \u00e9 alargado, cunha lonxitude de 46\u00a0km e un ancho m\u00e1ximo de 14\u00a0km. O bordo norte dos arrecifes \u00e9 estreito, mentres que o sur \u00e9 amplo. Hai dous grupos de 65 illotes. A superficie da lagoa de Kaukura \u00e9 de 436\u00a0km\u00b2. S\u00f3 ten un paso navegable a trav\u00e9s dos arrecifes.\nA illa m\u00e1is importante \u00e9 Motu Panao, situada no noroeste do atol. Kaukura ten 542 habitantes, o pobo principal \u00e9 Raitahiti. Os habitantes viven principalmente da pesca e prov\u00e9n o mercado de Tahit\u00ed.\nXeograficamente Kaukura pertence \u00e1s Illas Palliser (\u00celes Palliser) subgrupo das Tuamotu.\nHistoria.\nO primeiro europeo en chegar a Kaukura foi navegante neerland\u00e9s Jakob Roggeveen na s\u00faa expedici\u00f3n para a neerland\u00e9s West India Company para buscar Terra Australis en 1722.\nAntigamente a pesca era a principal ocupaci\u00f3n dos habitantes de Kaukura. Pero actualmente o turismo substitu\u00edu \u00e1s actividades tradicionais como fonte de ingresos.\nHai un pequeno Aeroporto en Kaukura que se abriu en 1994.\n\nKaukura pertence \u00e1 comuna de Arutua. A cidade de Arutua consiste en Arutua, as\u00ed como os atois de Apataki e Kaukura."}
{"id": "124960", "revid": "56817", "url": "https://gl.wikipedia.org/wiki?curid=124960", "title": "Atol Apataki", "text": "Apataki \u00e9 un atol de Tuamotu, na Polinesia francesa. Administrativamente \u00e9 unha comuna asociada \u00e1 comuna de Arutua. Xeograficamente forma parte das illas Palliser. Est\u00e1 situado a 19\u00a0km ao leste de Arutua e a 370\u00a0km ao nord\u00e9s de Tahit\u00ed.\nXeograf\u00eda.\nTen unhas dimensi\u00f3ns de 64\u00a0km de longo e 47\u00a0km de ancho, cunha superficie total, inclu\u00edda a lagoa, de 703\u00a0km\u00b2. O atol disp\u00f3n de dous pasos ao interior da lagoa: Aimonu ao noroeste e Haniuru ao suroeste.\nA vila principal \u00e9 Niutahi situada no noroeste xunto ao paso de Aimonu e cun aer\u00f3dromo preto da vila. Os 429 habitantes (censo de 2002) viven da produci\u00f3n de perlas, da pesca e o cultivo de copra e nono (froito tropical de nome cient\u00edfico\"Morinda citrifolia\").\nHistoria.\nFoi descuberto a noite do 21 de maio de 1722 por Jacob Roggeveen que a chamou \"Avondstond\" ('noite'). Outro nome hist\u00f3rico do atol \u00e9 \"Hagenmeister\"."}
{"id": "124962", "revid": "17467", "url": "https://gl.wikipedia.org/wiki?curid=124962", "title": "Piotr Ilich Chaikovski", "text": ""}
{"id": "124963", "revid": "89787", "url": "https://gl.wikipedia.org/wiki?curid=124963", "title": "M\u00e1is Galiza", "text": "M\u00e1is Galiza, antes chamada M\u00e1is BNG ou +BNG, foi unha forza pol\u00edtica que naceu como unha corrente interna do Bloque Nacionalista Galego en 2009 e que nunha asemblea celebrada o 11 de marzo de 2012 decidiu sa\u00edr do BNG e constitu\u00edrse en partido pol\u00edtico e m\u00e1is tarde integrouse en Compromiso por Galicia.\nOrixe.\nA corrente xorde na primavera de 2009, e nela agr\u00fapanse militantes do BNG, que logo do fin do Goberno bipartito do PSdeG e o BNG tras as elecci\u00f3ns ao Parlamento do 1 de marzo de 2009, pretenden acometer unha renovaci\u00f3n profunda do discurso e da praxe pol\u00edtica do BNG, as\u00ed coma ampliar a base social do BNG. Na Asemblea Xeral Extraordinaria do BNG realizada o 10 de maio en Santiago de Compostela, M\u00e1is Galiza presentou como candidato \u00e1 portavoc\u00eda nacional a Carlos Aymerich, deputado polo BNG no Parlamento de Galicia e ex-deputado no Congreso.\nPosici\u00f3n no BNG.\nNo mes de xullo de 2009, M\u00e1is Galiza fai a s\u00faa presentaci\u00f3n p\u00fablica e acorda profundar na renovaci\u00f3n do BNG cun discurso, na s\u00faa opini\u00f3n, actualizado \u00e1 realidade da sociedade galega do s\u00e9culo XXI a partir da experiencia adquirida polos nacionalistas no Goberno galego (2005-2009) e nos concellos. O 21 de novembro do 2009 constitu\u00eduse definitivamente coma corrente dentro do BNG.\nCun apoio de arredor dun 45% na Asemblea Nacional do BNG e con presenza significativa tanto no Consello Nacional como na Executiva Nacional do BNG, as\u00ed como nos consellos de moitas comarcas e localidades, M\u00e1is Galiza pretende desenvolver un traballo pol\u00edtico orientado a incrementar a presenza do Bloque Nacionalista Galego na sociedade galega e a definir unha mensaxe pol\u00edtica ao seu entender m\u00e1is atractiva que actualmente amosa o BNG, sustentada na concepci\u00f3n de Galiza coma unha naci\u00f3n e no car\u00e1cter transformador do nacionalismo galego. Nunha asemblea extraordinaria celebrada o 11 de marzo de 2012 decidiu con 316 a favor, 133 en contra e 8 abstenci\u00f3ns constitu\u00edrse en partido pol\u00edtico f\u00f3ra do BNG e o nomeamento de Xo\u00e1n Bascuas como secretario xeral o que supuxo a sa\u00edda da organizaci\u00f3n ata ent\u00f3n principal dirixente Carlos Aymerich e do sector contrario \u00e1 marcha do BNG.\nIdeolox\u00eda.\nEste colectivo defende que estas d\u00faas ideas deber\u00e1n traducirse na formulaci\u00f3n de pol\u00edticas destinadas a incrementaren o benestar e a calidade de vida das maior\u00edas sociais de Galiza, a nivel social \u00e9 entendido como un partido socialdem\u00f3crata de centro esquerda e acadaren a plena normalizaci\u00f3n da lingua e da cultura galega e a xeraren desenvolvemento autocentrado baseado no crecemento econ\u00f3mico con pol\u00edticas de redistribuci\u00f3n, na conservaci\u00f3n do medio ambiente e no progreso social.\nDurante a XI Asemblea Nacional de Galiza Nova, a rama xuvenil de M\u00e1is Galiza, \"Entre todos, Galiza Nova\" presentou coma referentes para Galicia \"\"as democracias escandinavas\". En palabras do seu candidato \u00e1 portavoc\u00eda, \u00cdnhigo Ansotegui, \"Somos antiimperialistas como bos nacionalistas, pero os nosos modelos son as democracias avanzadas\"\". Fronte a esta proposta, a Asemblea escolleu finalmente a presentada pola Uni\u00f3n da Mocidade Galega, que sinalaba os r\u00e9ximes pol\u00edticos vixentes en Cuba, Venezuela, Bolivia e Ecuador coma modelos pol\u00edticos a aplicar en Galiza.\nMembros destacados.\nOs representantes p\u00fablicos m\u00e1is co\u00f1ecidos de M\u00e1is Galiza durante a etapa no BNG foron Anxo Quintana, Carlos Aymerich, Sandra Gonz\u00e1lez, Ana Lu\u00edsa Bouza, Mar\u00eda M\u00e9ndez, Manuel Antelo, Santi Dom\u00ednguez, Xo\u00e1n Bascuas, e Gonzalo Constenla.\nMocidades.\nTrala s\u00faa Asemblea Constitu\u00ednte, a Mocidade Socialista Galega foi reco\u00f1ecida, temporalmente, como o seu referente xuvenil ata a formaci\u00f3n da s\u00faa propia organizaci\u00f3n, a Mocidade Nacionalista Galega que celebrou a s\u00faa asemblea fundacional o 13 de novembro de 2010 elixindo a Paulo Carlos L\u00f3pez secretario xeral .\nO 10 de marzo de 2012 a Mocidade Nacionalista Galega decide abandonar Galiza Nova para formar parte de Compromiso por Galicia ."}
{"id": "124964", "revid": "17467", "url": "https://gl.wikipedia.org/wiki?curid=124964", "title": "Pyotr Ilych Tchaikovsky", "text": ""}
{"id": "124965", "revid": "56817", "url": "https://gl.wikipedia.org/wiki?curid=124965", "title": "Atol Takaroa", "text": "Takaroa \u00e9 un atol de Tuamotu, na Polinesia francesa. \u00c9 a capital da comuna de Takaroa e forma parte do grupo das illas do Rei Xurxo. Est\u00e1 situado ao norte do arquip\u00e9lago, a 9\u00a0km ao nord\u00e9s de Takapoto e a 575\u00a0km ao nord\u00e9s de Tahit\u00ed.\nXeograf\u00eda.\n\u00c9 un atol ovalado de 24\u00a0km de longo e 8 de ancho, cunha superficie total de 113\u00a0km\u00b2. A lagoa interior comun\u00edcase co oc\u00e9ano por un paso de 3 m de profundidade.\nA vila principal \u00e9 Teavaroa que ocupa todo un illote. Disp\u00f3n dun aer\u00f3dromo situado a 2\u00a0km. A poboaci\u00f3n total era de 1.003 habitantes no censo do 2002. Un 90% dos habitantes son morm\u00f3ns e contan cun templo constru\u00eddo en 1891. Tam\u00e9n se atopan restos de varios templos polinesios (maraes). A actividade principal \u00e9 o comercio de n\u00e1car e perlas negras.\nHistoria.\nO nome Takaroa quere dicir \u00abqueixo longo\u00bb. Outros nomes hist\u00f3ricos son \"Taka-Pua\", \"Tioka\" e \"Taaroa\". O ingl\u00e9s John Byron, en 1765, chamouno \"Coral Island\"."}
{"id": "124966", "revid": "12452", "url": "https://gl.wikipedia.org/wiki?curid=124966", "title": "+BNG", "text": ""}
{"id": "124967", "revid": "5132", "url": "https://gl.wikipedia.org/wiki?curid=124967", "title": "An Bhratach N\u00e1isi\u00fanta", "text": ""}
{"id": "124970", "revid": "5132", "url": "https://gl.wikipedia.org/wiki?curid=124970", "title": "Subdivisi\u00f3ns de Irlanda", "text": ""}
{"id": "124976", "revid": "89787", "url": "https://gl.wikipedia.org/wiki?curid=124976", "title": "Resident Evil 5", "text": "Resident Evil 5, co\u00f1ecido no Xap\u00f3n como \"Biohazard 5\" (\"\u30d0\u30a4\u30aa\u30cf\u30b6\u30fc\u30c95\"), \u00e9 un videoxogo de survival horror, o s\u00e9timo da serie \"Resident Evil\" desenvolvido e publicado por Capcom o 5 de marzo de 2009 no Xap\u00f3n e o 13 de marzo en Europa e Norteam\u00e9rica para PlayStation 3 e Xbox 360. O 15 de setembro foi lanzada unha versi\u00f3n para Microsoft Windows. As primeiras tres semanas o xogo vendeu m\u00e1is de 2 mill\u00f3ns de unidades en todo o mundo e ata xu\u00f1o m\u00e1is de 5 mill\u00f3ns, o que o converte no t\u00edtulo m\u00e1is vendido da serie. Para marzo do 2010 vendeu 2,96 mill\u00f3ns de unidades para PS3 e 2,60 mill\u00f3ns para Xbox 360.\nHistoria.\n\"Resident Evil 5\" c\u00e9ntrase nas investigaci\u00f3ns contraterroristas de Chris Redfield e Sheva Alomar en Kijuju, unha cidade ficticia de \u00c1frica. Ambos forman parte dun corpo antiterrorista denominado BSAA, que enviou aos dous axentes para investigaren a presenza en \u00c1frica de restos da organizaci\u00f3n Umbrella, empresa responsable dos feitos acontecidos nas anteriores entregas da serie. Durante as s\u00faas investigaci\u00f3ns descobren un gromo de enfermidade derivado dunha serie de experimentos que a compa\u00f1\u00eda Tricell realizou nesta rexi\u00f3n. Nos laboratorios africanos desta corporaci\u00f3n crearon un novo pat\u00f3xeno, un h\u00edbrido do virus T e das pragas que debutaron na serie en Resident Evil 4. Ao longo da misi\u00f3n, Chris Redfield atopa \u00e1 s\u00faa antiga compa\u00f1eira e anterior protagonista de , Jill Valentine.\nEdici\u00f3ns especiais.\nO mesmo d\u00eda da posta \u00e1 venda da edici\u00f3n normal, pux\u00e9ronse \u00e1 venda varias edici\u00f3ns limitadas. No Xap\u00f3n, a edici\u00f3n especial incorporaba, ademais do disco do xogo, unha bolsa, un libro de ilustraci\u00f3ns e un pen-drive decorado co emblema de Tricell. En Europa a edici\u00f3n especial consist\u00eda nunha caixa met\u00e1lica.\nEn marzo de 2010 foi lanzada unha nova edici\u00f3n, denominada \"Gold Edition\" (edici\u00f3n ouro), que cont\u00e9n o xogo e dous episodios novos, Desperate Escape e Lost in nightmares, unha serie de personaxes novas e un novo modo de xogo chamado \"The mercenaries reunion\".\nContido descargable.\n\u00c1s poucas semanas da sa\u00edda do xogo en marzo de 2009 foi colgado o modo multixogador, denominado modo Versus. Est\u00e1 dispo\u00f1ible tanto para Xbox 360 a trav\u00e9s de Xbox Live como para Playstation 3, por medio de Playstation Network.\nEn febreiro de 2010 foi lanzado Lost in Nightmares en PSN e Xbox Live e en marzo, Desperate escape para as mesmas redes.\nCr\u00edtica.\nA versi\u00f3n de Xbox 360 acadou un 85 , mentres que a de PS3 acadou un 86 ."}
{"id": "124983", "revid": "23204", "url": "https://gl.wikipedia.org/wiki?curid=124983", "title": "Sacha Baron Cohen", "text": "Sacha Noam Baron Cohen, nado o 13 de outubro de 1971 en Londres, \u00e9 un humorista e actor ingl\u00e9s.\nTraxectoria.\nNado nunha familia xud\u00eda, Sacha \u00e9 o cativo dos tres fillos de Gerald Baron Cohen e Daniella Weiser; o pai, gal\u00e9s, \u00e9 descendente de xudeus lituanos, e a nai \u00e9 de Israel. Estudou historia na Universidade de Cambridge, a s\u00faa tese versou sobre a participaci\u00f3n dos xudeus no Movemento polos dereitos civ\u00eds nos Estados Unidos.\nSacha \u00e9 un co\u00f1ecido c\u00f3micos brit\u00e1nico que interpreta personaxes ficticios, no programa de televisi\u00f3n \"Da Ali G Show\", que efect\u00faan falsas entrevistas a personalidades que cren que a entrevista \u00e9 real. Os seus personaxes c\u00f3micos, sat\u00edricos e populares son Ali G (unha parodia dun branco de clase media que act\u00faa como un negro dos arrabaldes), Borat (un reporteiro antisemita do Casaquist\u00e1n) e Br\u00fcno (un reporteiro homosexual austr\u00edaco de moda). Ga\u00f1ou un Globo de Ouro \u00f3 mellor actor pola s\u00faa actuaci\u00f3n en \"\", pel\u00edcula co que se fixo co\u00f1ecido internacionalmente."}
{"id": "124984", "revid": "23204", "url": "https://gl.wikipedia.org/wiki?curid=124984", "title": "Familia colisional de Haumea", "text": "A familia de Haumea \u00e9 a \u00fanica familia de colisi\u00f3n identificada de obxectos trans-neptunianos; son pois o \u00fanico grupo de (TNOs) con semellantes par\u00e1metros orbitais e espectrais (moi preto do xeo de auga puro) que suxire que foi orixinado por un impacto que recibiu o corpo proxenitor da familia de Haumea. Os c\u00e1lculos realizados indicar\u00edan que posiblemente sexa a \u00fanica familia de colisi\u00f3n trans-neptuniana que exista.\nCaracter\u00edsticas.\nO planeta anano Haumea \u00e9 o membro m\u00e1is grande da familia, e posiblemente sexa o n\u00facleo do seu proxenitor; outros membros identificados son as l\u00faas de Haumea e os obxectos do cinto de Kuiper (55636) 2002 TX300, (24835) 1995 SM55, (19308) 1996 TO66, (120178) 2003 OP32, (145453) 2005 RR43, 1999 OY3, 2003 UZ117, e 2005 CB79, todos cunha velocidade de execci\u00f3n en relaci\u00f3n con Haumea de menos de 150\u00a0m/s. Os primeiros cinco obxectos do cinto de Kuiper te\u00f1en un di\u00e1metro estimado de 500 a 700 kms, e polo tanto poder\u00edan entrar na categor\u00eda de planetas ananos, os restantes son moito m\u00e1is pequenos. A dispersi\u00f3n dos elementos orbitais propios dos membros est\u00e1 nunha porcentaxe baix\u00edsima (5% para o eixo semi-maior, 1.4\u00b0 para a inclinaci\u00f3n e 0,08 para a excentricidade). O diagrama ilustra os elementos orbitais da familia de Haumea en relaci\u00f3n con outros TNOs.\nOs obxectos te\u00f1en tam\u00e9n caracter\u00edsticas f\u00edsicas com\u00fans que incl\u00faen cores neutrais e unha li\u00f1a de absorci\u00f3n no espectro infravermello (a 1,5 e 2,0 \u03bcm) t\u00edpica do xeo de auga.\nFormaci\u00f3n e evoluci\u00f3n.\nA formaci\u00f3n a partir dunha colisi\u00f3n precisa dun corpo proxenitor do redor de 1660 kms de di\u00e1metro, cunha densidade de ~2.0 g/cm\u00b3, semellante a de Plut\u00f3n e Eris. Tralo impacto da colisi\u00f3n, a \"Haumea primixenia\" perdeu preto do 20% da s\u00faa masa, principalmente xeo e volveuse m\u00e1is densa.\nAs \u00f3rbitas actuais dos membros da familia non poden ser explicadas s\u00f3 polo evento de colisi\u00f3n que xerou \u00e1 propia familia. Para explica-la dispersi\u00f3n dos elementos orbitais dos membros da familia, ser\u00eda necesaria unha velocidade de dispersi\u00f3n de ~400 m/s, pero est\u00e1 velocidade ter\u00eda dispersado moito m\u00e1is lonxe \u00f3s membros da familia. Este problema \u00e9 s\u00f3 aplicable a Haumea; os elementos orbitais do resto dos obxectos da familia precisan dunha velocidade de dispersi\u00f3n de ~140\u00a0m/s. Para explicar este desencontro na velocidade de dispersi\u00f3n necesaria, Brown e o seu equipo suxeriron que inicialmente Haumea ti\u00f1a uns elementos orbitais semellantes \u00f3s outros membros da familia e a s\u00faa \u00f3rbita (especialmente exc\u00e9ntrica), cambiou co tempo despois da colisi\u00f3n. A diferenza doutros membros da familia, Haumea describe unha \u00f3rbita un tanto ca\u00f3tica, preto dunha resonancia orbital de 7:12 con Neptuno, a cal puido incrementa-la excentricidade de Haumea \u00f3s seus valores actuais.\nUnha segunda proposta suxire unha orixe m\u00e1is complexa da familia: o material expulsado na colisi\u00f3n inicial fusionouse nunha gran l\u00faa de Haumea, a cal gradualmente incrementou a s\u00faa distancia respecto de Haumea debido \u00f3 efecto da evoluci\u00f3n das mareas gravitatorias, e foi ent\u00f3n cando esta l\u00faa foi alcanzada por unha segunda colisi\u00f3n, dispersando os seus restos. Este segundo escenario producir\u00edase a unha velocidade de dispersi\u00f3n de ~190\u00a0m/s, considerablemente m\u00e1is pr\u00f3xima \u00e1 velocidade de dispersi\u00f3n medida en ~140\u00a0m/s para os membros da familia; esta explicaci\u00f3n esquivar\u00eda as\u00ed o problema de explica-la enorme diferenza entre a velocidade de dispersi\u00f3n dos membros da familia que \u00e9 do redor de ~140\u00a0m/s e a velocidade de escape de Haumea calculada en ~900\u00a0m/s.\nHaumea posiblemente non \u00e9 o \u00fanico obxecto de gran tama\u00f1o de forma el\u00edptica, e de r\u00e1pida rotaci\u00f3n no cinto de Kuiper. No 2002, Jewitt e Sheppard suxeriron que Varuna poder\u00eda ser el\u00edptico base\u00e1ndose na s\u00faa r\u00e1pida rotaci\u00f3n. Nos primeiros tempos da historia do Sistema Solar, a rexi\u00f3n trans-neptuniana conti\u00f1a moitos m\u00e1is obxectos que hoxe en d\u00eda, incrementando as posibilidades de colisi\u00f3n entre obxectos. As interacci\u00f3ns gravitacionais de Neptuno te\u00f1en enviado a moitos obxectos dende o cinto de Kuiper \u00f3 distante disco disperso.\nA presenza da familia de colisi\u00f3n poder\u00eda implicar que Haumea e a s\u00faa prole foron orixinados do disco disperso. Hoxe en d\u00eda o cinto de Kuiper est\u00e1 escasamente poboado, a posibilidade dunha colisi\u00f3n acontecida coma a que deu nacemento \u00e1 familia de Haumea \u00e9 de menos do 0,1 por cento \u00f3 longo de todo o tempo de existencia do noso Sistema Solar. A familia non se poder\u00eda terse formado nese moito m\u00e1is denso cinto primordial de Kuiper, por que a formaci\u00f3n dun grupo tan compacto ser\u00eda interrompida pola migraci\u00f3n de Neptuno cara as proximidades do cinto - pensase precisamente que esta \u00e9 a causa pola que o cinto de Kuiper est\u00e1 hoxe en d\u00eda escasamente poboado. Por conseguinte toma forza a opci\u00f3n da s\u00faa orixe no disco disperso, onde a s\u00faa maior densidade de obxectos propiciar\u00eda m\u00e1is posibilidades para unha colisi\u00f3n, a cal ter\u00eda formado a Haumea e a s\u00faa prole.\nAs simulaci\u00f3ns suxiren que a probabilidade de que exista outra familia semellante a de Haumea son dun 50%, dentro evidentemente do Sistema Solar, polo tanto \u00e9 moi posible que Haumea sexa un tipo de familia de colisi\u00f3n \u00fanico no Sistema Solar.\nDebido a que se estima coma m\u00ednimo en 1.000 mill\u00f3ns de anos o tempo necesario para que o grupo colisional se dispersase a coma est\u00e1 na actualidade, indicar\u00eda que o acontecemento da colisi\u00f3n tivo lugar nas primeiras etapas de vida do Sistema Solar; estes indicios est\u00e1n en claro \"conflito\" cos indicios atopados por Rabinowitz e o seu equipo que se atoparon coas superficies relativamente novas da familia de Haumea (posiblemente as superficies ter\u00edan menos de 100 mill\u00f3ns de anos), que amosar\u00edan unha colisi\u00f3n moito m\u00e1is recente ou unha reestruturaci\u00f3n da s\u00faas superficies \"moi recente\", estes indicios contraditorios confirman que a\u00ednda hai moito que afondar no co\u00f1ecemento das partes m\u00e1is externas e dos obxectos m\u00e1is afastados do Sistema Solar. Unha posible explicaci\u00f3n para est\u00e1 controversia \u00e9 que a radiaci\u00f3n solar \u00f3 longo dun prazo de bill\u00f3ns de anos, puidera ter escurecido as superficies da familia de Haumea, a\u00ednda non foi atopada ninguha outra explicaci\u00f3n plausible para explica-la xuventude das superficies da familia.\nPor\u00e9n, estudos posteriores do espectro visible e infravermello suxiren que a superficie de Haumea est\u00e1 cuberta a partes iguais de xeo amorfo e xeo cristalino, xunto cun m\u00e1ximo do 8% de materiais org\u00e1nicos.Esta gran cantidade de xeo amorfo confirma que o evento colisional tivo que suceder hai m\u00e1is de 100 mill\u00f3ns de anos. Isto concorda cos estudos din\u00e1micos e eventualmente descartan a xuventude das superficies dos membros da familia de Haumea. A ausencia de compostos baseados no amon\u00edaco excl\u00faen o criovulcanismo e a ausencia de trazas de metano no espectro tam\u00e9n indican que o evento colisional ter\u00eda eliminado os compostos vol\u00e1tiles,\nen contraste con Makemake."}
{"id": "124988", "revid": "47401", "url": "https://gl.wikipedia.org/wiki?curid=124988", "title": "Michelle Obama", "text": "Michelle LaVaughn Robinson Obama, nada o 17 de xaneiro de 1964 en Chicago, \u00e9 unha avogada estadounidense, dona de Barack Obama e ex primeira dama dos Estados Unidos.\nTraxectoria.\nMichelle Robinson naceu e medrou no seo dunha familia de clase media no sur da cidade de Chicago. Gradouse na Universidade de Princeton e na Harvard Law School para volver a Chicago a traballar co bufete Sidley Austin, onde co\u00f1eceu \u00f3 seu home. Despois traballou no equipo do alcalde de Chicago Richard M. Daley e no Centro M\u00e9dico da Universidade de Chicago. \u00d3 longo de 2007 e 2008 axudou na campa\u00f1a presidencial do seu marido e pronunciou un discurso na Convenci\u00f3n Nacional Dem\u00f3crata de 2008. \u00c9 nai de d\u00faas fillas, Malia e Sasha, e \u00e9 irm\u00e1 de Craig Robinson, adestrador do equipo de baloncesto masculino da Universidade do Estado de Oreg\u00f3n."}
{"id": "124989", "revid": "56817", "url": "https://gl.wikipedia.org/wiki?curid=124989", "title": "Thriller", "text": "O termo ingl\u00e9s Thriller p\u00f3dese referir a:"}
{"id": "124990", "revid": "89787", "url": "https://gl.wikipedia.org/wiki?curid=124990", "title": "Morning Star (novela)", "text": "Morning Star \u00e9 unha novela de Xos\u00e9 Miranda, publicada por Edici\u00f3ns Xerais en 1998. Ga\u00f1adora do Premio Xerais, xa se levan editadas 16 edici\u00f3ns.\nTrama.\nA novela est\u00e1 ambientada a mediados do s\u00e9culo XIX. Lourenzo \u00e9 un rapaz de 16 anos que vive en Verducido, a poucos quil\u00f3metros de Pontevedra. Os seus pais rexentan unha taberna ao p\u00e9 do monte Acival.\nNa taberna hosp\u00e9dase L\u00e1zaro Rivadulla, un bandoleiro, co\u00f1ecido do seu pai. No seu cuarto, que pecha con moito coidado, garda un cofre de madeira. \u00c1 taberna comezan a achegarse outros membros da s\u00faa gavela de criminais e atracadores, utiliz\u00e1ndoa como base das s\u00faas operaci\u00f3ns. Lourenzo comeza a sospeitar que o seu pai tam\u00e9n fora bandoleiro, e malia que lle pregunta \u00e1 s\u00faa nai, esta s\u00f3 lle recomenda que non siga os pasos del.\nTrala morte da s\u00faa nai, enferma desde un ano atr\u00e1s, o pai comeza a colaborar activamente coa banda, e o pequeno Lourenzo, m\u00e1is ou menos conscientemente, tam\u00e9n, achegando datos das persoas \u00e1s que \u00edan atracar. Por outro lado, descobre que dous membros da banda tam\u00e9n o son doutra gavela rival, dirixida polo portugu\u00e9s Tom\u00e1s das Congostras. As d\u00faas bandas buscan o tesouro que o pirata Benito Soto escondera.\nLogo do paso pola taberna do p\u00e1rroco de Beluso, que vi\u00f1a de Lugo coa s\u00faa sobri\u00f1a de cobrar unha herdanza de 600.000 reais, a banda decide ir \u00e1 casa do relixioso para roubarlle os cartos. Logo de ir at\u00e9 Noalla, cruzan a r\u00eda de Pontevedra e comeza o atraco \u00e1 casa do cura. En principio o papel de Lourenzo limit\u00e1base a cortar a corda de tocar as camp\u00e1s para evitar que se dese alarma, pero axi\u00f1a se ve superado pola situaci\u00f3n. Enfr\u00f3ntase aos membros da banda para evitar que violen e maten \u00e1 sobri\u00f1a do cura, da s\u00faa idade, e emprenden unha fuxida.\nTras pasar polo lago de Casti\u00f1eiras chegan a Pontevedra, onde se ven soprendidos polo levantamento militar contra o goberno de Narv\u00e1ez. Al\u00ed contacta con Campanachoca e a Pindonga, un cego e a s\u00faa muller, aos que co\u00f1ecera como membros da banda de Tom\u00e1s das Congostras. Os catro deciden ir cara a Lugo, onde Helena, a sobri\u00f1a do cura, se reunir\u00e1 coa s\u00faa familia. Por\u00e9n, fanlle crer ao cego e a s\u00faa muller que Helena \u00e9 o seu curm\u00e1n.\nDe man do cego co\u00f1ece a historia do seu pai, ao cantar o romance da \"infame vida e o triste desastre de Lourenzo Tasende\". As\u00ed, sabe que seu pai \u00e9 fillo dun escrib\u00e1n, e que en Compostela, a onde fora estudar na Universidade, deuse \u00e1 mala vida.\nLogo de pasaren polas feiras de Caldas, Cuspedri\u00f1os, A Bandeira e outras vilas, onde se ga\u00f1aban o pan e roubaban, chegan a Compostela o 23 de abril de 1846, v\u00e9ndose sorprendidos pola batalla de Cacheiras entre as tropas de Miguel Sol\u00eds (defensores da Xunta Superior do Reino de Galiza), e as tropas chegadas de Madrid. Finalmente chegan a Lugo, onde se separan de Helena.\nLourenzo regresa a Pontevedra e intenta contactar co seu curm\u00e1n carlista, pero vese ameazado por L\u00e1zaro. Como mellor sa\u00edda, decide dicirlle onde est\u00e1 o tesouro do pirata (que resulta estar no pozo da casa onde reside Tom\u00e1s das Congostras, en Gatomorto, Xeve) e l\u00e9vanno \u00e1 casa do seu curm\u00e1n, na r\u00faa Cega de Pontevedra. Pero cando descansaban no que fora a s\u00faa casa, vense atacados pola banda de Tom\u00e1s. Logo dunha dura batalla \u00e9 capturado e l\u00e9vaos xunto o tesouro, pero finalmente a Garda Civil o captura.\nLogo de varios meses en prisi\u00f3n sabe que parte do tesouro foi collido polos da s\u00faa banda, pero el desespera ante a imposibilidade de volver ver a Helena. Por\u00e9n, un d\u00eda \u00e9 liberado por mediaci\u00f3n do seu av\u00f3, co que contactara Helena, e remata casando coa rapaza.\nNarraci\u00f3n.\nO t\u00edtulo do libro est\u00e1 tomado do barco \"Morning Star\", que fora abordado por Benito Soto e os seus compa\u00f1eiros da \"Burla Negra\". O nome do barco est\u00e1 inscrito nun pequeno cofre de madeira, que \u00e9 o que escond\u00eda L\u00e1zaro. Ademais, o nome est\u00e1 vinculado ao Luceiro da Alba (Venus), a estrela da ma\u00f1\u00e1 que Helena e Lourenzo miran para lembrarse un do outro.\nO libro, narrado en primeira persoa, \u00e9 unha homenaxe \u00e1 \"Illa do tesouro\", de R. L. Stevenson, pero ambientada no espazo xeogr\u00e1fico e hist\u00f3rico de Galiza no s\u00e9culo XIX."}
{"id": "124991", "revid": "55821", "url": "https://gl.wikipedia.org/wiki?curid=124991", "title": "A Moureira", "text": "O top\u00f3nimo galego A Moureira pode referirse a:"}
{"id": "124992", "revid": "25871", "url": "https://gl.wikipedia.org/wiki?curid=124992", "title": "Laura Bush", "text": "Laura Welch Bush, nada en Midland, Texas, o 4 de novembro de 1946, \u00e9 a dona do expresidente dos Estados Unidos George W. Bush e a ex-Primeira Dama do seu pa\u00eds entre 2001 e comezos de 2009 dos Estados Unidos. \u00c9 a \u00fanica filla de Harold e Jenna Welch. Est\u00e1 diplomada en Ciencias dende 1968 pola Southern Methodist University de Dallas."}
{"id": "124993", "revid": "89787", "url": "https://gl.wikipedia.org/wiki?curid=124993", "title": "El Gran Combo", "text": "El Gran Combo de Puerto Rico, comunmente co\u00f1ecido como El Gran Combo, \u00e9 unha agrupaci\u00f3n musical de m\u00fasica salsa de Porto Rico. Tr\u00e1tase dun grupo de prestixio a nivel de toda Am\u00e9rica Latina. Moitos dos cantantes lendarios do x\u00e9nero da m\u00fasica salsa foron membros nalg\u00fan momento da orquestra, de a\u00ed o alcume \"La Universidad de la Salsa\"."}
{"id": "124994", "revid": "56817", "url": "https://gl.wikipedia.org/wiki?curid=124994", "title": "Mandolina", "text": "A mandolina \u00e9 un instrumento musical de 8 cordas que pertence \u00e1 familia dos cord\u00f3fonos. O n\u00famero e tipo de cordas da mandolina foi vari\u00e1bel segundo o tempo e o lugar, pero a configuraci\u00f3n predominante hoxe en d\u00eda \u00e9 a da mandolina napolitana, con catro cordas dobres afinadas como o viol\u00edn (sol-re-la-mi). A diferenza do viol\u00edn, as cordas da mandolina p\u00falsanse cunha puga. A caixa de resonancia pode ser c\u00f3ncava ou plana. Actualmente \u00fasase para diversos usos, parecidos ao da bandurra."}
{"id": "124999", "revid": "56817", "url": "https://gl.wikipedia.org/wiki?curid=124999", "title": "Atol Takapoto", "text": "Takapoto \u00e9 un atol de Tuamotu, na Polinesia francesa. Administrativamente \u00e9 unha comuna asociada \u00e1 comuna de Takaroa. Xeograficamente forma parte do grupo de illas do Rei Xurxo. Est\u00e1 situado ao norte do arquip\u00e9lago, a 9\u00a0km ao suroeste de Takaroa e a 560\u00a0km ao nord\u00e9s de Tahit\u00ed.\nXeograf\u00eda.\nTen unha forma ovalada de 20\u00a0km de longo e 6 de ancho, cunha superficie emerxida de 13\u00a0km\u00b2 m\u00e1is 10\u00a0km\u00b2 de arrecifes. A lagoa interior de 81\u00a0km\u00b2 \u00e9 pechada sen ning\u00fan paso practicable ao oc\u00e9ano, pero a auga ren\u00f3vase por canles submarinas e resulta bastante salgada.\nA vila principal \u00e9 Fakatopatere, situada no illote m\u00e1is grande onde hai tam\u00e9n un aer\u00f3dromo. A poboaci\u00f3n total era de 472 habitantes no censo do 2007. As actividades principais son a pesca, a produci\u00f3n de copra e o cultivo de perlas. Neste atol at\u00f3pase a m\u00e1is soada das ostras de perla negra, a\"pinctada Margaritifera\". \nHistoria.\nO nome Takapoto quere dicir \u00abqueixo curto\u00bb, por ser de dimensi\u00f3ns algo m\u00e1is pequenas que Takaroa. At\u00f3panse m\u00e1is de 22 maraes, antigos templos polinesios. Un dos m\u00e1is destacados at\u00f3pase \u00e1 entrada de Fakatopatere onde antigamente unha moza era sacrificada cada cinco anos ao deus Matapo. Foi chamado\"Sondre Grondt\"(Sen Fondo) por Jacob Le Maire (1616), \"Schadelijk\" (Perniciosa) por Jacob Roggeveen (1722) e \"Spiridoff\" por Otto von Kotzebue (1816)."}
{"id": "125001", "revid": "56817", "url": "https://gl.wikipedia.org/wiki?curid=125001", "title": "Comuna de Takaroa", "text": "Takaroa \u00e9 unha comuna da subdivisi\u00f3n Tuamotu-Gambier da Polinesia francesa, situada ao norte do arquip\u00e9lago.\nA comuna consta de d\u00faas comunas asociadas formadas por dous atois, e dunha illa dependente. Hist\u00f3rica e xeogr\u00e1fica co\u00f1ecense como illas do Rei Xurxo. Xunto coa comuna de Manihi comparten unha das sete \u00e1reas ling\u00fc\u00edsticas de Tuamotu chamada vahitu."}
{"id": "125002", "revid": "56817", "url": "https://gl.wikipedia.org/wiki?curid=125002", "title": "Illa Tikei", "text": "Tikei \u00e9 unha illa das Tuamotu, na Polinesia francesa. Administrativamente depende da comuna de Takaroa. Forma parte do grupo de illas do Rei Xurxo. Est\u00e1 situada ao norte do arquip\u00e9lago, a 67\u00a0km ao sueste de Takaroa.\nXeograf\u00eda.\nA illa \u00e9 un antigo atol coa antiga lagoa interior case seca e chea de vexetaci\u00f3n. Est\u00e1 deshabitada, e sen infraestruturas. \u00c9 visitada periodicamente polos habitantes dos atois veci\u00f1os que ve\u00f1en pescar ou a buscar cangrexos dos cocos.\nHistoria.\nFoi descuberta polo neerland\u00e9s Jacob Roggeveen, o 18 de maio de 1722, cham\u00e1ndoa \"Carlshoff\". En 1816 foi redescuberta polo ruso Otto von Kotzebue, que a chamou \"Romanzoff\", nome do patrocinador da expedici\u00f3n."}
{"id": "125006", "revid": "23204", "url": "https://gl.wikipedia.org/wiki?curid=125006", "title": "Thriller (\u00e1lbum)", "text": "Thriller \u00e9 o sexto \u00e1lbum de estudio gravado polo artista estadounidense Michael Jackson. Editouno a casa Epic Records o 30 de novembro de 1982 tras o \u00e9xito de \"Off the Wall\" en 1979, explorando x\u00e9noros similares inclu\u00edndo funk (\"Billie Jean\" ou \"Thriller\"), rock duro (\"Beat It\") m\u00fasica disco, soul (\"Baby be mine\"), R&amp;B, e pop (\"The Girl Is Mine\") con letras sobre a paranoia e o sobrenatural. Quincy Jones chegou a discutir con Ivan Lins a inclusi\u00f3n da canci\u00f3n en portugu\u00e9s \"Novo Tempo\" no disco.\nO \u00e1lbum contou cun presuposto de 750.000 d\u00f3lares e as gravaci\u00f3ns realiz\u00e1ronse entre abril e novembro de 1981 nos Westlake Recording Studios dos \u00c1nxeles, coa colaboraci\u00f3n do produtor Quincy Jones. Jackson escribiu catro dos nove temas. Tras o lanzamento do primeiro sinxelo \"The Girl Is Mine\", no que Jackson canta a d\u00fao con Paul McCartney, parec\u00eda que \u00eda ser un \u00e9xito menor; co segundo sinxelo, \"Billie Jean\", o \u00e1lbum chegou \u00f3 alto das listas en moitos pa\u00edses, chegando a vender medio mill\u00f3ns de discos por semana e \u00f3 ano converteuse no \u00e1lbum m\u00e1is vendido de todos os tempos, e a\u00ednda permanece como tal, cuns 110 mill\u00f3ns de discos vendidos. Sete das nove canci\u00f3ns edit\u00e1ronse como sinxelos, e todas chegaron \u00e1s dez primeiras do Billboard Hot 100. Nos premios Grammy de 1984 obtivo oito premios.\nThriller outorgoulle definitivamente a Jackson a categor\u00eda de estrela predominante do pop de finais do s\u00e9culo XX, converteuse nun s\u00edmbolo dos anos 80 e rompeu as barreiras raciais coas s\u00faas aparici\u00f3ns na MTV e as s\u00faas entrevistas con Ronald Reagan na Casa Branca. O \u00e1lbum foi tam\u00e9n un dos primeiros en utilizar con \u00e9xito videoclips como ferramenta promocional; o v\u00eddeo de \"Thriller\" dirixido por John Landis est\u00e1 considerado como un dos mellores nunca realizados.\nNo ano 2001 editouse unha edici\u00f3n especial do \u00e1lbum, inclu\u00edndo material in\u00e9dito, e en 2008 foi de novo editado como \"Thriller 25\", contendo remixes de artistas contempor\u00e1neos, ademais dunha canci\u00f3n in\u00e9dita e un DVD"}
{"id": "125038", "revid": "1131", "url": "https://gl.wikipedia.org/wiki?curid=125038", "title": "Anilocra physodes", "text": ""}
{"id": "125041", "revid": "1131", "url": "https://gl.wikipedia.org/wiki?curid=125041", "title": "Santa Cruz de Ribadulla", "text": ""}
{"id": "125043", "revid": "23204", "url": "https://gl.wikipedia.org/wiki?curid=125043", "title": "Geoff Kresge", "text": "Geoff Kresge \u00e9 un compositor, guitarrista e baixista que tocou con AFI durante gran parte dos seus primeiros anos de carreira, de 1992 ata 1997, e co-escribiu gran parte do primeiro material xunto co seu l\u00edder Davey Havok. Durante un hiato de AFI en 1993 mudouse por un breve per\u00edodo de tempo a Nova York para unirse a Blanks 77. Posteriormente tocar\u00eda co grupo The Forbidden Dimension e tam\u00e9n con The Daggers, antes de unirse a Tiger Army. A pesar de que nas s\u00faas bandas anteriores tocou o baixo el\u00e9ctrico, en Tiger Army elixiu o contrabaixo.\nCando deixou Tiger Army en setembro do 2004, Kresge formou a banda Viva Hate co seu vello amigo Matt \"Wedge\" Wedgley (antigo membro de The Force). Antes de que a formaci\u00f3n definitiva de Viva Hate se consolidase, Kresge uniuse a HorrorPops coma guitarrista, pero continuou compo\u00f1endo con Wedge para Viva Hate. Finalmente Viva Hate comezou a actuar cando o calendario lle permitiu a Kresge debido aos seus compromisos con AFI.\nEn xullo do 2007 Kresge anunciou a s\u00faa sa\u00edda de HorrorPops e tam\u00e9n deixaba o seu selo Dead Body Records, afirmando que desexaba adicarse integramente a Viva Hate.\nEn xaneiro do 2008, na p\u00e1xina oficial de Tiger Army, anunciouse que Kresge se unira novamente \u00e1 banda despois da sa\u00edda do seu baixista Jeff Roffredo.\nKresge est\u00e1 casado con Kamilla Vanilla (que tam\u00e9n tocou con HorrorPops) e foi co-propietario de Dead Body Records, as\u00ed coma o fundador do desaparecido selo Key Lime Pie Records, que editou algunhas das primeiras gravaci\u00f3ns de AFI. Foi tam\u00e9n produtor de varias bandas coma Tiger Army, Heckle, Graveyard Shift e 12 Step Rebels."}
{"id": "125044", "revid": "98629", "url": "https://gl.wikipedia.org/wiki?curid=125044", "title": "The Black and White Album", "text": "The Black and White Album \u00e9 o cuarto \u00e1lbum da banda sueca de garage rock The Hives. Foi editado inicialmente o 9 de outubro do 2007 en iTunes, o d\u00eda 13 nos Estados Unidos e o 15 no Reino Unido.\nO primeiro sinxelo do \u00e1lbum, \"Tick Tick Boom\", aparece no xogo \"Madden NFL 08\". A versi\u00f3n que aparece \u00e9 unha versi\u00f3n temper\u00e1n da mesma con cambios destacables.\nListaxe de canci\u00f3ns.\nTodos os temas compostos por Randy Fitzsimmons."}
{"id": "125046", "revid": "5863", "url": "https://gl.wikipedia.org/wiki?curid=125046", "title": "Bartolomeu de Nosendo", "text": ""}
{"id": "125047", "revid": "98629", "url": "https://gl.wikipedia.org/wiki?curid=125047", "title": "Zac Efron", "text": "Zachary David Alexander \"Zac\" Efron, nado o 18 de outubro de 1987 en San Luis Obispo (California), \u00e9 un actor e cantante estadounidense.\nTraxectoria.\nOs seus pais ch\u00e1manse David e Starla, un mec\u00e1nico e unha secretaria, ten un irm\u00e1n m\u00e1is novo de nome Dylan. Comezou a actuar profesionalmente a principios da d\u00e9cada do 2000, fac\u00e9ndose co\u00f1ecido entre a audiencia nova polos seus papeis en \"High School Musical\", \"High School Musical 2\", \"High School Musical 3\", \"Summerland\", \"Hairspray\", \"Cando te encontre\" e \"17 Again\"."}
{"id": "125048", "revid": "2074", "url": "https://gl.wikipedia.org/wiki?curid=125048", "title": "Ted Kennedy", "text": ""}
{"id": "125055", "revid": "48667", "url": "https://gl.wikipedia.org/wiki?curid=125055", "title": "Ran Mouri", "text": " \u00e9 un personaxe ficticio da serie \"O detective Conan\", creado por Gosho Aoyama.\nVida de Ran.\n\u00c9 a amiga da infancia de Shinichi Kudo, o famoso detective adolescente, do que est\u00e1 namorada. Vai ao mesmo instituto ca el e \u00e9 a capit\u00e1 do equipo de karate. Ten bastante car\u00e1cter, pero \u00e9 moi boa persoa. Os seus pais son Kogoro Mouri, un detective de pouca monta, e Eri Kisaki, unha prestixiosa avogada. Ran non sabe que Conan \u00e9 Shinichi, a\u00ednda que o sospeita nalg\u00fans cap\u00edtulos ao longo da historia. A s\u00faa mellor amiga \u00e9 Sonoko Suzuki.\nDende pequena, Ran foi amiga de Shinichi e compa\u00f1eira de clase del. A\u00ednda as\u00ed, nunca chegou a comprender a s\u00faa teima polos detectives. Pouco a pouco, nam\u00f3rase del. Ademais, foi Shinichi quen a axudou cando os seus pais se separaron.\n\u00d3 comezo da historia, Ran ga\u00f1a o campionato de karate, e como recompensa, Shinichi conv\u00eddaa \u00f3 parque de atracci\u00f3ns. El marcha correndo e ela ten un mal presaxio, a\u00ednda que Kudo non lle fai caso. Preocupada, e pensando que lle pasou algo, vai na s\u00faa procura \u00e1 s\u00faa casa, onde se atopa con Conan e co profesor Agasa. Despois disto, acepta \u00f3 pequeno coma compa\u00f1eiro de piso, a\u00ednda que \u00f3 longo da historia sospeita que \u00e9 demasiado espelido para a s\u00faa idade, sospeitando as\u00ed da s\u00faa verdadeira identidade.\nOs casos vanse sucedendo, nos que Ran \u00e1s veces remata involucrada, e ten que loitar coas s\u00faas ma\u00f1as de karate. Alg\u00fans, son resoltos polo seu pai, o c\u00e9lebre detective Kogoro Mouri e outros por Sonoko, a s\u00faa amiga. Sexa quen sexa, sempre \u00e9 Conan/Shinichi quen, a trav\u00e9s, deles realiza as deduci\u00f3ns.\nNo cap\u00edtulo 211, titulado \"A arma invisible, o primeiro caso de Ran\", realiza a s\u00faa primeira deduci\u00f3n para sentir o que sente Shinichi."}
{"id": "125056", "revid": "2074", "url": "https://gl.wikipedia.org/wiki?curid=125056", "title": "Conan Edogawa", "text": ""}
{"id": "125067", "revid": "1131", "url": "https://gl.wikipedia.org/wiki?curid=125067", "title": "A Ponte Ulla", "text": ""}
{"id": "125068", "revid": "1131", "url": "https://gl.wikipedia.org/wiki?curid=125068", "title": "San Mamede de Ribadulla", "text": ""}
{"id": "125074", "revid": "56817", "url": "https://gl.wikipedia.org/wiki?curid=125074", "title": "Comuna de Fakarava", "text": "Fakarava \u00e9 unha comuna da subdivisi\u00f3n Tuamotu-Gambier da Polinesia Francesa.\nA comuna est\u00e1 dividida en tres comunas asociadas: Fakarava, Kauehi e Niau. O xefe da comuna est\u00e1 en Fakarava. Ademais, incl\u00fae catro atois deshabitados ou sen unha poboaci\u00f3n estable.\nO atol de Taiaro est\u00e1 declarado como reserva da biosfera pola UNESCO. Actualmente est\u00e1 en proceso de revisi\u00f3n cunha proposta para estender a reserva a todos os atois da comuna de Fakarava."}
{"id": "125075", "revid": "1888", "url": "https://gl.wikipedia.org/wiki?curid=125075", "title": "Cepedelo", "text": ""}
{"id": "125076", "revid": "839", "url": "https://gl.wikipedia.org/wiki?curid=125076", "title": "Dom P\u00e9rignon", "text": "Dom Pierre P\u00e9rignon, nado en Sainte-Menehould en 1639 e morto na abad\u00eda Saint-Pierre d'Hautvillers o 24 de setembro de 1715, foi un monxe beneditino a quen se atrib\u00fae a invenci\u00f3n do m\u00e9todo para a fabricaci\u00f3n do champa\u00f1a. Este m\u00e9todo recibe o nome de champenoise."}
{"id": "125087", "revid": "56817", "url": "https://gl.wikipedia.org/wiki?curid=125087", "title": "Comuna de Napuka", "text": "Napuka \u00e9 unha comuna da subdivisi\u00f3n Tuamotu-Gambier na Polinesia francesa.\nA comuna consta de d\u00faas comunas asociadas formadas por dous atois: Napuka e Tepoto Norte. Xeogr\u00e1fica e hist\u00f3rica cham\u00e1ronse illas da Decepci\u00f3n. \u00c9 a capital da comuna \u00e9 Napuka.\n1 Comuna asociada."}
{"id": "125088", "revid": "85894", "url": "https://gl.wikipedia.org/wiki?curid=125088", "title": "Richard Gere", "text": "Richard Tiffany Gere, nado en Filadelfia o 31 de agosto de 1949, \u00e9 un actor estadounidense.\nTraxectoria.\nParticipou en filmes tal que \"Pretty Woman\", \"Chicago\" ou \"American Gigolo\".\nGa\u00f1ou o Globo de Ouro, e foille concedido o Premio Donostia \u00e1 s\u00faa carreira outorgado no Festival Internacional de Cine de Donostia.\nVida persoal.\nEstivo casado coa modelo Cindy Crawford."}
{"id": "125089", "revid": "56817", "url": "https://gl.wikipedia.org/wiki?curid=125089", "title": "Cindy Crawford", "text": "Cynthia Ann Crawford, co\u00f1ecida como Cindy Crawford, nada o 20 de febreiro de 1966 en DeKalb, Illinois, \u00e9 unha modelo e actriz de cinema estadounidense. A semellanza de Claudia Schiffer, Naomi Campbell, Linda Evangelista ou Christy Turlington, forma parte da gran vaga de modelos de prestixio acontecida ao longo dos anos 80."}
{"id": "125090", "revid": "785", "url": "https://gl.wikipedia.org/wiki?curid=125090", "title": "Santa Cruz", "text": "Santa Cruz pode referirse a:\nComo top\u00f3nimo, Santa Cruz pode referirse a:"}
{"id": "125091", "revid": "23204", "url": "https://gl.wikipedia.org/wiki?curid=125091", "title": "Atol Faaite", "text": "Faaite \u00e9 un atol de Tuamotu, na Polinesia francesa. Administrativamente \u00e9 unha comuna asociada \u00e1 comuna de Anaa, coas dependencias de Tahanea e Motutunga. Est\u00e1 situado entre dous atois m\u00e1is grandes, Fakarava a 17\u00a0km ao noroeste e Tahanea a 11\u00a0km ao sueste. Anaa esta a 60\u00a0km ao sur.\nXeograf\u00eda.\nA superficie total \u00e9 de 9\u00a0km\u00b2. A lagoa interior, de 227\u00a0km\u00b2, ten un paso navegable ao oc\u00e9ano, situado no noroeste e chamado Teporioha.\nA poboaci\u00f3n total era de 202 habitantes no censo do 2002. A vila principal \u00e9 Hitianau, situada ao oeste.\nHistoria.\nFoi descuberto polo ingl\u00e9s John Turnbull, o 1803, o primeiro comerciante do Pac\u00edfico que fac\u00eda a ruta de Hawai a Tahit\u00ed. En 1820 foi visitado por Fabian Gottlieb von Bellingshausen que o chamou \"Miloradovich\"."}
{"id": "125093", "revid": "22570", "url": "https://gl.wikipedia.org/wiki?curid=125093", "title": "Cayo Lara", "text": "Cayo Lara Moya, nado en Argamasilla de Alba (Cidade Real) en 1952, \u00e9 un pol\u00edtico espa\u00f1ol, membro do Partido Comunista de Espa\u00f1a e coordinador xeral de Izquierda Unida.\nTraxectoria.\nAgricultor de profesi\u00f3n, foi un dos impulsores do sindicato COAG. Foi alcalde de Argamasilla de Alba entre 1987 e 1999. Dende 2000 \u00e9 coordinador xeral de IU de Castela-A Mancha. Como tal foi nunha ocasi\u00f3n, en 2007, candidato \u00e1 presidencia da Xunta de Comunidades, sen obter escano. Destacou na rexi\u00f3n pola s\u00faa loita en defensa dunha lei electoral m\u00e1is democr\u00e1tica e contra a especulaci\u00f3n urban\u00edstica, en apoio do alcalde de Sese\u00f1a fronte ao construtor Francisco Hernando, co\u00f1ecido como El Pocero.\nLiderado de Esquerda Unida estatal.\nNa IX Asemblea Federal de Esquerda Unida, en novembro de 2008, foi candidato a coordinador xeral, avalado polo PCE e outros sectores, obtendo un 43 % dos votos dos delegados e sendo elixido membro do Consello Pol\u00edtico Federal. Na xuntanza dese \u00f3rgano celebrada o 14 de decembro de 2008, foi elixido como o sucesor de Gaspar Llamazares \u00e1 fronte da organizaci\u00f3n, cun 55 % dos votos."}
{"id": "125095", "revid": "56817", "url": "https://gl.wikipedia.org/wiki?curid=125095", "title": "Atol Tahanea", "text": "Tahanea \u00e9 un atol de Tuamotu, na Polinesia francesa. Administrativamente depende da comuna asociada de Faaite, da comuna de Anaa. Est\u00e1 situado a 12\u00a0km ao sueste de Faaite e a 530\u00a0km ao leste de Tahit\u00ed.\nXeograf\u00eda.\n\u00c9 un atol alargado de 48\u00a0km e 15\u00a0km de ancho. A superficie total \u00e9 de 8,3\u00a0km\u00b2, cun total de 50 illotes repartidos pola coroa de arrecifes. Ten unha lagoa interior grande, de 545\u00a0km\u00b2, con tres pasos navegables: Motupuapua, Teavatapu e Otao.\nEsta deshabitado e visitado ocasionalmente. En Otao hai unha vila con casas abandonadas.\nHistoria.\nFoi descuberto por Domingo Bonaechea, no 1772, cham\u00e1ndoo \"San Juli\u00e1n\". Fabian Gottlieb von Bellingshausen en 1820 chamouno \"Tchitschagof\"."}
{"id": "125096", "revid": "56817", "url": "https://gl.wikipedia.org/wiki?curid=125096", "title": "Kogoro Mouri", "text": " \u00e9 un personaxe ficticio e protagonista da serie \"O detective Conan\", creado por Gosho Aoyama.\nVida de Mouri.\nKogoro Mouri era un toleir\u00e1n de pequeno. Na infancia, co\u00f1eceu a Eri Kisaki, coa que se levaba mal, a\u00ednda que remataron por casar. Como oficio, Kogoro f\u00edxose axente de polic\u00eda baixo as ordes do inspector Megure. Durante esta etapa, tivo que capturar un criminal, e, para facer isto, dispararlle \u00e1 s\u00faa muller. Por iso foi expulsado do corpo. Neste tempo tivo unha filla, Ran Mouri.\nEri marchou da casa e se separou de Kogoro, quen tivo que quedar con Ran. Para ga\u00f1ar cartos f\u00edxose detective privado, pero resultou ser un investigador p\u00e9simo. As s\u00faas grandes afecci\u00f3ns eran o alcol, as mulleres, o tabaco e as carreiras de cabalos, algo que non axudou moito a que prosperase o negocio. Sorte que contaba el con Ran, que mercaba e preparaba a comida, axudando o seu pai.\n\u00d3 comezo da historia, Kogoro segue a ser un detective p\u00e9simo. Cando conta coa axuda do pequeno Conan Edogawa, comezan a choverlle casos, e considera \u00f3 cativo coma o seu amuleto. Axi\u00f1a, o pequeno Conan dorme a Kogoro cun dardo anestesiante para resolver os casos, e imita a s\u00faa voz coa paxari\u00f1a moduladora de voces, explicando unha vez m\u00e1is o crime: que pode ser sinxelamente un secuestro, un asasinato, un suicidio ou mesmo un accidente.\nAs\u00ed, ga\u00f1a o alcume de \"Kogoro dormente\" ou \"Kogoro o durmi\u00f1\u00f3n\", e comeza a ga\u00f1ar sona por todo o pa\u00eds. O inspector Megure conta con el para resolver os casos e elevar \u00e1 polic\u00eda xaponesa \u00f3 talle que se merece, pero a\u00ednda as\u00ed considera que Mouri trae mala sorte para os crimes. Kogoro segue sen volver con Eri, discutindo continuamente con ela, pero admira a Yoko Okino, unha c\u00e9lebre actriz e cantante da que est\u00e1 profundamente namorado."}
{"id": "125097", "revid": "1131", "url": "https://gl.wikipedia.org/wiki?curid=125097", "title": "Klaus Rifbjerg", "text": "Klaus Rifbjerg, nado en Copenhague o 15 de decembro de 1931, \u00e9 un escritor e autor teatral dinamarqu\u00e9s ga\u00f1ador do Premio de Literatura do Consello N\u00f3rdico en 1970.\nTraxectoria.\nAmais de escribir, \u00e9 xornalista e cr\u00edtico literario. Entre 1984 e 1991 dirixiu a prestixiosa casa de publicaci\u00f3ns dinamarquesa Gyldendal. Con m\u00e1is de 120 t\u00edtulos, \u00e9 un dos autores m\u00e1is prol\u00edficos de toda Escandinavia e unha figura sobranceira dentro dos c\u00edrculos intelectuais de centro-esquerda.\nObra.\nAmais de obras de teatro, ensaios, recompilaci\u00f3ns de artigos ou mesmo gui\u00f3ns para cinema ou televisi\u00f3n, Rifbjerg ten no seu haber os seguintes t\u00edtulos literarios, parte deles traducidos a outras linguas como o franc\u00e9s, o castel\u00e1n ou, sobre todo, ao ingl\u00e9s."}
{"id": "125098", "revid": "1131", "url": "https://gl.wikipedia.org/wiki?curid=125098", "title": "San Fins de Sales", "text": ""}
{"id": "125099", "revid": "10599", "url": "https://gl.wikipedia.org/wiki?curid=125099", "title": "Provincia de Ciudad Real", "text": ""}
{"id": "125100", "revid": "1131", "url": "https://gl.wikipedia.org/wiki?curid=125100", "title": "Galer\u00eda de imaxes de Bamio, Vilagarc\u00eda de Arousa", "text": "San Xens de Bamio \u00e9 unha parroquia que se localiza no concello de Vilagarc\u00eda de Arousa."}
{"id": "125101", "revid": "23204", "url": "https://gl.wikipedia.org/wiki?curid=125101", "title": "Canido, Oia, Vigo", "text": "Canido \u00e9 un lugar da parroquia de Oia, no concello pontevedr\u00e9s de Vigo, na comarca de Vigo. Segundo o IGE, en 2022 ti\u00f1a 212 habitantes (106 homes e 106 mulleres).\nEst\u00e1 situada a car\u00f3n da illa de Toralla e da praia do Vao, xa pertencente \u00e1 parroquia de Coruxo. Ten un porto deportivo e as praias de Fuchi\u00f1os e Canido, esta \u00faltima con Bandeira Azul nos \u00faltimos anos.\nLugares de interese.\nSalientan en Canido os seguintes lugares:\nCaracter\u00edsticas.\nO lugar de Canido vai (en direcci\u00f3n Vigo-Baiona) dende o eido de Mirambell (onde se atopa o sitio arqueol\u00f3xico) no inicio da ponte de Toralla. Ten tres zonas ben distinguidas, a zona do porto onde fica a praia de Canido co seu paseo, no que hai tabernas, restaurantes, e bares de copas. A estrema est\u00e1 no Porto pesqueiro e deportivo no que est\u00e1 situado o Club Mar\u00edtimo de Canido. Continuando en li\u00f1a recta at\u00f3pase unha zona residencial, formada por casas grandes unifamiliares sobre un grande areal, que recibe diferentes nomes: como son Fuchi\u00f1os, Areal do Xunqueiro e O Caranguexo. O final da urbanizaci\u00f3n m\u00e1rcao o Cabo Estai, no que se encontran, ademais do Instituto Oceanogr\u00e1fico de Vigo, diversas calas de rochas con vistas cara Nigr\u00e1n. Outra parte de Canido, a vila en si, at\u00f3pase elevada xeograficamente respecto da zona residencial anterior.\nServizos.\nPara chegar at\u00e9 Canido hai varias li\u00f1as de transporte urbano (Vitrasa: L10 e L11. Conta tam\u00e9n con parada da li\u00f1a ATSA, que comunica o centro de Vigo con Baiona, pasando por parroquias do municipio de Nigr\u00e1n.\nPraia de Canido.\nEsta praia, situada fronte \u00e1s illas C\u00edes, ten bandeira azul."}
{"id": "125102", "revid": "1131", "url": "https://gl.wikipedia.org/wiki?curid=125102", "title": "Galer\u00eda de imaxes de cadelas de frade de Galicia", "text": "Cadela de frade ou \"Forficula auricularia\""}
{"id": "125103", "revid": "1131", "url": "https://gl.wikipedia.org/wiki?curid=125103", "title": "Galer\u00eda de imaxes de Cicadella Viridis de Galicia", "text": "Galer\u00eda de imaxes de Cicadella viridis de Galicia.\nAuchenorrhyncha"}
{"id": "125105", "revid": "23204", "url": "https://gl.wikipedia.org/wiki?curid=125105", "title": "Comuna de Anaa", "text": "A comuna de Anaa \u00e9 unha comuna da subdivisi\u00f3n Tuamotu-Gambier na Polinesia francesa, situada no centro do arquip\u00e9lago. Consta de d\u00faas comunas asociadas, Anaa e Faaite, m\u00e1is dous atois deshabitados, Tahanea e Motutunga, que dependen de Faaite. A capital da comuna \u00e9 Tukuhora, en Anaa. Est\u00e1 separado por unha distancia duns 60\u00a0km dos outros tres atois que forman unha ali\u00f1aci\u00f3n no nord\u00e9s.\nFaaite.\nFaaite \u00e9 un atol situado a 60\u00a0km ao norte de Anaa. A superficie total \u00e9 de 9\u00a0km\u00b2. A lagoa interior ten un paso navegable ao oc\u00e9ano. A vila principal \u00e9 Hitianau, cunha poboaci\u00f3n total de 246 habitantes.\nFoi descuberto polo ingl\u00e9s John Turnbull en 1802, o primeiro comerciante do Pac\u00edfico que fac\u00eda a ruta de Tahit\u00ed a Hawai. Historicamente o atol tam\u00e9n se co\u00f1eceu co nome de Miloradovich.\nTahanea.\nTahanea \u00e9 un atol de 63\u00a0km\u00b2, con tres pasos cara ao interior da lagoa. Est\u00e1 deshabitado e visitado ocasionalmente. Foi descuberto por Domingo Bonaechea en 1772, cham\u00e1ndoo San Xuli\u00e1n. Tam\u00e9n se co\u00f1eceu co nome de Tchitschagof.\nMotutunga.\nMotutunga \u00e9 un atol deshabitado, cun paso ao interior da lagoa non navegable. Domingo Bonaechea chamouno San Blas. Tam\u00e9n se co\u00f1eceu co nome de Adventure."}
{"id": "125106", "revid": "56817", "url": "https://gl.wikipedia.org/wiki?curid=125106", "title": "Atol Motutunga", "text": "Motutunga \u00e9 un atol de Tuamotu, na Polinesia francesa. Administrativamente depende da comuna asociada de Faaite, na comuna de Anaa. Est\u00e1 situado a 17\u00a0km ao sueste de Tahanea e a 490\u00a0km ao leste de Tahit\u00ed.\nXeograf\u00eda.\n\u00c9 un atol de forma case triangular, de 15\u00a0km de longo e 14\u00a0km de ancho. A superficie terrestre \u00e9 de 1,4\u00a0km\u00b2 e a lagoa ten 126\u00a0km\u00b2. S\u00f3 hai un paso non navegable no interior da lagoa.\nEsta deshabitado.\nHistoria.\nDescuberta por James Cook, en 1773, co\u00f1eceuse co nome do seu barco \"Adventure\". En 1775 Domingo Bonaechea chamouno \"San Blas\"."}
{"id": "125107", "revid": "56817", "url": "https://gl.wikipedia.org/wiki?curid=125107", "title": "Comuna de Makemo", "text": "Makemo \u00e9 unha comuna da subdivisi\u00f3n Tuamotu-Gambier na Polinesia francesa, situada no centro do arquip\u00e9lago.\nA comuna consta de catro comunas asociadas (Makemo, Katiu, Raroia e Taeng) e un total de once atois.\n1 Superficie de terra emerxida. Nun atol dist\u00ednguese a superficie total composta pola lagoa e a coroa de arrecifes que en parte esta emerxida.\n2 Os tres atois forman as illas Raevski"}
{"id": "125108", "revid": "56817", "url": "https://gl.wikipedia.org/wiki?curid=125108", "title": "Atol Katiu", "text": "Katiu \u00e9 un atol de Tuamotu, na Polinesia francesa. Administrativamente \u00e9 unha comuna asociada na comuna de Makemo. Est\u00e1 situado a 25\u00a0km ao nord\u00e9s de Makemo e a 13\u00a0km ao norte das illas Raevski.\nXeograf\u00eda.\nO atol ten unha forma ovalada de 27\u00a0km de longo e 12,5\u00a0km de ancho. A superficie emerxida \u00e9 de 27\u00a0km\u00b2. A lagoa interior, de 235\u00a0km\u00b2, ten un paso navegable chamado Pakat.\nA vila principal \u00e9 Hitianau, situada ao norte \u00e1 beira do paso. A poboaci\u00f3n total \u00e9 de 375 habitantes (censo do 2002), que viven principalmente do cultivo de perlas negras e da copra. Disp\u00f3n dunha igrexa cat\u00f3lica e dun aeroporto rexional inaugurado en 2001.\nHistoria.\nFoi descuberto o 1820 por Fabian Gottlieb von Bellingshausen que o chamou \"Osten-Saken\" ou \"Saken\"."}
{"id": "125110", "revid": "89787", "url": "https://gl.wikipedia.org/wiki?curid=125110", "title": "Atol Hiti", "text": "Hiti \u00e9 un dos tres atois das illas Raevski, no arquip\u00e9lago das Tuamotu na Polinesia francesa. Administrativamente depende de Katiu, comuna asociada \u00e1 comuna de Makemo.\nXeograf\u00eda.\n\u00c9 un atol ovalado de 9\u00a0km de longo e 6\u00a0km de ancho. A superficie emerxida \u00e9 de 3,23\u00a0km\u00b2 m\u00e1is 6,97\u00a0km\u00b2 de arrecifes. A lagoa interior, de 15\u00a0km\u00b2, non ten ning\u00fan paso navegable. Datos do Institut de recherche pour lle d\u00e9veloppement Est\u00e1 situado a 6\u00a0km ao sueste de Tuanake. Esta deshabitado.\nHistoria.\nFoi chamado Louise ou Ofita polo franc\u00e9s Mauruc, e Clute ou Ohiti polo ingl\u00e9s Wilkes"}
{"id": "125114", "revid": "109216", "url": "https://gl.wikipedia.org/wiki?curid=125114", "title": "Atol Tepoto Sur", "text": "Tepoto \u00e9 un dos tres atois das illas Raevski, no arquip\u00e9lago das Tuamotu na Polinesia francesa. Ch\u00e1mase Tepoto Sur para distinguilo de Tepoto Norte situado nas illas da Decepci\u00f3n no mesmo arquip\u00e9lago. Administrativamente depende de Katiu, comuna asociada \u00e1 comuna de Makemo.\nXeograf\u00eda.\n\u00c9 un atol ovalado de 3\u00a0km de longo e 2,4\u00a0km de ancho, cunha superficie emerxida de 1,8\u00a0km\u00b2, m\u00e1is 2,7\u00a0km\u00b2 de arrecifes e 1,6\u00a0km\u00b2 da lagoa interior. Datos do Institut de recherche pour lle d\u00e9veloppement \u00c9 o atol m\u00e1is pequeno da Polinesia francesa. Est\u00e1 situado a 20\u00a0km ao suroeste de Hitier. A lagoa interior disp\u00f3n dun paso navegable.\nHistoria.\nFoi descuberto, o 1768, por Louis Antoine de Bougainville. En 1820 Bellingshausen chamouno Raevsky, nome que se estendeu ao grupo de tres atois moi pr\u00f3ximos. Maurac chamouno \"Eliza\", e Wilkes, \"Tipotu\" ou \"Bacon Island\".\nUnha lenda conta que o ouro roubado nunha igrexa do Per\u00fa enterrouse neste atol."}
{"id": "125128", "revid": "56817", "url": "https://gl.wikipedia.org/wiki?curid=125128", "title": "Canido", "text": "O top\u00f3nimo galego Canido fai referencia a lugares poboados de canas salvaxes. D\u00e1 nome a:"}
{"id": "125129", "revid": "27155", "url": "https://gl.wikipedia.org/wiki?curid=125129", "title": "Pteridales", "text": "Pteridales \u00e9 unha orde da clase Pteridopsida de fieitos que te\u00f1en as s\u00faas esporas en tiras lineais baixo a beira do tecido fino da folla.\nA maior\u00eda son plantas pequenas mais alg\u00fans x\u00e9neros tropicais como o Acrostichum, son moi grandes e te\u00f1en frondes de 3'5 metros de altura."}
{"id": "125130", "revid": "1131", "url": "https://gl.wikipedia.org/wiki?curid=125130", "title": "Mosteiro de L\u00e9rez", "text": ""}
{"id": "125132", "revid": "98629", "url": "https://gl.wikipedia.org/wiki?curid=125132", "title": "Equisetopsida", "text": "Equisetopsida (\"ou Sphenopsida\") \u00e9 unha clase de plantas situada na divisi\u00f3n bot\u00e1nica de fieitos \"(Pteridophyta)\", cun rexistro f\u00f3sil desde o Devoniano. As especies viventes medran en lugares h\u00famidos. Clasificouse algunhas veces como unha divisi\u00f3n separada de Equisetophyta.\nCaracteres.\nAs equisetopsidas son plantas vasculares con ciclo de vida haplodiplonte onde a alternancia de xeraci\u00f3ns \u00e9 ben manifesta, con espor\u00f3fito e gamet\u00f3fito multicelulares e independentes, con esporas como unidade de dispersi\u00f3n e de resistencia. O gametofito \u00e9 un \"talo\" (corpo sen organizaci\u00f3n), e o espor\u00f3fito \u00e9 un \"cormo\" (con ra\u00edz, v\u00e1stago e sistema vascular). Debido a estas caracter\u00edsticas tradicionalmente agr\u00fapallas coas \"pterid\u00f3fitas\".\nPos\u00faen espor\u00f3fitos con megafilos ou \"frondes\" (Euphyllophyta), que en \"Equisetum\" est\u00e1n reducidos (polo que pref\u00edrese chamalos \"eufilos reducidos\" para evitar chamalos \"megafilos\"). A\u00ednda alg\u00fans autores seguen cham\u00e1ndoos \"microfilos\" debido ao seu pequeno tama\u00f1o, pero a tendencia \u00e9 a utilizar ese termo s\u00f3 para referirse aos microfilos das lycophytas, dunha orixe filoxen\u00e9tica diferente. Outros autores chaman \u00e1s follas \"escamas\", sobre todo nas traduci\u00f3ns do ingl\u00e9s, ese termo d\u00e1lle prioridade \u00e1 textura das follas, pero ese termo pode chegar a ser confuso (se \u00e9 necesario poder\u00edase traducir como \"follas escamosas\").\nA\u00ednda que non son evidentes, hai caracteres morfol\u00f3xicos que apoian a inclusi\u00f3n de \"Equisetum\" no clado Monilophyta, por exemplo a morfolox\u00eda dos espermatozoides (Renzaglia \"et al.\" 2000) e caracteres das ra\u00edces (Kato 1983).\nO seu aspecto xeral lembra ao dos bamb\u00fas (cos que non gardan ningunha relaci\u00f3n).\nAs equiset\u00f3psidas te\u00f1en talos ocos, articulados, connosco claramente marcados, e ramas dispostas en verticilos ao redor do talo. Os entren\u00f3s do talo est\u00e1n acanalados formando cristas e vales, as c\u00e9lulas epid\u00e9rmicas das cristas (\"ridges\") depositan s\u00edlice na superficie que act\u00faa como reforzo de sost\u00e9n.\nNos n\u00f3s nacen as follas formando verticilos na s\u00faa base. As follas a\u00ednda que son eufilos, son pequenas, escamosas.\nOs esporanxios onde se orixinan as esporas, nacen nunhas follas modificadas, sen clorofila, non fotosint\u00e9ticas, con p\u00e9, chamadas esporanxi\u00f3foros. Os esporanxios sit\u00faanse ao lado ventral do esporanxi\u00f3foro, cara ao lado do talo. Os esporanxi\u00f3foros sit\u00faanse todos xuntos na parte apical do talo, formando o que se co\u00f1ece como \"estr\u00f3bilo\".\nAs equiset\u00f3fitas actuais son plantas homosp\u00f3ricas (todas as esporas son iguais). Nas plantas homosp\u00f3ricas en xeral, as esporas pos\u00faen a capacidade de producir gametofitos capaces de orixinar gametos masculinos e femininos (as esporas producen gametofitos hermafroditas). Con todo existe unha controversia acerca de se os gametofitos das equiset\u00f3psidas son hermafroditas ou non. Alg\u00fans gametofitos producen s\u00f3 anteridios (que dan gametos masculinos), outros gametofitos producen s\u00f3 arquegonios (que dan gametos femininos). Segundo Judd \"et al.\" (2002), polo menos os gametofitos \"femininos\" v\u00f3lvense bisexuais m\u00e1is tarde.\nPara ver unha descrici\u00f3n m\u00e1is detallada e con fotos ver equiset\u00e1ceas.\nFiloxenia.\nAs an\u00e1lises moleculares e xen\u00e9ticas de filoxenia s\u00f3 se poden facer sobre representantes viventes, segundo Smith \"et al.\" (2006) (ver taxobox), polo menos Equisetales \u00e9 monofil\u00e9tico (Pryer \"et al.\" 2001a e 2004b, Des Marais \"et al\" 2003, Guillon 2004), mais debido \u00e1 arquitectura \u00fanica do talo do espor\u00f3fito, \u00e9 moi probable que todos os f\u00f3siles atopados pertenzan a este clado.\nEste clado pertence claramente \u00e1s monilophytas (Pryer \"et al.\" 2001), a\u00ednda que a s\u00faa relaci\u00f3n co resto das ramas de monilophytas a\u00ednda non est\u00e1 claro.\nTaxonom\u00eda.\nClasificaci\u00f3n \"sensu\" Smith \"et al.\" 2006.\nClados e tax\u00f3ns superiores: clase Equisetopsida.\nSin\u00f3nimos: Sphenopsida, \"Horsetails\" en ingl\u00e9s.\nCircunscrici\u00f3n: Unha soa orde vivente: \nEquisetales, cunha familia Equisetaceae, e un x\u00e9nero \"Equisetum\", ao redor de 15 especies viventes.\nF\u00f3siles: \nOutras clasificaci\u00f3ns.\nAs clasificaci\u00f3ns tradicionais como a de Engler situaron \u00e1s equisetopsidas na s\u00faa propia clase dentro das pterid\u00f3fitas ou plantas vasculares sen semente, \u00e9 dicir que era aceptado que non eran bri\u00f3fitos e que tampouco eran plantas vasculares con semente. Debido \u00e1s caracter\u00edsticas distintivas do talo, eran separadas dos fietos con megafilos conspicuos (Pterophyta, Pteropsida ou Filicopsida \"sensu\" Engler), e tam\u00e9n separadas das psilot\u00e1ceas e as lycophytas, grupos que a pesar de ter as follas reducidas non semellaban ter relaci\u00f3n coas equiset\u00f3psidas. A clasificaci\u00f3n \"sensu\" Engler \u00e9 a seguinte:\nEcolox\u00eda e evoluci\u00f3n.\nEsta clase \u00e9 ben co\u00f1ecida no seu rexistro f\u00f3sil, xa que \u00e9 facilmente identificada debido \u00e1 s\u00faa arquitectura do talo caracter\u00edstica.\nDo mesmo xeito que as lycophytas, xa exist\u00edan no Devoniano, mais se volveron moito m\u00e1is abundantes no Carbon\u00edfero, nese momento algunhas delas ti\u00f1an follas moito m\u00e1is grandes, desenvolveron a heterospor\u00eda, e volv\u00e9ronse \u00e1rbores impresionantes.\nO x\u00e9nero \"Calamites\" produciu grandes \u00e1rbores de at\u00e9 18 metros de altura con troncos de at\u00e9 50 cent\u00edmetros de di\u00e1metro.\n\"Equisetum\" \u00e9 moi parecido a \"Equisetites\" de fai 300 mill\u00f3ns de anos. "}
{"id": "125133", "revid": "56817", "url": "https://gl.wikipedia.org/wiki?curid=125133", "title": "Ai Haibara", "text": " \u00e9 un personaxe ficticio da serie \"O detective Conan\", creado por Gosho Aoyama.\nVida de Ai.\nShiho Miyano (o seu nome orixinal) \u00e9 filla do cient\u00edfico tolo Atsushi Miyano e da arisca Elena Miyano, e a irm\u00e1 m\u00e1is nova de Akemi Miyano. Asistiu \u00e1 escola no estranxeiro, tendo unha infancia non demasiado feliz. Cedo, comezou a abraiar os seus pais no campo cient\u00edfico. Dado que seus pais realizaban experimentos para a Organizaci\u00f3n dos Homes de Negro, unha organizaci\u00f3n criminal, e vistas as s\u00faas dotes acabou ingresando tam\u00e9n.\nXunto a eles crea velenos e f\u00e1rmacos. Non obstante, a Organizaci\u00f3n m\u00e1taos facendo crer a Shiho que fora un fatal accidente. Deste xeito, Shiho contin\u00faa soa os seus traballos de cient\u00edfica. Sen os seus pais seguiu seguiu o labor de desenvolvemento dunha misteriosa droga alcumada APTX-4869. Nun principio o f\u00e1rmaco ti\u00f1a a funci\u00f3n de rexenerar as c\u00e9lulas do corpo, pero a Organizaci\u00f3n obrigouna a trocalo todo polo seu escuro prop\u00f3sito: matar. Nun experimento con ratos, Shiho comprobou que un dos animais minguou ata un tama\u00f1o de cr\u00eda. Finalmente, cando a Organizaci\u00f3n probou unha dose con Shinichi Kudo, o adolescente minguou no canto de morrer, e comezou a loitar contra a Organizaci\u00f3n en segredo, dado que o deu por morto.\nM\u00e1is tarde, a Organizaci\u00f3n liquidou a Akemi, a \u00fanica familia que ti\u00f1a Shiho. Por causa diso, ela retirouse e negouse a seguir traballando, polo que a Organizaci\u00f3n ceibouna. Nun intento de suicidarse, Shiho probou o seu f\u00e1rmaco pero no canto diso, acadou un tama\u00f1o de cativa. As\u00ed, recorreu a Shinichi, xa que sab\u00eda que o f\u00e1rmaco non rematara coa s\u00faa vida.\nO profesor Agasa atopouna tirada diante da casa dos Kudo e contoulle a Conan o que pasara. Ai Haibara, o seu novo nome como nena, prometeu acompa\u00f1ar a Conan indo \u00e1 escola e vivindo unha vida normal para non ser descuberta. Xunto co profesor, ten como obxectivo atopar un ant\u00eddoto que anule o efecto da apoptose que induce a droga dos Homes de Negro. Para iso, Ai e o profesor Agasa necesitan ter co\u00f1ecemento da composici\u00f3n exacta do veleno. Parece ser que un tipo concreto de augardente chinesa bebida cando se est\u00e1 a chocar unha gripe anula temporalmente os efectos da droga. Por desgraza, que unha vez utilizado este m\u00e9todo para recuperar o verdadeiro corpo do suxeito durante uns minutos, nunca m\u00e1is volver\u00e1 ser efectivo nesa mesma persoa. Ai, sospeitando que esa augardente puidera ter un factor clave para a creaci\u00f3n dun ant\u00eddoto, investiga sobre o asunto chegando a crear un ant\u00eddoto provisional moi perigoso e que debe ser tomado s\u00f3 en caso de urxente necesidade, pois pode conducir \u00e1 persoa que o tome \u00e1 morte.\nA\u00ednda que \u00e1s veces a rapariga poida parecer algo fr\u00eda, ten un coraz\u00f3n moi fr\u00e1xil e segue conservando a tristura pola morte da s\u00faa irm\u00e1."}
{"id": "125134", "revid": "1131", "url": "https://gl.wikipedia.org/wiki?curid=125134", "title": "Galer\u00eda de imaxes de Vilatuxe, Lal\u00edn", "text": "San Lourenzo de Vilatuxe \u00e9 unha parroquia que se localiza no concello de Lal\u00edn. Segundo o padr\u00f3n municipal de 2004 ti\u00f1a 719 habitantes (376 mulleres e 343 homes), distribu\u00eddos en 17 entidades de poboaci\u00f3n, o que sup\u00f3n unha diminuci\u00f3n en relaci\u00f3n ao ano 1999 cando ti\u00f1a 796 habitantes."}
{"id": "125138", "revid": "75439", "url": "https://gl.wikipedia.org/wiki?curid=125138", "title": "Shinichi Kudo", "text": " \u00e9 un personaxe ficticio e protagonista da serie \"O detective Conan\", creado por Gosho Aoyama. A historia conta a vida deste mozo detective de 17 anos que encolle ao ser forzado a beber un veleno chamado APTX 4869 ao ser descuberto mentres espreitaba unhas estra\u00f1as transacci\u00f3ns entre varios homes. Tras tomar a ap\u00f3cema, Shinichi vese na obriga de adoptar o pseud\u00f3nimo , nome obtido a partir de Arthur Conan Doyle e Rampo Edogawa. Como resultado do encollemento e agochado na identidade de Conan, ten que ir vivir \u00e1 casa da s\u00faa amiga e noiva Ran Mouri e mais seu pai, o detective privado Kogoro Mouri, ao que axuda na resoluci\u00f3n dos seus casos coa esperanza de dar coa Organizaci\u00f3n dos Homes de Negro que o fixo minguar.\nVida de Shinichi.\nAdolescencia.\nShinichi Kudo \u00e9 fillo da famosa actriz Yukiko Kudo e mais do c\u00e9lebre escritor de novelas polic\u00edacas Yusaku Kudo. Casaron \u00f3s 20 anos e mercaron unha casa na r\u00faa Beika, onde viv\u00edan co seu fillo pequeno Shinichi, co profesor Agasa de veci\u00f1o. Xa desde cedo, o caletre de Shinichi comezou a asombrar a Yusaku, quen ante a perspicacia do seu fillo lle daba libros detectivescos para que os lese e espelise o max\u00edn. Ademais, propo\u00f1\u00edalle quebracabezas e xogos de detectives; por non falar de que canda o seu amigo, o inspector Megure, viu escenas de crimes a axudou nas investigaci\u00f3ns. Shinichi era un prometedor xogador de f\u00fatbol, pero se retirou porque s\u00f3 quer\u00eda estar en forma para ser detective.\nPouco se sabe da infancia de Shinichi, \u00e1 parte de que os seus pais marcharon ata Os \u00c1nxeles para exerceren as s\u00faas respectivas carreiras, deixando o seu fillo na s\u00faa vella casa e na compa\u00f1a do profesor Agasa. De cando en vez, realizaban peri\u00f3dicas viaxes para comprobaren o aspecto do seu pequeno. Mentres, Shinichi realizaba as s\u00faas pequenas deduci\u00f3ns no seu instituto, O Teitan, no que estudaba coa s\u00faa amiga da infancia Ran Mouri e con Sonoko Suzuki. Na escola, Shinichi sobresa\u00eda en todas as materias ag\u00e1s en m\u00fasica, do que s\u00f3 acadaba a co\u00f1ecer os nomes das notas musicais. M\u00e1is adiante, nunha viaxe en avi\u00f3n \u00f3s Estados Unidos, resolveu o seu primeiro caso de asasinato durante o voo, na compa\u00f1a de Ran e co inspector Megure a bordo. Xa daquela se empezaba a dar conta do amor correspondido que \u00eda sentindo cara a Ran.\nEncollemento.\n\u00d3 comezo da historia, Shinichi contin\u00faa estudando no Instituto Teitan, mostrando a s\u00faa paix\u00f3n polo misterio e por Sherlock Holmes. Un d\u00eda que quedou con Ran nun parque de atracci\u00f3ns foi testemu\u00f1a dun intercambio sospeitoso por parte duns homes vestidos de negro. Inquedo, a s\u00faa curiosidade levouno a que estes o descubrisen e, no canto de asestarlle un balazo (por mor da presenza da polic\u00eda do lugar), lle administrasen un f\u00e1rmaco experimental, chamado APTX 4869, cuxos ins\u00f3litos efectos o fixeron minguar convert\u00e9ndoo nun cativo de 7 anos. D\u00e1ndoo por morto, os Homes de Negro foxen do lugar. Despois do encontro, e co consello do profesor Agasa, Shinichi agocha a s\u00faa identidade e vai vivir \u00e1 casa de Ran (quen desco\u00f1ece a verdade) xa que, ao ser o seu pai detective, cre que alg\u00fan caso o pode conducir ata o paradoiro deses misteriosos Homes de Negro. Deste xeito, baixo o pseud\u00f3nimo Conan Edogawa, vaise involucrando na resoluci\u00f3n de casos de asasinato que resolve durmindo a Kogoro cun dardo narc\u00f3tico e imitando a s\u00faa voz cunha paxari\u00f1a moduladora de voz, ambos os dous inventos facilitados polo profesor Agasa con ese fin. Pouco a pouco, grazas \u00e1s deduci\u00f3ns que fai por Kogoro, consegue converter ao sobranceiro pai de Ran nun c\u00e9lebre detective de moita sona en todo o Xap\u00f3n.\nDebido \u00e1 s\u00faa condici\u00f3n de cativo, Conan acode \u00e1 escola como calquera neno normal. Nela fai tres amigos cos que comparte a vocaci\u00f3n de seren detectives: a inocente Ayumi Yoshida, o mangall\u00f3n de Genta Kojima e o perspicaz Mitsuhiko Tsuburaya. Xunta a eles forma a Asociaci\u00f3n de Detectives Xuven\u00eds cos que tam\u00e9n se enfronta \u00f3 perigo.\nAo longo da historia, Ran sospeita en varias ocasi\u00f3ns sobre a verdadeira identidade de Conan. De feito, o detective de Osaca e amigo de Shinichi, Heiji Hattori, logra descubrir que Conan \u00e9 Shinichi, pero garda o segredo. Ademais, noutros momentos da trama Conan consegue recuperar temporalmente o seu aspecto de Shinichi grazas a un grolo dunha augardente chinesa. Con isto despexa as posibles d\u00fabidas de Ran, e tam\u00e9n sosega a s\u00faa tristura por estar lonxe de Shinichi (que pensa que est\u00e1 f\u00f3ra resolvendo un caso dif\u00edcil).\nOs Homes de Negro.\nAos poucos tam\u00e9n vai co\u00f1ecendo os obxectivos da Organizaci\u00f3n dos Homes de Negro: traballan con drogas, realizan intercambios sospeitosos e te\u00f1en un certo interese nos videoxogos. Co progreso da historia, Shinichi co\u00f1ece a Ai Haibara, a creadora do veleno que o encolleu. Ela usara o seu propio veleno para suicidarse despois de que os Homes de Negro asasinasen a Akemi Miyano, a s\u00faa irm\u00e1, sorprend\u00e9ndose ao comprobar os efectos minguantes do seu f\u00e1rmaco. Coa amizada que establece con Ai (antes Shiho Miyano), Conan pode saber m\u00e1is cousas sobre a Organizaci\u00f3n.\nAi obt\u00e9n un prototipo do ant\u00eddoto para a APTX 4869, pero por desgraza para eles \u00e9 temporal ao igual que a augardente. Finalmente, Conan descobre que varias persoas andan trala s\u00faa pista: Jodie Santeimillion, unha profesora de ingl\u00e9s, Shuichi Akai, un home que sempre vai cun pucho negro, e James Black, un norteamericano moi perspicaz. Ademais, Conan sabe que a actriz estadounidense Sharon Vineyard est\u00e1 dentro da Organizaci\u00f3n.\nAPTX 4869.\nA apoptoxina 4869 (APTX 4869) \u00e9 un f\u00e1rmaco ficticio derivado dunha f\u00f3rmula de inmortalidade experimental, que foi desenvolvida por Shiho Miyano co prop\u00f3sito de rematar coa vida da xente que se interpu\u00f1a no cami\u00f1o da Organizaci\u00f3n dos Homes de Negro sen deixar cabos soltos. Os cient\u00edficos da mesma levan intentando perfeccionar un dos velenos m\u00e1is mortais dos que se poida imaxinar. Xa no pasado, os pais de Shiho comezaron os experimentos neste campo, pero trala s\u00faa misteriosa e repentina morte foi ela a que proseguiu o traballo conseguindo grandes resultados en ratos de laboratorio.\nSendo a\u00ednda unha droga experimental, o seu nome en clave \u00e9 APTX 4869; \"APTX\" v\u00e9n de \"apoptoxina\" e o n\u00famero \"4869\" ref\u00edrese ao n\u00famero de serie dentro de todo o arsenal do que disp\u00f3n a malvada organizaci\u00f3n. Nun momento da historia, Pisco, descoidado el, deixa un port\u00e1til que cont\u00e9n informaci\u00f3n vital para Ai e Conan sobre a droga na mesma sala onde ti\u00f1a retida a Ai. O contrasinal do informe da droga en fase de probas \u00e9 \"SHELLINGFORD\", o nome que lle dera Arthur Conan Doyle \u00f3 detective das s\u00faas novelas antes de chamalo Sherlock Holmes.\nEfectos e ant\u00eddoto.\nA APTX 4869 leva \u00e1 morte \u00e1s persoas por medio da apoptose (de a\u00ed o nome de apoptoxina), un conxunto de reacci\u00f3ns bioqu\u00edmicas programadas grazas a unha serie de sinais controlados xeneticamente. Malia que isto \u00e9 o que ocorre na meirande parte dos casos, o veleno ten, \u00e1s veces, uns efectos secundarios inesperados, debido \u00e1 s\u00faa propiedade para incrementar a capacidade da eficiencia da multiplicaci\u00f3n celular, facendo que o suxeito drogado rexenere os seus tecidos corporais (m\u00fasculos, \u00f3sos...), que se traduce na volta \u00e1 infancia do suxeito.\nPara poder atopar un ant\u00eddoto que anule o efecto da apoptose que induce a droga dos Homes de Negro, Ai e o profesor Agasa necesitan ter co\u00f1ecemento da composici\u00f3n exacta do veleno. Parece ser que un tipo concreto de augardente chinesa bebida cando se est\u00e1 a chocar unha gripe anula temporalmente os efectos da droga. Por desgraza, unha vez utilizado este m\u00e9todo para recuperar o verdadeiro corpo do suxeito durante uns minutos, nunca m\u00e1is volver\u00e1 ser efectivo nesa mesma persoa. Ai, sospeitando que esa augardente puidese ter un factor clave para a creaci\u00f3n dun ant\u00eddoto, investiga sobre o asunto chegando a crear un ant\u00eddoto provisional moi perigoso e que debe ser tomado s\u00f3 en caso de urxente necesidade, pois pode conducir \u00e1 persoa que o tome \u00e1 morte.\nOs aparellos do profesor Agasa.\nGrazas ao seu amigo, o cient\u00edfico Hiroshi Agasa, Conan disp\u00f3n dunha gran chea de trebellos cos que contar para resolver os seus casos."}
{"id": "125139", "revid": "1131", "url": "https://gl.wikipedia.org/wiki?curid=125139", "title": "Galer\u00eda de imaxes de Barcia, Lal\u00edn", "text": "Santo Estevo de Barcia \u00e9 unha parroquia que se localiza no concello de Lal\u00edn."}
{"id": "125141", "revid": "1131", "url": "https://gl.wikipedia.org/wiki?curid=125141", "title": "Galer\u00eda de imaxes da igrexa de San Marti\u00f1o de Lal\u00edn", "text": "San Marti\u00f1o de Lal\u00edn \u00e9 unha igrexa rom\u00e1nica no s\u00e9culo XII de Lal\u00edn, situada f\u00f3ra do n\u00facleo urbano, no lugar de Lal\u00edn de Arriba, parroquia de Lal\u00edn, Lal\u00edn."}
{"id": "125147", "revid": "2074", "url": "https://gl.wikipedia.org/wiki?curid=125147", "title": "Shiho Miyano", "text": ""}
{"id": "125148", "revid": "12452", "url": "https://gl.wikipedia.org/wiki?curid=125148", "title": "APTX-4869", "text": ""}
{"id": "125152", "revid": "27155", "url": "https://gl.wikipedia.org/wiki?curid=125152", "title": "Esporopolenina", "text": " \nA esporopolenina \u00e9 un politerpeno impermeable resistente aos axentes qu\u00edmicos que se atopa na parede das esporas e a exina do gran de pole. \u00c9 de feito o compo\u00f1ente maioritario das mesmas.\nCaracter\u00edsticas.\nA s\u00faa estabilidade qu\u00edmica \u00e9 moi elevada polo que se conserva ben nos substratos e sedimentos onde poidan depositarse os grans de pole. A capa exterior de exina ten frecuentemente ligados patr\u00f3ns de dese\u00f1o (ver imaxe \u00e1 dereita), o que deixa empregar o material recuperado de sedimentos recentes ou antigos para o seu estudo palinol\u00f3xico sobre as poboaci\u00f3ns de plantas e fungos no pasado.\nA composici\u00f3n qu\u00edmica da esporopolenina non se co\u00f1ece con exactitude, debido \u00e1 s\u00faa infrecuente estabilidade qu\u00edmica e resistencia \u00e1 degradaci\u00f3n por enzimas e por axentes qu\u00edmicos fortes. As an\u00e1lises qu\u00edmicas revelan a existencia dunha mestura de biopol\u00edmeros, contendo principalmente cadeas longas de \u00e1cidos graxos, fenil-propanoides, fenois e trazas de carotenoides. Experimentos con marcadores revelaron \u00e1 fenilalanina como o seu principal precursor pero ten carb\u00f3n molecular proveniente doutras fontes. Pode dicirse que a esporolenina deriva de diversos precursores que que est\u00e1n vencellados quimicamente para formar unha estrutura r\u00edxida.\nAn\u00e1lise de microscop\u00eda electr\u00f3nica revelan que as c\u00e9lulas superficiais que rodean o gran de pole en formaci\u00f3n nas anteras te\u00f1en un sistema secretor altamente activo que cont\u00e9n ves\u00edculas lip\u00f3filas. Crese que estas ves\u00edculas conte\u00f1en os precursores da esporopolenina. Alg\u00fans inhibidores qu\u00edmicos do desenvolvemento dos grans de pole as\u00ed como mut\u00e1xenenos que afectan \u00e1 esterilidade do pole ten efectos probados sobre a secreci\u00f3n destas ves\u00edculas nas c\u00e9lulas."}
{"id": "125154", "revid": "1822", "url": "https://gl.wikipedia.org/wiki?curid=125154", "title": "Exina", "text": "A exina \u00e9 a cuberta exterior dura dos grans de pole. Os debuxos da superficie dos grans formados pola exina son caracter\u00edsticos de cada especie e adoitan ser usados como caracteres para a clasificaci\u00f3n das plantas.\nA principal substancia que forma a exina \u00e9 a esporopolenina, un politerpeno impermeable resistente aos axentes qu\u00edmicos. A esporopolenina \u00e9 moi resistente \u00e1 descomposici\u00f3n podendo chegar a dar \u00e1 exina unha duraci\u00f3n de miles de anos."}
{"id": "125155", "revid": "22570", "url": "https://gl.wikipedia.org/wiki?curid=125155", "title": "Augusta, Arcansas", "text": "Augusta \u00e9 unha cidade estadounidense do estado de Arcansas, capital do condado de Woodruff. Segundo o censo, no ano 2000 ti\u00f1a 2665 habitantes.\nXeograf\u00eda.\nDe acordo \u00e1 Oficina do Censo dos Estados Unidos, a cidade ten unha \u00e1rea total de 5,1\u00a0km\u00b2, dos cales o 100% \u00e9 terra.\nDemograf\u00eda.\nSegundo o censo de 2000, hab\u00eda 2665 persoas, 1070 fogares e 741 familias na cidade. A densidade de poboaci\u00f3n era 522,5 hab./km\u00b2. Hab\u00eda 1164 vivendas para unha densidade media de 229,3 persoas por quil\u00f3metro cadrado. Do total da poboaci\u00f3n o 51,18 % eran brancos, o 47,99 % afroamericanos, o 0,11 % amerindios, o 0,08% doutras razas e o 0,64 % de d\u00faas ou m\u00e1is razas. O 0,38 % da poboaci\u00f3n eran hispanos ou latinos de calquera raza.\nCont\u00e1ronse 1070 fogares, dos cales 32,3% ti\u00f1an nenos menores de 18 anos, 42,2% eran parellas casadas vivindo xuntos, 22,8% ti\u00f1an unha muller como cabeza do fogar sen marido presente e 30,7% eran fogares non familiares. 28,1% dos fogares eran dun s\u00f3 membro e 13,3% ti\u00f1an algu\u00e9n maior de 65 anos vivindo s\u00f3. A cantidade de membros medio por fogar era de 2,46 e o tama\u00f1o medio de familia era de 3,00.\nNa cidade a poboaci\u00f3n est\u00e1 distribu\u00edda en 28,3% menores de 18 anos, 9,2% entre 18 e 24, 24,8% entre 25 e 44, 23,2% entre 45 e 64 e 14,5% ti\u00f1an 65 ou m\u00e1is anos. A idade media era de 36 anos. Por cada 100 mulleres hab\u00eda 90,8 varones. Por cada 100 mulleres maiores de 18 anos hab\u00eda 81,5 varones.\nO ingreso medio para un fogar na cidade foi de 21\u00a0500 d\u00f3lares e o ingreso medio para unha familia 24\u00a0506 d\u00f3lares. Os homes tiveron un ingreso medio de 24\u00a0781 d\u00f3lares contra os 18\u00a0176 das mulleres. O ingreso per c\u00e1pita da cidade foi de 12\u00a0865 d\u00f3lares. O 23,6 % das familias e 28,9 % da poboaci\u00f3n estaban por debaixo da li\u00f1a de pobreza, 41,9 % dos cales eran menores de 18 anos e 24,9 % maiores de 65."}
{"id": "125156", "revid": "22570", "url": "https://gl.wikipedia.org/wiki?curid=125156", "title": "Julie Boulanger", "text": "Julie Boulanger, nada o 26 de outubro de 1982 en Par\u00eds, \u00e9 unha actriz francesa.\nFilmograf\u00eda.\nParticipou tam\u00e9n no v\u00eddeo musical \"Un jour\" de Dany Brillant."}
{"id": "125157", "revid": "2074", "url": "https://gl.wikipedia.org/wiki?curid=125157", "title": "APTX 4869", "text": ""}
{"id": "125158", "revid": "25871", "url": "https://gl.wikipedia.org/wiki?curid=125158", "title": "Florida Gators", "text": "Florida Gators \u00e9 o equipo deportivo da Universidade de Florida en Gainesville, Florida. Os equipos dos Gators participan nas competici\u00f3ns organizadas pola NCAA, e forman parte da Southeastern Conference.\nOs Gators son famosos polos seus equipos de f\u00fatbol americano, que ga\u00f1ou o t\u00edtulo nacional en 1996 e 2006; e de baloncesto, que o fixo en d\u00faas ocasi\u00f3ns consecutivas, 2006 e 2007. O programa de baloncesto foi mediocre ata mediados dos anos 90, e no ano 2000, liderados por Mike Miller, chegaron \u00e1 Final Four.\nO equipo feminino de f\u00fatbol tam\u00e9n ga\u00f1ou un t\u00edtulo, en 1998.\nBaloncestistas do nivel de Mike Miller, Jason Williams, Udonis Haslem, David Lee e Joakim Noah foron alumnos da Universidad de Florida, ademais do nadador espa\u00f1ol Mart\u00edn L\u00f3pez-Zubero.\nDeportes.\nOs \"Gators\" participan nas seguintes modalidades deportivas:\nBaloncesto.\nOs Gators, cuxas orixes rem\u00f3ntanse a 1915, pos\u00faen o r\u00e9cord de 2 campionatos da NCAA ga\u00f1ados. O equipo da UF adestrado por Billy Donovan ga\u00f1ou 2 t\u00edtulos en 3 tempadas.\nUn total de 25 xogadores dos Gators chegaron \u00e1 NBA.\nF\u00fatbol americano.\nO equipo creouse en 1906. \u00c9, sen d\u00fabida, o deporte que m\u00e1is \u00e9xitos deu \u00e1 UF, con 3 t\u00edtulos da NCAA e 8 t\u00edtulos de conferencia. Ademais, tres dos seus xogadores conseguiron o prestixioso Trofeo Heisman. Disputaron 35 \"bowls\".\nB\u00e9isbol.\nCreado en 1912, ademais de 5 aparici\u00f3ns nas \"World Series\" universitarias. 7 xogadores desta universidade xogan actualmente na MLB."}
{"id": "125159", "revid": "1131", "url": "https://gl.wikipedia.org/wiki?curid=125159", "title": "Galer\u00eda de imaxes de formigas de Galicia", "text": "Galer\u00eda de imaxes de formigas de Galicia."}
{"id": "125160", "revid": "89787", "url": "https://gl.wikipedia.org/wiki?curid=125160", "title": "Dennstaedtiaceae", "text": "Dennstaedtiaceae \u00e9 unha familia de fieitos que forma parte da orde Polypodiales.\nCaracter\u00edsticas.\nAs dennstaedti\u00e1ceas son plantas vasculares con ciclo de vida haplodiplonte onde a alternancia de xeraci\u00f3ns \u00e9 ben manifesta, con espor\u00f3fito e gamet\u00f3fito multicelulares e independentes, con esporas como unidade de dispersi\u00f3n e de resistencia. O gamet\u00f3fito \u00e9 un \"talo\" (corpo sen organizaci\u00f3n), e o espor\u00f3fito \u00e9 un \"cormo\" (con ra\u00edz, v\u00e1stago e sistema vascular). Por mor destas caracter\u00edsticas tradicionalmente agr\u00fapanse coas \"pterid\u00f3fitas\".\nPos\u00faen espor\u00f3fitos con megafilos ou \"frondes\" (Euphyllophyta).\nAs rizomas na s\u00faa maior\u00eda longamente rastreiros. Normalmente sifonost\u00e9licos ou polist\u00e9licos. Pelos \"jointed\" (mixtos).\nOs pec\u00edolos usualmente con \u00e1pice epipeciolar, usualmente cun feixe vascular en forma de sumidoiro aberto e adaxial.\nL\u00e1minas usualmente grandes, 2-3 pinnuladas ou m\u00e1is divididas. Indumento de pelos. Veas libres, bifurcadas ou pinnuladas, raramente anastomos\u00e1ndose e se \u00e9 as\u00ed non te\u00f1en veas inclusas.\nSoros marxinais ou submarxinais, lineais ou discretos. Indusio linear ou cupuliforme na marxe da l\u00e1mina, ou ben reflectida nos soros.\nEsporas tetra\u00e9dricas con marca trilete, ou con forma de ril e con marca monolete.\nGamet\u00f3fitos verdes, cordados.\nN\u00famero de cromosomas: x = 26, 29, 30, 31, 33, 34, 38, 46, 47, 48 e quizais outros tam\u00e9n.\nClasificaci\u00f3n \"sensu\" Smith \"et al.\" 2006.\nPreto de 11 x\u00e9neros: \nPreto de 170 especies.\nFiloxenia.\nMonofil\u00e9tico, tendo en conta que os fieitos lindsaeoideos e \"Saccoloma\" foron exclu\u00eddos (Pryer \"et al.\" 2004b, Schuettpelz \"et al.\" en prensa).\nMonachosoraceae an\u00ed\u00f1ase dentro de Dennstaedtiaceae (Wolf \"et al.\" 1994, Wolf 1995 e 1997, Pryer \"et al.\" 2004b, Schuettpelz \"et al.\" 2006).\nEcolox\u00eda.\nSon terrestres (\u00e1s veces escandentes), e pantropicales."}
{"id": "125161", "revid": "1131", "url": "https://gl.wikipedia.org/wiki?curid=125161", "title": "Galer\u00eda de imaxes de salt\u00f3ns de Galicia", "text": "Galer\u00eda de imaxes de salt\u00f3ns de Galicia."}
{"id": "125162", "revid": "85894", "url": "https://gl.wikipedia.org/wiki?curid=125162", "title": "Birmingham, Alabama", "text": "Birmingham \u00e9 a cidade m\u00e1is grande do estado de Alabama, nos Estados Unidos. A poboaci\u00f3n da cidade \u00e9 de 242 820 habitantes, pero hai m\u00e1is de 1 100 000 na \u00e1rea metropolitana. A cidade \u00e9 relativamente nova, pois foi fundada en 1871. Dende a s\u00faa fundaci\u00f3n ata o final da d\u00e9cada de 1960, Birmingham foi un centro industrial principal do sur.\nHistoria.\nBirmingham comezou como un centro industrial dos Estados Unidos, onde se fabricaba aceiro. A rexi\u00f3n ti\u00f1a todo o necesario para fabricalo, por iso a cidade medrou axi\u00f1a. Tanto foi as\u00ed que chegou a ser co\u00f1ecida como \"A cidade m\u00e1xica\" ou \"O Pittsburgh do sur\", por mor das historias similares das ambas as d\u00faas cidades industriais.\nActualmente Birmingham \u00e9 unha das cidades m\u00e1is importante do sur, xunto a Atlanta, Charlotte, Nashville e Miami. Hai nela cinco industrias predominantes: o aceiro, a banca, a medicina, as aseguradoras e a biotecnolox\u00eda. Birmingham \u00e9 tam\u00e9n a primeira \u00e1rea metropolitana no sur e a s\u00e9tima dos Estados Unidos en canto a mellores oportunidades para ga\u00f1ar e aforrar cartos.\nEconom\u00eda.\nEn Birmingham a industria sider\u00farxica sempre desempe\u00f1ou un papel crucial na econom\u00eda. A\u00ednda que a industria de aceiro xa non ten a mesma importancia ca antigamente, a produci\u00f3n de aceiro segue a desempe\u00f1ar un papel clave na econom\u00eda. Nos \u00faltimos anos, as empresas sider\u00farxicas locais anunciaron preto de 100 mill\u00f3ns de d\u00f3lares de investimentos en ampliaci\u00f3ns e novas instalaci\u00f3ns en torno \u00e1 cidade. Nos anos 1970 e 1980, distintos investimentos en tecnolox\u00eda e investigaci\u00f3n de biomedicina no campus de Birmingham da Universidade de Alabama a econom\u00eda da cidade. Birmingham \u00e9 tam\u00e9n un centro bancario de liderado, que serve como sede de dous grandes bancos: Regions Financial Corporation e BBVA Compass. SouthTrust foi adquirido polo Wachovia en 2004. A cidade a\u00ednda ten grandes operaci\u00f3ns como unha das sedes rexionais da Wachovia, que agora forma parte do Wells Fargo Bank. Ao redor de 2009, o sector de finanzas e banca en Birmingham empregaba 1870 asesores financeiros, 1530 axentes de cr\u00e9dito, 680 axentes de vendas de valores e servizos financeiros, 380 analistas financeiros, 310 examinadores financeiros, 220 analistas de cr\u00e9dito e 130 conselleiros de cr\u00e9dito.\nTransporte.\nHai moitas maneiras de chegar a Birmingham. A \u00e1rea s\u00e9rvese do Aeroporto Internacional de Birmingham. \u00c9 o aeroporto m\u00e1is grande do estado e un dos de maior tr\u00e1fico do sur dos Estados Unidos. O ano pasado usaron este aeroporto m\u00e1is de 3 mill\u00f3ns de persoas. O aeroporto ofrece 160 voos cada d\u00eda a m\u00e1is de 37 cidades nos Estados Unidos e no resto do mundo.\nDeporte.\nNing\u00fan dos catro grandes deportes de equipo dos Estados Unidos ten licenzas en Birmingham. Varias ligas menores de f\u00fatbol americano tiveron licenzas na cidade, pero as ligas desapareceron. Alg\u00fans exemplos foron os Birmingham Americans e os Birmingham Vulcans, da World Football League; os Birmingham Fire, da World League of American Football; e os Birmingham Stallions, da United States Football League. En troques, os deportes universitarios est\u00e1n fortemente representados na cidade, especialmente en baloncesto.\nExisten dous circu\u00edtos de carreiras pr\u00f3ximos a Birmingham: Talladega Superspeedway, o \u00f3valo m\u00e1is longo dos Estados Unidos, e Barber Motorsports Park, onde se corren carreiras de gran turismo e de motociclismo de velocidade.\nBirmingham pos\u00fae dous campos de golf que acolleron competici\u00f3ns do PGA Champions Tour: o Greystone Golf &amp; Country Club, sede do Memorial Classic ata 2005; e o Ross Bridge Golf Resort and Spa, sede do Regions Charity Classic.\nEducaci\u00f3n.\nA Biblioteca P\u00fablica de Birmingham, con 21 sedes locais, serve para ofrecer educaci\u00f3n e entretemento a toda a comunidade e para todas as idades. Hai institutos como a Mountain Brook High School, que est\u00e1 entre os 250 mellores institutos, ademais do xa mencionado campus de Birmingham da Universidade de Alabama.\nEdificios m\u00e1is altos.\nA torre Wells Fargo (138 m), Regions-Harbert Plaza (133 m), AT&amp;T City Center (119 m), Regions Center (119 m), City Federal Building (99 m), Alabama Power Headquarters Building (98 m), Leer Tower (87 m), John Man Building (87 m) e Daniel Building (86 m).\nTerremotos.\nA \u00e1rea de Birmingham non \u00e9 propensa a sismo, e o historial de actividade \u00e9 de preto dun 60% \u200b\u200bmenor c\u00e1 media dos Estados Unidos. Na \u00e1rea de Birmingham os terremotos son xeralmente menores. O de Irondale, nas af\u00f3ras da cidade, en 1916, cunha mangitude de 5,1, causou danos na \u00e1rea de Birmingham e sentiuse en estados veci\u00f1os e ata nas Carolinas. Un tremor de terra en 2003, que tivo o seu epicentro no nordeste de Alabama (cunha magnitude entre 4,6 e 4,9) tam\u00e9n se sentiu en Atlanta, Tennessee, Kentucky e Carolina do Norte e do Sur."}
{"id": "125163", "revid": "89787", "url": "https://gl.wikipedia.org/wiki?curid=125163", "title": "Sistema de Cronquist", "text": "O sistema de Cronquist \u00e9 un esquema de clasificaci\u00f3n para plantas con flor (anxiospermas).\nDesenvolvemento.\nEste sistema foi desenvolvido por Arthur Cronquist nos seus textos: \"An Integrated System of Classification of Flowering Plants\" (\"Un sistema integrado de clasificaci\u00f3n das anxiospermas\"), publicado en 1981, e \"The Evolution and Classification of Flowering Plants\" (\"A evoluci\u00f3n e clasificaci\u00f3n das anxiospermas\"), publicado en 1988.\nO sistema chama \u00e1s anxiospermas Magnoliophyta, tax\u00f3n situado na categor\u00eda taxon\u00f3mica de Divisi\u00f3n. Divide ao tax\u00f3n en d\u00faas extensas clases: Liliopsida (cuxa circunscrici\u00f3n coincide co que co\u00f1ecemos como monocotiled\u00f3neas) e Magnoliopsida (cuxa circunscrici\u00f3n coincide co que co\u00f1ecemos como dicotiled\u00f3neas).\nEsta clasificaci\u00f3n foi moi popular, tanto na s\u00faa forma orixinal como en versi\u00f3ns adaptadas, con todo, cos an\u00e1lises moleculares de ADN feitos desde a d\u00e9cada do '90 a \u00e1rbore filoxen\u00e9tica das anxiospermas modificouse drasticamente, debendo facer profundos cambios nos sistemas de clasificaci\u00f3n \"tradicionais\" como este. Hoxe en d\u00eda moitos bot\u00e1nicos est\u00e1n a adoptar a Clasificaci\u00f3n filoxen\u00e9tica APG para as ordes e familias de anxiospermas.\nO sistema, tal como se establece na s\u00faa versi\u00f3n de 1981, \u00e9 o seguinte:"}
{"id": "125165", "revid": "23204", "url": "https://gl.wikipedia.org/wiki?curid=125165", "title": "Little Rock", "text": "Little Rock \u00e9 unha cidade dos Estados Unidos, a capital e a cidade m\u00e1is grande do estado de Arcansas. Est\u00e1 localizada no centro do estado, no condado de Pulaski e o seu nome deriva dunha pequena rocha situada nun extremo do r\u00edo Arcansas, chamada \"La Petite Roche\".\nSegundo o censo de 2008 ti\u00f1a unha poboaci\u00f3n de 189.515, cun total de 675.069 no \u00e1rea metropolitana.\nXeograf\u00eda.\nLittle Rock est\u00e1 localizada na parte sur do r\u00edo Arcansas, no centro de Arcansas. A parte occidental da cidade est\u00e1 localizada nas faldras das monta\u00f1as Ouachita. No norte, o lago Maumelle proporciona auga potable \u00e1 cidade.\nO seu fuso horario \u00e9 o Central, (UCT -6).\nDemograf\u00eda.\nDe acordo co censo de 2008, Little Rock ten unha poboaci\u00f3n de 189.515 persoas, sendo a densidade de poboaci\u00f3n de 626,39 hab/km\u00b2. En 2000, a poboaci\u00f3n de Little Rock era un 55% de etnia branca, o 40,41% eran afroamericanos, o 2,67% eran latinos, o 1,66% eran asi\u00e1ticos e o 1,28% pertenc\u00eda a outras etnias.\nHistoria.\nEn 1722, un explorador franc\u00e9s chamado Bernard de la Harpe atopou unha pequena roca ao car\u00f3n da ribeira do r\u00edo Arcansas, \u00e1 que chamou \"La Petite Roche\" (\"A Pequena Roca\", en franc\u00e9s), e preto da cal constru\u00edu un posto comercial.\nEn 1819 f\u00fandase Little Rock, a cal conv\u00e9rtese na capital do estado de Arcansas en 1821. En 1836, Arcansas conv\u00e9rtese no 25\u00ba estado de Estados Unidos, sendo Little Rock a s\u00faa capital. No per\u00edodo da Guerra de Secesi\u00f3n, Little Rock uniuse ao bando confederado.\nEn 1911 constru\u00edr o Capitolio do Estado de Arcansas. Converteuse no terceiro edificio estatal da cidade.\nEn 1957 produc\u00edronse graves disturbios raciais nun instituto de Little Rock. A magnitude dos feitos foi tal, que o ex\u00e9rcito tivo que intervir para disolver as revoltas.\nEn 1992 o Gobernador de Arcansas Bill Clinton converteuse na primeira persoa deste estado en converterse en presidente dos Estados Unidos.\nA banda de rock Evanescence prov\u00e9n desta cidade.\nCidades irmandadas.\nA cidade est\u00e1 irmandada con:"}
{"id": "125170", "revid": "1131", "url": "https://gl.wikipedia.org/wiki?curid=125170", "title": "Galer\u00eda de imaxes de avespas de Galicia", "text": "Galer\u00eda de imaxes de avespas de Galicia."}
{"id": "125171", "revid": "89787", "url": "https://gl.wikipedia.org/wiki?curid=125171", "title": "Atol Tuanake", "text": "Tuanake \u00e9 un dos tres atois das illas Raevski, no arquip\u00e9lago das Tuamotu na Polinesia francesa. Administrativamente depende de Katiu, comuna asociada \u00e1 comuna de Makemo.\nXeograf\u00eda.\nEst\u00e1 situado a 20\u00a0km ao suroeste de Makemo e a 20\u00a0km ao norte de Tepoto. \u00c9 un atol circular de 7\u00a0km de di\u00e1metro, cunha superficie emerxida de 3,5\u00a0km\u00b2 m\u00e1is 12,4\u00a0km\u00b2 de arrecifes. A lagoa interior, de 25,7\u00a0km\u00b2, disp\u00f3n dun paso navegable.\nEsta deshabitado e \u00e9 visitado ocasionalmente para colleitar copra. O atol \u00e9 sorprendentemente moi boscoso."}
{"id": "125174", "revid": "1131", "url": "https://gl.wikipedia.org/wiki?curid=125174", "title": "Galer\u00eda de imaxes de Cantharidae de Galicia", "text": "Cantharidae "}
{"id": "125177", "revid": "1093", "url": "https://gl.wikipedia.org/wiki?curid=125177", "title": "Hiroshi Agasa", "text": ""}
{"id": "125178", "revid": "1093", "url": "https://gl.wikipedia.org/wiki?curid=125178", "title": "Sango Yokomizo", "text": ""}
{"id": "125179", "revid": "1093", "url": "https://gl.wikipedia.org/wiki?curid=125179", "title": "Akemi Miyano", "text": ""}
{"id": "125180", "revid": "1093", "url": "https://gl.wikipedia.org/wiki?curid=125180", "title": "Kenzo Matsuyama", "text": ""}
{"id": "125181", "revid": "1093", "url": "https://gl.wikipedia.org/wiki?curid=125181", "title": "Juuzou Megure", "text": ""}
{"id": "125182", "revid": "1093", "url": "https://gl.wikipedia.org/wiki?curid=125182", "title": "Wataru Takagi", "text": ""}
{"id": "125183", "revid": "1093", "url": "https://gl.wikipedia.org/wiki?curid=125183", "title": "Miwako Sato", "text": ""}
{"id": "125184", "revid": "1093", "url": "https://gl.wikipedia.org/wiki?curid=125184", "title": "Axente Chiba", "text": ""}
{"id": "125185", "revid": "1093", "url": "https://gl.wikipedia.org/wiki?curid=125185", "title": "Ninzaburo Shiratori", "text": ""}
{"id": "125186", "revid": "1093", "url": "https://gl.wikipedia.org/wiki?curid=125186", "title": "Yumi Miyamoto", "text": ""}
{"id": "125187", "revid": "1093", "url": "https://gl.wikipedia.org/wiki?curid=125187", "title": "Axente Tome", "text": ""}
{"id": "125188", "revid": "1093", "url": "https://gl.wikipedia.org/wiki?curid=125188", "title": "Heizo Hattori", "text": ""}
{"id": "125189", "revid": "1093", "url": "https://gl.wikipedia.org/wiki?curid=125189", "title": "Inspector Yamamura", "text": ""}
{"id": "125190", "revid": "1093", "url": "https://gl.wikipedia.org/wiki?curid=125190", "title": "Shuichi Akai", "text": ""}
{"id": "125191", "revid": "1093", "url": "https://gl.wikipedia.org/wiki?curid=125191", "title": "James Black", "text": ""}
{"id": "125192", "revid": "1093", "url": "https://gl.wikipedia.org/wiki?curid=125192", "title": "Asociaci\u00f3n de Detectives Xuven\u00eds", "text": ""}
{"id": "125193", "revid": "1093", "url": "https://gl.wikipedia.org/wiki?curid=125193", "title": "Genta Kojima", "text": ""}
{"id": "125194", "revid": "1093", "url": "https://gl.wikipedia.org/wiki?curid=125194", "title": "Ayumi Yoshida", "text": ""}
{"id": "125195", "revid": "1093", "url": "https://gl.wikipedia.org/wiki?curid=125195", "title": "Mitsuhiko Tsuburaya", "text": ""}
{"id": "125196", "revid": "1093", "url": "https://gl.wikipedia.org/wiki?curid=125196", "title": "Sonoko Suzuki", "text": ""}
{"id": "125197", "revid": "1093", "url": "https://gl.wikipedia.org/wiki?curid=125197", "title": "Heiji Hattori", "text": ""}
{"id": "125198", "revid": "85894", "url": "https://gl.wikipedia.org/wiki?curid=125198", "title": "Pesqueiras, Pedrouzos, Castro Caldelas", "text": " Pesqueiras \u00e9 un lugar da parroquia de Pedrouzos no concello ourens\u00e1n de Castro Caldelas na comarca da Terra de Caldelas. Segundo o INE e do IGE en 2011 ti\u00f1a 26 habitantes (14 homes e 12 mulleres), tres menos ca no ano anterior, cando ti\u00f1a 29 habitantes (15 homes e 14 mulleres).\nEst\u00e1 situada ao p\u00e9 da Serra do Burgo, no suroeste do municipio, lindando co concello de Montederramo. Dedicada tradicionalmente \u00e1 gander\u00eda vac\u00fan, ten amplos prados verdes dedicados ao pasto do gando. Pos\u00fae d\u00faas fontes. A car\u00f3n da aldea est\u00e1 a capela da Virxe das Neves, na que se celebra a s\u00faa festa o 5 de agosto."}
{"id": "125199", "revid": "1093", "url": "https://gl.wikipedia.org/wiki?curid=125199", "title": "Kazuha Toyama", "text": ""}
{"id": "125200", "revid": "2074", "url": "https://gl.wikipedia.org/wiki?curid=125200", "title": "Makoto Kyougoku", "text": ""}
{"id": "125201", "revid": "2074", "url": "https://gl.wikipedia.org/wiki?curid=125201", "title": "Shizuka Hattori", "text": ""}
{"id": "125202", "revid": "2074", "url": "https://gl.wikipedia.org/wiki?curid=125202", "title": "Aoko Nakamori", "text": ""}
{"id": "125203", "revid": "1093", "url": "https://gl.wikipedia.org/wiki?curid=125203", "title": "Ginzo Nakamori", "text": ""}
{"id": "125204", "revid": "1093", "url": "https://gl.wikipedia.org/wiki?curid=125204", "title": "Saguru Hakuba", "text": ""}
{"id": "125205", "revid": "1093", "url": "https://gl.wikipedia.org/wiki?curid=125205", "title": "Akako Koizume", "text": ""}
{"id": "125206", "revid": "1093", "url": "https://gl.wikipedia.org/wiki?curid=125206", "title": "Keiko Momoi", "text": ""}
{"id": "125207", "revid": "1093", "url": "https://gl.wikipedia.org/wiki?curid=125207", "title": "Tomoaki Araide", "text": ""}
{"id": "125208", "revid": "1093", "url": "https://gl.wikipedia.org/wiki?curid=125208", "title": "Yoko Okino", "text": ""}
{"id": "125209", "revid": "1093", "url": "https://gl.wikipedia.org/wiki?curid=125209", "title": "Azusa Enomoto", "text": ""}
{"id": "125210", "revid": "1093", "url": "https://gl.wikipedia.org/wiki?curid=125210", "title": "Midori Megure", "text": ""}
{"id": "125211", "revid": "2074", "url": "https://gl.wikipedia.org/wiki?curid=125211", "title": "Tequila (bebida)", "text": ""}
{"id": "125212", "revid": "1093", "url": "https://gl.wikipedia.org/wiki?curid=125212", "title": "Tequila (O detective Conan)", "text": ""}
{"id": "125213", "revid": "1093", "url": "https://gl.wikipedia.org/wiki?curid=125213", "title": "Pisco (O detective Conan)", "text": ""}
{"id": "125214", "revid": "23204", "url": "https://gl.wikipedia.org/wiki?curid=125214", "title": "Historia das cidades", "text": "A historia das cidades \u00e9 un campo da historia que intenta examinar o proceso de urbanizaci\u00f3n e a natureza hist\u00f3rica das cidades. Ten un enfoque multidisciplinar, cruzando os campos da arqueolox\u00eda, da historia arquitect\u00f3nica, da sociolox\u00eda urbana, da xeograf\u00eda urbana e bas\u00e9ase en particular na historia local.\nSon numerosas as definici\u00f3ns que se formularon sobre a cidade ao longo da historia, dependendo do elemento constitutivo sobre o que se fixase a atenci\u00f3n. Uns autores destacaron o elemento material (a pavimentaci\u00f3n, o peche amurallado, os equipamentos), mentres que outros atenderon \u00e1s relaci\u00f3ns sociais ou a visi\u00f3ns ut\u00f3pico-filos\u00f3ficas do fen\u00f3meno urbano.\nCon car\u00e1cter xeral, os estudosos vi\u00f1eron distinguindo as cidades segundo dous criterios: as \u00e9pocas nas que se consolidaron (criterio hist\u00f3rico) e o tipo de cultura en que estas se desenvolveron (criterio antropol\u00f3xico). Dende estas perspectivas ad\u00f3itase distinguir entre a cidade antiga, a cidade medieval, a cidade barroca ou, a cidade precolombiana, a cidade isl\u00e1mica, a cidade anglosaxoa, a cidade mediterr\u00e1nea..."}
{"id": "125216", "revid": "2074", "url": "https://gl.wikipedia.org/wiki?curid=125216", "title": "Prostituta", "text": ""}
{"id": "125217", "revid": "88215", "url": "https://gl.wikipedia.org/wiki?curid=125217", "title": "The Undertaker", "text": "Mark William Calaway, nado o 24 de marzo de 1965 en Houston, \u00e9 un loitador profesional estadounidense, m\u00e1is co\u00f1ecido por The Undertaker, loita no programa SmackDown do World Wrestling Entertainment. \u00c9 medio irm\u00e1n de Glen Jacobs co que forma ocasionalmente o equipo Brothers of Destruction.\nTraxectoria.\nCalaway comezou a s\u00faa carreira en 1984 na World Class Championship Wrestling. Entrou no World Championship Wrestling en 1989 baixo o nome de \"Mean\" Mark Callous in 1989. Cando a WCW non renovou o seu contrato en 1990, pasou en novembro \u00e1 World Wrestling Federation (desde 2002 World Wrestling Entertainment) xa co nome de The Undertaker, actualmente \u00e9 un dos loitadores da WWE m\u00e1is veteranos, amais \u00e9 xunto con Shawn Michaels, o \u00fanico loitador contratado desde a primeira edici\u00f3n de Raw, transmitida o 11 de xaneiro de 1993.\nThe Undertaker utiliza nos seus combates d\u00faas personalidades ben contrastadas, Deadman e American Bad Ass. Ga\u00f1ou o campionato da WWE catro veces e o World Heavyweight Championship d\u00faas. Tam\u00e9n ga\u00f1ou o Royal Rumble de 2007 e est\u00e1 invatido en WrestleMania con 17 vitorias e ningunha derrota."}
{"id": "125219", "revid": "2074", "url": "https://gl.wikipedia.org/wiki?curid=125219", "title": "Herbert Powell", "text": ""}
{"id": "125220", "revid": "2074", "url": "https://gl.wikipedia.org/wiki?curid=125220", "title": "Amber Simpson", "text": ""}
{"id": "125221", "revid": "2074", "url": "https://gl.wikipedia.org/wiki?curid=125221", "title": "Jacqueline Bouvier", "text": ""}
{"id": "125222", "revid": "2074", "url": "https://gl.wikipedia.org/wiki?curid=125222", "title": "Clancy Bouvier", "text": ""}
{"id": "125223", "revid": "2074", "url": "https://gl.wikipedia.org/wiki?curid=125223", "title": "Ling Bouvier", "text": ""}
{"id": "125224", "revid": "2074", "url": "https://gl.wikipedia.org/wiki?curid=125224", "title": "Gladys Bouvier", "text": ""}
{"id": "125225", "revid": "89787", "url": "https://gl.wikipedia.org/wiki?curid=125225", "title": "Atol Taenga", "text": "Taenga, tam\u00e9n denominado Taunga-hara , \u00e9 un atol de Tuamotu, na Polinesia francesa. Administrativamente \u00e9 unha comuna asociada \u00e1 comuna de Makemo. Est\u00e1 situado a 27\u00a0km ao noroeste de Nihiru e a 670\u00a0km ao nord\u00e9s de Tahit\u00ed.\nXeograf\u00eda.\nTen unha superficie emerxida de 20\u00a0km\u00b2. A lagoa interior, de 140\u00a0km\u00b2, ten un paso navegable chamado Tiritepakau.\nA vila principal \u00e9 Henuparea. A poboaci\u00f3n total \u00e9 de 96 habitantes (censo do 2007), que viven principalmente da piscicultura. Tam\u00e9n hai algunhas granxas de perlas. Non disp\u00f3n de case ningunha infraestrutura.\nHistoria.\nFoi descuberto polos ingleses John Buyers e John Turnbull do \"Margaret\", no 1803. Cham\u00e1rono \"Holt\". En 1820, Bellingshausen cham\u00e1bao \"Yermaloff\"."}
{"id": "125226", "revid": "56817", "url": "https://gl.wikipedia.org/wiki?curid=125226", "title": "Atol Takume", "text": "Takume \u00e9 un atol de Tuamotu, na Polinesia francesa. Administrativamente depende da comuna de Makemo. Est\u00e1 situado a 8\u00a0km ao noroeste de Raroia.\nXeograf\u00eda.\n\u00c9 un atol de forma alargada con 20\u00a0km de longo e cunha superficie emerxida de 5\u00a0km\u00b2. Disp\u00f3n dun paso navegable ao interior da lagoa.\nA vila principal \u00e9 Ohomo, cunha poboaci\u00f3n ao redor de 100 habitantes inclu\u00eddos na comuna de Makemo. Disp\u00f3n dun aer\u00f3dromo.\nHistoria.\nFoi descuberto en 1820, por Fabian Gottlieb von Bellingshausen que o chamou \"Volkonski\"."}
{"id": "125231", "revid": "1131", "url": "https://gl.wikipedia.org/wiki?curid=125231", "title": "Santuario de Santo Andr\u00e9 de Teixido", "text": "O santuario de Santo Andr\u00e9 de Teixido \u00e9 unha capela situada na parroquia de Teixido, no leste do concello de Cedeira, e preto de cabo Ortegal. \u00c9 un famoso lugar de peregrinaci\u00f3n, ao que, segundo o dito popular \"vai de morto quen non foi de vivo\". A romar\u00eda principal ten lugar o 8 de setembro, a\u00ednda que ao longo do ano se celebran outras menos concorridas, como a do 30 de novembro, m\u00e1is lit\u00farxica. Cargado de forte significaci\u00f3n antropol\u00f3xica; dende o punto de vista art\u00edstico, o m\u00e1is notable \u00e9 o retablo barroco.\nConsid\u00e9rase que a peregrinaci\u00f3n a este lugar v\u00e9n xa dende a Idade de Ferro, por\u00e9n o primeiro rexistro do que hai constancia \u00e9 do ano 1391. Tam\u00e9n foi citada polo Padre Sarmiento no seu libro \"Viaxe a Galicia (1754-1755)\", despois de visitalo. \u00d3 longo de todos estes s\u00e9culos varias tradici\u00f3ns forx\u00e1ronse \u00f3 redor deste culto, e forman parte xa da s\u00faa lenda.\nLenda do santuario.\nHai unha lenda de clara orixe popular que explica as orixes do santuario. A lenda parte sempre da chegada do ap\u00f3stolo Santo Andr\u00e9 ou dos seus restos a este punto de xeograf\u00eda galega. Neste punto a lenda sep\u00e1rase en d\u00faas versi\u00f3ns, na primeira, Santo Andr\u00e9 queixase ao Noso Se\u00f1or do afastado e montes\u00edo do sitio que vai facer que ning\u00fan romeiro se achegue ata tan lonxe, ao que Cristo responde: \"Qu\u00e9date eiqu\u00ed, San Andr\u00e9s,/que de mortos ou de vivos/todos te vir\u00e1n ver.\" Noutra versi\u00f3n, Santo Andr\u00e9 comp\u00e1rase co seu compa\u00f1eiro de apostolado, Santiago, que ten templo grande, cami\u00f1o de sona e miles de romeiros, mentres que el apenas ten fieis que lle recen. Tam\u00e9n neste caso o Se\u00f1or promete compensarlle o suposto aldraxe asegur\u00e1ndolle que \"han de ir de mortos os que non foron de vivos\".\nPeregrinaci\u00f3n.\nOs romeiros ti\u00f1an o costume de botar unha pedra nos amilladoiros situados a ambos os dous lados do cami\u00f1o (c\u00f3ntanse ata 20 amilladoiros entre o lugar de Veri\u00f1o de Abaixo e Teixido). As pedras do amilladoiro di a lenda que \"falar\u00e1n\" no Xu\u00edzo Final para dicir quen cumpriu coa promesa de ir a Santo Andr\u00e9.\nA peregrinaci\u00f3n a Teixido consid\u00e9rase que se deu xa a partir da Idade de Ferro, cando a cultura castrexa. Por\u00e9n, o primeiro rexistro da existencia de peregrinaci\u00f3n d\u00e1se no ano 1391, no testamento dunha se\u00f1ora de Viveiro, que di \"Iten mando yr por min en romaria a Santo Andre de Teixido, porque llo tenno prometudo, et que le ponnan enno seu altar hua candea commo he hua muller de meu estado\".\nNa zona do Concello de Cotobade ch\u00e1maselle Cami\u00f1o de Santo Andr\u00e9 \u00e1 V\u00eda L\u00e1ctea e dise que remata enriba da capela do santuario.\nO templo.\nHistoria.\nA capela at\u00f3pase situada na serra da Capelada, preto dos cant\u00eds sobre o mar, a escasos quil\u00f3metros de cabo Ortegal. O santuario foi estudado por primeira vez de forma cient\u00edfica por Federico Maci\u00f1eira e Pardo de Lama, historiador ortigueir\u00e9s, no libro \"San Andr\u00e9s de Teixido. Historia, leyendas y tradiciones\", publicado en 1921 e reeditada de forma facsimilar en d\u00faas ocasiones. A segunda obra fundamental no estudo do santuario \u00e9 \"El Santuario de San Andr\u00e9s de Teixido\", editada en 1972 por Rafael Usero, actual cronista oficial de Cedeira. En ambos traballos dase conta de que o culto ou interese polo lugar \u00e9 anterior \u00e1 chegada do cristianismo \u00e1 zona.\nO Padre Sarmiento visitou esta igrexa o s\u00e1bado 14 de xu\u00f1o de 1755 e referiuse a ela como pequena, vella e indigna, na que, ag\u00e1s o retablo, non exist\u00eda adorno alg\u00fan.\nO templo ten a s\u00faa orixe nun mosteiro do que se ten constancia da s\u00faa existencia desde o s\u00e9culo XII, baixo a protecci\u00f3n dos condes de Trava. En 1196 entreg\u00e1rono a orde de San Xo\u00e1n de Xerusal\u00e9n, que ti\u00f1an a s\u00faa base en Portomar\u00edn. Tempo m\u00e1is tarde o templo pasou a mans dos Andrade de San Sadurni\u00f1o, familia da que se conservan os seus escudos na f\u00e1brica, xunto coa cruz dos cabaleiros de Xerusal\u00e9n e a lenda \"D SAN IVAN\".\nEsta dupla dependencia do santuario configurouse como unha fonte de conflitos para o control das ganancias romeiras, como o longo litixio polos d\u00e9cimos entre os Andrade e o priorado de Portomar\u00edn. Contraditoriamente esta inestabilidade coincidiu cunha bonanza econ\u00f3mica do santuario materializada na construci\u00f3n do retablo barroco en 1624, chegando \u00e1 reedificaci\u00f3n do presbiterio no 1665 e a nave en 1785.\nDescrici\u00f3n.\nAtendendo a s\u00faa estrutura tr\u00e1tase dun templo g\u00f3tico de tipolox\u00eda mari\u00f1eira. O elemento que conserva m\u00e1is antigo \u00e9 o arco triunfal, de tipo apuntado.\nAs partes m\u00e1is antigas corresponden \u00e1 \u00e9poca dos Andrade: a \u00e1bsida que era inicialmente abovedada e a porta lateral composta por un arco conopial de tipo isabelino, propio do g\u00f3tico tard\u00edo, e que debeu de servir de porta principal do templo desde o s\u00e9culo XV ao XVIII.\nEste dese\u00f1o foi complementado coa construci\u00f3n da nova fachada e a torre campanario, rematada no 1781 grazas ao aumento dos beneficios produto da auxe romeira da \u00e9poca.\nNo ano 1970 descubr\u00edronse pinturas murais coa representaci\u00f3n do martirio de Santo Andr\u00e9.\nLendas e tradici\u00f3ns.\nA alma do morto levada por familiares.\nO que se ofreceu a Santo Andr\u00e9 e non foi de vivo, debe ir de morto, e para iso un xeito de cumprir coa romar\u00eda \u00e9 coa axuda dos seus familiares vivos (normalmente dous) acompa\u00f1ando \u00e1 alma do morto. Antes de comezar a peregrinaci\u00f3n, os parentes van o cemiterio onde se encontra a tumba do defunto, para convidar ao esp\u00edrito do morto a facer a viaxe con eles.\nO pan de Santo Andr\u00e9.\nCo miolo do pan fanse \"sanandresi\u00f1os\", figuras representativas da romar\u00eda. Inicialmente hab\u00eda 3 figuras: un home, unha muller e unha pomba. Hoxe en d\u00eda son 5 as figuras representadas e son:\nA fonte dos tres canos.\n\u00c1 fonte dos tres canos, ou \"fonte do santo\", consult\u00e1banlle sobre se Santo Andr\u00e9 conceder\u00eda ou non o que se lle ped\u00eda. Para iso, bot\u00e1base un faragullo de pan. Se flotaba, era porque o santo atender\u00eda a s\u00faplica. Se asolagaba, non hab\u00eda esperanza.\nSegundo outra versi\u00f3n, se o faragullo de pan flotaba, o interesado volver\u00eda de novo a Santo Andr\u00e9.\nA herba de namorar.\nA herba de namorar (\"Armeria pubigera\") d\u00e1se nos arredores de Teixido, e dise boa para resolver os problemas de amores. \u00c9 tradici\u00f3n volver da romaxe a San Andr\u00e9s cun ramo da herba de namorar, que se colga nas vent\u00e1s das casas como testemu\u00f1a p\u00fablica de ter feito a romaxe, como lembra Maci\u00f1eira. A herba ten uns talos le\u00f1osos que se conservan secos durante moti tempo.\nO ramo.\nUnha das tradici\u00f3ns consiste en volver da romar\u00eda co ramo de Santo Andr\u00e9. O ramo consiste nunha vara de abeleira, e atadas nela, varias poli\u00f1as de teixo. Ao ramo tam\u00e9n se lle pon algo de \"herba de namorar\"."}
{"id": "125232", "revid": "1131", "url": "https://gl.wikipedia.org/wiki?curid=125232", "title": "O Corpi\u00f1o", "text": ""}
{"id": "125236", "revid": "89787", "url": "https://gl.wikipedia.org/wiki?curid=125236", "title": "Atol Nihiru", "text": "Nihiru \u00e9 un atol de Tuamotu, na Polinesia francesa. Administrativamente depende de Taenga, comuna asociada da comuna de Makemo. Est\u00e1 situado a 28\u00a0km ao sueste de Taenga e a 30\u00a0km ao nord\u00e9s de Marutea Norte.\nXeograf\u00eda.\n\u00c9 un atol pequeno de 15\u00a0km de longo e 14\u00a0km de ancho, cunha superficie emerxida \u00e9 de 6\u00b47\u00a0km\u00b2 m\u00e1is 14\u00b41\u00a0km\u00b2 de arrecifes. A lagoa interior, de 79\u00b45\u00a0km\u00b2, \u00e9 pechada sen ning\u00fan paso navegable. Datos da Instituto de recherche pour lle d\u00e9veloppement A \u00fanica vila \u00e9 Tatake cunha vintena de habitantes que prove\u00f1en de Taeng. Non disp\u00f3n de infraestruturas.\nHistoria.\nFoi descuberto por Fabian Gottlieb von Bellingshausen en 1820, que deulle o nome de Niger."}
{"id": "125238", "revid": "89787", "url": "https://gl.wikipedia.org/wiki?curid=125238", "title": "Atol Haraiki", "text": "Haraiki \u00e9 un atol de Tuamotu, na Polinesia francesa. Administrativamente depende da comuna de Makemo. Est\u00e1 situado a 42\u00a0km ao suroeste de Marutea Norte.\nXeograf\u00eda.\nO atol ten unha forma triangular e consta de tres illotes cunha superficie emerxida de 4,1\u00a0km\u00b2 m\u00e1is 10,9\u00a0km\u00b2 de arrecifes. Datos da mrs.fr/IRD/atollpol/irdpoly/andfout2.htm Institut de recherche pour lle d\u00e9veloppement A lagoa interior \u00e9 dobre, cun s\u00f3 paso navegable. Esta deshabitado e \u00e9 visitado ocasionalmente.\nHistoria.\nFoi descuberto, no 1768, por Louis Antoine de Bougainville. Historicamente co\u00f1eceuse cos nomes de: \"Maraiki\", \"Heraiki\", \"San Quintin\" e \"Crocker\"."}
{"id": "125239", "revid": "56817", "url": "https://gl.wikipedia.org/wiki?curid=125239", "title": "Atol Marutea Norte", "text": "Marutea \u00e9 un atol de Tuamotu, na Polinesia francesa. Ch\u00e1mase Norte para distinguilo de Marutea Sur, na comuna de Mangareva. Administrativamente depende da comuna de Makemo.\nXeograf\u00eda.\nEst\u00e1 situado a 24\u00a0km ao sueste de Makemo e a 30\u00a0km ao suroeste de Nihiru. A superficie emerxida \u00e9 de 2,7\u00a0km\u00b2. A lagoa, de 458\u00a0km\u00b2, disp\u00f3n dun paso navegable. Esta deshabitado.\nHistoria.\nFoi descuberto en 1773, por James Cook. Historicamente co\u00f1eceuse co nome de \"Furneaux\"."}
{"id": "125240", "revid": "56817", "url": "https://gl.wikipedia.org/wiki?curid=125240", "title": "Comuna de Fangatau", "text": "Fangatau \u00e9 unha comuna da subdivisi\u00f3n Tuamotu-Gambier na Polinesia francesa, situada ao nord\u00e9s do arquip\u00e9lago.\nA comuna consta de d\u00faas comunas asociadas formadas por dous atois: Fangatau e Fakahina. Son dous atois pequenos, illados e pouco poboados. Xunto con Puka Puka forman unha das sete \u00e1reas ling\u00fc\u00edsticas de Tuamotu chamada fagatau."}
{"id": "125241", "revid": "1131", "url": "https://gl.wikipedia.org/wiki?curid=125241", "title": "Santo Oficio", "text": ""}
{"id": "125243", "revid": "56817", "url": "https://gl.wikipedia.org/wiki?curid=125243", "title": "Atol Fakahina", "text": "Fakahina \u00e9 un atol de Tuamotu, na Polinesia francesa. Administrativamente \u00e9 unha comuna asociada \u00e1 comuna de Fangatau. Est\u00e1 situado no centro e ao leste do arquip\u00e9lago, a 75\u00a0km ao leste de Fangatau.\nXeograf\u00eda.\nA superficie total \u00e9 de 8\u00a0km\u00b2, cunha lagoa interior sen ning\u00fan paso ao oc\u00e9ano. A vila principal \u00e9 Tarione, e a poboaci\u00f3n total era de 140 habitantes no censo do 2002.\nHistoria.\nAntigamente era un lugar utilizado para facer sacrificios humanos. O atol foi descuberto por Otto von Kotzebue, o 26 de febreiro de 1824, que o chamou co nome do seu barco \"Predpriati\u00e9\". Tam\u00e9n se co\u00f1eceu como \"Prince de Joinville\" e \"Fangahina\"."}
{"id": "125246", "revid": "5863", "url": "https://gl.wikipedia.org/wiki?curid=125246", "title": "Galer\u00eda de imaxes de cruceiros de Vilagarc\u00eda de Arousa", "text": "Cruceiros de Vilagarc\u00eda de Arousa"}
{"id": "125253", "revid": "27155", "url": "https://gl.wikipedia.org/wiki?curid=125253", "title": "Equisetales", "text": "Equisetales \u00e9 unha orde de fieitos con s\u00f3 un x\u00e9nero vivente, o \"Equisetum\". O rexistro f\u00f3sil incl\u00fae especies adicionais hoxe extinguidas."}
{"id": "125255", "revid": "98629", "url": "https://gl.wikipedia.org/wiki?curid=125255", "title": "Nintendo DSi", "text": "Nintendo DSi \u00e9 unha videoconsola de peto producida por Nintendo. Constit\u00fae a terceira variante do modelo Nintendo DS, tras esta e a Nintendo DS Lite. Como consola da oitava xeraci\u00f3n compite coa PlayStation Portable de Sony. Sa\u00edu \u00f3 mercado no Xap\u00f3n, Ocean\u00eda, Europa e Am\u00e9rica entre 2008 e 2009.\nCaracter\u00edsticas.\nMant\u00e9n os principais atributos da DS Lite con poucos cambios est\u00e9ticos, e un pouco m\u00e1is pequena e a principal caracter\u00edstica da DSi \u00e9 a inclusi\u00f3n de d\u00faas c\u00e1maras dixitais interactivas que se poden incorporar \u00f3s xogos ou utilizar como se fose unha c\u00e1mara normal. A DSi tam\u00e9n incl\u00fae conectividade con DSiWare, unha tenda en li\u00f1a, memoria interna e posibilidade de almacenamento externo, as\u00ed como un lector de tarxetas SD, o navegador web Opera e lector son que suporta s\u00f3 o formato AAC. Os xogos da DS Lite son compatibles, pero a diferenza desta non presenta o slot-2 que permite conectar cartuchos da Game Boy Advanced.\nNintendo comezouna a desenvolver en 2006, present\u00e1ndoa en outubro de 2008 na Conferencia Nintendo de Toquio. Comezou a comercializarse no Xap\u00f3n o 1 de novembro de 2008."}
{"id": "125258", "revid": "27155", "url": "https://gl.wikipedia.org/wiki?curid=125258", "title": "Sistema de clasificaci\u00f3n de Engler", "text": "O sistema Engler \u00e9 un sitema de clasificaci\u00f3n de plantas e o primeiro concibido como filoxen\u00e9tico, despois de que Darwin difundise a s\u00faa Teor\u00eda da Selecci\u00f3n Natural. Foi desenvolvido polo bot\u00e1nico alem\u00e1n Adolf Engler cunha primeira edici\u00f3n en 1892, e foi continuado por colaboradores at\u00e9 a s\u00faa \u00faltima edici\u00f3n en 1964, editada por Melchior.\nCaracter\u00edsticas.\nDebido \u00e1s lagoas de co\u00f1ecementos en anatom\u00eda e biolox\u00eda molecular das plantas nesa \u00e9poca, o sistema est\u00e1 baseado principalmente en trazos morfol\u00f3xicos de acceso relativamente sinxelo a trav\u00e9s dunha lupa e un microscopio.\nA\u00ednda que este sistema de clasificaci\u00f3n xa non \u00e9 considerado filoxen\u00e9tica, s\u00e9guese ensinando principalmente porque moitos libros de taxonom\u00eda de plantas est\u00e1n ordenados segundo este sistema.\nEste sistema concibe unha circunscrici\u00f3n tradicionalista do reino Plantae. Nunha \u00e9poca en que todos os seres vivos eran ou plantas ou animais, o sistema de clasificaci\u00f3n acolleu como plantas a todos os organismos con capacidade de fotosintetizar e aos organismos sen motilidade, a saber: \nCada sistema de clasificaci\u00f3n filoxen\u00e9tico reflicte as teor\u00edas evolutivas da \u00e9poca, e o sistema de Engler non \u00e9 a excepci\u00f3n. Engler concibiu ao reino das Plantas como composto por Divisi\u00f3ns de organismos fotosint\u00e9ticos ou sen motilidade cada vez m\u00e1is complexos, sendo os m\u00e1is complexos descendentes dos m\u00e1is sinxelos.\nA\u00ednda que os co\u00f1ecementos da \u00e9poca non lle permitiron ter moitos acertos nas divisi\u00f3ns \"inferiores\" do reino Plantae (divisi\u00f3ns cuxo uso tal como concibiuno Engler est\u00e1 practicamente descartado hoxe en d\u00eda), os estudos moleculares actuais acordaron a monofilia de varias divisi\u00f3ns. Tam\u00e9n os estudos moleculares acordaron a parafilia doutras divisi\u00f3ns, a\u00ednda que Engler concibiunas como monofil\u00e9ticas, as agrupaci\u00f3ns parafil\u00e9ticas son consideradas \u00fatiles e son validadas por moitos autores. No caso particular da divisi\u00f3n Gymnospermae, cuxa monofilia foi moi discutida nos \u00faltimos anos e de feito descartada por outros sistemas posteriores como o de Cronquist, \u00e1 data de edici\u00f3n deste artigo (decembro do 2006) est\u00e1 practicamente acordado que \u00e9 monofil\u00e9tica. Tam\u00e9n a s\u00faa divisi\u00f3n Anxiospermae foi acordada como monofil\u00e9tica practicamente en todos os sistemas de clasificaci\u00f3n filoxen\u00e9ticos, hoxe en d\u00eda confirmada polos estudos moleculares, a\u00ednda que hoxe \u00e9 m\u00e1is utilizado nalgunhas \u00e1reas o seu sin\u00f3nimo Magnoliophyta. Dentro da divisi\u00f3n Anxiospermae, \u00e9 interesante a s\u00faa hip\u00f3tese sobre a evoluci\u00f3n da flor. Engler concibiu \u00e1s Gnetopsidas (unha clase de ximnospermas con moitos trazos derivados parecidos aos das anxiospermas) como posuidoras da flor ancestral, polo que fixo a hip\u00f3tese que a anxiosperma ancestral ti\u00f1a flores en inflorescencias, que non ti\u00f1an perianto, cheiro nin cor, e que se polinizaban a trav\u00e9s do vento. Por tanto, as flores con perianto ser\u00edan m\u00e1is recentes que as aperiantadas (en particular as flores que s\u00f3 te\u00f1en s\u00e9palos ser\u00edan m\u00e1is antigas que as que te\u00f1en s\u00e9palos e p\u00e9talos), e a uni\u00f3n dos p\u00e9talos entre si ser\u00eda un suceso evolutivo posterior. Por tanto a cantidade de p\u00e9talos e s\u00e9palos nas flores, e se est\u00e1n unidos entre si ou non, ser\u00edan trazos que reflicten a posici\u00f3n da planta na \u00e1rbore filoxen\u00e9tica. A\u00ednda que hoxe en d\u00eda est\u00e1n descartadas todas estas hip\u00f3teses da orixe e a evoluci\u00f3n da flor, esta clasificaci\u00f3n utiliza un car\u00e1cter moi conspicuo para a determinaci\u00f3n (cantidade de p\u00e9talos e s\u00e9palos), polo que segue resultando \"c\u00f3moda\" para varios investigadores.\nDivisi\u00f3ns do reino Plantae.\nDe acordo con Engler, no seu libro \"Syllabus der Pflanzenfamilien\" (1924), os grupos principais de plantas son\nAs relaci\u00f3ns das embri\u00f3fitas cos grupos monofil\u00e9ticos est\u00e1n explicitadas no seguinte cadro:\nPteridophyta.\nA clasificaci\u00f3n da clase Filicopsida das pterid\u00f3fitas \"sensu\" Engler aceptada \u00e9 (nota: a lista pode estar incompleta):\nAngiospermae.\nA clasificaci\u00f3n das anxiospermas conforme \u00e1 \u00faltima edici\u00f3n do \"Syllabus der Pflanzenfamilien\" (12\u00aa edici\u00f3n, 1964), tam\u00e9n considerado como \"sistema Melchior\" ou \"sistema Engler modificado\", \u00e9 a seguinte:"}
{"id": "125259", "revid": "89787", "url": "https://gl.wikipedia.org/wiki?curid=125259", "title": "Adolfo Caama\u00f1o V\u00e1zquez", "text": "Adolfo Caama\u00f1o V\u00e1zquez, nado en Perdecanai (Barro) o 30 de decembro de 1959, \u00e9 un escritor galego que vive en Pontevedra.\nTraxectoria.\nLicenciado en Xeograf\u00eda e Historia pola Universidade de Santiago de Compostela, comezou estudos de dereito na USC e de Ciencias Pol\u00edticas na UNED. Durante o primeiro lustro da d\u00e9cada dos 90 foi profesor substituto en varios centros de ensino secundario galegos. Desde 1997 exerce coma profesor de ensino secundario en Mar\u00edn. Colaborou en \"A Nosa Terra\", \"El Correo Gallego\", \"Faro de Vigo\", \"La Voz de Galicia\", as revistas \"Pol\u00edtica Gallega\" e a \"Revista do Audiovisual Galego\", no diario tras-montano \"Noticias do Barroso\" e \"Atl\u00e1ntico Diario\", do que foi correspondente rural na bisbarra de Caldas de Reis, Mora\u00f1a, Cuntis e Barro. Tam\u00e9n foi co-fundador da revista de creaci\u00f3n literaria pontevedresa \"Hidromel\". Viviu en Vigo, A Coru\u00f1a, Santiago de Compostela, Barcelona e Santa Cruz de Tenerife, e traballou na hostaler\u00eda en San Crist\u00f3bal de La Laguna. Tam\u00e9n desempe\u00f1o labores de gu\u00eda tur\u00edstico por toda a costa mediterr\u00e1nea espa\u00f1ola a comezos da d\u00e9cada de 1990.\nA finais da d\u00e9cada de 1980 e comezos da dos 90, en colaboraci\u00f3n con Manuel Busto, Lu\u00eds Mart\u00ednez-Risco Davi\u00f1a, Isaac Alonso Estraviz e Antonio Fontes, foi co-organizador da Gallaecia, ciclos de conferencias de tem\u00e1tica variada e de exposici\u00f3ns de pintores e escultores galegos e portugueses desenvolvidos en Ourense, Ver\u00edn, Xinzo de Limia, Celanova, e na Rexi\u00f3n do Norte de Portugal: Montalegre (Alto Tr\u00e1s-os-Montes), Vila Pouca de Aguiar, Ribeira de Pena, Vila Real, Porto. Por esta experiencia de iniciativa cultural galego-portuguesa participou nos grupos de traballo dos programas Interreg (da Comunidade Europea) para a posta en marcha no eido cultural da Comunidade de Traballo Galicia-Norte de Portugal."}
{"id": "125260", "revid": "5312", "url": "https://gl.wikipedia.org/wiki?curid=125260", "title": "Torres Petronas", "text": "As torres Petronas, en Kuala Lumpur, capital de Malaisia, foron os edificios m\u00e1is altos do mundo entre 1998 e 2003, superados o 17 de outubro de 2003 polo edificio Taipei 101 en Taiw\u00e1n. Estas torres contan cunha altura de 452 metros. As torres con 88 pisos de formig\u00f3n armado e unha fachada feita de aceiro e vidro, son un s\u00edmbolo de Kuala Lumpur e por extensi\u00f3n tam\u00e9n da propia Malaisia."}
{"id": "125262", "revid": "15490", "url": "https://gl.wikipedia.org/wiki?curid=125262", "title": "Vittorio Gassman", "text": "Vittorio Gassman, nado en Struppa, preto de X\u00e9nova, o 1 de setembro de 1922 e finado en Roma o 29 de xu\u00f1o de 2000, foi un actor e director italiano de teatro e cinema.\nTraxectoria.\nGassman est\u00e1 reco\u00f1ecido como un dos mellores actores italianos. A s\u00faa longa carreira inclu\u00edu dende importantes produci\u00f3ns at\u00e9 obras menores, case divertimentos, que lle proporcionaron unha enorme popularidade.\nReco\u00f1ecementos.\nEn 1997, recibiu o Premio Princesa de Asturias das Artes.\nV\u00e9xase tam\u00e9n.\nLigaz\u00f3ns externas.\nFilmograf\u00eda ."}
{"id": "125265", "revid": "85894", "url": "https://gl.wikipedia.org/wiki?curid=125265", "title": "Cidade Ho Chi Minh", "text": "Cidade Ho Chi Minh (en lingua vietnamita \"Th\u00e0nh Ph\u1ed1 H\u1ed3 Ch\u00ed Minh\") ou Saig\u00f3n (\"S\u00e0i G\u00f2n\") \u00e9 unha cidade do sur de Vietnam, a maior do pa\u00eds. Enclavada no norte do delta do Mekong e no oeste da desembocadura do r\u00edo Saig\u00f3n, baixo o nome khemer , foi o principal porto de Camboxa antes da anexi\u00f3n da zona polos vietnamitas no s\u00e9culo XVII. Baixo o nome de Saig\u00f3n foi capital do protectorado franc\u00e9s da Cochinchina ata 1954 e logo pasou a ser a capital de Vietnam do Sur despois da independencia ata 1975. Dende ent\u00f3n conservou un aire cosmopolita con forte presenza occidental. Foi e contin\u00faa a ser un activo porto e centro comercial, financeiro e cultural. Ap\u00f3s a vitoria do norte na guerra de Vietnam, decaeu un chisco a s\u00faa puxanza e o seu nome oficial pasou a ser Cidade Ho chi Minh. Conta cunha poboaci\u00f3n de 5\u00a0750\u00a0000 de habitantes (2001).\nXeograf\u00eda.\nA cidade at\u00f3pase a 60 quil\u00f3metros do Mar da China Meridional, a 1.760 quil\u00f3metros ao sur de Hanoi, a capital do pa\u00eds e a menos de 300 quil\u00f3metros ao sueste de Phnom Penh, a capital de Camboxa.\nA \u00e1rea metropolitana consiste, ademais da propia Cidade Ho Chi Minh, nas poboaci\u00f3ns de Th\u1ee7 D\u1ea7u M\u1ed9t, Di An, Bien Hoa e numerosas poboaci\u00f3ns veci\u00f1as, o que suma unha poboaci\u00f3n total de 9 mill\u00f3ns de persoas, sendo as\u00ed unha das metr\u00f3poles m\u00e1is grandes do sueste asi\u00e1tico.\nHistoria.\nVietnamizaci\u00f3n da \u00e1rea.\nEn 1623 o rei Chettha II permitiu o asentamento na zona de refuxiados vietnamitas fuxidos do conflito no centro do pa\u00eds. Nos anos seguintes as ondadas de inmigrantes proseguiron, producindo unha vietnamizaci\u00f3n da rexi\u00f3n, que apoiada nun debilitado poder camboxano, forxou a anexi\u00f3n \"de facto\" do territorio por Vietnam. Foi nese tempo que comezou a ser chamada S\u00e0i G\u00f2n.\nEn 1698, os gobernantes Nguyen de Hue (Vietnam central) enviaron a \"Nguyen Hu-u Canh\" para estableceren unha estrutura administrativa no lugar. Ademais constr\u00fae tam\u00e9n as primeiras infraestruturas (estradas, canles, mercados, terrapl\u00e9n defensivo de 8\u20139\u00a0km arredor da \u00e1rea habitada) que fixeron de Saig\u00f3n un asentamento xa significativo cun activo porto, polo que \u00e9 considerado o fundador da cidade.\nEn 1790 o futuro emperador Gia Long mandou erixir, asesorado por t\u00e9cnicos franceses, unha fortaleza chamada Cidadela de Gia Dinh (polo nome oficial da cidade nesa \u00e9poca), para se protexer das revoltas campesi\u00f1as. Nese tempo xorde tam\u00e9n, 10\u00a0km ao suroeste, o asentamento chin\u00e9s de Cholon (antes en Bien Hoa, ao nordeste, refuxi\u00e1ndose das represalias dos campesi\u00f1os polo seu apoio ao poder Nguyen). Conv\u00e9rtese en activo mercado con peirao sobor do Arroio Chin\u00e9s, adquirindo o rango de cidade en 1879 .\nColonia francesa.\nNo 1859 a cidadela foi conquistada por tropas francesas e destru\u00edda pouco despois (a\u00ednda que substitu\u00edda por unha m\u00e1is pequena). Daba comezo a ocupaci\u00f3n colonial da Cochinchina (sur de Vietnam). Os franceses adoptan a denominaci\u00f3n popular da cidade coa ortograf\u00eda Saig\u00f3n e a fan capital da colonia.\nPretendendo convertela no \"Par\u00eds de Extremo-Oriente\" dispuxeron unha extensi\u00f3n de corte occidental dot\u00e1ndoa dos edificios e servizos propios dunha capital administrativa.\nA partir de 1931 (definitivamente en 1956) produciuse a integraci\u00f3n de Saig\u00f3n e Cholon nun s\u00f3 concello.\nCapital de Vietnam do Sur.\nNo 1949 conv\u00e9rtese na capital do Estado de Vietnam, que no 1955 queda reducido a Vietnam do Sur. Na guerra de Vietnam (1959-75) foi a base das forzas estadounidenses que apoiaban ao sur. A vitoria final das forzas do Vietcong (o norte) fixo de Hanoi a capital do pa\u00eds unificado. O crecemento de poboaci\u00f3n experimentado nos \u00faltimos anos da colonia e os primeiros da independencia a levaron a se converter nunha gran cidade (110.600 en 1931; 1.723.360 en 1954) . Os refuxiados das zonas rurais durante o conflito fix\u00e9rona inda maior.\nCidade Ho Chi Minh.\nNo 1976 recibe a nova denominaci\u00f3n oficial, inda que Saig\u00f3n permaneza como a de uso popular. Ten crecido enormemente nos \u00faltimos anos grazas \u00e1 apertura da econom\u00eda vietnamita representando, coma historicamente sempre o fixo, a metr\u00f3pole m\u00e1is din\u00e1mica e cosmopolita do pa\u00eds."}
{"id": "125266", "revid": "27155", "url": "https://gl.wikipedia.org/wiki?curid=125266", "title": "Pteridium", "text": " \nPteridium \u00e9 un x\u00e9nero bot\u00e1nico de preto de dez especies de fieitos grandes e grosos, na familia das Dennstaedtiaceae.\nEtimolox\u00eda.\n\"Pteridium\" \u00e9 un diminutivo de \"Pteris\", nome lat\u00edn procedente do grego \"pteron\", que significa \u00e1, pola forma das frondes.\nEcolox\u00eda.\nEste x\u00e9nero \u00e9 probablemente o m\u00e1is distribu\u00eddo de calquera x\u00e9nero de fieitos no mundo, aparece en todos os continentes excepto Ant\u00e1rtica e en todos os ambientes excepto os c\u00e1lidos e os fr\u00edos de desertos. As\u00ed \u00e9 considerado cunha distribuci\u00f3n cosmopolita. No pasado, consider\u00e1base ao x\u00e9nero cunha soa especie, \"Pteridium aquilinum\", pero agora se subdivide en varias especies.\nEvolucionalmente, p\u00f3dese considerar como un dos m\u00e1is exitosos fieitos en sobrevivir. A planta pos\u00fae frondes grandes, triangulares desde unha moi expandida zona radicular, e pode formar densas matas. As ra\u00edces poden moverse 1 m ou m\u00e1is entre frondes; e estas medrar a 2,5 m de longo ou m\u00e1is con soporte, pero o t\u00edpico \u00e9 o rango de 0,6\u20132 m de altura. En ambientes fr\u00edos, \u00e9 decidua no inverno. Require chan ben drenados, xeralmente \u00e1chase en ladeiras de serras.\n\u00c9 alimento de larvas de lagoas spp. de Lepidoptera como \"Melanchra persicariae\", \"Phymatopus\", \"Pharmacis\", \"Triodia sylvina\", e \"Euplexia lucipara\".\nUsos.\nAs frondes inmaturas, firmemente enroladas, emerxentes, foron consideradas comestibles por moitas culturas a trav\u00e9s da historia, e a\u00ednda \u00e9 usada como alimento fresco (ou cocido) ou preservado en sal, en pickles, ou secados ao sol. En Corea, onde se chama \"gosari namul\", \u00e9 un ingrediente t\u00edpico no prato con arroz \"bibimbap\".\nTanto frondes como rizomas empreg\u00e1ronse para prepararen cervexa, e o amid\u00f3n do rizoma empr\u00e9gase como substituto da \"Maranta arundinacea\". Pode facerse pan con fari\u00f1a de rizoma seco e pulverizado, s\u00f3 ou con outras fari\u00f1as. Os pobos ind\u00edxenas de Am\u00e9rica coci\u00f1aban os rizomas, pel\u00e1banos e com\u00edanos, e tam\u00e9n pulverizaban as fibras amidonais en fari\u00f1a. No Xap\u00f3n, o amid\u00f3n de rizomas empr\u00e9gase para facer confecci\u00f3ns.\nOs maor\u00eds de Nova Zelandia usan os rizomas de \"P. esculentum\" (\"aruhe\") como unha comida de primeira necesidade, especialmente en grupos de exploraci\u00f3n ou de caza, f\u00f3ra dos seus asentamentos permanentes; moita da inmensa distribuci\u00f3n desta especie actualmente en Nova Zelandia, \u00e9 consecuencia de prehist\u00f3ricas deforestaci\u00f3ns e subsecuente tendencia do \"aruhe\" a colonizar os chans ricos (que producen os mellores rizomas). Os rizomas secados ao aire perden peso; para logo consumilos, qu\u00e9ntanse brevemente e mest\u00farase cun \"patu aruhe\" (po de rizoma); o amid\u00f3n pode logo chuparse das fibras en cada comida, ou xuntarse para preparalo logo. O \"patu aruhe\" tivo \u00edtems significativos e desenvolv\u00e9ronse varios estilos (McGlone \"et al.\" 2005).\nTam\u00e9n ten un uso medicinal. Os rizomas en po consid\u00e9ranse particularmente efectivos contra vermes parasitos. En Am\u00e9rica com\u00edase rizoma en cru como remedio para a bronquite.\nMostrouse que \u00e9 carcin\u00f3xeno e p\u00e9nsase que \u00e9 unha importante causa de alta incidencia de cancro de est\u00f3mago no Xap\u00f3n, onde se consome como unha verdura, chamada warabi. Est\u00e1 a ser investigada como posible fonte de novos insecticidas.\nAdemais de causar cancro, o fieito non coci\u00f1ado cont\u00e9n a encima tiaminasa, que rompe a tiamina. Polo que, un consumo excesivo pode causar beriberi, especialmente en spp. con est\u00f3mago simple. Os ruminantes son menos vulnerables debido a que sintetizan a tiamina."}
{"id": "125269", "revid": "98629", "url": "https://gl.wikipedia.org/wiki?curid=125269", "title": "Personaxes de O detective Conan", "text": "Esta \u00e9 unha lista dos personaxes que aparecen no manga e mais o anime O detective Conan de Gosho Aoyama.\nPrincipais.\nShinichi Kudo.\nShinichi Kudo \u00e9 o protagonista desta historia. \u00c9 un rapaz de 17 anos que ten engaiolada \u00e1 polic\u00eda de Toquio, pois coa s\u00faa idade xa ten resoltos unha chea de casos e resulta de grande axuda \u00e1 polic\u00eda nos m\u00e1is complicados de resolver. O deporte que m\u00e1is lle gusta \u00e9 o f\u00fatbol e o seu personaxe literario favorito \u00e9 Sherlock Holmes. Os seus pais son Yusaku Kudo, un sobranceiro escritor de novelas de misterio e Yukiko Kudo, unha famosa actriz. A s\u00faa mellor amiga dende que eran nenos \u00e9 Ran Mouri da que est\u00e1 namorado.\nConan Edogawa.\nConan Edogawa \u00e9 Shinichi encollido por mor da droga experimental dos Homes de Negro. Coa aparencia dun cativo segue a resolver os casos m\u00e1is complicados a\u00ednda que moitas das veces todo o creto l\u00e9vao o se\u00f1or Mouri. O profesor Agasa fabr\u00edcalle unha morea de aparellos coma os tenis de forza, a paxari\u00f1a imitadora de voces, o reloxo de dardos narc\u00f3ticos ou os lentes radar.\nRan Mouri.\nRan Mouri \u00e9 a amiga da infancia de Shinichi, do que est\u00e1 namorada. Vai o mesmo instituto ca el e \u00e9 a capit\u00e1 do equipo de karate, ten bastante car\u00e1cter pero \u00e9 moi boa persoa. Os seus pais son Kogoro Mouri, un detective de pouca monta e Eri Kisaki, unha prestixiosa avogada. Ran non sabe que Conan \u00e9 Shinichi, a\u00ednda que o sospeita nalg\u00fans cap\u00edtulos ao longo da historia. A s\u00faa mellor amiga \u00e9 Sonoko Suzuki.\nKogoro Mouri.\nKogoro Mouri \u00e9 o pai de Ran. Hai anos fora polic\u00eda e traballara en moitos casos a car\u00f3n do inspector Megure. Agora Kogoro traballa coma detective privado na s\u00faa \"Axencia de Detectives Mouri\". Pouco a pouco vai ga\u00f1ando sona en todas partes grazas a Conan, xa que \u00e9 este quen resolve os casos durmindo a Kogoro co seu reloxo de dardos e imitando a s\u00faa voz coa paxari\u00f1a. As\u00ed \u00e9 como empeza a ser co\u00f1ecido polo seu novo alcume: Kogoro \"Dormente\". A Kogoro non lle cae moi ben Shinichi porque pensa que ameaza a s\u00faa reputaci\u00f3n coma detective sobranceiro.\nA Organizaci\u00f3n dos Homes de Negro.\nA Organizaci\u00f3n dos Homes de Negro \u00e9 unha organizaci\u00f3n criminal secreta ficticia que fai o papel de antagonista principal na serie \"O detective Conan\". Os primeiros membros dos que se soubo foron Gin e Vodka, os responsables da transformaci\u00f3n en cativo de Shinichi Kudo.\nHistoria da organizaci\u00f3n.\nA Organizaci\u00f3n dos Homes de Negro comezou os seus tratos xa hai 50 anos. O seu membro co\u00f1ecido m\u00e1is antigo era Pisco (Kenzo Matsuyama) quen realizaba investigaci\u00f3ns do campo. A Organizaci\u00f3n est\u00e1 presidida por un misterioso xefe, desco\u00f1ecido, quen env\u00eda ordes aos integrantes por medio do tel\u00e9fono m\u00f3bil. Ademais os pais de Ai Haibara, tam\u00e9n eran membros da Organizaci\u00f3n.\nCargos dentro da organizaci\u00f3n.\nA Organizaci\u00f3n ten varios cargos asignados dentro dela.\nMembros principais.\nGin e Vodka.\nGin e Vodka son os nomes en clave das d\u00faas persoas que lle administraron a droga a Shinichi. Pertencen \u00e1 Organizaci\u00f3n dos Homes de Negro e pouco se sabe sobre eles. Gin ten maior cargo ca Vodka dentro da organizaci\u00f3n.\nVermouth.\nVermouth \u00e9 unha peza importante dentro da Organizaci\u00f3n. A s\u00faa verdadeira identidade \u00e9 Sharon Vineyard, unha famosa actriz estadounidense.\nMenores.\nAkemi Miyano.\nAkemi Miyano era a irm\u00e1 de Shiho Miyano e formaba parte dos \u00faltimos chanzos da organizaci\u00f3n. Traballaba para eles co trato futuro de que deixasen ceibe a s\u00faa irm\u00e1. Pero os Homes de Negro non cumpriron a s\u00faa palabra e acabaron por desfacerse dela.\nTequila.\nTequila \u00e9 un dos membros da Organizaci\u00f3n dos Homes de Negro. Morre a causa dunha explosi\u00f3n estando nunha presentaci\u00f3n dunha compa\u00f1\u00eda de videoxogos.\nPisco.\nKenzo Matsuyama \u00e9 un home de 71 anos, magnate do mundo empresarial. Co nome en clave de Pisco \u00e9 un dos membros da Organizaci\u00f3n dos Homes de Negro con m\u00e1is idade. Ti\u00f1a como cometido matar a un concelleiro no Hotel Cidade de Haido. \u00d3 final asas\u00ednao Gin por orde de Vermouth pola s\u00faa incompetencia \u00f3 deixarse fotografar pola prensa.\nAxentes de polic\u00eda.\nPolic\u00eda metropolitana de Toquio.\nJuuzou Megure.\nJuuzou Megure \u00e9 o inspector xefe da polic\u00eda da xefatura de Toquio. Enc\u00f3ntrase a mi\u00fado con Kogoro e Conan e adoita ir acompa\u00f1ado polo axente Takagi. \u00c9 un home corpulento e ten un car\u00e1cter autoritario. En ocasi\u00f3ns mol\u00e9stalle ver que Kogoro estea involucrado en tantos asasinatos e acaba por crer que o se\u00f1or Mouri \u00e9 gafe. Ten unha cicatriz na testa e por iso leva sempre o sombreiro posto.\nWataru Takagi.\nInocente e despistado, Wataru Takagi \u00e9 inspector da polic\u00eda de Toquio e acompa\u00f1a normalmente a Megure. Est\u00e1 namorado de Sato.\nMiwako Sato.\nMiwako Sato \u00e9 inspectora da polic\u00eda de Toquio esperta en artes marciais. Admira \u00f3 inspector Megure coma se fose un verdadeiro pai para ela, xa que o seu morreu sendo ela unha cativa.\nAxente Chiba.\nO axente Chiba \u00e9 un polic\u00eda de Toquio que \u00e1s veces axuda a resolver alg\u00fan caso.\nNinzaburo Shiratori.\nNinzaburo Shiratori \u00e9 o recentemente ascendido a inspector xefe; a forma de ser deste polic\u00eda \u00e9 un tanto fachendosa xa que non admite nunca que Conan ten certa capacidade para encami\u00f1ar os casos. Est\u00e1, ao igual que Takagi, namorado de Sato.\nYumi Miyamoto.\nYumi Miyamoto \u00e9 unha axente de tr\u00e1fico da polic\u00eda de Toquio. En moitas ocasi\u00f3ns axuda a Takagi a conquistar a Sato.\nAxente Tome.\nO axente Tome \u00e9 o xefe da polic\u00eda cient\u00edfica encargado de encontrar indicios e pegadas que poidan aclarar a autor\u00eda dos asasinatos.\nPolic\u00eda da prefectura de Osaca.\nHeizo Hattori.\nHeizo Hattori \u00e9 o comisario xefe da polic\u00eda de Osaca. O seu fillo \u00e9 Heiji Hattori e a s\u00faa muller, Shizuka Hattori.\nComisario.\nO Sr. Toyama \u00e9 o comisario da polic\u00eda de Osaca, que traballa sempre con Heizo Hattori ao seu car\u00f3n. \u00c9 o pai de Kazuha Toyama.\nOutros polic\u00edas estatais.\nSango Yokomizo.\n\u00d3 comezo, Sango Yokomizo fora o inspector xefe da prefectura de Saitama. Tempo despois \u00e9 destinado a prefectura de Shizuoka para ocupar ese mesmo posto nesa comisar\u00eda. Yokomizo admira moito o se\u00f1or Mouri e a s\u00faa faceta de Kogoro \"Dormente\".\nInspector Yamamura.\nO inspector Yamamura \u00e9 oficial novato da polic\u00eda da prefectura de Gunma. \u00c9 un entusiasta do seu traballo pero a s\u00faa forma de levar as pescudas \u00e9 bastante inxenua e inepta. Admira a Kogoro Mouri.\nAxentes do FBI.\nJodie Saintemillion.\nJodie Saintemillion \u00e9 a profesora de ingl\u00e9s do instituto Teitan. Chegou \u00f3 Xap\u00f3n dende os Estados Unidos. Faise pasar por profesora pero en realidade \u00e9 axente do FBI e est\u00e1 perseguindo a Vermouth.\nShuichi Akai.\nShuichi Akai \u00e9 un misterioso axente do FBI que sempre leva posto un pucho negro de la.\nJames Black.\nJames Black tam\u00e9n forma parte do FBI. Viv\u00eda en Chicago pero agora at\u00f3pase no Xap\u00f3n xunto a Jodie e Akai e \u00e9 o que ten o maior rango de todos eles. \u00c9 un home moi intelixente e ata Shinichi m\u00f3strase abraiado pola s\u00faa perspicacia.\nOutros personaxes.\nAsociaci\u00f3n de Detectives Xuven\u00eds.\nGenta Kojima.\nGenta Kojima \u00e9 un neno amigo de Conan e que forma parte da Asociaci\u00f3n de Detectives Xuven\u00eds. \u00c9 o m\u00e1is mangall\u00f3n do grupo e z\u00f3scalle a todo aquel que lle leva a contra a Ayumi. G\u00fastalle papar a todas horas e onde sexa, e devece sempre por un prato de angu\u00edas \u00e1 prancha.\nAyumi Yoshida.\nAyumi Yoshida \u00e9 unha nena amiga de Conan e que tam\u00e9n forma parte da Asociaci\u00f3n de Detectives Xuven\u00eds. Doce e moi amigable, Ayumi est\u00e1 namorada de Conan.\nMitsuhiko Tsuburaya.\nMitsuhiko Tsuburaya tam\u00e9n \u00e9 membro da Asociaci\u00f3n de Detectives Xuven\u00eds e amigo de Conan. Intenta ter sempre un razoamento cient\u00edfico.\nAi Haibara.\nShiho Miyano pertenceu \u00e1 Organizaci\u00f3n dos Homes de Negro co nome en clave de \"Sherry\" e foi ela a creadora da droga que encolleu a Shinichi, a apoptoxina 4869 (APTX 4869), pero non soportou que Gin e Vodka asasinaran a Akemi Miyano, a s\u00faa irm\u00e1, e decidiu deixar na estacada \u00e1 organizaci\u00f3n. Cando Gin e Vodka souberon dos seus verdadeiros prop\u00f3sitos, apreix\u00e1rona. Shiho decidiu ent\u00f3n suicidarse tomando a s\u00faa propia droga pero os seus ins\u00f3litos efectos secundarios convert\u00e9rona na nena Ai Haibara. Ai faise amiga de Shinichi e vai vivir para a casa do profesor Agasa.\nAmigos.\nHiroshi Agasa.\nHiroshi Agasa \u00e9 o veci\u00f1o e amigo de Shinichi. Ten 52 anos e \u00e9 un cient\u00edfico \u00f3 que todo lle sae mal, pero de cando en vez fai algo de xeito e d\u00e1llo a Conan para axudarlle nos seus casos. \u00c9, ademais, o primeiro en co\u00f1ecer a verdadeira identidade de Conan. G\u00fastanlle moito os nenos e por iso non dubida en levar sempre de excursi\u00f3n os nenos da \"Asociaci\u00f3n de Detectives Xuven\u00eds\". \u00d3 final acaba acollendo de bo grao na s\u00faa casa a Ai Haibara.\nSonoko Suzuki.\nSonoko Suzuki \u00e9 a mellor amiga de Ran e compa\u00f1eira de instituto. Pertence a unha familia adi\u00f1eirada. Sempre anda \u00e1 procura dalg\u00fan mozo co que sa\u00edr.\nHeiji Hattori.\nSe ben Shinichi \u00e9 o detective xuvenil m\u00e1is co\u00f1ecido en Toquio, Heiji Hattori \u00e9 o detective xuvenil m\u00e1is co\u00f1ecido en Osaka. A rivalidade que nun primeiro intre xorde entre os dous detectives vaise convertendo co paso do tempo nunha verdadeira amizade. Heiji ten 17 anos e descubriu a verdadeira identidade de Conan a partir das s\u00faas deduci\u00f3ns. \u00c9 un bo loitador de \"kendo\". Os seus pais son Heizo Hattori, comisario xefe da polic\u00eda de Osaka e Shizuka Hattori.\nKazuha Toyama.\nKazuha Toyama \u00e9 a mellor amiga de Heiji desde que eran cativos. O seu pai traballa con Heizo na comisar\u00eda de Osaka.\nMakoto Kyougoku.\nMakoto Kyougoku \u00e9 o mozo de Sonoko. \u00c9 karateka e aparece moi pouco na historia.\nFamilia.\nYusaku Kudo.\nYusaku Kudo \u00e9 o pai de Shinichi e actualmente reside nos \u00c1nxeles. Sabe que Conan \u00e9 Shinichi. Yusaku \u00e9 un c\u00e9lebre escritor de novelas de misterio, famoso pola s\u00faa obra \"O Misterioso Bar\u00f3n Nocturno\". \u00c9 bastante infantil e sempre que pode g\u00e1stalle (coa axuda de Yukiko) unha broma de mal gusto \u00f3 pobre de Shinichi.\nYukiko Kudo.\nYukiko Kudo \u00e9 a nai de Shinichi e actualmente reside nos \u00c1nxeles. Sabe que Conan \u00e9 Shinichi. Yukiko \u00e9 unha famosa actriz que deixou a s\u00faa carreira no mundo do espect\u00e1culo \u00f3 casar, cando ti\u00f1a 20 anos. \u00c9 bastante infantil e sempre que pode g\u00e1stalle (coa axuda de Yusaku) unha broma de mal gusto \u00f3 pobre de Shinichi.\nEri Kisaki.\nEri Kisaki \u00e9 a nai de Ran e muller de Kogoro Mouri de quen se quere separar. Traballa como avogada no \"Bufete de Avogados Kisaki\" e \u00e9 co\u00f1ecida como \"A Ra\u00ed\u00f1a\", por ser moi boa na s\u00faa profesi\u00f3n.\nShizuka Hattori.\nShizuka Hattori \u00e9 a muller do comisario Heizo e nai de Heiji Hattori. \u00c9 unha experta das artes marciais.\nMundo Kaito.\nCaco Kid.\nCaco Kid, antes co\u00f1ecido como 1412 \u00e9 un ladr\u00f3n moi sobranceiro que non utiliza a violencia para maquinar os seus roubos. Ten un gran talento para o disfrace, \u00e9 un bo imitador de voces e ten unha aparencia f\u00edsica moi parecida \u00e1 de Shinichi. Unha americana branca cunha capa de seda, unha camisa azul, unha gravata vermella, un sombreiro de copa e un mon\u00f3culo constit\u00faen a s\u00faa m\u00edtica indumentaria. A s\u00faa verdadeira identidade \u00e9 Kaito Kurobane (Kaito Kuroba no orixinal), un estudante de instituto de 17 anos afeccionado \u00e1 maxia.\nSeiko Nakamori.\nSeiko Nakamori (Aoko Nakamori no orixinal) \u00e9 a mellor amiga de Kaito, a\u00ednda que ela sente algo m\u00e1is por el. Ten 17 anos e tam\u00e9n estuda no mesmo instituto. Odia a Caco Kid porque sempre lle est\u00e1 a crear problemas \u00f3 seu pai Ginzo Nakamori. Non sabe que Kaito e Caco Kid son a mesma persoa.\nGinzo Nakamori.\nGinzo Nakamori \u00e9 o pai de Aoko. Ginzo \u00e9 inspector da polic\u00eda e o seu maior desaf\u00edo \u00e9 conseguir atrapar dunha vez por todas \u00f3 famoso ladr\u00f3n Caco Kid a\u00ednda que este sempre consegue escaparlle no \u00faltimo momento. \u00c9 unha persoa cun car\u00e1cter moi autoritario e sempre est\u00e1 a rifar e a zoscarlle \u00f3s seus axentes.\nSaguru Hakuba.\nSaguru Hakuba \u00e9 un detective londiniense da idade de Shinichi e de Kaito. Despr\u00e1zase o Xap\u00f3n para intentar atrapar a Caco Kid. Ten como mascota unha ave rapaz chamada Watson.\nBeniko Koizume.\nBeniko Koizume (Akako Koizume no orixinal) \u00e9 unha compa\u00f1eira de clase de Kaito e Aoko. \u00c9 practicante de bruxer\u00eda e adoita ter visi\u00f3n do que acontecer\u00e1. Akako sabe que Kaito e Caco Kid son a mesma persoa.\nKeiko Momoi.\nKeiko Momoi \u00e9 a mellor amiga de Aoko. Leva lentes e ten unha faciana que recorda moito \u00e1 de Conan.\nOutros.\nTomoaki Araide.\nTomoaki Araide \u00e9 o m\u00e9dico que se encarga de facer as revisi\u00f3ns \u00f3s estudantes no instituto Teitan. Ran parece levarse moi ben con el, cousa que en ocasi\u00f3ns esperta un certo desacougo en Shinichi. O seu pai, que tam\u00e9n era m\u00e9dico, morreu asasinado, electrocutado na ba\u00f1eira da s\u00faa casa.\nYoko Okino.\nYoko Okino \u00e9 unha famosa actriz e cantante. Ten como primeiro admirador a Kogoro Mouri.\nAzusa Enomoto.\nAzusa Enomoto \u00e9 a camareira do bar chamado \"Poirot\", que est\u00e1 embaixo da \"Axencia de Detectives Mouri\".\nMidori Megure.\nMidori Megure a muller do Inspector Megure. Co\u00f1ec\u00e9ronse traballando xuntos nun caso no que un tipo atropelaba a raparigas de instituto. Os dous acabaron feridos, pero finalmente todo rematou ben e acabaron casando."}
{"id": "125273", "revid": "2074", "url": "https://gl.wikipedia.org/wiki?curid=125273", "title": "Apoptoxina 4869", "text": ""}
{"id": "125275", "revid": "1131", "url": "https://gl.wikipedia.org/wiki?curid=125275", "title": "C\u00e1ntigas da Terra", "text": "C\u00e1ntigas da Terra \u00e9 un coro galego, formado na Coru\u00f1a o 28 de decembro de 1916.\nHistoria.\nNun inicio formado unicamente por homes, C\u00e1ntigas da Terra foi fundado o 28 de decembro de 1916 e debutou ante o p\u00fablico o 12 de xullo de 1917 no Teatro Rosal\u00eda de Castro da Coru\u00f1a, coa peza \"A festa do Tabeir\u00f3n\", de Enrique Labarta Pose. Estaban dirixidos musicalmente por Mauricio Farto Parra e artisticamente por Leandro Carr\u00e9 Alvarellos e Xos\u00e9 Iglesias Roura. Entre 1927 e 1929 o seu presidente foi Ant\u00f3n Villar Ponte .\nO 25 de setembro de 1922 o grupo actuou na praza de touros de Corcubi\u00f3n, con seis mozas vestidas co traxe t\u00edpico das Mari\u00f1as cantando no Coro acompa\u00f1adas por vinte e tres homes. Naquela ocasi\u00f3n estiveron dirixidos por Manuel Fern\u00e1ndez Amor, creador dos corpos de baile e polifon\u00eda.\nEn 1954 o coro foi invitado ao II Congreso de m\u00fasica celta celebrado en Brest, na primeira actuaci\u00f3n dunha colectividade galega na Breta\u00f1a. Nese congreso, logo da comunicaci\u00f3n presentada pola representaci\u00f3n do Coro, aceptouse que \"as caracter\u00edsticas e constantes esenciais da m\u00fasica popular galega, eran coincidentes con aquelas outras dos pa\u00edses representados\". Dese xeito, Galicia pasou a ser considerada unha das naci\u00f3ns celtas.\nA formaci\u00f3n gravou 19 discos. O primeiro deles foi en 1920, en matrices de cera, e o \u00faltimo foi presentado no 2004. Ademais participou en gravaci\u00f3ns para programas de radio e televisi\u00f3n de varios pa\u00edses. Durante a s\u00faa historia o coro fixo centos de actuaci\u00f3ns en Galiza e viaxou por Espa\u00f1a, Portugal, Francia, Su\u00edza, Alema\u00f1a, Gran Breta\u00f1a, a Arxentina e o Brasil.\nRepertorio.\nO coro foi fundado co gallo de recuperar e espallar a m\u00fasica e a cultura galegas. O seu repertorio conta con m\u00e1is de setecentas partituras, entre alal\u00e1s, pandeiradas, maneos, foliadas, mui\u00f1eiras, c\u00e1ntigas de berce, cantares de arrieiro e de desaf\u00edo ou alboradas.\nProcuran tam\u00e9n a preservaci\u00f3n do traxe tradicional, buscando antecedentes hist\u00f3ricos e estudando as variaci\u00f3n das distintas comarcas, as\u00ed como o coidado da lingua vern\u00e1cula coa recollida de termos propios. Tam\u00e9n recollen todo tipo de instrumentos musicais populares, recuperando os xa en desuso.\nColaboraron coa formaci\u00f3n personalidades como o boticario e gaiteiro Perfecto Feijoo, o crego Saturnino Cu\u00ed\u00f1as, Mauricio Farto Parra (un dos fundadores do Coro), Manuel Fern\u00e1ndez Amor (primeiro gaiteiro e posteriormente Director do Coro), Leandro Carr\u00e9 Alvarellos (director do grupo teatral), e os presidentes da Agrupaci\u00f3n: Eladio Rodr\u00edguez Gonz\u00e1lez, Ant\u00f3n Vilar Ponte, Manuel Abelenda Zapata, Jos\u00e9 Luis Bugallal Marches\u00ed e Geranio Torreiro Ant\u00f3n."}
{"id": "125277", "revid": "98629", "url": "https://gl.wikipedia.org/wiki?curid=125277", "title": "Mam\u00e1 Ladilla", "text": "Mam\u00e1 Ladilla \u00e9 un grupo de rock espa\u00f1ol, formado en Madrid en setembro de 1994.\nO grupo pos\u00fae un repertorio consistente en canci\u00f3ns de ton humor\u00edstico, con letras nas cales abundan os xogos de palabras, as referencias \u00e1 cultura popular, a escatolox\u00eda e o surrealismo en xeral. Con todo, ao contrario que a maior parte dos grupos que utilizan o humor como signo de identidade, Mam\u00e1 Ladilla foxe do punk en favor dun rock con \"riffs\" m\u00e1is elaborados, presenza de sos instrumentales e, en xeral, unha maior complexidade e virtuosismo. Eles definen o seu estilo como punk-rock progresivo e basto.\nHistoria.\nA maqueta e o primeiro disco.\nOs tres componenentes de Mam\u00e1 Ladilla co\u00f1\u00e9cense xa antes de formar o grupo debido \u00e1 s\u00faa presenza conxunta en diversas formaci\u00f3ns musicais, de modo que en setembro do ano 1994 deciden formar unha banda que finalmente quedar\u00e1 como tr\u00edo, usando como repertorio os temas que xa est\u00e1 empezando a compo\u00f1er Juan Abarca. Rapidamente, e ao levar xa tempo todos eles mergullados no mundo da m\u00fasica, non lles resulta dif\u00edcil comezar a presentar concertos por diversos lugares, xa definitivamente como tr\u00edo e co nome de Mam\u00e1 Ladilla.\nPrecisamente nun destes primeiros concertos, na sala Siroco, en Madrid, en novembro do mesmo ano 1994, a actuaci\u00f3n \u00e9 gravada en casete polo t\u00e9cnico de son; esta cinta \u00e9 posteriormente titulada sen mestura previa algunha como \"Directamente a la basuera\" e, introducindo tam\u00e9n alg\u00fans temas caseiros gravados en solitario por Juan Abarca, resulta a primeira maqueta do grupo. Este \u00faltimo encarga alg\u00fans centenares de copias que posteriormente cada membro distrib\u00fae entre multitude de amigos e co\u00f1ecidos, de modo que en non demasiado tempo Mam\u00e1 Ladilla conv\u00e9rtese nun grupo m\u00e1is ou menos co\u00f1ecido, polo menos en \u00e1mbitos alternativos.\nGrazas \u00e1 difusi\u00f3n da maqueta o grupo pode actuar con maior frecuencia e en lugares cunha maior afluencia, de modo que acaba xurdindo o seu primeiro contrato discogr\u00e1fico coa compa\u00f1\u00eda BOA, e en 1996 \u00e9 lanzado o primeiro \u00e1lbum oficial do grupo: \"Arzobispofobia\". Este traballo, que incl\u00fae alg\u00fans temas da maqueta, a\u00ednda que a maior parte da s\u00faa repertorio consiste en canci\u00f3ns novas, \u00e9 producido conxuntamente polo grupo e Daniel S\u00e1nchez.\nEn 1997, e ante as boas vendas de \"Arzobispofobia\", Mam\u00e1 Ladilla \u00e9 fichado por unha axencia de \"management\" e leva a cabo un concerto na sala KTdral en Madrid, con capacidade para unhas mil persoas; mediante unha pegada masiva de carteis intenta encher a sala, e finalmente a actuaci\u00f3n resulta un \u00e9xito, exced\u00e9ndose a capacidade de p\u00fablico m\u00e1xima do lugar. De modo que, ao cumprirse todas as expectativas, o grupo asina un novo contrato discogr\u00e1fico coa multinacional RCA, que para empezar remasteriza e volve lanzar \"Arzobispofobia\".\nO segundo, terceiro e cuarto disco.\nCon RCA Mam\u00e1 Ladilla grava en 1998 o seu segundo \u00e1lbum, \"Naces, creces, te jodes y mueres\", que extrae o seu t\u00edtulo do dunha das canci\u00f3ns da maqueta. Esta gravaci\u00f3n real\u00edzase con todo luxo, e da produci\u00f3n enc\u00e1rganse Tony L\u00f3pez e Marisa Mart\u00edn; de modo que o disco resulta finalmente un bo traballo. Algo antes da publicaci\u00f3n do \u00e1lbum o grupo comeza unha xira a nivel nacional, con m\u00e1is de sesenta concertos e actuaci\u00f3ns nos principais festivales musicais do pa\u00eds, que se prolonga durante dous anos.\nCon todo, as expectativas creadas para o grupo non se cumpren: os concertos non presentan tanto p\u00fablico como o esperado e as vendas do segundo disco est\u00e1n por baixo das que se cr\u00eda que ter\u00edan. As\u00ed pois, o grupo abandona amistosamente a multinacional e ficha por unha independente, Bliss Records; volven contratar os concertos eles mesmos, e realizan as s\u00faas actuaci\u00f3ns en locais m\u00e1is pequenos. Ao cabo de ao redor dun ano, Mam\u00e1 Ladilla volve ser un grupo como o das s\u00faas orixes, cun maior contacto co seu p\u00fablico.\nNo ano 1999 a banda grava en Producciones Peligrosas, un estudo de gravaci\u00f3n de Peligros (Granada), o seu terceiro disco, \"Requesound\", lanzado por Bliss Records. Esta gravaci\u00f3n real\u00edzase practicamente en directo, sen mesturar apenas tomas, o que deriva nunha frescura maior que a doutros traballos; a produci\u00f3n \u00e9 levada de novo a cabo polo propio grupo xunto con algu\u00e9n m\u00e1is, neste caso o t\u00e9cnico de son, Jass.\nPara \"Power de m\u00ed\", o cuarto traballo da banda, publicado en 2001, as directrices son m\u00e1is ou menos as mesmas que para \"Requesound\": o grupo grava con Bliss Records en Producciones Peligrosas, e da produci\u00f3n enc\u00e1rganse de novo Jass e Mam\u00e1 Ladilla. Por esta \u00e9poca o grupo abre a primeira versi\u00f3n da s\u00faa p\u00e1xina web oficial, , e realiza unha xira, a do ano 2001 \u00e1 que chaman \u201cBorriquito como \"tour\"\u201d.\nO quinto disco, a reedici\u00f3n da maqueta e o sexto disco.\n\"Analfabada\" \u00e9 o quinto \u00e1lbum de Mam\u00e1 Ladilla, gravado tam\u00e9n en Producciones Peligrosas pero nesta ocasi\u00f3n cambiando de compa\u00f1\u00eda discogr\u00e1fica; esta vez gravan con BKT, e o novo disco aparece no ano 2002. A xira que acompa\u00f1a ao \u00e1lbum \u00e9 chamada \"Abuelito dime \"tour\"\" e, malia presentar os concertos bastante separados no tempo, resulta unha xira bastante extensa.\nAo cumprirse o d\u00e9cimo aniversario do grupo no ano 2004, Mam\u00e1 Ladilla decide celebralo volvendo lanzar a principios deste ano a maqueta coa que se deron a co\u00f1ecer, remasterizada especialmente para a ocasi\u00f3n e incorporando un libreto con an\u00e9cdotas e as letras das canci\u00f3ns e varios \"bonus tracks\" extra\u00eddos de diversas actuaci\u00f3ns en vivo ou gravaci\u00f3ns in\u00e9ditas. O disco v\u00f3lvese a titular como \"Directamente de la basura: Diez a\u00f1os macerando\". Tam\u00e9n neste ano o grupo lanza s\u00f3 en Internet, para descarga gratu\u00edta, un disco titulado \"Brown Album\", que cont\u00e9n versi\u00f3ns doutros artistas coas letras cambiadas, e \"Brown Single\", seguindo o mesmo formulaci\u00f3n pero inclu\u00edndo s\u00f3 dous temas.\nEn maio de 2005 aparece o sexto \u00e1lbum do grupo, \"Autorretrete\", co que volven a BOA, a compa\u00f1\u00eda coa que gravaron o primeiro disco, \"Arzobispofobia\". Esta vez gravado nos estudos Korsakov, en Madrid, e producido agora s\u00f3 por Mam\u00e1 Ladilla, representa uns dos traballos da banda m\u00e1is celebrados polos \"fans\"; ademais, Juan Abarca funda o grupo paralelo Engendro, co que far\u00e1 versi\u00f3ns similares \u00e1s de \"Brown Album\" e \"Brown Single\". A xira que acompa\u00f1a ao novo disco e que se presenta como a do ano 2005 \u00e9 chamada nesta ocasi\u00f3n \"Autorretretour\"."}
{"id": "125282", "revid": "1660", "url": "https://gl.wikipedia.org/wiki?curid=125282", "title": "Mosca da froita", "text": ""}
{"id": "125284", "revid": "1131", "url": "https://gl.wikipedia.org/wiki?curid=125284", "title": "Peligros", "text": "Peligros \u00e9 un concello espa\u00f1ol, pertencente \u00e1 provincia de Granada, en Andaluc\u00eda. Est\u00e1 situado na parte central da Vega de Granada. Limita cos concellos de Calicasas, G\u00fcev\u00e9jar, Pulianas, Maracena e Albolote. Na actualidade, Peligros alberga a sede social do Diario Ideal de Granada. En 2013 ti\u00f1a 11.126 habitantes. A s\u00faa extensi\u00f3n superficial \u00e9 de 9\u00a0km\u00b2 e ten unha densidade de 1097,24 hab/km\u00b2. As s\u00faas coordenadas xeogr\u00e1ficas son 37\u00b013' N, 3\u00ba37' O. At\u00f3pase situado a unha altitude de 680 metros e a 9 quil\u00f3metros da capital de provincia, Granada.\nPol\u00edtica.\nOs resultados en Peligros das \u00faltimas elecci\u00f3ns municipais, celebradas en maio de 2011, son:"}
{"id": "125287", "revid": "98629", "url": "https://gl.wikipedia.org/wiki?curid=125287", "title": "X-Men", "text": "X-Men \u00e9 un equipo de superheroes de banda dese\u00f1ada de Marvel Comics creado polo escritor Stan Lee e o artista Jack Kirby.\nHistoria.\nApareceu pola primeira vez en \"The X-Men\" n\u00ba 1 en setembro de 1963 que comezou a publicarse bimensualmente, no n\u00famero 14 adquiriu car\u00e1cter mensual, nesta primeira etapa non tivo tanto \u00e9xito como outros equipos de superheroes como \"Os Vingadores\" ou \"Os 4 Fant\u00e1sticos\" e a revista deixou de publicarse en 1970 no n\u00famero 66 polas s\u00faas baixas vendas, volveu nove meses despois como bimensual pero con historias vellas. En maio de 1975 Marvel revitalizou o equipo con novos personaxes a cargo do escritor Len Wein e o artista Dave Cockrum no especial \"Giant Size X-Men\" e en agosto \"The X-Men\" comezou a publicar historias novas a cargo de Chris Claremont formando equipo a partir de 1977 con John Byrne, a publicaci\u00f3n pasou a mensual en 1978, e nos anos oitenta a serie converteuse nunha das m\u00e1is populares de banda dese\u00f1ada sobre todo a ra\u00edz da publicaci\u00f3n de \"The Dark Phoenix Saga\", e a revista apareceu quincenalmente por breves per\u00edodos de tempo e deu lugar a novas series de c\u00f3mics como New Mutants, X-Factor, Excalibur, Wolverine, X-Force, Generation X ou .\nSinopse.\nNun clima de aumento do sentimento contrario \u00f3s mutantes, o profesor Xavier, un tel\u00e9pata paral\u00edtico, crea na s\u00faa mansi\u00f3n de Westchester un santuario para aprenderlles \u00f3s mutantes novos a usar os seus poderes en beneficio da humanidade e probar que os mutantes poden ser heroes. Xavier recruta a Ciclope, o Home de Xeo, Angel, Besta e Jean Grey denomin\u00e1ndoos \"X-Men\" por pos\u00fa\u00edr X-tra poder por estar en posesi\u00f3n do \"Xen-X\" resultado dunha mutaci\u00f3n do ADN, un xene que os humanos normais non te\u00f1en pero que lle d\u00e1 \u00f3s mutantes as s\u00faas habilidades. A estes cinco X-Men iniciais cos anos un\u00edronse moitos outros, como Tormenta ou Lobeto entre os m\u00e1is co\u00f1ecidos.\nXa desde os primeiros n\u00fameros apareceu o arquinimigo dos X-Men, Magneto e a s\u00faa Brotherhood of Mutants.\nDe X-Men reliz\u00e1ronse series de televisi\u00f3n: \"A patrulla X\", \"X-Men Evolution\" e \"Wolverine and the X-Men\", filmes: \"X-Men\", \"X2\", ' e ', \"\" e videoxogos."}
{"id": "125289", "revid": "56817", "url": "https://gl.wikipedia.org/wiki?curid=125289", "title": "Comuna de Hikueru", "text": "Hikueru \u00e9 unha comuna da subdivisi\u00f3n Tuamotu-Gambier na Polinesia francesa.\nA comuna de Hikueru incl\u00fae d\u00faas comunas asociadas (Hikueru e Marokau) e tres atois deshabitados.\n1 Xeograficamente forman as illas Dous Grupos"}
{"id": "125293", "revid": "56817", "url": "https://gl.wikipedia.org/wiki?curid=125293", "title": "Atol Marokau", "text": "Marokau \u00e9 un atol do arquip\u00e9lago de Tuamotu na Polinesia francesa. O atol at\u00f3pase situado a 53\u00a0km ao sueste de Hikueru e est\u00e1 separada por unha v\u00eda navegable 2\u00a0km de ancho de Ravahere. A extensi\u00f3n do atol de forma triangular, alcanza unha anchura de 21\u00a0km cunha lonxitude de 20\u00a0km.\nMarokau e Ravahere formar as \"Illas Dous Grupos \". Marokau pertence ao municipio de Hikueru. A parte m\u00e1is importante da illa \u00e9 \"Vaiori\", isto \u00e9 nunha illa no extremo norte do atol.\nHistoria.\nLouis Antoine de Bougainville descubriu a illa en 1768.\nEn 1903, o atol sufriu unha forte tormenta, que matou a m\u00e1is de 100 persoas.\nA lagoa de Marokau foi desde o s\u00e9culo XIX, ata 1965, unha das m\u00e1is importantes produtora de perlas do arquip\u00e9lago de Tuamotu.\nHoxe en d\u00eda, os habitantes viven principalmente da produci\u00f3n de copra. Nas illas do atol e nos Motus crecen moitos cocos."}
{"id": "125299", "revid": "1131", "url": "https://gl.wikipedia.org/wiki?curid=125299", "title": "Galer\u00eda de imaxes de follas de Galicia", "text": "Galer\u00eda de imaxes de follas de Galicia."}
{"id": "125300", "revid": "56817", "url": "https://gl.wikipedia.org/wiki?curid=125300", "title": "Monofil\u00e9tico", "text": "En filoxenia dise que un grupo \u00e9 monofil\u00e9tico se todos os organismos inclu\u00eddos nel evolucionaron a partir dun devanceiro com\u00fan, e todos os descendentes dese devanceiro est\u00e1n inclu\u00eddos no grupo. Dita condici\u00f3n recibe o nome de monofilia (do grego \u03bc\u03bf\u03bd\u03bf- \"mono-\", de \u03bc\u03cc\u03bd\u03bf\u03c2 \"m\u00f3nos\", \"un s\u00f3\", \"\u00fanico\", e \u03c6\u03c5\u03bb\u03ae \"phyl\u00e9\", \"tribo\", \"grupo de individuos\").\nPola contra, un grupo que cont\u00e9n alg\u00fans pero non todos os descendentes do devanceiro com\u00fan m\u00e1is recente ch\u00e1mase parafil\u00e9tico, e un grupo taxon\u00f3mico que cont\u00e9n organismos pero carece dun devanceiro com\u00fan ch\u00e1mase polifil\u00e9tico.\nExemplo.\nCrese que todos os organismos no x\u00e9nero \"Homo\" proceden da mesma forma ancestral na familia Hominidae. As\u00ed pois, o x\u00e9nero \"Homo\" \u00e9 monofil\u00e9tico.\nPor outra banda, se se descubrise que \"Homo habilis\" desenvolveuse dun devanceiro distinto que \"Homo sapiens\", e este devanceiro non estivese inclu\u00eddo no x\u00e9nero, ent\u00f3n o x\u00e9nero resultar\u00eda ser polifil\u00e9tico. Desde que os bi\u00f3logos en conxunto prefiren os grupos monofil\u00e9ticos, neste caso probablemente ou dividir\u00edan o x\u00e9nero para adecualo \u00e1s novas circunstancias, ou o ampliar\u00edan para inclu\u00edr as formas adicionais.\nOutros usos.\nO uso aqu\u00ed recollido foi introducido por Willi Hennig, e o \u00e9xito da escola cladista de Sistem\u00e1tica converteuno en dominante. Con todo, d\u00e9bese facer constar que para moitos tax\u00f3nomos, como Ernst Mayr e a tradici\u00f3n que el chama taxonom\u00eda evolutiva, monofil\u00e9tico \u00e9 todo grupo cuxo devanceiro com\u00fan m\u00e1is recente \u00e9 membro do clado; isto excl\u00fae claramente aos grupos polifil\u00e9ticos, pero non aos parafil\u00e9ticos. Este \u00e9 o significado practicamente universal de monofil\u00e9tico nas publicaci\u00f3ns biol\u00f3xicas at\u00e9 aproximadamente 1990. Neste uso cl\u00e1sico do concepto ch\u00e1mase monofil\u00e9ticos tanto aos grupos \"holofil\u00e9ticos\" como aos \"parafil\u00e9ticos\", na terminolox\u00eda clad\u00edstica \u00fasase, non de maneira xeneralizada, o termo grupo convexo para referirse ao mesmo concepto."}
{"id": "125302", "revid": "1660", "url": "https://gl.wikipedia.org/wiki?curid=125302", "title": "Monofilia", "text": ""}
{"id": "125303", "revid": "624", "url": "https://gl.wikipedia.org/wiki?curid=125303", "title": "Publio Elio Traxano Hadriano", "text": ""}
{"id": "125304", "revid": "107056", "url": "https://gl.wikipedia.org/wiki?curid=125304", "title": "Taylor Hawkins and The Coattail Riders", "text": "Taylor Hawkins &amp; The Coattail Riders \u00e9 unha banda fundada por Taylor Hawkins, actual bater\u00eda de Foo Fighters. Hawkins \u00e9 o bater\u00eda e o cantante do tr\u00edo. Os outros membros son Chris Chaney ao baixo, e Gannin \u00e1 guitarra. Chaney e Hawkins xa traballaran antes xuntos, no tour \"Sexual Chocolate\" de Alanis Morrisette.\nHistoria.\nO proxecto comezou cando Taylor Hawkins comezou a gravar algunhas canci\u00f3ns no estudo de Drew Hester, antigo membro de Foo Fighters, e gran amigo de Hawkins. De a\u00ed sa\u00edu a intenci\u00f3n de formar unha banda con Hawkins \u00e1 voz.\n\u00c1lbum de estrea.\nO 21 de marzo do 2006, a banda publicou o seu primeiro disco, chamado \"Taylor Hawkins and The Coattail Riders\". Cont\u00e9n 11 canci\u00f3ns, gravadas no ano 2004, antes de que os Foo Fighters gravaran \"In your Honor\". O seu primeiro videoclip oficial foi o da canci\u00f3n \"Louise\", a primeira do disco."}
{"id": "125305", "revid": "1131", "url": "https://gl.wikipedia.org/wiki?curid=125305", "title": "Thomond Park", "text": "Thomond Park \u00e9 un estadio de rugby situado en Limerick, na provincia irlandesa de Munster onde xogan os seus partidos como locais o Munster Rugby, o Shannon e o Bohemian. A capacidade do estadio \u00e9 de 26.500 espectadores.\nEste estadio \u00e9 famoso polo seu ru\u00eddo mentres dura o xogo e o seu total silencio cando os xogadores locais ou visitantes tiran a paus. Munster tam\u00e9n ten un r\u00e9cord intimidatorio de 12 anos sen perder en Thomond Park na Heineken Cup (dende o ano 1995 ata 2007, cando Leicester Tigers ga\u00f1ou por 13-6) En Thomond Park o Munster derrotou por 12-0 os All Blacks en 1978."}
{"id": "125306", "revid": "1131", "url": "https://gl.wikipedia.org/wiki?curid=125306", "title": "Bispo Xelm\u00edrez", "text": ""}
{"id": "125312", "revid": "25871", "url": "https://gl.wikipedia.org/wiki?curid=125312", "title": "Sharon Vineyard", "text": "Sharon Vineyard \u00e9 un personaxe ficticio da serie \"O detective Conan\", creado por Gosho Aoyama.\nPersonaxe.\nChris Vineyard foi unha c\u00e9lebre actriz dos Estados Unidos, filla da sobranceira Sharon Vineyard, coa que compart\u00eda profesi\u00f3n. Chris foi amiga de Yukiko Kudo, nai de Shinichi, e aprendeu a t\u00e9cnica do disfrace de Toichi Kuroba, o pai de Caco Kid.\nDespois de verse envolta no caso no que reaparecen os Homes de Negro, Conan comeza a desconf\u00edar do seu vencello coa Organizaci\u00f3n. Vai facendo unhas pescudas, e acabaa relacionando con Jodie Saintemillion. Finalmente, Conan e Heiji confirman que Jodie e Chris non son a mesma persoa.\nUtiliza o nome en clave de Vermouth. O seu rango na Organizaci\u00f3n \u00e9 alto, o xefe tenlle moito aprecio. O F.B.I. p\u00faxolle o nome en clave de Maz\u00e1 Podre. Vermouth \u00e9 un dos membros m\u00e1is perigosos e sanguinarios da Organizaci\u00f3n."}
{"id": "125314", "revid": "1131", "url": "https://gl.wikipedia.org/wiki?curid=125314", "title": "P\u00edas", "text": "O top\u00f3nimo galego P\u00edas pode referirse a:"}
{"id": "125318", "revid": "89787", "url": "https://gl.wikipedia.org/wiki?curid=125318", "title": "Iris (anatom\u00eda)", "text": "O iris, en anatom\u00eda, \u00e9 a membrana coloreada e circular do ollo que separa a c\u00e1mara anterior da c\u00e1mara posterior.\nCaracter\u00edsticas.\nPos\u00fae unha apertura central de tama\u00f1o vari\u00e1bel que comunica as d\u00faas c\u00e1maras: a pupila. Corresponde \u00e1 porci\u00f3n m\u00e1is anterior da t\u00fanica vascular, a cal forma un diafragma contr\u00e1ctil diante do cristalino. O iris \u00e9 a zona coloreada do ollo, xa sexa azul, verde, marr\u00f3n ou doutra cor calquera. No seu centro at\u00f3pase a pupila ou meni\u00f1a do ollo, de cor negra; a zona branca que se encontra arredor denom\u00ednase escler\u00f3tica.\nEst\u00e1 situado trala c\u00f3rnea, entre a c\u00e1mara anterior e o cristalino, ao que cobre en maior ou menor medida segundo a s\u00faa dilataci\u00f3n.\nFunci\u00f3n.\nO iris est\u00e1 constantemente activo, permitindo \u00e1 pupila dilatarse (midr\u00edase) ou contraerse (miose), segundo a intensidade da fonte luminosa, co fin de regular a cantidade de luz que chega \u00e1 retina.\nAs fibras musculares do iris agr\u00fapanse formando dous m\u00fasculos: o dilatador da pupila e o esf\u00ednter do iris, que a contrae."}
{"id": "125320", "revid": "1888", "url": "https://gl.wikipedia.org/wiki?curid=125320", "title": "Deputaci\u00f3n Provincial de Lugo", "text": ""}
{"id": "125322", "revid": "1131", "url": "https://gl.wikipedia.org/wiki?curid=125322", "title": "Galer\u00eda de imaxes do mosteiro de San Pedro de Rocas", "text": "Mosteiro de San Pedro de Rocas, Rocas, Esgos, Ourense."}
{"id": "125333", "revid": "2074", "url": "https://gl.wikipedia.org/wiki?curid=125333", "title": "Chris Vineyard", "text": ""}
{"id": "125334", "revid": "2074", "url": "https://gl.wikipedia.org/wiki?curid=125334", "title": "Vermouth (O detective Conan)", "text": ""}
{"id": "125335", "revid": "98629", "url": "https://gl.wikipedia.org/wiki?curid=125335", "title": "Rai 1", "text": "Rai 1 \u00e9 a primeira cadea de televisi\u00f3n da RAI, ademais de ser unha televisi\u00f3n p\u00fablica xunto con Rai 2, Rai 3 e Rai 4. Emite unha programaci\u00f3n xeneralista centrada na informaci\u00f3n e programas de entretemento. Naceu o 3 de xaneiro de 1954 como \"Programma Nazionale\", en 1975 pasou a chamarse \"Rete 1\" e en 1982 conseguiu o seu nome actual.\nHistoria.\nRai Uno comezou en 1954 cunha funci\u00f3n de servizo p\u00fablico e entretemento e non emit\u00eda publicidade salvo no programa \"Carosello\", un programa con sketches con mesaxe publicitaria \u00f3 final. A cadea tivo durante os seus primeiros anos unha funci\u00f3n de axuda \u00e1 reconstruci\u00f3n do pa\u00eds, e pronto a televisi\u00f3n logrou ga\u00f1ar popularidade. Nos anos 70 a cadea sufriu a \"lottizzazione\", na que repartiron as 3 cadeas en funci\u00f3n de cada corrente pol\u00edtica, tocando \u00e1 Rai Uno unha influencia democristi\u00e1.\nNos anos 90 a situaci\u00f3n cambiou coa consolidaci\u00f3n da televisi\u00f3n privada, na que a RAI tivo que diversificar a oferta das s\u00faas canles, pasando a ser Rai Uno a cadea xeneralista principal. Hoxe compite directamente con Canal 5 de Mediaset polo liderado das audencias. O seu director \u00e9 Fabrizio Del Noce dende 2002. A s\u00faa cota de pantalla \u00e9 do 23,5%, sendo a canle l\u00edder de audencias no global."}
{"id": "125347", "revid": "56817", "url": "https://gl.wikipedia.org/wiki?curid=125347", "title": "Echoes, Silence, Patience &amp; Grace", "text": "Echoes, Silence, Patience &amp; Grace \u00e9 o sexto \u00e1lbum da banda de rock alternativo Foo Fighters, lanzado o 25 de setembro de 2007 poo selo RCA Records. O disco foi producido por Gil Norton, mesmo produtor do \u00e1lbum \"The Colour and the Shape\".\nO disco estreouse na cima da lista brit\u00e1nica de \u00e1lbums, vendendo 135.685 copias na s\u00faa primeira semana. O \u00e1lbum tam\u00e9n foi platino a primeira semana en Australia e Nova Zelandia. Nos Estados Unidos entrou no posto n\u00famero 3 da lista \"Billboard 200\", ao vender 168.668 copias a primeira semana, e dende ent\u00f3n foi certificado ouro. Ata setembro do ano 2008 vendera 792.612 neste pa\u00eds.\nListaxe de canci\u00f3ns.\nDisco 1.\nTodos os temas compostos por Dave Grohl, Taylor Hawkins, Chris Shiflett e Nate Mendel, ag\u00e1s onde se indique."}
{"id": "125348", "revid": "1131", "url": "https://gl.wikipedia.org/wiki?curid=125348", "title": "Musgrave Park", "text": "Musgrave Park, actualmente co\u00f1ecido por motivos de patrocionio como Irish Independent Park, \u00e9 un estadio de rugby da cidade de Cork, Irlanda. \u00c9 a casa do Dolphin RFC e os Sundays Well RFC. Este \u00e9 un dos estadios do Munster Rugby como local, xunto con Thomond Park en Limerick. Ten capacidade para 8.008 espectadores e est\u00e1 situado en Pearse Road."}
{"id": "125352", "revid": "25871", "url": "https://gl.wikipedia.org/wiki?curid=125352", "title": "Vallenato", "text": "O vallenato \u00e9 un x\u00e9nero musical orixinario do Caribe colombiano, con epicentro na antiga provincia de Padilla e unha variante importante na rexi\u00f3n sabanera dos departamentos de Bol\u00edvar, Sucre e C\u00f3rdoba. A s\u00faa popularidade estendeuse hoxe a todas as rexi\u00f3ns do pa\u00eds e pa\u00edses veci\u00f1os como Venezuela e Ecuador. Interpr\u00e9tase tradicionalmente con tres instrumentos: o acorde\u00f3n diat\u00f3nico, a guacharaca e a caixa, un tambor pequeno de coiro de chibo."}
{"id": "125353", "revid": "56817", "url": "https://gl.wikipedia.org/wiki?curid=125353", "title": "Habanera", "text": "A habanera \u00e9 un tipo canci\u00f3n orixinaria de Cuba que data de finais do s\u00e9culo XIX, de ritmo lento e comp\u00e1s cuaternario. Poden ser cantadas e instrumentais e \u00e9 un x\u00e9nero adaptado e usado por diferentes formaci\u00f3ns musicais como grupos corais, bandas de m\u00fasica, tunas e outros."}
{"id": "125359", "revid": "27155", "url": "https://gl.wikipedia.org/wiki?curid=125359", "title": "C\u00e9lula procariota", "text": "Ch\u00e1mase c\u00e9lula procariota (do grego \u03c0\u03c1\u03cc-, \"pro-\" = 'antes de' e \u03ba\u03ac\u03c1\u03c5\u03bf\u03bd, \"k\u00e1ryon\" = 'noz, n\u00facleo') a aquela c\u00e9lula sen n\u00facleo celular diferenciado, \u00e9 dicir, cuxo ADN se atopa disperso no citoplasma. \nAs c\u00e9lulas que si te\u00f1en un n\u00facleo, \u00e9 dicir, co ADN pechado tras dunha cuberta membranosa, ch\u00e1manse eucariotas e constit\u00faen as formas de vida m\u00e1is co\u00f1ecidas e complexas, as que forman o imperio ou dominio Eukarya. As procariotas son c\u00e9lulas m\u00e1is pequenas e moito menos complexas que as eucariotas e carecen de org\u00e1nulos como as mitocondrias, ret\u00edculo endoplasm\u00e1tico, aparato de Golgi e outros.\nOs organismos formados por c\u00e9lulas procariotas son unicelulares, \u00e9 dicir, formados por unha soa c\u00e9lula, a\u00ednda que algunhas poden formar grandes colonias. Segundo a clasificaci\u00f3n do sistema de tres dominios, os organismos con c\u00e9lulas procariotas clasif\u00edcanse nos dominios Bacteria e Archaea, e os organismos con c\u00e9lulas eucariotas no dominio Eukarya.\nNa clasificaci\u00f3n do sistema de dous imperios distingu\u00edase o supertaxon Prokaryota, no que se agrupaban bacterias e arqueas, e que coincid\u00eda co concepto de reino Monera doutras clasificaci\u00f3ns. Posteriormente, considerouse que as arqueas estaban nas \u00e1rbores filoxen\u00e9ticas m\u00e1is pr\u00f3ximas aos eucariotas que \u00e1s bacterias e xa deixou de considerarse que o termo procariota tivese valor taxon\u00f3mico, pero a filoxenia exacta segue a ser discutida.\nTama\u00f1o.\nTe\u00f1en tipicamente entre 1 e 7 \u03bcm de lonxitude e 0,2-2,0\u00a0\u00b5m de di\u00e1metro, a\u00ednda que poden chegar a extremos como na arquea \"Nanoarchaeum equitans\" de s\u00f3 0,4\u00a0\u00b5m (400 nan\u00f3metros) de lonxitude, que \u00e9 a m\u00e1is pequena co\u00f1ecida, e tam\u00e9n co xenoma procari\u00f3tico m\u00e1is pequeno. As m\u00e1is grandes son as bacterias \"Thiomargarita namibiensis\" con 750 \u03bcm e \"Thiomargarita magnifica\", de ata 10 mil\u00edmetros, de lonxitude, que son visibles a simple vista.\nCompo\u00f1entes.\nOs principais compo\u00f1entes dunha c\u00e9lula procariota son:\nMembrana plasm\u00e1tica.\nTodas as c\u00e9lulas procariotas est\u00e1n rodeadas dunha membrana citoplasm\u00e1tica, que \u00e9 unha bicapa lipoproteica duns 8\u00a0nm de grosor coa parte central hidr\u00f3foba rodeada de partes externas hidr\u00f3filas, similar \u00e1 membrana eucariota. Algunhas prote\u00ednas perif\u00e9ricas de membrana est\u00e1n asociadas \u00e1s caras externas de ambos os lados da membrana e serven para a uni\u00f3n, transporte e procesamento de mol\u00e9culas, interve\u00f1en no metabolismo enerx\u00e9tico e noutras funci\u00f3ns. Os compo\u00f1entes fundamentais da membrana son fosfol\u00edpidos e prote\u00ednas, pero nos eucariotas hai tam\u00e9n unha proporci\u00f3n elevada de esterois, concretamente de colesterol. Os esterois est\u00e1n ausentes en case todas as membranas bacterianas (menos en metan\u00f3trofoas e micoplasmas), pero no seu lugar te\u00f1en unhas mol\u00e9culas de estrutura parecida chamadas hopanoides. As arqueas son as que te\u00f1en os l\u00edpidos de membrana m\u00e1is peculiares, xa que te\u00f1en enlaces \u00e9ter (en lugar dos enlaces \u00e9ster habituais), e en lugar de \u00e1cidos graxos te\u00f1en isoprenoides. Nalgunhas arqueas mesmo as cadeas laterais isoprenoides de mol\u00e9culas das \"d\u00faas\" capas da membrana se unen covalentemente formado unha soa mol\u00e9cula que vai dun lado da membrana ao outro, polo que en realidade estas arqueas (por exemplo as hiperterm\u00f3filas) te\u00f1en unha membrana de monocapa en vez de bicapa. Nas c\u00e9lulas procariotas a membrana \u00e9 fundamental para a produci\u00f3n de enerx\u00eda, xa que a cadea de transporte de electr\u00f3ns e a ATP sintase que produce ATP se encontran na membrana (nos eucariotas eses compo\u00f1entes est\u00e1n na membrana mitocondrial interna).\nParede celular.\nA maior\u00eda das c\u00e9lulas procariotas est\u00e1n rodeadas por unha parede celular de peptidoglicano con diversas caracter\u00edsticas, situada por riba da membrana (ver envoltura bacteriana). Por\u00e9n, esta non \u00e9 unha caracter\u00edstica universal, xa que non te\u00f1en parede bacterias como os micoplasmas nin arqueas como as do grupo de \"Thermoplasma\". Tampouco son sempre de peptidoglicano, xa que nas arqueas, segundo as especies, podemos atopar paredes de pseudopeptidoglicano, polisac\u00e1ridos (\"Methanosarcina\") e prote\u00ednas ou glicoproteicas (capa S), pero non de peptidoglicano. As formas L bacterianas son cepas de bacterias que carecen de parede celular e derivan de bacterias que normalmente te\u00f1en dita parede.\nNas bacterias distinguimos dous tipos de paredes que se diferencian na s\u00faa tinguidura de Gram e estrutura, que serven para clasificar as bacterias en grampositivas e gramnegativas.\nOutros recubrimentos externos.\nCapas S.\nSon capas de natureza proteica que \u00e1s veces se encontran na superficie celular, de aspecto cristalino e moi sim\u00e9trico, con funci\u00f3n protectora. Aparecen en case todas as arqueas e en moitas bacterias. Nalgunhas arqueas sen parede, a capa S fai de parede celular.\nC\u00e1psulas.\nAlgunhas bacterias te\u00f1en unha capa mucosa que as rodea chamada c\u00e1psula bacteriana ou glicoc\u00e1lix, formado por materiais viscosos e pega\u00f1entos, formados maiormente por polisac\u00e1ridos, \u00e1s veces con prote\u00ednas, e pode conter capas r\u00edxidas e flexibles. Son importantes para a adherencia a superficies, e resistencia ao desecamento e \u00e1 fagocitose, polo que son un factor de virulencia.\nNucleoide, cromosoma e pl\u00e1smidos.\nO nucleoide \u00e9 a rexi\u00f3n densa xeralmente central da c\u00e9lula, onde se acumula o ADN superenrolado do cromosoma bacteriano. Non est\u00e1 rodeado de membrana nuclear, polo que non te\u00f1en n\u00facleo. Como excepci\u00f3n, o m\u00e1is parecido a un n\u00facleo entre as bacterias \u00e9 unha membrana lip\u00eddica que rodea ao cromosoma na especie \"Gemmata obscuriglobus\", a\u00ednda que \u00e9 moi distinta da envoltura nuclear eucariota.\nOs procariotas te\u00f1en un cromosoma grande circular e superenrolado e xeralmente varias mol\u00e9culas pequenas de ADN circular chamadas pl\u00e1smidos. O cromosoma procari\u00f3tico case sempre \u00e9 circular e \u00fanico. Hai excepci\u00f3ns de bacterias con cromosomas li\u00f1ais e con m\u00e1is dun. O cromosoma cont\u00e9n fundamentalmente ADN pero tam\u00e9n unhas prote\u00ednas estruturais, distintas \u00e1s histonas eucariotas, e alg\u00fan ARN entranscrici\u00f3n e prote\u00ednas reguladoras. Un cromosoma bacteriano de tama\u00f1o medio, como o de \"Escherichia coli\" ten uns 4,6 mill\u00f3ns de pares de bases, pero alg\u00fans te\u00f1en pouco m\u00e1is de medio mill\u00f3n, como alg\u00fans \"Mycoplasma\".\nOs pl\u00e1smidos son pequenos circuli\u00f1os de ADN bicatenario, moito m\u00e1is pequenos que o cromosoma grande, pero que tam\u00e9n se replican durante a divisi\u00f3n celular e conte\u00f1en xenes, que \u00e1s veces son moi importantes para a vida da c\u00e9lula procariota e a s\u00faa virulencia. Os pl\u00e1smidos poden pasarse dunhas c\u00e9lulas procariotas a outras na conxugaci\u00f3n bacteriana o que significa un intercambio de xenes. Son com\u00fans nas bacterias e nas arqueas e alg\u00fans eucariotas (l\u00e9vedos) tam\u00e9n pode haber pl\u00e1smidos.\n\u00c9 caracter\u00edstico do xenoma procari\u00f3tico a presenza de oper\u00f3ns para regular a expresi\u00f3n x\u00e9nica. Un oper\u00f3n cont\u00e9n un grupo de xenes e rexi\u00f3ns regulatorias, que est\u00e1n baixo o control dun s\u00f3 sinal regulatorio ou promotor. Os xenes do oper\u00f3n transcr\u00edbense xuntos. Son raros en eucariotas.\nRibosomas.\nAs c\u00e9lulas procariotas pos\u00faen numerosos ribosomas, que constan de subunidade maior e menor, onde se realiza a s\u00edntese de prote\u00ednas. Son ribosomas de 70 S, con subunidades de 30S e 50S. A subunidade menor cont\u00e9n unha mol\u00e9cula de ARNr 16S (moi importante en estudos filoxen\u00e9ticos) e unhas 21 prote\u00ednas, e a subunidade maior ten unha mol\u00e9cula de ARNr 23S e outra de 5S, xunto cunhas 34 prote\u00ednas. Por tanto, son m\u00e1is pequenos que os ribosomas eucari\u00f3ticos citoplasm\u00e1ticos (de 80 S) e m\u00e1is parecidos aos ribosomas mitocondriais e cloropl\u00e1sticos. A s\u00edntese proteica en Bacteria empeza sempre pola formilmetionina (o grupo formilo elim\u00ednase despois), e en Archaea empeza pola metionina (igual que en eucariotas). Moitos antibi\u00f3ticos inhiben o funcionamento dos ribosomas procari\u00f3ticos, entre os que est\u00e1n a estreptomicina, puromicina, cloranfenicol ou tetraciclina.\nFimbrias e pili.\nSon estruturas superficiais filamentosas proteicas parecidas a flaxelos, pero que non serven para moverse, sen\u00f3n para a fixaci\u00f3n a superficies e formaci\u00f3n de biopel\u00edculas. Os pili son m\u00e1is longos que as fimbrias, participan na conxugaci\u00f3n bacteriana e son o lugar de adhesi\u00f3n de virus.\nFlaxelos.\nOs procariotas poden ter un ou varios flaxelos ou poden non ter nig\u00fan. Son distintos dos flaxelos eucariotas, xa que est\u00e1n formados por flaxelina (non por tubulina), son moito m\u00e1is finos, formados por un s\u00f3 cilindro (carecen da estrutrua de 9+2 microt\u00fabulos eucariota), e na base te\u00f1en unha estrutura complexa onde se orixina o movemento rotatorio (os eucariotas na base te\u00f1en un corpo basal similar a un centr\u00edolo e m\u00f3vense batendo. Na base existe unha rexi\u00f3n chamada gancho e debaixo est\u00e1 a base motora ancorada na parede celular e na membrana plasm\u00e1tica formada por un eixe e eun sistema de aneis proteico. As prote\u00ednas Mot e Fli da base controlan o movemento flaxelar, que depende da forza prot\u00f3n motriz que xera o gradiente de prot\u00f3ns que se crea a trav\u00e9s da membrana.\nSegundo a disposici\u00f3n dos flaxelos a c\u00e9lula pode ter flaxelaci\u00f3n monotrica (un flaxelo), lofotrica (un penacho de flaxelos), anfitrica (flaxelos ou penachos nos dous polos da c\u00e9lula) ou peritrica (por toda a superficie). Se non te\u00f1en flaxelos son atricas, pero estas c\u00e9lulas tam\u00e9n se poden mover por un mecanismo de esvaramento bacteriano (xeralmente en c\u00e9lulas filamentosas e bacilares). A mobilidade das bacterias perm\u00edtelles ter movementos quimiot\u00e1cticos e fotot\u00e1cticos.\nInclusi\u00f3ns.\nNo interior da bacteria obs\u00e9rvanse acumulaci\u00f3ns de substancias en forma de gr\u00e1nulos e outras inclusi\u00f3ns, que en xeral serven para o almacenamento de substancias estruturais ou de reservas de enerx\u00eda. Poden ser gr\u00e1nulos de pol\u00edmeros de reserva de carbono e enerx\u00eda de poli-\u03b2-hidroxibutirato (PHB) ou de glic\u00f3xeno. Outros son gr\u00e1nulos de polifosfato (almacenan fosfato inorg\u00e1nico) ou de xofre elemental (en bacterias que oxidan compostos de xofre reducidos), ou part\u00edculas cristalinas de ferro de magnetita, con propiedades magn\u00e9ticas e rodeados dunha monocapa lip\u00eddica, que constit\u00faen os magnetosomas das bacterias magnetot\u00e1cticas.\nVes\u00edculas de gas.\nSon ves\u00edculas fusiformes cheas de gas que lle dan flotabilidade \u00e1 profundidade axeitada a bacterias acu\u00e1ticas como as cianobacterias, e bacterias verdes de p\u00farpuras fot\u00f3trofas e noutras non fot\u00f3trofas e nalgunhas arqueas. Te\u00f1en unha membrana proteica duns 2\u00a0nm impermeable \u00e1 auga e solutos, pero permeables aos gases, dos cales est\u00e1n cheas de gas.\nMembranas internas.\nA\u00ednda que as bacterias non te\u00f1en un sistema endomembranoso como o eucariota (formado por aparato de Golgi, ret\u00edculo endoplasm\u00e1tico e outros compartimentos vesiculares), algunhas especies poden ter conxuntos de membranas internas que derivan de invaxinaci\u00f3ns da membrana plasm\u00e1tica, que poden manter a conexi\u00f3n con ela ou non, onde almacenan pigmentos fotosint\u00e9ticos ou encimas.\nUn destes repregamentos, chamado mesosoma, orix\u00ednase como un artefacto resultado da aplicaci\u00f3n das t\u00e9cnicas de preparaci\u00f3n para a microscop\u00eda. Antes pens\u00e1base que era unha estrutura com\u00fan e natural que intervi\u00f1a na respiraci\u00f3n e reproduci\u00f3n, pero hoxe parece que non existe nas bacterias en estado natural.\nCarboxisoma.\nSon estruturas especiais que aparecen en cianobacterias, bacterias nitrificantes e tiobacilos, consistentes en compartimentos rodeados dunha cuberta poli\u00e9drica proteica de 80-140\u00a0nm, que se cre acumulan CO2 e encimas como a anhidrase cab\u00f3nica e a RuBisCO para mellorar a eficacia da fixaci\u00f3n do carbono. A cuberta ten poros para que entren e saian substancias.\nClorosoma.\n\u00c9 unha estrutura antena elipsoidal para a captaci\u00f3n de luz que se encontra nas bacterias verdes do xofre e noutros fot\u00f3trofos anoxix\u00e9nicos. Os clorosomas conte\u00f1en unha gran cantidade de mol\u00e9culas de bacterioclorofila e carotenoides pero moi poucas prote\u00ednas e son moi eficaces na captaci\u00f3n de luz, o que \u00e9 importante para estas bacterias que viven en zonas pouco iluminadas. Miden nas bacterias verdes do xofre de 100 a 200\u00a0nm de longo.\nCitoesqueleto.\nO citoesqueleto procariota est\u00e1 formado polas prote\u00ednas filamentosas con funci\u00f3n estrutural que se encontran no citoplasma procariota, que se descubriron a partir de 1990. Algunhas son an\u00e1logas \u00e1s prote\u00ednas citoesquel\u00e9ticas eucariotas, pero outras son exclusivas . As prote\u00ednas m\u00e1is importantes son a FtsZ (que interv\u00e9n na divisi\u00f3n celular), MreB (forma da bacteria, formaci\u00f3n do septo, polaridade), crescentina (forma da c\u00e9lula), sistema MinCDE (posiciona o septo). Outras son a bactofilina e crenactina.\nClasificaci\u00f3n morfol\u00f3xica.\nPola envoltura celular segundo o manual de Bergey.\nDependendo do tipo de parede celular e do n\u00famero de membranas, no manual de Bergey de 1980 distingu\u00edronse os seguentes tipos de c\u00e9lulas procariotas:\nPola envoltura celular na clasificaci\u00f3n de Gupta.\nDiv\u00eddense as bacterias en dous grupos: monodermas (parede dunha capa) e didermas (parede de d\u00faas capas). Serve para distinguir os casos en que a tinguidura de Gram non \u00e9 clarificadora. En xeral as bacterias con envoltura de d\u00faas capas (capa de peptidoglicano + membrana externa) son gramnegativas, e as que te\u00f1en unha soa capa grosa de pepticoglicano son grampositivas. Por\u00e9n, hai algunhas excepci\u00f3ns e casos de tinguidura de Gram ambigua, polo que non sempre se corresponde a tinguidura de Gram coa estrutura da parede e o grupo taxon\u00f3mico. Isto fai que \u00e1s veces sexa preferible dividir as bacterias independentemente da tinguidura en monodermas (dunha soa membrana e unha soa capa na parede: membrana plasm\u00e1tica + peptidoglicano) e didermas (con d\u00faas membranas e a capa fina de proteoglicano en medio: membrana plasm\u00e1tica + peptidoglicano + membrana externa). Ademais esta agupaci\u00f3n ten un apoio filoxen\u00e9tico.\nMetabolismo.\nO metabolismo da c\u00e9lula procariota est\u00e1 extraordinariamente diversificado, debido \u00e1 gran variedade de ambientes nos que evolucionaron. Ao contrario, nas c\u00e9lulas eucariotas hai s\u00f3 dous tipos de metabolismo: quimioheter\u00f3trofo e fotoaut\u00f3trofo. O seu metabolismo pode clasificarse atendendo aos seguinte requirimentos:\nFonte de enerx\u00eda:\nFonte de carbono:\nFonte redutora ou doadora de hidr\u00f3xeno e electr\u00f3ns:\nTipos nutricionais.\nA combinaci\u00f3n entre os diferentes tipos metab\u00f3licos da secci\u00f3n anterior d\u00e1 lugar aos seguintes tipos de procariotas:\nRespiraci\u00f3n.\nPoden realizar a respiraci\u00f3n aerobia na cal o ox\u00edxeno funciona como aceptor final de electr\u00f3ns da cadea respiratoria. En condici\u00f3ns anaerobias pode fermentar ou respirar anaerobicamente. A respiraci\u00f3n anaerobia \u00e9 diversa e arcaica, en lugar do ox\u00edxeno usa xeralmente como aceptor unha substancia inorg\u00e1nica como nitrato, xofre, sulfato, tiosulfato, CO2, Fe+3, Mn+4, seleniato, arseniato, e rara vez unha substancia org\u00e1nica como fumarato, DMSO, TMAO ou clorobenzoato. Segundo a s\u00faa respiraci\u00f3n as c\u00e9lulas procariotas poden ser:\nOs organismos heter\u00f3trofos te\u00f1en xeralmente metabolismo aerobio (respiran ox\u00edxeno); e como a oxidaci\u00f3n da glicosa e outras substancias libera moita m\u00e1is energ\u00eda que a s\u00faa utilizaci\u00f3n anaerobia, os seres aerobios, que non foron os primeiros que apareceron, acabaron convert\u00e9ndose nos organismos dominantes na Terra pola s\u00faa maior eficacia enerx\u00e9tica.\nReproduci\u00f3n.\nA reproduci\u00f3n normal \u00e9 asexual por fisi\u00f3n binaria, pero tam\u00e9n te\u00f1en alg\u00fans tipos de procesos que lembran \u00e1 reproduci\u00f3n sexual (porque hai unha transferencia xen\u00e9tica) e que se denominan \"reproduci\u00f3n\" parasexual, a\u00ednda que non dan lugar \u00e1 multiplicaci\u00f3n do n\u00famero de individuos."}
{"id": "125363", "revid": "65337", "url": "https://gl.wikipedia.org/wiki?curid=125363", "title": "Beriberi", "text": "Beriberi \u00e9 unha enfermidade producida por carencia de vitamina B1 (tiamina), presenta dous cadros cl\u00ednicos distintos: un en nenos recentemente nacidos de nais con deficiencia en vitamina B1 e outro en adultos.\nAparici\u00f3n.\nEn nenos de sete anos aparece unha forma aguda con abdome brando e distendido, v\u00f3mitos, c\u00f3lico, insuficiencia card\u00edaca e convulsi\u00f3ns.\nEn adultos hai dous tipos, o \"seco\", nervioso ou paral\u00edtico caracterizado por unha polineuropat\u00eda cr\u00f3nica, invalidante en maior ou menor medida e que pode estar ligada a trastornos no sistema nervioso central (encefalopat\u00eda de Wernicke-Korsakoff), e o tipo \"h\u00famido\", caracterizado pola aparici\u00f3n de edemas progresivos causados por unha insuficiencia card\u00edaca de alto gasto, na que se observan poucas alteraci\u00f3ns do ECG, adoita asociarse con outros d\u00e9ficits de vitaminas.\nO beriberi foi, at\u00e9 o s\u00e9culo XX, unha enfermidade end\u00e9mica en moitas poboaci\u00f3ns de Asia Oriental cuxa dieta -en gran medida motivada pola pobreza- restrinx\u00edase a un elevado consumo de arroz, m\u00e1xime se este arroz \"non\" \u00e9 integral (\u00e9 dicir, se carec\u00eda da s\u00faa cascarilla)."}
{"id": "125364", "revid": "89787", "url": "https://gl.wikipedia.org/wiki?curid=125364", "title": "Malcolm Campbell", "text": "Malcolm Campbell, nado o 11 de marzo de 1885 e finado o 31 de decembro de 1948, foi un automobilista de carreiras ingl\u00e9s as\u00ed como tam\u00e9n un xornalista dedicado a temas de automobilismo. Ga\u00f1ou o rexistro de velocidade mundial en terra e en auga en diversas ocasi\u00f3ns durante as d\u00e9cadas de 1920 e 1930, con veh\u00edculos denominados \"Blue bird\"."}
{"id": "125377", "revid": "56817", "url": "https://gl.wikipedia.org/wiki?curid=125377", "title": "Bibimbap", "text": "Bibimbap \u00e9 un prato popular da gastronom\u00eda de Corea. Literalmente significa \"arroz mesturado\" ou \"comida mesturada\".\nCaracter\u00edsticas.\nConsiste nunha cunca de arroz con vexetais e carne enriba. No intre de comelo hanse mesturar os ingredientes e engadirlles aceite de s\u00e9samo e gochujang (pasta de pemento picante vermello). Xeralmente s\u00e9rvese xunto a unha sopa e outro prato de acompa\u00f1amento."}
{"id": "125386", "revid": "23204", "url": "https://gl.wikipedia.org/wiki?curid=125386", "title": "Petra Haden", "text": "Petra Haden, nada en Nova York o 11 de outubro de 1971, \u00e9 unha violinista estadounidense.\nTraxectoria.\nFormou parte de numerosas bandas ao longo da s\u00faa carreira, nas que se incl\u00faen The Decemberists ou The Rentals. Ademais, contribu\u00edu en gravaci\u00f3ns e actuaci\u00f3ns de grupos como Weezer, Foo Fighters, Beck, Mike Watt, Green Day ou Jimmy Eat World.\n\u00c9 filla do baixista de jazz Charlie Haden, quen tivo m\u00e1is fillos ademais de Petra: Rachel Haden e Tanya Haden (con quen Petra forma \"The Haden Triplets\") e o baixista Josh Haden.\nPetra Haden fixo unha versi\u00f3n do disco de The Who titulado \"The Who Sell Out\" a capella. Tam\u00e9n editou o seu \u00fanico traballo en solitario, chamado \"Imaginaryland\", en 1999, xusto antes de ser atropelada nos \u00c1nxeles polo que tivo que retirarse da interpretaci\u00f3n durante sete meses."}
{"id": "125397", "revid": "88215", "url": "https://gl.wikipedia.org/wiki?curid=125397", "title": "Franz Stahl", "text": "Franz Stahl, nado o 30 de outubro de 1962, foi o guitarrista da banda de hardcore punk Scream, onde o seu irm\u00e1n Peter Stahl era o cantante. Foi tam\u00e9n membro de Foo Fighters durante un breve per\u00edodo de tempo, de 1997 a 1999, sendo o substituto de Pat Smear. Foi substitu\u00eddo por Chris Shiflett durante a gravaci\u00f3n do \u00e1lbum \"There Is Nothing Left to Lose\", debido a diferenzas creativas. Antes dos Foo Fighters, Franz tocou na banda Wool dende 1990 ata 1996 xunto ao seu irm\u00e1n. Dende 1997 ata xullo do 2005, Franz Stahl tocou xunto ao m\u00fasico xapon\u00e9s J.\nStahl \u00e9 un grande seareiro da Gibson Les Paul, a cal normalmente usa. Por\u00e9n, no v\u00eddeo musical para o tema de Foo Fighters \"My Hero\", Franz toca unha Fender Stratocaster.\nNa actualidade Stahl vive en Hollywood, California. Comp\u00f3n a s\u00faa propia m\u00fasica e s\u00f3bea ao seu MySpace."}
{"id": "125401", "revid": "5312", "url": "https://gl.wikipedia.org/wiki?curid=125401", "title": "Yukio Hatoyama", "text": "Yukio Hatoyama (\u9ce9\u5c71 \u7531\u7d00\u592b, \u306f\u3068\u3084\u307e \u3086\u304d\u304a, \"Hatoyama Yukio\"), nado en Bunky\u014d o 11 de febreiro de 1947, \u00e9 un pol\u00edtico xapon\u00e9s, actualmente l\u00edder do Partido Democr\u00e1tico do Xap\u00f3n. Foi primeiro ministro dese pa\u00eds dende setembro de 2009 at\u00e9 xu\u00f1o de 2010.\nFoi electo nas Elecci\u00f3ns xerais do 30 de agosto do 2009 tras derrotar o Partido Liberal Dem\u00f3cratico. O seu triunfo significou o termo de cincuenta anos de gobernos conservadores e a instalaci\u00f3n por vez primeira na historia dun goberno progresista no pa\u00eds."}
{"id": "125404", "revid": "5467", "url": "https://gl.wikipedia.org/wiki?curid=125404", "title": "Soka-tira", "text": ""}
{"id": "125411", "revid": "23204", "url": "https://gl.wikipedia.org/wiki?curid=125411", "title": "Oliveira (hom\u00f3nimos)", "text": "Unha oliveira \u00e9 unha \u00e1rbore do x\u00e9nero \"Olea\". Como top\u00f3nimo pode referirse a:\nComo apelido pode referirse a:"}
{"id": "125412", "revid": "13048", "url": "https://gl.wikipedia.org/wiki?curid=125412", "title": "Cassius Clay", "text": ""}
{"id": "125421", "revid": "89787", "url": "https://gl.wikipedia.org/wiki?curid=125421", "title": "Girolamo Fabrizi d'Acquapendente", "text": "Girolamo Fabrizi d'Acquapendente, (en lat\u00edn, Hieronymus Fabricius; en galego, Xerome Fabricio), nado en Acquapendente en 1537 e finado o 21 de maio de 1619, foi un destacado anatomista italiano.\nTraxectoria.\nBiograf\u00eda acad\u00e9mica.\nFabricio estudou en Padua, onde terminou ocupando a c\u00e1tedra de cirurx\u00eda at\u00e9 ent\u00f3n nas mans do seu antigo profesor Gabriele Falloppio (1523-1562). O seu alumno m\u00e1is soado ser\u00e1 William Harvey (1578-1657), con quen lle unir\u00e1 unha longa amizade e ao que axudar\u00e1 considerablemente nos seus traballos sobre a circulaci\u00f3n sangu\u00ednea.\nLabor.\nFabricio foi o primeiro en aplicar exhaustivamente o m\u00e9todo de Vesalio da observaci\u00f3n directa ao estudo dos embri\u00f3ns. As\u00ed mesmo, foi pioneiro na publicaci\u00f3n de ilustraci\u00f3ns baseadas no estudo sistem\u00e1tico do desenvolvemento do pito.\nGrazas \u00e1 disecci\u00f3n de animais, Fabricius investigou a formaci\u00f3n do feto, a estrutura do es\u00f3fago, o est\u00f3mago e o intestino, as\u00ed como as particularidades do ollo, o o\u00eddo e a larinxe. A s\u00faa principal achega foi o descubrimento das v\u00e1lvulas membranosas no interior das veas.\nFabricio estudou a embriox\u00e9nese de varios vertebrados, facendo especial \u00e9nfase na anatom\u00eda dos embri\u00f3ns m\u00e1is que nos procesos de desenvolvemento. A bolsa de Fabricio das aves (\u00f3rgano inmunitario e hematopo\u00e9tico) recibe ese nome no seu honor. A s\u00faa visi\u00f3n da nova embriolox\u00eda est\u00e1 presente na influencia que exerceu sobre William Harvey.\nBibliograf\u00eda.\nOs seus escritos de anatom\u00eda e fisiolox\u00eda foron reunidos baixo o t\u00edtulo de \"Opera omnia anotomica et phisiologica\" e os seus tratados de cirurx\u00eda na s\u00faa \"Opera chirurgica\"(1617)."}
{"id": "125422", "revid": "1660", "url": "https://gl.wikipedia.org/wiki?curid=125422", "title": "Hieronymus Fabricius", "text": ""}
{"id": "125423", "revid": "1660", "url": "https://gl.wikipedia.org/wiki?curid=125423", "title": "Xer\u00f3nimo Fabricio", "text": ""}
{"id": "125438", "revid": "25871", "url": "https://gl.wikipedia.org/wiki?curid=125438", "title": "Peder S\u00f8rensen", "text": "Peder S\u00f8rensen, nado en 1542 e finado en 1602, foi un f\u00edsico dinamarqu\u00e9s e un dos m\u00e1is importantes seguidores de Paracelsus.\nTraxectoria.\nO seu traballo incl\u00fae o tratado maior \"Idea medicinae philosophicae\" (Idea de Medicina Filos\u00f3fica) de 1571, afirmando a superioridade das ideas de Paracelsus sobre aquelas de Galen. Estudosos inclu\u00edndo Jole Shackelford e Hiro Hirai (\"Le concept de semences dans les th\u00e9ories de la mati\u00e8re \u00e0 la Renaissance\", 2005) demandaron que S\u00f8rensen foi un predecesor importante de ambos, Johann Baptista von Helmont e Pierre Gassendi."}
{"id": "125450", "revid": "1660", "url": "https://gl.wikipedia.org/wiki?curid=125450", "title": "Petrus Severinus", "text": ""}
{"id": "125451", "revid": "1131", "url": "https://gl.wikipedia.org/wiki?curid=125451", "title": "Galer\u00eda de imaxes de embarcaci\u00f3ns de Viveiro", "text": "Galer\u00eda de imaxes de embarcaci\u00f3ns de Viveiro."}
{"id": "125458", "revid": "6939", "url": "https://gl.wikipedia.org/wiki?curid=125458", "title": "Peder Soerensen", "text": ""}
{"id": "125462", "revid": "1131", "url": "https://gl.wikipedia.org/wiki?curid=125462", "title": "Galer\u00eda de imaxes da rapa das bestas no curro de Candaoso", "text": "Rapa das bestas no curro de Candaoso, nos montes de Buio, na parroquia de Santo Andr\u00e9 de Boimente (Viveiro)"}
{"id": "125468", "revid": "23204", "url": "https://gl.wikipedia.org/wiki?curid=125468", "title": "William Harvey", "text": "William Harvey (Folkestone, 1 de abril de 1578 ? Londres, 3 de xu\u00f1o de 1657) foi un m\u00e9dico brit\u00e1nico que describiu por primeira vez correctamente os detalles do sistema circulatorio do sangue ao ser bombeado por todo o corpo pola acci\u00f3n do coraz\u00f3n.\nEstudou Medicina na Universidade de Cambridge, onde, en 1602, se doutorou. Estudou entre 1597 e 1601 en P\u00e1dua con Fabricius). Exerceu cl\u00ednica en Londres e foi m\u00e9dico do Hospital de San Bartolomeo, sendo, en 1609, nomeado profesor de Anatom\u00eda e Cirurx\u00eda no Colexio Real.\nOs seus estudos inspiraron as ideas de Ren\u00e9 Descartes, que na s\u00faa \"Descrici\u00f3n do Corpo Humano\" dixo que as arterias e as veas eran canos que cargaban nutrientes polo corpo. Moitos cren que el descubriu e expandiu as t\u00e9cnicas de medicina musulm\u00e1, particularmente o traballo de Ibn Nafis, que lanzou os primeiros estudos sobre a maior\u00eda das veas e arterias no s\u00e9culo XIII. A pesar da discusi\u00f3n que o seu descubrimento desencadeou, as s\u00faas ideas acabaron por ser aceptadas a\u00ednda durante a s\u00faa vida. Na \u00e9poca na que a discusi\u00f3n decorr\u00eda, os seus defensores foran chamados polos opositores como \u00abcirculatores\u00bb.\nSon tam\u00e9n notables os seus estudos sobre a xeraci\u00f3n. Realizando traballos probados, emprega os animais do parque do rei, conclu\u00edndo que todo ser vivo prov\u00e9n dun ovo. Deixou todos os seus cargos en 1646, retir\u00e1ndose para o campo, rexeitando a presidencia do Colexio dos M\u00e9dicos para que fose elixido en 1654."}
{"id": "125475", "revid": "55340", "url": "https://gl.wikipedia.org/wiki?curid=125475", "title": "Edward Tyson", "text": "Edward Tyson, nado en Clevedon, Somerset, en 1650 e finado o 1 de agosto de 1708, foi un m\u00e9dico e anatomista brit\u00e1nico.\nTraxectoria.\nTyson lic\u00e9nciase en Artes en Oxford, e en 1677 obt\u00e9n o seu doutoramento en Medicamento pola Universidade de Cambridge. En 1684 \u00e9 nomeado m\u00e9dico e gobernador do Bethlem Royal Hospital de Londres (o primeiro hospital psiqui\u00e1trico de Gran Breta\u00f1a).\nTyson \u00e9 considerado un dos fundadores da anatom\u00eda comparada. En 1680 descobre que as marsopas son mam\u00edferos. En 1698 practica a disecci\u00f3n dun chimpanc\u00e9. Publica os seus resultados nun libro titulado \"Orang-Outang, sive Homo Sylvestris: or, the Anatomy of a Pygmie Compared with that of a Monkey, an Ape, and a Man\". Nel, chega \u00e1 conclusi\u00f3n de que o chimpanc\u00e9 asem\u00e9llase m\u00e1is ao ser humano que aos monos."}
{"id": "125476", "revid": "65337", "url": "https://gl.wikipedia.org/wiki?curid=125476", "title": "Johann Conrad Gessner", "text": "Johann Conrad Gessner, nado o 26 de marzo de 1516 e finado o 13 de decembro de 1565, tam\u00e9n co\u00f1ecido como Konrad Gessner, Conrad von Gesner, Conrad Gesner e Conradus Gesnerus (non confundir con Johannes Gessner, 1709-1790), foi un naturalista e bibli\u00f3grafo su\u00edzo.\nA s\u00faa \"Historia Animalium\" en catro volmes (1551-1558) consid\u00e9rase como o fundamento da zoolox\u00eda moderna.\nTraxectoria.\nNado e educado en Z\u00faric, foi o fillo dun peleteiro. Despois da morte do seu pai na batalla de Kappel de (1531), pasou apuros econ\u00f3micos. Con todo ti\u00f1a bos amigos como o seu antigo mestre Oswald Myconius, e Heinrich Bullinger, e conseguiu continuar os seus estudos nas universidades de Estrasburgo e de Bourges (1532 -1533); en Par\u00eds, atopou un xeneroso patr\u00f3n na persoa de Job Steiger de Berna.\nEn 1535, a inquietude relixiosa f\u00edxoo volver a Z\u00faric, onde casou. Os seus amigos anim\u00e1rono a que fose a estudar a Basilea (1536), de xeito que en 1537 obtivo o posto de profesor de grego na nova Academia de Lausana (naquel ent\u00f3n pertencente a Berna). Aqu\u00ed p\u00faidose dedicar aos estudos cient\u00edficos, especialmente na \u00e1rea da bot\u00e1nica.\nEn 1540-1541 visitou a famosa Universidade de Medicamento da Facultade de Medicina de Montpellier, obtivo o t\u00edtulo de doutor en medicamentos (1541) en Basilea e estableceuse en Z\u00faric para exercer, obtendo o posto de profesor de F\u00edsica no \"Carolinum\". Al\u00ed pasou o resto da s\u00faa vida salvo algunha viaxe a alg\u00fan pa\u00eds estranxeiro e as s\u00faas traves\u00edas cada ver\u00e1n polo seu pa\u00eds para realizar estudos bot\u00e1nicos. Durante este tempo dedicouse a preparar libros de distintas materias. Morreu da peste, o ano en que foi ennobrecido.\nEntre os seus contempor\u00e1neos foi reco\u00f1ecido especialmente como bot\u00e1nico, a\u00ednda que os seus manuscritos sobre esta materia non foron publicados at\u00e9 bastante despois da s\u00faa morte (en N\u00faremberg, 1751 - 1771, 2 vols. folio), publicando el mesmo unicamente \"Enchiridion historiae plantarum\" (iszli) e o \"Catalogus plantarum\" (1542) en catro idiomas.\nEn 1545 publicou o seu destacable \"Bibliotheca universalis\" (ed. por J Simler, 1574), supostamente un cat\u00e1logo en lat\u00edn, grego e hebreo) de todos os escritores que viviran at\u00e9 a data cos t\u00edtulos das s\u00faas obras. Unha segunda parte \"Pandectarium sive partitionum universalium Conradi Gesneri Ligurini libri XXI\", apareceu en 1548; da que unicamente rematara 19 libros. Este adoita ser considerado pola cr\u00edtica como o \u00abprimeiro sistema de clasificaci\u00f3n bibliogr\u00e1fica\u00bb. O \u00faltimo, unha enciclopedia sobre teolox\u00eda, foi publicado en 1549, pero o pen\u00faltimo, destinado a inclu\u00edr os seus traballos de medicamentos, nunca foi terminado.\nO seu gran traballo zool\u00f3xico, \"Historia animalium\", aparecido en 4 vols. (cuadr\u00fapedes, aves, peixes) folio, 1551 - 1558, en Z\u00faric; un quinto (serpes) publicouse en 1587 (hai unha traduci\u00f3n ao alem\u00e1n, titulada \"Thierbuch\", dos catro primeiros volumes, Z\u00faric, 1563): este traballo \u00e9 o punto de partida da zoolox\u00eda moderna. Non contento con estas vastas obras, Gessner escribiu en 1555 o seu libro titulado \"Mithridates de differentis linguis\", un reconto de 130 linguas co\u00f1ecidas cunha pregaria en 22 linguas. En 1556 apareceu a s\u00faa edici\u00f3n dos traballos de Claudius Aelianus.\nPara a xente non interesada en temas cient\u00edficos, Gessner \u00e9 m\u00e1is co\u00f1ecido polo seu amor \u00e1s monta\u00f1as (por baixo da li\u00f1a de neve) e polas s\u00faas m\u00faltiples excursi\u00f3ns entre elas, realizadas parcialmente por intereses bot\u00e1nicos, pero tam\u00e9n para gozar do exercicio e das belezas da natureza.\nEn 1541 engadiu ao seu \"Libellus de lacte et operibus lactariis\" unha carta dirixida ao seu amigo J. Vogel, de Glarus, sobre a marabilla de atoparse entre as monta\u00f1as, do seu amor por elas e do seu firme prop\u00f3sito de escalar polo menos unha cada ano, non s\u00f3 para recoller flores sen\u00f3n tam\u00e9n para exercitar o corpo. En 1555 Gessner publicou a s\u00faa narraci\u00f3n \"Descriptio Montis Fracti sive Montis Pilati\" da s\u00faa excursi\u00f3n ao Gnepfstein (1.920 m), o m\u00e1is baixo dos picos do Monte de Pilatos.\nHonras.\nGessner estaba representado nos billetes de 50 Francos su\u00edzos emitidos entre 1978 e 1994. \nAbreviatura.\nA abreviatura Gesner empr\u00e9gase para indicar a Johan Conrad Gessner (Conrad Gesner) como autoridade na descrici\u00f3n e clasificaci\u00f3n cient\u00edfica dos vexetais."}
{"id": "125477", "revid": "1660", "url": "https://gl.wikipedia.org/wiki?curid=125477", "title": "Conrad Gessner", "text": ""}
{"id": "125478", "revid": "56817", "url": "https://gl.wikipedia.org/wiki?curid=125478", "title": "Kaito Kuroba", "text": " ou Caco Kid \u00e9 un personaxe ficticio da serie \"O detective Conan\", creado por Gosho Aoyama.\nVida de Caco Kid.\nO ladr\u00f3n pantasma.\nA pai de Kaito Kuroba, Toichi Kuroba, exerc\u00eda no estranxeiro coma ladr\u00f3n, obtendo tesouros sen empregar nunca a violencia. Un sobranceiro escritor, Yusaku Kudo (pai de Shinichi), co\u00f1ecendo que a CIA, a Interpol e o FBI o chamaban ladr\u00f3n 1412, xogou coas cifras num\u00e9ricas ata obter o nome xapon\u00e9s Caco Kid.\nLogo da morte do seu pai por parte dunha organizaci\u00f3n clandestina (probablemente os Homes de Negro), Kaito asume o papel de ladr\u00f3n para vingar a morte do seu pai, actuando no Xap\u00f3n coma o ladr\u00f3n pantasma. Ten como axudante a un amigo de seu pai, Ji, quen lle aconsella sobre os seus roubos e quen o intenta guiar polo bo cami\u00f1o.\nInimizade con Shinichi Kudo.\nCaco Kid ten coma obxectivo secundario roubar a perla negra, en posesi\u00f3n da familia Suzuki. Cando Conan descobre que o ladr\u00f3n argalla algo, despr\u00e1zase ata o lugar do roubo para impedir o delito.\nKaito realiza os seus roubos con perspicacia e intelixencia. \u00c9 moi observador e detalla os seus delitos ata o punto m\u00e1is m\u00ednimo. As s\u00faas estratexias poden ir de disfrazarse de polic\u00eda para enganar \u00f3s axentes ata desprazarse grazas a bengalas de luz.\nMalia isto, Conan e Kid tampouco son tan diferentes. A principal diferenza \u00e9 que un traza impensables roubos para lucir o seu caletre e o outro intenta detelos.\nMundo Kaito.\nKaito tam\u00e9n ten unha vida de estudante. \u00d3 igual ca Shinichi, ten unha moza \u00e1 que nunca lle confesou os seus sentimentos: Aoko Nakamori, que precisamente \u00e9 filla do inspector da polic\u00eda que sempre intenta deter a Kid, o inspector Nakamori.\nKaito pode contar coas predici\u00f3ns extrasensoriais da s\u00faa amiga Akako, quen adoita ter visi\u00f3n do que acontecer\u00e1. Un detective do mesmo talle ca Shinichi, Saguru Hakuba, tam\u00e9n intenta deter os roubos do criminal da compa\u00f1a da s\u00faa aguia Watson."}
{"id": "125481", "revid": "32797", "url": "https://gl.wikipedia.org/wiki?curid=125481", "title": "Mart\u00edn Alonso Pinz\u00f3n", "text": "Mart\u00edn Alonso Pinz\u00f3n, nado en Palos de la Frontera, provincia de Huelva, en 1441 e finado no mesmo lugar o 31 de marzo de 1493, foi un navegante e explorador espa\u00f1ol, codescubridor de Am\u00e9rica.\nTraxectoria.\nNavegou xunto con Cristovo Col\u00f3n na s\u00faa primeira viaxe ao Novo Mundo, en 1492, como capit\u00e1n da Pinta. Mart\u00edn Alonso naceu no seo dunha familia acomodada de mari\u00f1eiros. Era o maior dos irm\u00e1ns Pinz\u00f3n e arrendatario das carabelas La Ni\u00f1a e La Pinta. Os seus irm\u00e1ns Vicente Y\u00e1\u00f1ez e Francisco Mart\u00edn Pinz\u00f3n foron na primeira viaxe colombina en calidade de capit\u00e1n e mestre da Ni\u00f1a, respectivamente."}
{"id": "125484", "revid": "89787", "url": "https://gl.wikipedia.org/wiki?curid=125484", "title": "Lambada", "text": "A lambada \u00e9 un baile sensual e provocativo dalgunhas zonas do norte do Brasil. Tr\u00e1tase dunha mestura de carimb\u00f3 e merengue, amais dalgunhas outras influencias de diversos ritmos."}
{"id": "125487", "revid": "23204", "url": "https://gl.wikipedia.org/wiki?curid=125487", "title": "Jan Swammerdam", "text": "Jan Swammerdam, nado o 12 de febreiro de 1637 e morto o 17 de febreiro de 1680, foi un cient\u00edfico dos Pa\u00edses Baixos, un dos pioneiros no uso do microscopio.\nTraxectoria.\nJan era fillo dun farmac\u00e9utico de \u00c1msterdam que era co\u00f1ecido pola s\u00faa colecci\u00f3n de historia natural. Apoiou as ideas de Descartes en relaci\u00f3n \u00e1 maneira como a natureza debe ser abordada. Estudou anatom\u00eda cun co\u00f1ecido profesor de Leiden da altura, Franciscus de le Bo\u00eb Sylvius, e foi un esp\u00edrito creativo no que respecta aos pos\u00edbeis usos do microsc\u00f3pio no estudo do corpo humano. Descubriu os gl\u00f3bulos vermellos e describiu as estruturas do cerebro, pulm\u00f3ns e medula espi\u00f1al humanos."}
{"id": "125488", "revid": "89787", "url": "https://gl.wikipedia.org/wiki?curid=125488", "title": "Andr\u00e9 Gide", "text": "Andr\u00e9 Paul Guillaume Gide, nado en Par\u00eds o 22 de novembro de 1869 e finado na mesma cidade o 19 de febreiro de 1951, foi un escritor franc\u00e9s, defensor dos dereitos dos homosexuais. Foi reco\u00f1ecido co Premio Nobel de Literatura en 1947.\nTraxectoria.\nEra fillo de Paul Gide, profesor en leis da Universidade de Par\u00eds, falecido en 1880. Seu t\u00edo foi o economista pol\u00edtico Charles Gide. Criado en Normand\u00eda, con problemas de sa\u00fade e vivindo practicamente illado, converteuse desde novo nun escritor prol\u00edfico. En 1895, logo da morte de s\u00faa nai Juliette Rondeaux, casou coa s\u00faa curm\u00e1 Madeleine Rondeaux, pero o matrimonio nunca foi consumado.\nEn 1891 publicou as s\u00faas primeiras poes\u00edas, \"Les Cahiers d'Andr\u00e9 Walter\". En 1893 e 1894 viaxou polo norte de \u00c1frica. F\u00edxose amigo de Oscar Wilde en Alxeria e posteriormente comezou a reco\u00f1ecer a s\u00faa orientaci\u00f3n homosexual. En 1896 foi elixido alcalde de La Roque-Baignard, en Normand\u00eda.\nEn 1897 publicou \"Les nourritures terrestres\", en 1899 \"Le Prom\u00e9th\u00e9e mal encha\u00een\u00e9\", e en 1900 \"Lettres \u00e0 Ang\u00e8le\". En 1908 colaborou na revista literaria \"La Nouvelle Revue Fran\u00e7aise\".\nAs s\u00faas obras non comezaron a acadar \u00e9xito at\u00e9 rematada a primeira guerra mundial.\nNa d\u00e9cada de 1920 Gide converteuse en inspiraci\u00f3n de escritores como Albert Camus e Jean-Paul Sartre. En 1923 publicou un libro de Fi\u00f3dor Dostoievski, pero tras defender a homosexualidade nunha edici\u00f3n de \"Corydon\" en 1924, comezou a recibir m\u00e1is cr\u00edticas. M\u00e1is tarde, el mesmo considerou que esa fora a s\u00faa mellor obra.\nEn 1923 naceu a s\u00faa filla Catherine, froito da s\u00faa relaci\u00f3n con Mar\u00eda Van Rysselberghe. A s\u00faa esposa Madeleine faleceu en 1938. Posteriormente utilizou o transfundo do matrimonio non consumado na novela \"Et nunc manet in te\", de 1951.\nA partir de 1925 comezou a pedir mellores condici\u00f3ns para os criminais, e ao ano seguinte publicou a autobiograf\u00eda \"Si le grain ne meurt\".\nEntre xullo de 1926 e maio de 1927 viaxou \u00e1s colonias francesas en \u00c1frica co seu sobri\u00f1o Marc All\u00e9gret. Estivo na actual Rep\u00fablica do Congo, en Oubangui-Chari (actual Rep\u00fablica Centroafricana), o Chad e o Camer\u00fan. Relatou as viaxes en dous diarios, que titulou \"Voyage au Congo\" e \"Le Retour du Tchad\". Neses relatos criticaba o comportamento dos intereses econ\u00f3micos franceses no Congo, e inspirou unha reforma. Particularmente criticaba o r\u00e9xime de grandes concesi\u00f3ns. Este r\u00e9xime acordaba cal parte da colonia se conced\u00eda \u00e1s empresas francesas e en que zona se pod\u00edan explotar os recursos naturais, principalmente o caucho. Relatou o modo en que os nativos foron forzados a deixar as aldeas natais durante varias semanas para recolectar caucho no bosque, comparando esta explotaci\u00f3n coa escravitude.\nDurante a d\u00e9cada de 1930 tivo unha etapa comunista, pero quedou desilusionado trala s\u00faa visita \u00e1 Uni\u00f3n Sovi\u00e9tica. As s\u00faas cr\u00edticas ao comunismo lev\u00e1rono \u00e1 perda da amizade que ti\u00f1a con varios amigos socialistas, especialmente trala publicaci\u00f3n do seu libro \"Retour de l'U.R.S.S.\" en 1936. En 1933 colaborou con Igor Stravinskii no ballet \"Persephone\".\nEn 1942, durante a segunda guerra mundial, regresou a \u00c1frica, onde viviu at\u00e9 a fin da guerra. En 1947 foille concedido o Premio Nobel de Literatura.\nFaleceu en 1951, e ao ano seguinte a Igrexa cat\u00f3lica inclu\u00edu as s\u00faas obras no \"Index Librorum Prohibitorum\"."}
{"id": "125494", "revid": "23204", "url": "https://gl.wikipedia.org/wiki?curid=125494", "title": "John Ray", "text": "John Ray, nado na vila de Black Notley, preto de Braintree, Essex, o 29 de novembro de 1627 e morto o 17 de xaneiro de 1705, foi un naturalista ingl\u00e9s, \u00e1s veces considerado o pai da historia natural brit\u00e1nica.\nTraxectoria.\nAt\u00e9 1670, asinou como \"John Wray\". Contrariamente a outros naturalistas da s\u00faa \u00e9poca, non era m\u00e9dico. Por tanto non se interesaba polas plantas por raz\u00f3ns farmacol\u00f3xicas sen\u00f3n por motivos m\u00e1is cient\u00edficos. Ray \u00e9 considerado como o fundador da bot\u00e1nica moderna.\nFillo dun ferreiro, tivo a oportunidade de estudar en Cambridge. Como al\u00ed non se realizaban cursos sobre bot\u00e1nica, estudou pola s\u00faa conta esta disciplina.\nBot\u00e1nica.\nEn 1660, apareceu de forma an\u00f3nima, unha obra sobre a flora dos arredores de Cambridge (\"Catalogus stirpium circa Cantabrigiam nascentium\") onde plasmou as s\u00faas primeiras observaci\u00f3ns. Cada vez que abordaba unha especie nova, proporcionaba informaci\u00f3n sobre o seu h\u00e1bitat, descrici\u00f3n morfol\u00f3xica, a s\u00faa floraci\u00f3n e indicaci\u00f3ns terap\u00e9uticas. A obra tivo un grande \u00e9xito.\nEn 1670, publicou \"Catalogus plantarum Angli\u00e6 et insularum adjacentium\", primeira obra sobre a flora inglesa. Este traballo foi o resultado de numerosas actividades de recollida de plantas por todo o pa\u00eds. Algunhas das especies cultiv\u00e1baas no seu xard\u00edn de Cambridge.\nPlaneou a publicaci\u00f3n dunha flora europea e realizou viaxes a Europa. Comezou a publicar en 1686 \"Historia plantarum generalis\", primeiro tentativa dunha flora mundial. Ray engadiu \u00e1s especies europeas as plantas que lle foron enviadas por exploradores europeos.\nRay tentou unha primeira clasificaci\u00f3n natural das plantas e expuxo o seu m\u00e9todo en tres obras: \"Methodus plantarum nova\" (1682), o primeiro volume de \"'Historia plantarum\" (1686) e en \"Methodus emendata\" (1703).\nSeparou as monocotiled\u00f3neas das dicotiled\u00f3neas de forma clara, probablemente inspirado por Teofrasto, e as ximnospermas das anxiospermas. Separou tam\u00e9n as plantas sen flores das plantas con flores.\nGrazas a el, o vocabulario bot\u00e1nico enriqueceuse considerablemente. D\u00e9benselle a el termos como cotiled\u00f3n ou pole. Tam\u00e9n empregou o vocabulario de Marcello Malpighi, de Karl Sigismund Kunth ou de Nehemiah Grew.\nRay tam\u00e9n tentou a realizaci\u00f3n dunha clasificaci\u00f3n aproximada das distintas clases de champi\u00f1\u00f3ns.\nOrnitolox\u00eda.\nEn 1676, Ray publicou \"Ornithologia libri tres\" de Francis Willughby, morto prematuramente. Esta versi\u00f3n latina traducir\u00edase ao ingl\u00e9s dous anos m\u00e1is tarde. Consid\u00e9rase que \"Ornithologia\" \u00e9 unha das obras fundadoras da ornitolox\u00eda moderna. Non se co\u00f1ece cal foi a participaci\u00f3n de Ray en devandita obra, a s\u00faa amizade con Willughby, explica sen d\u00fabida a s\u00faa discreci\u00f3n sobre este punto.\nAmbos viaxaran xuntos por Europa. En Holanda, observaron as colonias de garzas e corvos mari\u00f1os.\nO concepto de especie.\nNos s\u00e9culos XVII e XVIII numerosos zo\u00f3logos e bot\u00e1nicos utilizaran os conceptos de x\u00e9nero e especie pero sen darlle un fundamento rigoroso, o que deu lugar \u00e1 proliferaci\u00f3n de nomes atribu\u00eddos \u00e1s especies descritas.\nAtrib\u00faese a Carl von Linn\u00e9 a definici\u00f3n destes conceptos, mais unha lectura coidadosa dos textos de Ray, que Linneo citou en numerosas ocasi\u00f3ns, amosa que Ray describira dunha forma moi similar \u00e1 de Linneo, estes conceptos trinta anos antes.\nNa s\u00faa \"Historia plantarum\", Ray indica tam\u00e9n que as plantas non poden transmitir \u00e1s s\u00faas descendentes caracter\u00edsticas adquiridas accidentalmente. Precisou que os individuos pertencentes a unha especie dan lugar a individuos id\u00e9nticos a eles. Tam\u00e9n apuntou a ausencia de descendencia f\u00e9rtil no caso de cruzamento entre individuos de especies distintas.\nQueda integrar nesta visi\u00f3n das especies, as diferenzas individuais. Para Ray, estas d\u00e9bense unicamente a accidentes ou restrici\u00f3ns do medio (como o clima, o sol ou a alimentaci\u00f3n). A diversidade de aparencias das especies dom\u00e9sticas, ao non impedir as cruces, constitu\u00eda para Ray unha proba suplementaria da estabilidade das especies.\nRay cr\u00eda que o n\u00famero de especies do mundo estaba fixo desde a creaci\u00f3n do mundo e nunca concibiu a posibilidade dunha certa evoluci\u00f3n.\nA Filosof\u00eda.\nJohn Ray publica en 1691 \"The Wisdom of God Manifested in the Works of the Creation\", que ser\u00eda editada vinte e tres veces entre 1691 e 1846. A primeira edici\u00f3n v\u00e9ndese totalmente en menos dun ano. O suxeito deste libro non era verdadeiramente orixinal, outros autores xa o fixeron. Ray inter\u00e9sase con numerosos suxeitos como a influencia da L\u00faa sobre as mareas, a forma das c\u00e9lulas, os movementos de aves e peixes etc.\nO seu texto ser\u00eda aproveitado por William Paley (1743-1805) no seu \"Natural Theology\" de 1802, e os seus exemplos de adaptaci\u00f3n por Charles Darwin (1809-1882)."}
{"id": "125504", "revid": "6469365", "url": "https://gl.wikipedia.org/wiki?curid=125504", "title": "Canal Panda", "text": "O Canal Panda \u00e9 unha canle de televisi\u00f3n portuguesa dedicada \u00f3 p\u00fablico infantil-xuvenil, transmitindo maioritariamente series de animaci\u00f3n e \u00e1s veces pel\u00edculas. Foi fundada en 1996, daquela baixo o nome \"Panda Club\" e inicialmente tam\u00e9n foi distribu\u00edda en Espa\u00f1a e Macau, mais ao cabo de dous anos pasou a chamarse coa actual denominaci\u00f3n de Canal Panda. En 2000 pasou a dedicarse exclusivamente \u00f3 mercado portugu\u00e9s."}
{"id": "125505", "revid": "13293", "url": "https://gl.wikipedia.org/wiki?curid=125505", "title": "R\u00eda de Corcubi\u00f3n e Cee", "text": ""}
{"id": "125506", "revid": "98629", "url": "https://gl.wikipedia.org/wiki?curid=125506", "title": "Charles Lindbergh", "text": "Charles Augustus Lindbergh, nado en Detroit, M\u00edchigan, o 4 de febreiro de 1902 e finado en Maui, Hawai, o 26 de agosto de 1974, foi un aviador e enxe\u00f1eiro estadounidense.\nFoi o primeiro piloto en cruzar o oc\u00e9ano Atl\u00e1ntico nun voo sen escalas en solitario, a\u00ednda que non o primeiro en cruzar o Atl\u00e1ntico sen escalas. O voo enlazou Nova York e Par\u00eds, separados por m\u00e1is de 5.800 quil\u00f3metros de distancia, ga\u00f1ando con iso o premio Orteig, de 25.000 d\u00f3lares da \u00e9poca.\nTraxectoria.\nLindbergh naceu en Detroit (M\u00edchigan), no seo dunha familia de inmigrantes suecos. O seu pai exerceu a pol\u00edtica e m\u00e1is tarde foi congresista, tribuna desde a que mostrou a s\u00faa oposici\u00f3n \u00e1 entrada dos Estados Unidos na primeira guerra mundial; a s\u00faa nai era profesora de qu\u00edmica. Moi pronto o mozo Charles comezou a mostrar interese polas m\u00e1quinas. En 1922 abandonou os seus estudos de enxe\u00f1er\u00eda mec\u00e1nica, uniuse ao programa de adestramento da escola de voo e mec\u00e1nica da Nebraska Aircraft Corporation en Lincoln, Nebrasca onde realizo o seu primeiro voo o 1 de abril de 1922 como pasaxeiro nun biplano Lincoln-Standard \u201cTourabout\u201d pilotado por Otto Timm. e posteriormente comprou o seu propio avi\u00f3n, un Curtiss JN-4 \"Jenny\". En 1924 comezou a adestrar no corpo a\u00e9reo do ex\u00e9rcito dos Estados Unidos. Tras finalizar primeiro da s\u00faa promoci\u00f3n, traballou como piloto civil na li\u00f1a de correo de San Lu\u00eds nos anos 20.\nDecidiu optar a un premio de 25.000 d\u00f3lares ofrecido en 1919 polo fil\u00e1ntropo franc\u00e9s nacionalizado americano Raymond B. Orteig para o primeiro piloto que realizase un voo transatl\u00e1ntico sen escalas entre Nova York e Par\u00eds. No seu monoplano dun s\u00f3 motor \"Ryan NYP\" (un Ryan M-2 modificado), bautizado como \"Spirit of St. Louis\", Lindbergh engalou no aer\u00f3dromo Roosevelt (Long Island) o 20 de maio de 1927 e tras un voo de 33 horas e 32 minutos, aterrou no aeroporto de Le Bourget, pr\u00f3ximo a Par\u00eds. Posteriormente converteuse en asesor de aeroli\u00f1as comerciais. Charles Lindbergh pilotou tam\u00e9n o primeiro voo oficial da li\u00f1a a\u00e9rea Mexicana de Aviaci\u00f3n.\nEn 1932, o secuestro e posterior asasinato do seu fillo de 19 meses atraeron o interese nacional e internacional. Un carpinteiro de orixe alem\u00e1n chamado Bruno Hauptmann foi declarado culpable e condenado \u00e1 morte. A\u00ednda que a evidencia atopada no momento inculpaba a Hauptmann, existiron d\u00fabidas respecto da s\u00faa culpabilidade baseadas tanto en erros de procedemento durante o xu\u00edzo, como en evidencias non inclu\u00eddas durante o mesmo.\nA familia Lindbergh trasladouse a Europa en 1935 e Lindbergh puido estudar a organizaci\u00f3n e funcionamento das forzas a\u00e9reas de varios pa\u00edses. Ao seu regreso aos Estados Unidos (1939) percorreu o pa\u00eds dando conferencias en contra da guerra, e declar\u00e1ndose partidario do isolacionismo estadounidense. Declarouse de forma aberta partidario de Adolf Hitler e partidario dos partos selectivos, polo que foi obrigado a dimitir dos seus cargos (a novela de Philip Roth, \"The Plot Against America\" (\"A conxura contra Am\u00e9rica\" ), narra unha situaci\u00f3n na que un antisemita e prohitleriano Charles Lindbergh accede \u00e1 presidencia estadounidense tras vencer nas elecci\u00f3ns de 1940 a Franklin D. Roosevelt). No entanto, durante a segunda guerra mundial actuou como t\u00e9cnico civil das compa\u00f1\u00edas fabricantes de avi\u00f3ns, e levou a cabo misi\u00f3ns no oc\u00e9ano Pac\u00edfico e en Europa ao servizo das forzas a\u00e9reas estadounidenses, co que logrou recuperar algo da s\u00faa imaxe p\u00fablica."}
{"id": "125507", "revid": "45576", "url": "https://gl.wikipedia.org/wiki?curid=125507", "title": "R\u00eda de Lires", "text": "A r\u00eda de Lires\u00a0\u00e9 un\u00a0esteiro formado pola desembocadura do r\u00edo Castro e do rego da Carbaliza (tam\u00e9n chamado r\u00edo Lires) no oc\u00e9ano Atl\u00e1ntico entre as parroquias de Nemi\u00f1a (Mux\u00eda) e Lires (Cee).\nDende o punto de vista hidrogr\u00e1fico, a cunca da r\u00eda de Lires abrangue o resto de regatos que desaugan entre o cabo Touri\u00f1\u00e1n e o\u00a0cabo Fisterra."}
{"id": "125511", "revid": "1131", "url": "https://gl.wikipedia.org/wiki?curid=125511", "title": "Galer\u00eda de imaxes de Castelo, Taboada", "text": "Santa Mar\u00eda de Castelo \u00e9 unha parroquia do concello de Taboada na comarca de Chantada."}
{"id": "125528", "revid": "1131", "url": "https://gl.wikipedia.org/wiki?curid=125528", "title": "Rip Van Winkle", "text": "\"Rip van Winkle\" \u00e9 un conto curto de Washington Irving, que forma parte dunha colecci\u00f3n de contos titulado \"The Sketch Book of Geoffrey Crayon\" (1819). Recibe o t\u00edtulo do protagonista do mesmo. O conto foi escrito mentres Irving viv\u00eda coa s\u00faa irm\u00e1 Sarah e o seu cu\u00f1ado Henry van Wart en Birmingham (Inglaterra), e est\u00e1 ambientado nos d\u00edas anteriores da Guerra de Independencia dos Estados Unidos.\nArgumento.\nUn alde\u00e1n de ascendencia neerlandesa escapa da s\u00faa dona, quen o rifaba seguido, e marcha para o bosque. Despois de varias aventuras, senta baixo a sombra dunha \u00e1rbore e queda durmido. Esperta 20 anos despois e regresa \u00e1 s\u00faa aldea. De inmediato m\u00e9tese en problemas cando gaba ao rei Xurxo III, sen saber que acontecera a Revoluci\u00f3n estadounidense e que xa non era un s\u00fabdito dos brit\u00e1nicos.\nOutros.\n\u00c1 parte deste conto, \"Rip van Winkle\" p\u00f3dese referir a algu\u00e9n que dorme por un longo per\u00edodo, ou algu\u00e9n que sen explicaci\u00f3n ningunha non est\u00e1 ao tanto do que sucedeu."}
{"id": "125539", "revid": "1888", "url": "https://gl.wikipedia.org/wiki?curid=125539", "title": "Andr\u00e9 Paul Guillaume Gide", "text": ""}
{"id": "125541", "revid": "1131", "url": "https://gl.wikipedia.org/wiki?curid=125541", "title": "Galer\u00eda de imaxes da igrexa de San Xo\u00e1n de Bouzoa", "text": "Igrexa de San Xo\u00e1n de Bouzoa, parroquia de Bouzoa, Taboada"}
{"id": "125549", "revid": "89787", "url": "https://gl.wikipedia.org/wiki?curid=125549", "title": "Pierre Jaccoud", "text": "Pierre Jaccoud, nado en Xenebra o 24 de novembro de 1905 e finado o 4 de xullo de 1996, foi un avogado e pol\u00edtico su\u00edzo, membro do partido radical.\nTraxectoria.\nJaccoud foi un avogado co\u00f1ecido en Xenebra. Comezou a traballar na oficina do seu pai e, m\u00e1is tarde, converteuse en socio da empresa. Jaccoud foi de 1953 a 1954 presidente da c\u00e1mara dos avogados de Xenebra. Entre outras cousas, representou a Ali Khan como avogado durante o seu divorcio de Rita Hayworth, e foi avogado de numerosas empresas estranxeiras en Su\u00edza. Jaccoud foi tam\u00e9n membro do Gran Consello de Xenebra e titular de posici\u00f3ns pol\u00edticas significativas.\nFoi condenado por asasinato a\u00ednda que non houbo probas. \u00c9 un dos poucos casos de erro xudicial na historia su\u00edza.\nJaccoud era casado e tivo d\u00faas fillas e un fillo."}
{"id": "125550", "revid": "22570", "url": "https://gl.wikipedia.org/wiki?curid=125550", "title": "Ana Free", "text": "Ana Free, nada o 29 de xu\u00f1o de 1987 en Lisboa, \u00e9 o nome art\u00edstico de Ana Gomes Ferreira, unha cantautora - cantante portuguesa que acadou certa sona no YouTube.\nTraxectoria.\nDurante a s\u00faa infancia, frecuentou unha escola internacional preto de Cascais, onde adquiriu unha distinguida habelencia art\u00edstica. Comezou a escribir e compo\u00f1er a partir da idade de 10 anos e ten sido quen de tocar a guitarra sen problemas hai m\u00e1is de 10 anos. Vive actualmente no Reino Unido e recentemente (2007) cun licenciado en Econom\u00eda.\nFixo a s\u00faa primeira presentaci\u00f3n na TV en directo no ver\u00e1n de 2007, a TVI, en Portugal, onde cantou \"Crazy\" (Tola), unha canci\u00f3n que ti\u00f1a composto soa. Ap\u00f3s gravar o seu primeiro \u00e1lbum, despois do \u00e9xito do seu primeiro single que chegou a ser lanzado en 23 de maio de 2008 - \"In My Place\" (no meu lugar) continuou publicando \u00e1lbums. Os dous \u00e1lbums que seguiron foron \"Self Inflicted\" (auto-inflixido), seguido por \"Keep On Walking\" (menteno no cami\u00f1o) en 2009. A popularidade da s\u00faa m\u00fasica fixo unha funci\u00f3n do tempo en \"Now 19\", lanzado en 24 de novembro, 2008. Ana frecuentemente realiza concertos en directo en Portugal e en Londres, que son rexistrados polos seus amigos e cargados aos seus blogs e webs. A s\u00faa canci\u00f3n m\u00e1is popular \u00e9 \"Chained\" (Chained), que escribiu cando ti\u00f1a 16 anos. Un v\u00eddeo da s\u00faa canci\u00f3n chegou a 950.000 visitas en marzo 2009. A s\u00faa canci\u00f3n \"In My Place\" integra a banda sonora da telenovela emitida pola Sic Portugal \"Poder\u00eda acabar ou Mundo\"."}
{"id": "125551", "revid": "27155", "url": "https://gl.wikipedia.org/wiki?curid=125551", "title": "Fungo (biolox\u00eda)", "text": "Os fungos son un vasto grupo de organismos heterotr\u00f3ficos clasificados como un reino pertencente ao Dominio Eukaryota. Est\u00e1n inclu\u00eddos neste grupo organismos de dimensi\u00f3ns considerables, como os cogomelos, mais tam\u00e9n moitos microorganismos, como mofos e l\u00e9vedos. A pesar de seren tam\u00e9n sap\u00f3trofos, como as plantas, animais e bacterias, os fungos son clasificados nun reino, \"Fungi\", separado destes.\nUnha gran diferenza \u00e9 o feito de que as c\u00e9lulas dos fungos te\u00f1en paredes celulares que conte\u00f1en quitina e glucanos, ao contrario das c\u00e9lulas vexetais, que conte\u00f1en celulosa. Estas e outras diferenzas mostran que os fungos forman un s\u00f3 grupo de organismos relacionados entre si, denominado \"Eumycota\" (fungos verdadeiros ou \"Eumycetes\"), e que comparten un antepasado com\u00fan (un grupo monofil\u00e9tico). Este grupo de fungos \u00e9 distinto dos estruturalmente similares \"Myxomycetes\" (agora clasificados en \"Myxogastria\") e \"Oomicetos\". A disciplina da biolox\u00eda dedicada ao estudo dos fungos \u00e9 a micolox\u00eda, moitas veces vista como unha rama da bot\u00e1nica, mesmo a pesar de que os estudos xen\u00e9ticos te\u00f1en mostrado que os fungos est\u00e1n m\u00e1is pr\u00f3ximos aos animais que \u00e1s plantas.\nAbundantes en todo o mundo, a maior\u00eda dos fungos son pouco rechamantes debido ao pequeno tama\u00f1o das s\u00faas estruturas, e polos seus modos de vida cr\u00edpticos no solo; na materia morta; simbi\u00f3ticos como na gran maior\u00eda das plantas vasculares que te\u00f1en fungos a nivel da ra\u00edz (microrrizas) que axudan \u00e1s ra\u00edces na absorci\u00f3n de auga e nutrientes; parasitos de plantas, causando doenzas como o apodrecemento de troncos e aumentando o risco de ca\u00edda das \u00e1rbores; parasitos de animais, inclu\u00edndo humanos, outros mam\u00edferos, paxaros e insectos, con resultados desde unha suave infecci\u00f3n at\u00e9 a morte; e parasitos doutros fungos. Poden facerse notar cando frutifican, sexa como cogomelos ou como mofos. Os fungos desempe\u00f1an un papel esencial na descomposici\u00f3n da materia org\u00e1nica e te\u00f1en papeis fundamentais nos trocos e ciclos de nutrientes. Son utilizados desde hai moito tempo como unha fonte directa de alimentaci\u00f3n, como no caso dos cogomelos (Shiitake, Champi\u00f1\u00f3n com\u00fan, Champi\u00f1\u00f3n, Maitake...) e trufas, como axentes fermentativos no pan, e na fermentaci\u00f3n de varios produtos alimentarios, como o vi\u00f1o, a cervexa, e o mollo de soia. Desde a d\u00e9cada de 1940, os fungos \u00fasanse na produci\u00f3n de antibi\u00f3ticos e, m\u00e1is recentemente, varias enzimas producidas por fungos \u00fasanse industrialmente en deterxentes. Son usados tam\u00e9n como axentes biol\u00f3xicos no control das malas herbas e pragas agr\u00edcolas. Moitas especies producen compostos bioactivos chamados micotoxinas, como alcaloides e polic\u00e9tidos, que son t\u00f3xicos para animais e humanos. As estruturas frut\u00edferas dalgunhas especies conte\u00f1en compostos psic\u00f3tropos, polo que son consumidas de xeito recreativo ou en cerimonias espirituais tradicionais. Os fungos poden descompo\u00f1er materiais artificiais e construci\u00f3ns, e tornarse patox\u00e9nos para animais e humanos. Alg\u00fans fungos son extremadamente velenosos. As perdas nas colleitas debidas a doenzas causadas por fungos, ou a deterioraci\u00f3n de alimentos poden ter un impacto significativo no fornecemento de alimentos e nas econom\u00edas locais.\nO reino dos fungos abrangue unha enorme diversidade e taxons, con ecolox\u00edas, estratexias de ciclos de vida e morfolox\u00edas variadas, que van desde os quitr\u00eddios acu\u00e1ticos unicelulares aos grandes cogomelos. Con todo, pouco se sabe da verdadeira biodiversidade do reino Fungi, que se estima incl\u00fae 1,5 mill\u00f3ns de especies, con apenas cerca de 5% destas formalmente clasificadas. Desde os traballos taxon\u00f3micos pioneiros dos s\u00e9culos XVII e XVIII efectuados por Carl von Linn\u00e9, Christiaan Hendrik Persoon, e Elias Magnus Fries, os fungos son clasificados segundo a s\u00faa morfolox\u00eda (i.e. caracter\u00edsticas como a cor do espora ou caracter\u00edsticas microsc\u00f3picas) ou segundo a s\u00faa fisiolox\u00eda. Os avances na xen\u00e9tica molecular abriron o cami\u00f1o para a inclusi\u00f3n da an\u00e1lise do ADN na taxonom\u00eda, e permitiron comparar caracter\u00edsticas bioqu\u00edmicas, como o ARN ribos\u00f3mico e o ADN. Estudos filoxen\u00e9ticos publicados nas \u00faltimas d\u00e9cadas axudaron a modificar a clasificaci\u00f3n do reino Fungi, base\u00e1ndose principalmente nas caracter\u00edsticas das s\u00faas estruturas sexuais reprodutoras. A filoxenia actual clasifica o reino Fungi nun subreino, sete filos (Microsporidia, Chytridiomycota, Blastocladiomycota, Neocallimastigomycota, Glomeromycota, Ascomycota, e Basidiomycota) e dez subfilos.\nEtimolox\u00eda.\nA palabra galega \"fungo\" deriva do termo latino \"fungus\" (cogomelo), usado nos escritos de Horacio e Plinio o Vello. Pola s\u00faa parte, \"fungus\" deriva do grego \"sphongos\"/\u03c3\u03c6\u03bf\u03b3\u03b3\u03bf\u03c2 (\"esponxa\"), que se refire \u00e1s estruturas e morfolox\u00eda macrosc\u00f3picas dos cogomelos e mofos. O termo \"micolox\u00eda\", derivado do grego \"mykes\"/\u03bc\u03cd\u03ba\u03b7\u03c2 (cogomelo) e \"logos\"/\u03bb\u03cc\u03b3\u03bf\u03c2 (tratado, estudo), denota o estudo cient\u00edfico dos fungos. A forma adxectiva latina de \"micolox\u00eda\" (\"mycologic\u00e6\") apareceu xa en 1796 nun libro de Christiaan Hendrik Persoon. En 1836, o naturalista ingl\u00e9s Miles Joseph Berkeley na obra \"The English Flora of Sir James Edward Smith\", ref\u00edrese \u00e1 micolox\u00eda como o estudo dos fungos.\nEstrutura.\nOs fungos pos\u00faen un corpo vexetativo chamado talo que est\u00e1 composto de finos filamentos unicelulares chamados hifas. Estas hifas xeralmente forman unha rede microsc\u00f3pica xunto ao substrato (fonte de alimento), chamada micelio, por onde o alimento \u00e9 absorbido. Usualmente, a parte m\u00e1is conspicua dun fungo son os corpos frutificantes ou esporanxios (estruturas reprodutivas que producen as esporas).\nA divisi\u00f3n das hifas en c\u00e9lulas \u00e9 incompleta, nese caso ch\u00e1mase \"septadas\" e as barreiras divisorias son chamadas septos, ou ausentes, nese caso ch\u00e1manse \"aseptadas\" ou cenoc\u00edticas. Os fungos xeralmente pos\u00faen paredes celulares de quitina e outros materiais. As hifas poden ser modificadas para producir estruturas celulares altamente especializadas. Por exemplo, fungos que parasitan plantas pos\u00faen haustorios que perforan as c\u00e9lulas da planta e dixeren as substancias no seu interior.\nA maior\u00eda dos quitr\u00eddeos, que son xeralmente considerados o grupo de fungos m\u00e1is primitivos, non forma hifas, se non que medran directamente de esporas en esporanxios multinucleados. Alg\u00fans poucos fungos reverteran de miceliais para organizaci\u00f3n unicelular. \u00c9 o caso dos l\u00e9vedos, que pertencen aos ascomicetos, e dos Microsporidia, un pequeno grupo de parasitos cuxas relaci\u00f3ns con outros fungos son incertas.\nReproduci\u00f3n.\nSexual.\nOs micelios dos fungos son tipicamente haploides. Cando os micelios de diferentes sexos se atopan producen d\u00faas c\u00e9lulas esf\u00e9ricas multinucleadas que forman unha ponte. Como resultado o n\u00facleo m\u00f3vese dun mic\u00e9lio cara o outro, formando un heterocario. Isto \u00e9 chamado plasmogamia. A fusi\u00f3n actual para formar n\u00facleos diploides \u00e9 chamada cariogamia, e non debe acontecer at\u00e9 que os esporanxios estean formados.\nNo grupo Zygomycota, o heterocario produce m\u00faltiples corpos frutificantes, na forma de min\u00fasculos caules con \"esporanxios\" no fin. A maior\u00eda dos ascomicetos produce corpos frutificantes chamados \"ascocarpos\", compostos enteiramente de hifas. Estes te\u00f1en xeralmente forma de copa, mais alg\u00fans pos\u00faen estruturas semellantes a esponxas. Dentro das \"copas\", cada hifa remata nun \"ascus\", que produce catro ou oito esporas.\nNo grupo Basidiomycota, o heterocario produce un novo micelio que pode vivir por anos sen formar un corpo frutificante. Os cogomelos son un exemplo. Xeralmente pos\u00faen unha haste, composta basicamente por hifas, e un \"chap\u00e9u\" (que \u00e9 o mic\u00e9lio) , por debaixo deles hai estruturas foli\u00e1ceas chamadas lamelas. Na superficie de cada lamela hai numerosas c\u00e9lulas hifas chamadas \"basidios\", con 4 basideosporas na extremidade externa. Este corpo frutificante multicelular complexo ch\u00e1mase basidiocarpo, frecuentemente \u00e9 aberto mais por veces pode ser pechado.\nHeterotalismo.\nNalg\u00fans fungos non existe diferenciaci\u00f3n sexual no aspecto morfol\u00f3xico, con todo presentan diferenzas sexuais fisiol\u00f3xicas dic\u00edndose existiren li\u00f1axes positivas e negativas. Estes fungos son designados heterot\u00e1licos. (\"heteros\" = non semellantes). Neles a reproduci\u00f3n sexual s\u00f3 pode ocorrer entre talos con li\u00f1axes positivas e negativas.\nA reproduci\u00f3n sexual \u00e9 isog\u00e1mica: envolve a conxugaci\u00f3n de dous gametos semellantes. Durante a conxugaci\u00f3n as d\u00faas hifas l\u00edganse (heterotalismo). As hifas conxugadas producen un progametanxio en forma de taco que libera a s\u00faa extremidade (chamada gametanxio). Os gametanxios f\u00fandense, a parede mediana dis\u00f3lvese e os n\u00facleos f\u00fandense en pares, formando un cigoto. Este desenvolve unha parede grosa e resistente formando a cigospora. Cada zigospora, ao xerminar, produce un promicelio que desenvolve un esporanxio na s\u00faa extremidade. Cando o esporanxio rompe, as esporas lib\u00e9ranse e xerminan producindo novos mic\u00e9lios.\nAsexual.\nA maior\u00eda dos ascomicetos reprod\u00facense asexualmente, por exemplo a trav\u00e9s da produci\u00f3n de esporas chamadas \"conidios\", que f\u00f3rmanse a partir de tipos especializados de hifas chamadas \"conidiosporas\". Nalg\u00fans fungos perdeuse a reproduci\u00f3n sexual ou \u00e9 desco\u00f1ecida. Estes foron orixinalmente agrupados na divisi\u00f3n Deuteromycota, ou os \"Fungos imperfectos\", unha vez que o criterio primario de clasificaci\u00f3n dos fungos \u00e9 a reproduci\u00f3n sexual agora clasificados como o seu grupo ancestral.\nExcepto entre os \"chytrids\", onde as esporas son propelidas por un flaxelo posterior, todas as esporas f\u00fanguicas son inm\u00f3biles. Desenv\u00f3lvense en novos mic\u00e9lios, que invaden un substrato e repiten o ciclo de vida. Estes poden tornarse moi grandes, frecuentemente atinxindo metros de tama\u00f1o; os \"aneis de fada\" son un exemplo.\nReproduci\u00f3n parasexual.\nSistema de recombinaci\u00f3n xen\u00e9tica sen ocorrencia de meiose, peculiar en fungos.\nA reproduci\u00f3n parasexual consiste na fusi\u00f3n de hifas e formaci\u00f3n dun heterocarion que cont\u00e9n n\u00facleos haploides. A pesar de ser raro, o ciclo parasexual \u00e9 importante na evoluci\u00f3n dalg\u00fans fungos.\nO ciclo parasexual consiste na uni\u00f3n ocasional de diferentes hifas monocari\u00f3ticas (de individuos diferentes) orixinando unha hifa heterocari\u00f3tica na que ocorre fusi\u00f3n nuclear. Posteriormente hai a formaci\u00f3n de aneuploides por erros mit\u00f3ticos e despois o retorno ao estado haploide por perda cromos\u00f3mica. Deste xeito f\u00f3rmanse hifas homocari\u00f3ticas recombinantes. Non obstante, crese que este proceso non \u00e9 moi com\u00fan en condici\u00f3ns naturais debido \u00e1 existencia da incompatibilidade som\u00e1tica que impide que hifas de mic\u00e9lios diferentes se anastomosen ao acaso, proceso que \u00e9 evolutivamente interpretado como un mecanismo de seguridade e preservaci\u00f3n do xenoma orixinal.\nNutrici\u00f3n e ecolox\u00eda.\nOs fungos son heterotr\u00f3ficos, obte\u00f1en a s\u00faa enerx\u00eda pola ruptura de mol\u00e9culas org\u00e1nicas, e non poden sintetizar mol\u00e9culas org\u00e1nicas a partir de mol\u00e9culas inorg\u00e1nicas como as plantas fan. Alim\u00e9ntanse pola secreci\u00f3n de exoenzimas no substrato ao redor. Estes fragmentos moleculares ou m\u00e1is precisamente exoenzimas funcionan coma os encimas dixestivos dos animais, rompendo mol\u00e9culas org\u00e1nicas grandes, por\u00e9n traballan f\u00f3ra do organismo. Os fragmentos mol\u00e9culares (exoenzimas) son absorbidos polas c\u00e9lulas f\u00fanguicas.\nOs fungos ocupan dous nichos ecol\u00f3xicos, ou descompo\u00f1en, ou son sapr\u00f3fitas, ou son parasitos. A \u00fanica diferenza entre descompositores e fungos parasitos \u00e9 que este \u00faltimo desenv\u00f3lvese en organismos vivos, mentres o outro, desenv\u00f3lvese en organismos mortos. Moitos fungos descompositores viven como micorrizas, en relaci\u00f3ns simbi\u00f3ticas con plantas. Alg\u00fans dos fungos descompositores tam\u00e9n son considerados \"parasitos facultativos\", medrando en organismos enfraquecidos ou agonizantes. Entre os fungos predadores existen especies que son insect\u00edvoras ou helmint\u00edvoras (comedoras de vermes,especialmente nemat\u00f3deos). As especies insect\u00edvoras producen substancias pega\u00f1entas que prenden insectos, mentres os fungos helmint\u00edvoros producen substancias que drogan e inmobilizan os nemat\u00f3deos, sendo ent\u00f3n consumidos.\nAlg\u00fans fungos, usualmente ascomicetos, viven como liques. Un lique \u00e9 unha relaci\u00f3n simbi\u00f3tica moi estreita entre un fungo e un organismo fotosint\u00e9tico, usualmente unha cianobacteria ou unha alga verde. Un lique comp\u00f3rtase de xeito tan semellante a un organismo \u00fanico que son clasificados en x\u00e9neros e especies.\nDoenzas causadas por fungos no home.\nNa pel causan inflamaci\u00f3ns chamadas xenericamente de Ptiriase (\"Ptiriase vesicolor\"), e as micoses dos p\u00e9s, e dobras en xeral. Causan tam\u00e9n inflamaci\u00f3ns nas u\u00f1as, tanto na base (candidiase) como na punta (escurece e descasca). Na boca son os grumos brancos principalmente en nenos, na vaxina tam\u00e9n. Nos \u00f3rganos internos poden medrar practicamente en calquera lugar, desde os intestinos at\u00e9 \u00e1s meninxes, a\u00ednda que isto acontece basicamente cos inmunodeprimidos como na SIDA e no cancro.\nFungos velenosos.\nHai fungos t\u00f3xicos e velenosos, como por exemplo a especie \"Amanita muscaria\". Dependendo da cantidade que os cogomelos desa especie son inxeridos son capaces de causar alteraci\u00f3ns no sistema nervioso. De acordo coa especie e cantidade inxeridos do fungo hai posibilidades de causar at\u00e9 a morte. Hai tam\u00e9n cogomelos alucin\u00f3xenos que causan alucinaci\u00f3ns e delirios.\nTraxes importantes.\nEse reino, de m\u00e1is dun mill\u00f3n e medio de especies, algunhas delas microsc\u00f3picas, \u00e9 a\u00ednda case desco\u00f1ecido para a ciencia. Mais xa sabemos que entre eles hai moitos que xa se tornaran imprescindibles para a sa\u00fade humana.\nA primeira vista, os fungos son pouco interesantes, mais eles contrib\u00faen de forma decisiva para a preservaci\u00f3n da diversidade biol\u00f3xica do planeta e est\u00e1n presentes, de mil xeitos, na vida coti\u00e1 dos humanos. O pan que comemos precisa dun fungo para fermentar. Esa levedura \u00e9 o \"Saccharomyces cerevisae\", fungo unicelular, base para moitas industrias.\nA cervexa e todas as bebidas alcoh\u00f3licas feitas a partir da fermentaci\u00f3n tam\u00e9n son produtos f\u00fanguicos. O mesmo fungo que produce gas carb\u00f3nico na masa de pan, a \"Saccharomyces cerevisae\", axuda a transformar azucre en alcohol. Cando tomamos unha cervexa ou bebidas que sufriran pasteurizaci\u00f3n, as c\u00e9lulas vivas de fungo est\u00e1n contidas no l\u00edquido. Os refrixerantes tam\u00e9n son produtos f\u00fanguicos, porque a maior\u00eda te\u00f1en \u00e1cido c\u00edtrico, que tam\u00e9n \u00e9 producido por un fungo, o \"Aspergillus lividus\", empregado industrialmente. (O nome do \u00e1cido suxire que se produce a partir de froitas c\u00edtricas, e de feito as\u00ed era no pasado. Hoxe todo o \u00e1cido c\u00edtrico consumido \u00e9 producido a partir do \"Aspergillus lividus\".)\nCon relaci\u00f3n aos tipos de alimentos que utilizan, os fungos son clasificados en saprobi\u00f3ticos, parasitos e simbi\u00f3ticos. Os saprobi\u00f3ticos ou saprof\u00edticos alim\u00e9ntanse de material morto. \u00c9 o caso dos mofos e de varios fungos comestibles, como o shitake, dos xaponeses. Asociados a bacterias, act\u00faan no ambiente como reguladores naturais da poboaci\u00f3n doutros organismos. De a\u00ed que o seu papel para o mantemento da biosfera ten importancia igual que o das plantas. Sen os fungos, a vida tal cal \u00e9 hoxe na Terra non ser\u00eda pos\u00edbel, pois eles son axentes da descomposici\u00f3n, permitindo a reciclaxe de nutrientes.A importancia antropol\u00f3xica dos fungos non se limita ao seu uso como alucin\u00f3xenos. Son apreciados na culinaria tam\u00e9n desde \u00e9pocas moi antigas. No Imperio Romano, a especie de cogomelo \"Amanita cesariae\", foi as\u00ed bautizada por ser reservada aos \"c\u00e9sares\". Outros cogomelos comestibles eran de uso exclusivo dos nobres.\nUn dos usos m\u00e1is importantes dos fungos \u00e9, sen d\u00fabida, a produci\u00f3n de medicamentos. A primeira e de m\u00e1is famosa de todas as substancias medicamentosas extra\u00edda dos fungos foi a penicilina, descubrimento en 1929 por Alexander Fleming. A penicilina foi o primeiro antibi\u00f3tico a ser producido industrialmente. Moito do que se aprendeu na transformaci\u00f3n das observaci\u00f3ns de Fleming nunha operaci\u00f3n de larga escala, economicamente viable, pavimentou o cami\u00f1o para a produci\u00f3n doutros axentes quimioter\u00e1picos, a medida que foron descubertos.\nGrupos relacionados e similares.\nOs mofos acu\u00e1ticos amosan unha organizaci\u00f3n hifal e xa foron considerados fungos. Non obstante eles, e os \"hypochytrids\" estreitamente relacionados, non son actualmente correlacionados con certos fungos pertencendo en vez diso ao grupo chamado \"stramenopile\", xunto coas algas douradas, diatom\u00e1ceas, algas casta\u00f1as e outros similares. Os \"chytrids\" foron tam\u00e9n formalmente exclu\u00eddos dos fungos debido \u00e1 presenza de flaxelos nas esporas, tam\u00e9n te\u00f1en relaci\u00f3ns estreitas cos outros sendo xeralmente tratados xunto con eles.\nOs \"Slime molds\" tam\u00e9n foron colocados aqu\u00ed, por que producen corpos frutificantes.\nXeralmente crese que os fungos evolucionaron do mesmo grupo dos flaxelados que deran orixe aos animais e tam\u00e9n dos coanoflaxelados.\nMiscel\u00e1nea.\nAs sementes de moitas orqu\u00eddeas requiren un fungo para xerminar.\nOs fungos do x\u00e9nero \"Penicillium\" producen penicilina, o primeiro antibi\u00f3tico co\u00f1ecido pola ciencia moderna. Desde ent\u00f3n, moitas bacterias torn\u00e1ronse resistentes \u00e1 penicilina, mais a\u00ednda \u00e9 empregada contra \"Streptococcus\" e outros organismos potencialmente perigosos.\nDe acordo coa s\u00faa clasificaci\u00f3n taxon\u00f3mica (e utilidade) ao ser humano, os fungos poden ser divididos en tres grupos:\nOutros fungos incl\u00faen: \nO corpo frutoso \u00e9 moi apreciado na culinaria, e \u00e9 utilizado na apuraci\u00f3n de queixos.\nAlg\u00fans fungos son usados como alucin\u00f3xenos.\nO c\u00edrculo das fadas.\nExiste unha especie de cogomelo que forma estruturas curiosas. O mic\u00e9lio que forma este cogomelo \u00e9 chamado \"Marasmius oreades\" e esp\u00e1llase sobre o chan producindo un c\u00edrculo de cogomelos na superficie. Ese c\u00edrculo pode alcanzar at\u00e9 30 metros de di\u00e1metro e \u00e9 co\u00f1ecido no folclore europeo como c\u00edrculo das fadas. O mic\u00e9lio exp\u00e1ndese en todas as direcci\u00f3ns; na rexi\u00f3n central ocorre a morte das hifas mais nos bordos prod\u00facese o corpo de frutificaci\u00f3n (cogomelo). Como consecuencia, os cogomelos aparecen en c\u00edrculos e, a medida en que o micelio medra o c\u00edrculo vai sendo cada vez maior. Na maior\u00eda das veces a parte interior do c\u00edrculo semella seca, cunha cor m\u00e1is clara. Isto ocorre pola ausencia de nutrientes na \u00e1rea, xa que os cogomelos xa agotaran a maior\u00eda dos nutrientes.\nO maior ser vivo do planeta.\nO maior ser vivo do planeta co\u00f1ecido \u00e9 o fungo \"Armillaria ostoyae\" co\u00f1ecido popularmente como \"cogomelo do mel\". Pos\u00fae un tama\u00f1o aproximado de 8,8 mill\u00f3ns de metros cadrados (\u00e1rea equivalente a 1220 campos de f\u00fatbol). Non para de espallarse polos espazos subterr\u00e1neos dun bosque en Oreg\u00f3n, nos Estados Unidos. Na s\u00faa superficie, existe unha infinidade de cogomelos que forman C\u00edrculos das Fadas. Est\u00edmase que xurdiu hai m\u00e1is de 2,4 mil anos como unha part\u00edcula min\u00fascula e que lentamente se foi abrindo cami\u00f1o entre as ra\u00edces das \u00e1rbores at\u00e9 matar todas."}
{"id": "125552", "revid": "1660", "url": "https://gl.wikipedia.org/wiki?curid=125552", "title": "Fungi", "text": ""}
{"id": "125553", "revid": "56817", "url": "https://gl.wikipedia.org/wiki?curid=125553", "title": "Atol Ravahere", "text": "Ravahere \u00e9 un atol de Tuamotu na Polinesia francesa. At\u00f3pase situado a 53\u00a0km ao noroeste de Nengonengo o atol e est\u00e1 separado por so 2\u00a0km do atol de Marokau, o seu veci\u00f1o m\u00e1is pr\u00f3ximo ao norte.\nMarokau e Ravahere forman un subgrupo de menor das Tuamotu co\u00f1ecido como Illas Dous Grupos.\nO atol Ravahere ten m\u00e1is ou menos a forma dun b\u00famerang. M\u00edde 18\u00a0km de lonxitude cunha anchura m\u00e1xima de 7,5\u00a0km. A lagoa pouco profunda ten unha superficie de 50\u00a0km\u00b2, pero non hai paso para entrar nela.\nRavahere est\u00e1 permanentemente deshabitado.\nHistoria.\nO primeiro europeo que avistou os atois de Marokau e Ravahere foi Louis Antoine de Bougainville en 1768."}
{"id": "125558", "revid": "1410", "url": "https://gl.wikipedia.org/wiki?curid=125558", "title": "Comuna de Hao", "text": "Hao \u00e9 unha comuna da divisi\u00f3n das Tuamotu-Gambier, na Polinesia francesa.\nA comuna est\u00e1 dividida en tres comunas asociadas: Hao, Amanu e Hereheretue. A capital da comuna \u00e9 Hao. Ademais, incl\u00fae nove atois deshabitados ou sen unha poboaci\u00f3n estable.\n1 Os tres atois forman as illas do Duque de Gloucester."}
{"id": "125562", "revid": "56817", "url": "https://gl.wikipedia.org/wiki?curid=125562", "title": "Atol Anuanuraro", "text": "Anuanuraro \u00e9 un atol situado en Tuamotu na Polinesia francesa no subgrupo de Illas do Duque de Gloucester\nXeograf\u00eda.\nAnuanuraro \u00e9 un atol rectangular de 5,3 quil\u00f3metros de longo e 3,2 quil\u00f3metros no seu punto m\u00e1is ancho a 2,2\u00a0km\u00b2 de superficie terrestre e unha lagoa de 11\u00a0km\u00b2. At\u00f3pase a 29\u00a0km ao sueste da Anuanurunga, o atol m\u00e1is pr\u00f3ximo, e administrativamente da Comuna de Hao.\nHistoria.\nA primeira notificaci\u00f3n do atol foi feita por Philip Carteret en 1767. O atol pertenceu \u00f3 comerciante de perlas Robert Wan que constru\u00edu unha pequena pista de aterraxe en 1982. Foi comprado polo goberno da Polinesia francesa en 2002."}
{"id": "125564", "revid": "1131", "url": "https://gl.wikipedia.org/wiki?curid=125564", "title": "Galer\u00eda de imaxes da igrexa de Santiago de Taboada", "text": "Igrexa de Santiago de Taboada, na parroquia de Taboada, concello de Silleda."}
{"id": "125570", "revid": "98629", "url": "https://gl.wikipedia.org/wiki?curid=125570", "title": "Hidrograf\u00eda de Galicia", "text": "A densa rede hidrogr\u00e1fica de Galicia permite que esta sexa cualificada decote como a terra dos mil r\u00edos, a teor da cantidade de cursos fluviais cos que conta. En xeral, e debido \u00f3 seu escaso caudal, os r\u00edos galegos non son navegables, ag\u00e1s o r\u00edo Mi\u00f1o na s\u00faa desembocadura ou nos moitos encoros e nos cursos baixos dalg\u00fans r\u00edos, nos que se celebran festas semi-acu\u00e1ticas como as chamadas \"zaleas\").\nOs r\u00edos de Galicia son moi curtos na vertente cant\u00e1brica e algo m\u00e1is longos na atl\u00e1ntica, coas excepci\u00f3ns novamente do Mi\u00f1o e o Sil, que te\u00f1en unha lonxitude de varios centos de quil\u00f3metros. Existen moitos encoros para a produci\u00f3n de enerx\u00eda el\u00e9ctrica. Son caracter\u00edsticas da costa de Galicia as r\u00edas, que son indentaci\u00f3ns formadas na costa ao seren anegados polo mar os vales fluviais costeiros por descenso do nivel terrestre. As r\u00edas est\u00e1n tradicionalmente divididas en R\u00edas Altas e R\u00edas Baixas, segundo a s\u00faa posici\u00f3n respecto a Fisterra como punto m\u00e1is occidental de Galicia.\nO Mi\u00f1o.\nO r\u00edo Mi\u00f1o \u00e9 o m\u00e1is longo de Galicia, cunha lonxitude de 350\u00a0km. Nace no pedregal de Irimia (serra de Meira, no concello lugu\u00e9s de Meira, formando tam\u00e9n a s\u00faa cabeceira os regos Porto da Pena e Xir\u00f3meno. M\u00e1is adiante acrecenta o seu caudal coas augas da Lagoa de Fonmi\u00f1\u00e1 (A Pastoriza, Lugo), a uns 50\u00a0km ao norte da capital de provincia. Atravesa Lugo e Ourense, e desemboca na Guarda, Pontevedra, facendo fronteira con Portugal.\n\u00c9 tam\u00e9n o r\u00edo m\u00e1is caudaloso do pa\u00eds e ten como principal afluente o Sil, que aporta un caudal semellante na fronteira entre as provincias de Lugo e Ourense (Os Peares, 30\u00a0km ao norte de Ourense).\nAfluentes do Mi\u00f1o pola ribeira esquerda, r\u00edo abaixo:\nAfluentes do Mi\u00f1o pola ribeira dereita, r\u00edo abaixo:\nR\u00edas Baixas.\nAs R\u00edas Baixas est\u00e1n situadas entre a fronteira portuguesa e o Cabo Fisterra, e caracter\u00edzanse polo seu tama\u00f1o, grandes en relaci\u00f3n \u00f3 resto das r\u00edas de Galicia. A s\u00faa colmataci\u00f3n \u00e9 relativamente baixa.\nR\u00edas Altas.\nAs R\u00edas Altas caracter\u00edzanse en xeral polo seu pequeno tama\u00f1o e mais pola s\u00faa elevada colmataci\u00f3n.\nO cabo Ortegal marca o punto de inflexi\u00f3n das R\u00edas Altas co subgrupo das R\u00edas Medias."}
{"id": "125571", "revid": "1131", "url": "https://gl.wikipedia.org/wiki?curid=125571", "title": "Galer\u00eda de imaxes da igrexa de Santa Mar\u00eda de Taboada dos Freires", "text": "Igrexa de Santa Mar\u00eda de Taboada dos Freires, na parroquia de Santa Mar\u00eda de Taboada dos Freires do concello de Taboada, na comarca de Chantada na provincia de Lugo."}
{"id": "125584", "revid": "1131", "url": "https://gl.wikipedia.org/wiki?curid=125584", "title": "Galer\u00eda de imaxes de Taboada dos Freires, Taboada", "text": "Santa Mar\u00eda de Taboada dos Freires \u00e9 unha parroquia do concello de Taboada na comarca de Chantada, na provincia de Lugo."}
{"id": "125586", "revid": "2074", "url": "https://gl.wikipedia.org/wiki?curid=125586", "title": "Caco Kid", "text": ""}
{"id": "125587", "revid": "22570", "url": "https://gl.wikipedia.org/wiki?curid=125587", "title": "As Pantigueiras, Santo Adrao de Lourenz\u00e1, Lourenz\u00e1", "text": "As Pantigueiras \u00e9 un lugar da parroquia de Santo Adrao de Lourenz\u00e1, no concello de Lourenz\u00e1. Segundo o IGE en 2008 ti\u00f1a 6 habitantes (4 mulleres e dous homes).\nEst\u00e1 composto por seis casas, e habitado unicamente por d\u00faas familias. Alberga unha casa de turismo rural."}
{"id": "125592", "revid": "132", "url": "https://gl.wikipedia.org/wiki?curid=125592", "title": "Pantigueiras", "text": ""}
{"id": "125599", "revid": "1131", "url": "https://gl.wikipedia.org/wiki?curid=125599", "title": "Galer\u00eda de imaxes da igrexa de Santo Estevo de Ribas de Mi\u00f1o", "text": "Igrexa de Santo Estevo de Ribas de Mi\u00f1o, Ribas de Mi\u00f1o, O Savi\u00f1ao"}
{"id": "125624", "revid": "1131", "url": "https://gl.wikipedia.org/wiki?curid=125624", "title": "Galer\u00eda de imaxes de Touro", "text": "Galer\u00eda de imaxes do concello de Touro na provincia da Coru\u00f1a."}
{"id": "125641", "revid": "88628", "url": "https://gl.wikipedia.org/wiki?curid=125641", "title": "Galer\u00eda de imaxes do mosteiro de Santo Estevo de Ribas de Sil", "text": "Mosteiro de Santo Estevo de Ribas de Sil, Nogueira de Ramu\u00edn."}
{"id": "125662", "revid": "5467", "url": "https://gl.wikipedia.org/wiki?curid=125662", "title": "M\u00e1quinas de corrente continua", "text": ""}
{"id": "125664", "revid": "1131", "url": "https://gl.wikipedia.org/wiki?curid=125664", "title": "Galer\u00eda de imaxes do mosteiro de Santa Cristina de Ribas de Sil", "text": "Mosteiro de Santa Cristina de Ribas de Sil, parroquia de Caxide, concello de Parada de Sil."}
{"id": "125683", "revid": "197", "url": "https://gl.wikipedia.org/wiki?curid=125683", "title": "O n\u00famero 9 na cultura popular galega", "text": "A cultura popular galega, como tam\u00e9n pode observarse noutros pa\u00edses, d\u00e1lle unha especial significaci\u00f3n \u00e1s realidades que se cumpren 9 veces. O nove resulta ser un n\u00famero privilexiado porque suma \u00e1s propiedades que ten de seu as derivadas do feito de ser m\u00faltiplo de tres, tam\u00e9n n\u00famero m\u00e1xico. Por iso, en Galicia cr\u00edan que a eficacia de numerosos remedios terap\u00e9uticos tradicionais se multiplicaban cando se repet\u00edan en series de nove veces. A seguir relaci\u00f3nanse diversos exemplos:\nDiagn\u00f3stico, tratamento e prevenci\u00f3n do mal de aire e outros aires.\nHai un conxunto de formas m\u00e1xicas capaces de enferma-la xente ou o gando, que poden englobarse baixo o concepto de mal de ollo, mal de aire ou aires espec\u00edficos. A medicina tradicional foi descubrindo e utilizando diferentes procedementos para loitar contra eles e mesmo para identificar exactamente o animal -pezo\u00f1oso ou non- causante do mal, e as\u00ed permitir remedios m\u00e1is espec\u00edficos."}
{"id": "125689", "revid": "1131", "url": "https://gl.wikipedia.org/wiki?curid=125689", "title": "Madejski Stadium", "text": "O Madejski Stadium \u00e9 un estadio de f\u00fatbol da cidade de Reading, en Berkshire (Inglaterra). Debe o seu nome a John Madejski, presidente do Reading Football Club."}
{"id": "125695", "revid": "15490", "url": "https://gl.wikipedia.org/wiki?curid=125695", "title": "Rowan Hamilton", "text": "William Rowan Hamilton, nado o 4 de agosto de 1805 e finado o 2 de setembro de 1865, foi un matem\u00e1tico, f\u00edsico, e astr\u00f3nomo irland\u00e9s que fixo importantes contribuci\u00f3ns ao desenvolvemento da \u00f3ptica, a din\u00e1mica, e mais a \u00e1lxebra.\nTraxectoria.\nO seu achado do cuaterni\u00f3n \u00e9 se cadra a s\u00faa pescuda m\u00e1is co\u00f1ecida. O traballo de Hamilton en din\u00e1mica foi despois decisivo no desenvolvemento da mec\u00e1nica cu\u00e1ntica, onde un concepto fundamental chamado hamiltoniano leva o seu nome. Hamilton demostrou o seu inmenso talento a unha idade moi temper\u00e1, o que levou a John Brinkley, astr\u00f3nomo e bispo de Cloyne, en 1823, a dicir del con s\u00f3 18 anos:\nNo ano 1833 deu a luz \u00e1 hoxe chamada Mec\u00e1nica Hamiltoniana, desenvolvemento matem\u00e1tico da mec\u00e1nica a partir das ecuaci\u00f3ns de Lagrange.\nAo final da s\u00faa vida Hamilton tivo graves problemas de alcoholismo."}
{"id": "125696", "revid": "92340", "url": "https://gl.wikipedia.org/wiki?curid=125696", "title": "Milly Quezada", "text": "Milagros Quezada Borb\u00f3n, moito m\u00e1is co\u00f1ecida no mundo da industria musical como Milly Quezada, nada o 21 de maio de 1955, \u00e9 un cantante dominicana de merengue, ga\u00f1adora de 4 premios Grammy latino."}
{"id": "125697", "revid": "5863", "url": "https://gl.wikipedia.org/wiki?curid=125697", "title": "Juan Mart\u00edn D\u00edez", "text": "Juan Mart\u00edn D\u00edez, chamado el Empecinado, nado en Castrillo de Duero (Valladolid) o 5 de setembro de 1775 e finado en Roa (Burgos) o 20 de agosto de 1825, foi un militar castel\u00e1n, l\u00edder guerrilleiro durante a Guerra da Independencia espa\u00f1ola.\nBiograf\u00eda.\nFoi labrador, fillo dun pr\u00f3spero campesi\u00f1o. O alcume de \"empecinado\" era aplicado aos naturais de Castrillo de Duero, debido a que o rego Botijas que atravesa a aldea estaba cheo de \"pecina\" (a materia de cor verde presente nas augas en descomposici\u00f3n).\nDesde novo tivo vocaci\u00f3n militar, enrol\u00e1ndose con 18 anos na campa\u00f1a do Rosell\u00f3n (Guerra da Convenci\u00f3n, entre 1793 e 1795). Durante eses dous anos, ademais de aprender sobre a arte da guerra, comezou a s\u00faa animadversi\u00f3n cara aos franceses.\nEn 1796 casou con Catalina de la Fuente, natural de Fuentec\u00e9n (Burgos), instal\u00e1ndose nesa aldea como labrego at\u00e9 a ocupaci\u00f3n de Espa\u00f1a polo ex\u00e9rcito de Napole\u00f3n en 1808, suceso que o levou a combater os invasores, ao parecer logo de que unha rapaza da aldea fose violada por un soldado franc\u00e9s, ao que o guerrilleiro matou posteriormente.\nParticipaci\u00f3n na Guerra da Independencia Espa\u00f1ola (1808-1814).\nA partir dese suceso organizou unha partida de guerrilleiros composta por amigos e membros da familia. Os seus primeiros lugares de acci\u00f3n foron na ruta entre Madrid e Burgos. M\u00e1is tarde combateu co ex\u00e9rcito espa\u00f1ol nos inicios da Guerra da Independencia Espa\u00f1ola: na Batalla de Cabez\u00f3n, que tivo lugar na ponte de Cabez\u00f3n de Pisuerga (Valladolid) o 12 de xu\u00f1o de 1808, e na Batalla del Mocl\u00edn, en Medina de Rioseco, o 14 de xullo do mesmo ano. Foron estas batallas perdidas e en campo aberto as que lle fixeron pensar que obter\u00eda mellores resultados co sistema de guerrillas, comenzando as\u00ed con \u00e9xito as s\u00faas acci\u00f3ns b\u00e9licas en Aranda de Duero, Sep\u00falveda, Pedraza e a cunca do r\u00edo Douro.\nEn 1809 foi nomeado capit\u00e1n de cabaler\u00eda. Na primavera dese ano estendeu o seu campo de acci\u00f3n polas serras de Gredos, \u00c1vila e Salamanca, para seguir despois polas provincias de Cuenca e Guadalaxara.\nO cometido principal das guerrillas era danar as li\u00f1as de comunicaci\u00f3n e subministraci\u00f3n do ex\u00e9rcito franc\u00e9s, interceptando correos e mensaxes do inimigo e apresando convois de v\u00edveres, cartos e armas. O dano infrinxido ao ex\u00e9rcito de Napole\u00f3n foi considerable, de tal xeito que o xeneral Joseph Leopold Hugo foi nomeado \u00abperseguidor en exclusiva\u00bb do Empecinado e a s\u00faa tropa. O xeneral franc\u00e9s, logo de intentar en van a s\u00faa captura, optou por deter \u00e1 nai e alg\u00fan familiar m\u00e1is do guerrilleiro. A reacci\u00f3n de Juan Mart\u00edn foi endurecer as acci\u00f3ns b\u00e9licas, e ameazar co fusilamento de 100 soldados franceses prisioneiros. A nai e os demais foron postos en liberdade.\nEn 1810 tivo que refuxiarse no castelo de Ciudad Rodrigo, ao que puxeron sitio os soldados franceses.\nEn 1811 estivo ao mando do rexemento de h\u00fasares de Guadalaxara, ao tempo que contaba cunha partida duns 6.000 homes.\nO 22 de maio de 1813 axudou na defensa de Alcal\u00e1 de Henares, e na ponte de Zulema, sobre o r\u00edo Henares venceu un grupo de franceses que o duplicaban en n\u00famero. M\u00e1is tarde, Fernando VII deu consentimento para que Alcal\u00e1 levantase unha pir\u00e1mide conmemorativa da vitoria. Por\u00e9n, en 1823 o propio rei ordenou a destruci\u00f3n do monumento por consideralo s\u00edmbolo dun \"liberal\", se ben en 1879 os alcala\u00ednos volveron levantar outro monumento ao Empecinado, ao que percib\u00edan como liberador.\nEn 1814, Juan Mart\u00edn foi ascendido a Mariscal de Campo, s\u00e9ndolle concedido o dereito a asinar como \"El Empecinado\" de forma oficial.\nOs Cen d\u00edas (marzo-xu\u00f1o de 1815).\nDurante o denominado per\u00edodo dos Cen D\u00edas (entre o regreso de Napole\u00f3n do desterro en Elba e a derrota en Waterloo e a segunda abdicaci\u00f3n), o Empecinado mant\u00edvose ao mando de diferentes forzas situadas nos Pireneos, como as compa\u00f1\u00edas do Rexemento de Infanter\u00eda Burgos n\u00ba 2, despregadas no Val de Broto (Huesca).\nRestauraci\u00f3n e Trienio Liberal (1820-1823).\nTralo regreso de Fernando VII e a restauraci\u00f3n do absolutismo, o rei tomou medidas contra os que considerados inimigos liberais. Juan Mart\u00edn o Empecinado foi desterrado a Valladolid.\nTralo pronunciamento en 1820 do militar Rafael del Riego, o Empecinado retomou as armas, desta volta contra as tropas realistas de Fernando VII. Durante os anos seguintes (o per\u00edodo co\u00f1ecido como trienio liberal), foi nomeado gobernador militar de Zamora e finalmente, Capit\u00e1n Xeneral.\nTrala fin do r\u00e9xime liberal, Juan Mart\u00edn marchou desterrado a Portugal. Desde al\u00ed pediu un permiso para regresar sen perigo, pero foi detido en Olmos de Pe\u00f1afiel e trasladado a Nava de Roa, onde foi entregado ao alcalde de Roa de Duero (Burgos), Gregorio Gonz\u00e1lez. Al\u00ed estivo prisioneiro, sendo exhibido nunha gaiola con barrotes de ferro. Cando o militar liberal Leopoldo O'Donnell co\u00f1eceu estes feitos quixo levar a causa aos tribunais de xustiza, pero o correxedor de Roa xa ordenara a s\u00faa execuci\u00f3n, levada a cabo na praza da vila o 20 de agosto de 1825. Morreu aforcado en lugar de ser fusilado. Benito P\u00e9rez Gald\u00f3s conta nos \"Episodios Nacionales\" que o Empecinado morreu a baionetazos, logo de desencadearse de cami\u00f1o ao pat\u00edbulo nun arranque de desesperaci\u00f3n e forza, logrando quitar a espada ao oficial que o acompa\u00f1aba."}
{"id": "125698", "revid": "6939", "url": "https://gl.wikipedia.org/wiki?curid=125698", "title": "El Empecinado", "text": ""}
{"id": "125699", "revid": "1822", "url": "https://gl.wikipedia.org/wiki?curid=125699", "title": "Autov\u00eda do Saln\u00e9s", "text": ""}
{"id": "125701", "revid": "56817", "url": "https://gl.wikipedia.org/wiki?curid=125701", "title": "Atol Anuanurunga", "text": "Anuanurunga \u00e9 un atol do subgrupo das Illas do Duque de Gloucester situado no arquip\u00e9lago de Tuamotu na Polinesia francesa.\nXeograf\u00eda.\nAnuanurunga \u00e9 atol circular de 3,3\u00a0km de di\u00e1metro de 7\u00a0km\u00b2 de superficie terrestre e unha lagoa de 2,6\u00a0km\u00b2. At\u00f3pase a 22\u00a0km ao leste de Nukutepipi. Anuanurunga pertence administrativamente a Comuna de Hao.\nO atol est\u00e1 deshabitado.\nHistoria.\nA primeira menci\u00f3n do atol foi feita polo navegante e explorador Ingl\u00e9s Philip Carteret en 1767que chamona Four Crowns (Catro Coroas)."}
{"id": "125702", "revid": "56817", "url": "https://gl.wikipedia.org/wiki?curid=125702", "title": "Atol Nukutepipi", "text": "Nukutepipi \u00e9 un atol de Tuamotu, na Polinesia francesa, o m\u00e1is meridional do grupo das Illas do Duque de Gloucester. Esta deshabitado e depende de Hereheretue, comuna asociada \u00e1 comuna de Hao. Est\u00e1 situado a 30\u00a0km ao sueste de Anuanurunga e a 700\u00a0km ao sueste de Tahit\u00ed.\nXeograf\u00eda.\n\u00c9 un atol pequeno situado nunha zona remota e historicamente deshabitado. Ten unha superficie total de 5\u00b46\u00a0km\u00b2 inclu\u00eddos os illotes emerxidos, os arrecifes e a lagoa de 2\u00b42\u00a0km\u00b2. O atol ten forma de media l\u00faa, de 3,5\u00a0km de longo e 2\u00a0km de ancho. Consta de dous illotes, un de 2.745 m ao norte, e o outro de 673 m ao noroeste, separados por unha canle de 150 m de ancho e 1 m de profundidade. A coroa do sur son arrecifes mergullados por onde a auga do oc\u00e9ano entra na lagoa cando hai temporal do sur ou do leste. A lagoa consiste nunha ampla plataforma de ata 2 m de profundidade que ocupa a metade da superficie e rodea unha parte m\u00e1is profunda de ata 17 m. O fondo \u00e9 de area.\nHistoria.\nFoi descuberto polo ingl\u00e9s Philip Carteret, o 12 de xullo de 1767, que o chamou Gloucester Island, nome que se mantivo para todo o grupo. En 1803, John Turnbull do \"Margaret\" chamouno Margaret's Island. En 1841 foi explorado por Ringgold da expedici\u00f3n norteamericana de Charles Wilkes, e anotou o nome polinesio.\nNo ano 1910 o atol concedeuse \u00e1 Soci\u00e9t\u00e9 Commerciale da Oc\u00e9anie para replantar cocos. Tras a quebra da sociedade pasou por diferentes mans privadas.\nEn 1982, o comerciante de perlas Jean-Pierre Fourcade constru\u00edu un aer\u00f3dromo. Ao ano seguinte houbo dous furac\u00e1ns seguidos, en febreiro e abril, que destru\u00edron a vexetaci\u00f3n e todas as instalaci\u00f3ns. En 1985 plantouse de novo parcialmente con cocos. Desde 1991 \u00e9 propiedade dunha compa\u00f1\u00eda xaponesa."}
{"id": "125705", "revid": "1131", "url": "https://gl.wikipedia.org/wiki?curid=125705", "title": "Las Provincias", "text": "Las Provincias \u00e9 un xornal da Comunidade Valenciana fundado o 31 de xaneiro de 1866. \u00c9 de tendencia conservadora, rexionalista e de reformismo moderado. Dende a Transici\u00f3n, a s\u00faa li\u00f1a editorial \u00e9 anticatalanista.\nTraxectoria.\nFundado en 1866, despois de que \"La Opini\u00f3n\" fora mercada polo impresor Federico Dom\u00e9nech e polo xornalista e director deste, Teodoro Llorente, ao seu dono, o banqueiro e pol\u00edtico Jos\u00e9 Campo P\u00e9rez, Marqu\u00e9s de Campo, quen puxo como condici\u00f3n para a s\u00faa venda a mudanza do seu nome. \nO primeiro n\u00famero de \"Las Provincias\" conti\u00f1a o ideario fundacional da nova publicaci\u00f3n, o chamado Manifesto fundacional. Dende o seu primeiro n\u00famero, o diario caracterizouse pola defensa dos intereses valencianos. O r\u00e9xime franquista forzou a destituci\u00f3n do seu director, Mart\u00edn Dom\u00ednguez Barber\u00e1, debido \u00e1s cr\u00edticas que fixo \u00e1 p\u00e9sima xesti\u00f3n da gran riada que asolou a cidade en 1957. Ao longo dos seus 150 anos de historia, a cabeceira tivo un papel moi activo en momentos clave para a cidade do Turia, desde a defensa para que o leito do r\u00edo fose un espazo de uso polos cidad\u00e1ns, pasando pola preservaci\u00f3n do parque natural do Saler fronte ao desenvolvemento franquista, a anteriormente citada reclamaci\u00f3n polos danos da riada ou a recuperaci\u00f3n dos terreos da Albufeira.\nLas Provincias forma parte do grupo Vocento desde o ano 2000. Na actualidade, Vocento pos\u00fae a maior\u00eda das acci\u00f3ns da empresa editora do xornal, Federico Domenech S.A.\nEn 1921 adquiriu unha nova m\u00e1quina rotativa que lle permitiu sacar \u00e1 r\u00faa diariamente oito p\u00e1xinas. Cinco anos despois converteuse no pioneiro dos c\u00f3mics valencianos ao publicar un suplemento infantil de t\u00edtulo id\u00e9ntico ao que ent\u00f3n editaba ABC: \"Gente Menuda\".[2]\nEn 1931 chegou o gravado en oco: as p\u00e1xinas part\u00edronse pola metade, adopt\u00e1ndose o formato actual do diario.\nEntre 1936 e 1941 viviu a s\u00faa etapa m\u00e1is delicada: durante a Guerra civil espa\u00f1ola foi incautado polas milicias anarquistas para imprimir o seu \u00f3rgao oficial Fragua Social, e perdeu o contacto cos seus lectores durante un per\u00edodo de case tres anos.\nA riada de outubro de 1957 afectou seriamente \u00e1s instalaci\u00f3ns da alameda e perd\u00e9ronse miles de documentos e fotograf\u00edas."}
{"id": "125707", "revid": "89787", "url": "https://gl.wikipedia.org/wiki?curid=125707", "title": "Alain Resnais", "text": "Alain Resnais, nado en Vannes o 3 de xu\u00f1o de 1922 e finado en Par\u00eds o 1 de marzo de 2014, foi un director, guionista de cinema e montador franc\u00e9s.\nTraxectoria.\nXunto a Fran\u00e7ois Truffaut e Jean-Luc Godard, entre outros, foi unha das principais figuras da Nouvelle vague do cinema galo, que revolucionou o concepto da montaxe e a fotograf\u00eda."}
{"id": "125708", "revid": "5312", "url": "https://gl.wikipedia.org/wiki?curid=125708", "title": "Agn\u00e8s Varda", "text": "Agn\u00e8s Varda, nada o 30 de maio de 1928 en Ixelles (Bruxelas) e finada en Par\u00eds o 29 de marzo de 2019, foi unha fot\u00f3grafa e directora francesa de cinema.\nFoi a \u00fanica muller directora da Nouvelle Vague. Entre a s\u00faa filmograf\u00eda destacan \"La Pointe courte', Cleo de 5 a 7, Ulysse\", \"Sans toit ni loi, Jacquot de Nantes,\" \"Les Glaneurs et la Glaneuse', Deux ans apr\u00e8s, Les Plages d'Agn\u00e8s e Visages, villages .\"\nFoi galardoada co premio C\u00e9sar en 2001, co Ren\u00e9-Clair da Academia Francesa en 2002, coa Palma de Honra do Festival de Cannes en 2015 e co \u00d3scar honor\u00edfico en 2017, e coa C\u00e1mara da Festival Internacional de Cinema de Berl\u00edn en 2019, todos destinados a homenaxear o conxunto da s\u00faa carreira cinematogr\u00e1fica.\nTraxectoria.\nFilla de pai grego e nai francesa, pasou a s\u00faa infancia en B\u00e9lxica. A s\u00faa familia fuxiu da ocupaci\u00f3n alem\u00e1 en 1940 cara S\u00e8te, Francia, onde Agn\u00e8s Varda pasou a s\u00faa adolescencia. Viviu e traballou en Par\u00eds. Foi considerada por alg\u00fans cr\u00edticos de cinema a \"avoa da nouvelle vague\". Os seus filmes, documentais e v\u00eddeo-instalaci\u00f3ns amosan todos eles un car\u00e1cter realista e social. Toda a s\u00faa obra presenta un estilo experimentalismo distintivo. En 1985, co documental \"Vagabond\" obtivo o Le\u00f3n de Ouro do Festival de Cine de Venecia."}
{"id": "125711", "revid": "98629", "url": "https://gl.wikipedia.org/wiki?curid=125711", "title": "Villa d'Adda", "text": "Villa d'Adda \u00e9 unha comuna na provincia de B\u00e9rgamo, na rexi\u00f3n italiana da Lombard\u00eda, local\u00edzase a 35 quil\u00f3metros ao nordeste de Mil\u00e1n e a 16 quil\u00f3metros de Bergamo. A s\u00faa poboaci\u00f3n \u00e9 de 4.649 habitantes (2009) e a comunta ten 6.0 km\u00b2."}
{"id": "125712", "revid": "9863", "url": "https://gl.wikipedia.org/wiki?curid=125712", "title": "Las Meninas", "text": ""}
{"id": "125714", "revid": "98629", "url": "https://gl.wikipedia.org/wiki?curid=125714", "title": "Enrique Pe\u00f1alosa", "text": "Enrique Pe\u00f1alosa Londo\u00f1o, nado en Washington, D.C., Estados Unidos, o 30 de setembro de 1954, \u00e9 un economista, administrador e pol\u00edtico colombiano.\nTraxectoria.\nEst\u00e1 licenciado en Econom\u00eda pola Duke University, cos t\u00edtulos de mestr\u00eda e doutoramento do \"Institute International d'Aministration Publique\" e mais da Universidade de Par\u00eds, respectivamente.\nAlcald\u00eda de Bogot\u00e1.\nLogo de ser representante na C\u00e1mara a fins dos anos oitenta, Pe\u00f1alosa foi precandidato do Partido Liberal \u00e1 alcald\u00eda de Bogot\u00e1 en 1992, mais foi derrotado polo exministro Jaime Castro Castro. Para as elecci\u00f3ns de 1994 partiu como gran favorito e presentouse como candidato independente. Non obstante, foi derrotado contra todo progn\u00f3stico polo matem\u00e1tico Antanas Mockus. Finalmente, en 1997 derrotou a Carlos Moreno de Caro e foi elixido como alcalde da capital colombiana.\nTransporte p\u00fablico.\nPe\u00f1alosa, conxuntamente co seu equipo de goberno, dese\u00f1ou un ambicioso plan de remodelaci\u00f3n da vida p\u00fablica da cidade colombiana. As\u00ed, desenvolveu un novo Sistema de Bus R\u00e1pido chamado TransMilenio, inspirado no sistema xa existente en Curitiba. De igual xeito, promoveu un d\u00eda libre de autom\u00f3biles e recibiu un masivo apoio popular para unha idea pola cal recibiu o \"Galard\u00f3n do Desaf\u00edo de Estocolmo (Stockholm Challenge Award)\". A trav\u00e9s dun referendo, a xente decantouse por un d\u00eda ao ano libre de circulaci\u00f3n de veh\u00edculos a motor e decidiu que a partir do 2005 non ter\u00ed\u00e1n autos durante as horas pico da xornada, \u00e9 dicir, dende as 6 da ma\u00f1\u00e1 at\u00e9 as 9 e dende as 4 da tarde at\u00e9 as 7:30.\nCiclorrutas.\nPor outra banda, con el comezou a creaci\u00f3n de ciclorrutas de Bogot\u00e1, co prop\u00f3sito de dotar \u00e1 cidade dun rede completa de vieiros para bicicletas. A rede de ciclorrutas de Bogot\u00e1 dese\u00f1ouse tendo en conta a morfolox\u00eda e topograf\u00eda da cidade. En sentido Norte-Sur, a cidade presenta unha topograf\u00eda relativamente plana; en sentido Leste-Oeste presenta diversos tipos de pendentes. Por iso, seleccionouse o concepto de rede en malla por ser o modelo te\u00f3rico que presenta maior versatilidade e adecuaci\u00f3n, trazando deste xeito eixes lonxitudinais e transversais da cidade. Xa que logo, s\u00faa \u00e9 a primeira pedra na construci\u00f3n da rede de ciclorrutas m\u00e1is extensa de Am\u00e9rica Latina."}
{"id": "125717", "revid": "98629", "url": "https://gl.wikipedia.org/wiki?curid=125717", "title": "Joseph Cugnot", "text": "Nicolas-Joseph Cugnot, nado en Void (Meuse), o 26 de febreiro de 1725 e finado en Par\u00eds o 2 de outubro de 1804, foi un inventor franc\u00e9s.\nTraxectoria.\nO goberno franc\u00e9s atrib\u00faelle a invenci\u00f3n do primeiro veh\u00edculo autopropulsado, \u00e9 dicir, do primeiro autom\u00f3bil. Esta reclamaci\u00f3n est\u00e1 disputada por varias fontes que suxiren en cambio que Ferdinand Verbiest, membro das misi\u00f3ns xesu\u00edtas na China foi o primeiro en constru\u00edr un coche a vapor por volta de 1672. En calquera caso, si parece que Cugnot ten sido o primeiro en transformar o movemento adiante-atr\u00e1s dun pist\u00f3n de vapor en movemento rotativo. As\u00ed, foi en 1769 cando conseguiu que funcionase unha versi\u00f3n do seu \"Fardier \u00e0 vapeur\", \u00e9 dicir, o seu \"Coche de vapor\"."}
{"id": "125718", "revid": "1888", "url": "https://gl.wikipedia.org/wiki?curid=125718", "title": "Nicolas-Joseph Cugnot", "text": ""}
{"id": "125720", "revid": "56817", "url": "https://gl.wikipedia.org/wiki?curid=125720", "title": "Comuna de Nukutavake", "text": "Nukutavake \u00e9 unha comuna da subdivisi\u00f3n Tuamotu-Gambier na Polinesia francesa.\nA comuna incl\u00fae tres comunas asociadas (Nukutavake, Vahitahi e Vairaatea) e dous atois deshabitados."}
{"id": "125721", "revid": "56817", "url": "https://gl.wikipedia.org/wiki?curid=125721", "title": "Comuna de Reao", "text": "Reao \u00e9 unha comuna da subdivisi\u00f3n Tuamotu-Gambier na Polinesia francesa, situada ao leste do arquip\u00e9lago.\nA comuna consta de d\u00faas comunas asociadas formadas por dous atois: Reao e Pukaruha."}
{"id": "125722", "revid": "98629", "url": "https://gl.wikipedia.org/wiki?curid=125722", "title": "Atol Pukaruha", "text": "Pukarua \u00e9 un atol de Tuamotu, na Polinesia francesa. Administrativamente \u00e9 unha comuna asociada \u00e1 comuna de Reao. Est\u00e1 situado no extremo oriental do arquip\u00e9lago, a 50\u00a0km ao noroeste de Reao e a 1.300\u00a0km ao leste de Tahit\u00ed.\nXeograf\u00eda.\nO atol ten unha forma infrecuentemente estreita con 18\u00a0km de longo e 7\u00a0km de ancho. A superficie total \u00e9 de 30\u00a0km\u00b2, inclu\u00edda a lagoa pechada de 23\u00a0km\u00b2.\nA vila principal \u00e9 Marautagaroa, situada no extremo setentrional do atol. A poboaci\u00f3n total era de 210 habitantes no censo do 2002. A actividade principal \u00e9 a produci\u00f3n de copra.\nHistoria.\nFoi descuberto o 28 de maio de 1797 polo ingl\u00e9s James Wilson de cami\u00f1o de Mangareva en Tahit\u00ed. Chamouno Serle por Ambrose Serle, o autor de\"Horae Solitari\u00e6\""}
{"id": "125724", "revid": "23204", "url": "https://gl.wikipedia.org/wiki?curid=125724", "title": "Southampton", "text": "Southampton \u00e9 a maior cidade portuaria da costa sur da Inglaterra. \u00c9 a cidade m\u00e1is pr\u00f3xima a New Forest e est\u00e1 entre Portsmouth e Bournemouth. Era unha localidade pertencente a Hampshire que pasou \u00e1 condici\u00f3n de cidade na reorganizaci\u00f3n do goberno local do 1 de abril de 1997. Isto fixo a Southampton unha unidade administrativa, que engloba alg\u00fans distritos como Eastleigh, Portswood, Bitterne, Woolston e Millbrook.\nFoi unha das moitas cidades brit\u00e1nicas severamente bombardeadas durante a segunda guerra mundial. Por esta raz\u00f3n, varios monumentos hist\u00f3ricos foron destru\u00eddos, pero a\u00ednda existe a antiga muralla da cidade, as\u00ed como tam\u00e9n a porta de Bargate, a maior entrada \u00e1 cidade antiga no extremo norte da muralla. Southampton ten a segunda muralla da Idade Media m\u00e1is longa que a\u00ednda se conserva de Inglaterra. A porta de Bargate \u00e9 habitualmente usada como s\u00edmbolo da cidade, sendo a s\u00faa imaxe o logotipo do goberno municipal. A parte central da cidade ten moitos grandes parques.\nNa cidade est\u00e1n as sedes da Universidade de Southampton, da Universidade Solent Southampton e do centro comercial West Quay. Tam\u00e9n aqu\u00ed se atopa a Axencia Nacional de Mapeamento. O xornal local \u00e9 o Daily Echo.\nSouthampton est\u00e1 identificada coa historia e o desenvolvemento mar\u00edtimos, sendo o seu porto lugar habitual de sa\u00edda de moitos cruceiros, como sucedeu co Titanic. Tam\u00e9n \u00e9 un porto de carga moi importante a nivel nacional."}
{"id": "125734", "revid": "56817", "url": "https://gl.wikipedia.org/wiki?curid=125734", "title": "Borreiros", "text": "O top\u00f3nimo galego Borreiros pode referirse a:"}
{"id": "125739", "revid": "88215", "url": "https://gl.wikipedia.org/wiki?curid=125739", "title": "V\u00edctor S\u00e1nchez del Amo", "text": "V\u00edctor S\u00e1nchez del Amo, nado en Madrid o 23 de febreiro de 1976, \u00e9 un exfutbolista e actual adestrador de f\u00fatbol espa\u00f1ol que dende 2023 adestra o FC Cartagena, da Segunda Divisi\u00f3n. Xogaba de centrocampista e foi internacional coa selecci\u00f3n espa\u00f1ola.\nTraxectoria.\nA\u00ednda que naceu en Madrid, viviu sempre en Xetafe. Al\u00ed foi onde aos 8 anos de idade comezou a dar as s\u00faas primeiras patadas no equipo de fillos da empresa onde traballaba o seu pai, Uralita. Aos 10 anos de idade comezou a xogar nun equipo de f\u00fatbol sala da s\u00faa localidade, onde coincidiu con quen m\u00e1is adiante ser\u00eda compa\u00f1eiro seu tanto no Real Madrid, como no Deportivo da Coru\u00f1a, Iv\u00e1n P\u00e9rez. Ese equipo cham\u00e1base Deportes Alfonso e quedaron ese mesmo ano campi\u00f3ns de Espa\u00f1a.\nAos 11 anos de idade incorp\u00f3rase \u00e1s categor\u00edas inferiores do Real Madrid, onde comezou xogando de dianteiro. Xogador de banda dereita, debutou en Primeira Divisi\u00f3n co Real Madrid na tempada 1995-96 sendo Arsenio Iglesias adestrador, a tempada seguinte, coa chegada de Capello como adestrador, xoga con regularidad e en 1998 gana a Copa de Europa. Na tempada 1998/1999 pasa ao Racing de Santander. Na seguinte tempada comeza a xogar no Deportivo da Coru\u00f1a co que se proclamou campi\u00f3n de Liga no 2000 e de Copa no 2002.\nNo ver\u00e1n de 2006 firmou co Panathinaikos FC, pero apenas xogou na liga grega debido a unha tendinite. Abandonou o club heleno ao finalizar a tempada e, tras varios meses sen equipo, regresou a Espa\u00f1a para firmar co Elche CF, da Segunda Divisi\u00f3n. Debutou co club franxiverde o 14 de outubro de 2007, coa tempada 2007/08 xa empezada, no partido Elche-M\u00e1laga. Con todo, m\u00faltiples lesi\u00f3ns musculares lle impediron xogar con regularidade, participando s\u00f3 en 16 das 42 xornadas ligueiras. Ao finalizar a tempada e a pesar de chegar a un acordo previo para a s\u00faa renovaci\u00f3n, finalmente desvinculouse do club ilicitano, quedando inactivo \u00e1 espera de ofertas.\nAdestrador.\nO 9 de abril de 2015 foi presentado como adestrador do Deportivo da Coru\u00f1a, logo da destituci\u00f3n o d\u00eda anterior de V\u00edctor Fern\u00e1ndez.\nO 30 de maio de 2016, logo de conseguir o obxectivo da permanencia mais cuns p\u00e9simos resultados na segunda volta da liga, o club rescindiu o seu contrato. O seu substituto foi Gaizka Garitano.\nSelecci\u00f3n espa\u00f1ola.\nDebutou coa Selecci\u00f3n espa\u00f1ola o 16 de agosto de 2000, nun partido amigable Alema\u00f1a-Espa\u00f1a (4-1). Co combinado espa\u00f1ol disputou un total de oito partidos."}
{"id": "125741", "revid": "1131", "url": "https://gl.wikipedia.org/wiki?curid=125741", "title": "San Mart\u00edn de Suarna", "text": ""}
{"id": "125742", "revid": "50011", "url": "https://gl.wikipedia.org/wiki?curid=125742", "title": "Luis Otero S\u00e1nchez", "text": "Luis Otero S\u00e1nchez-Encinas, nado en Pontevedra o 22 de outubro de 1893 e finado na Coru\u00f1a o 20 de xaneiro de 1955, foi un futbolista galego. Xogaba de defensa e foi internacional coa selecci\u00f3n espa\u00f1ola, participando nos Xogos Ol\u00edmpicos de 1920.\nTras xogar case unha d\u00e9cada no Real Vigo Sporting co que ga\u00f1ou catro Campionatos de Galicia, deixou o club pouco despois de que este se fusionase co Fortuna de Vigo formando o Celta de Vigo, e fichou polo Deportivo da Coru\u00f1a, o que foi un dos detonantes da hist\u00f3rica rivalidade entre o equipo vigu\u00e9s e o coru\u00f1\u00e9s. Xogou seis tempadas no equipo branquiazul, ga\u00f1ando outros dous Campionatos de Galicia.\nOtero est\u00e1 reco\u00f1ecido como un dos futbolistas galegos m\u00e1is destacados da historia. Formou parte das primeira ali\u00f1aci\u00f3ns tanto do Celta de Vigo como da selecci\u00f3n espa\u00f1ola, e foi xunto a Moncho Gil o primeiro medallista ol\u00edmpico galego.\nNa s\u00faa memoria, desde 1959 disp\u00fatase en Pontevedra o Trofeo Luis Otero.\nTraxectoria.\nOtero comezou a xogar con 16 anos no Pontevedra Sporting Club en 1909 e dous anos m\u00e1is tarde pasou ao Vigo Sporting. Con este equipo ga\u00f1ou catro veces o Campionato de Galicia (en 1914, 1919, 1920 e 1923) e chegou d\u00faas veces \u00e1s semifinais da Copa do Rei (en 1919 e 1920). Sendo xogador deste club foi convocado para xogar coa Selecci\u00f3n espa\u00f1ola, debutando nos Xogos Ol\u00edmpicos de 1920, celebrados en Antuerpen.\nA s\u00faa traxectoria no Vigo Sporting prolongouse at\u00e9 a fusi\u00f3n do club co Fortuna de Vigo, que deu lugar ao nacemento do RC Celta. O 14 de setembro de 1923 disputouse o primeiro partido do Celta, entre dous equipos de xogadores do propio equipo, un deles capitaneado por Balbino Clemente e outro por Luis Otero.\nA\u00ednda que parec\u00eda chamado a ser un dos puntais do Celta, antes de iniciarse o Campionato de Galicia de 1923 Luis Otero, xunto con outros dous xogadores -Chiarroni e Ram\u00f3n Gonz\u00e1lez-, non conformes coa disciplina do novo club, abandonaron a entidade para fichar polo Deportivo da Coru\u00f1a. O feito foi considerado unha afronta para o club vigu\u00e9s e ser\u00eda un dos detonantes da hist\u00f3rica rivalidade co equipo coru\u00f1\u00e9s. As protestas do Celta, que acusaron o Deportivo de ter subornado aos xogadores vigueses, levaron a Federaci\u00f3n Galega a inhabilitar os tres futbolistas tr\u00e1nsfugas, acus\u00e1ndoos de profesionalismo, mentres que o Deportivo foi descualificado do Campionato de Galicia. Por\u00e9n, o Deportivo recorreu ante a Real Federaci\u00f3n Espa\u00f1ola de F\u00fatbol, a cal se pronunciou en favor dos herculinos e anulou a sanci\u00f3n contra o club por entender que non existira suborno, instando \u00e1 FGF a que readmitise o Deportivo no campionato, a\u00ednda que si mantivo a sanci\u00f3n sobre os tres xogadores por existir duplicidade de fichas. A FGF enviou un escrito de protesta \u00e1 RFEF, mais esta reafirmouse na s\u00faa decisi\u00f3n, polo que a FGF convocou unha asemblea extraordinaria na que acordou por maior\u00eda aceptar o veredicto da RFEF.\nAo remate da inhabilitaci\u00f3n foi contratado polo Deportivo, no que xogou ata 1930. Co club coru\u00f1\u00e9s ga\u00f1ou outros dous Campionatos de Galicia (en 1926/27 e 1927/28) e xogou as d\u00faas primeiras tempadas do campionato de liga de Segunda Divisi\u00f3n.\nTras a s\u00faa retirada afincouse na Coru\u00f1a, onde rexentou o bar \"Derby\" na R\u00faa Olmos ata o seu falecemento en 1955.\nSelecci\u00f3n nacional.\nO 28 de agosto de 1920 Luis Otero pasou \u00e1 historia como un dos once futbolistas que disputaron o primeiro partido da selecci\u00f3n espa\u00f1ola, sendo ademais o primeiro galego en facelo. Foi nos Xogos Ol\u00edmpicos de Antuerpen fronte \u00e1 selecci\u00f3n de Dinamarca, nun partido disputado no Estadio La Butte de Bruxelas, que acabou con vitoria espa\u00f1ola por 0-1. Xogou tam\u00e9n no partido contra Italia e o equipo ga\u00f1ou finalmente a medalla de prata, convert\u00e9ndose Otero e Moncho Gil nos primeiros medallistas ol\u00edmpicos galegos da historia.\nA maiores xogou dous partidos amig\u00e1beis m\u00e1is co combinado espa\u00f1ol, sendo o \u00faltimo o 21 de decembro de 1924 no Estadio de Les Corts en Barcelona, nun partido Espa\u00f1a-Austria (2-1), sumando un total de catro presenzas internacionais.\nOtero xogou ademais varios partidos coa selecci\u00f3n galega dende a s\u00faa formaci\u00f3n en 1922, sendo o seu maior \u00e9xito o subcampionato da Copa Pr\u00edncipe de Asturias de 1923.\nLegado.\nMostra da s\u00faa gran popularidade \u00e9 o feito de que foi un dos primeiros futbolistas utilizados como reclamo publicitario, ao anunciar o vi\u00f1o Sans\u00f3n.\u200b En 1933 a s\u00faa carreira foi reco\u00f1ecida pola Federaci\u00f3n Espa\u00f1ola de F\u00fatbol coa medalla ao m\u00e9rito deportivo.\u200b As\u00ed mesmo, catro anos despois da s\u00faa morte, en 1959, creouse a modo de homenaxe na s\u00faa Pontevedra natal o Trofeo Luis Otero que, dende ent\u00f3n, se disputa anualmente nos meses de ver\u00e1n.\u200b Pola s\u00faa parte, o Real Club Deportivo da Coru\u00f1a honrou a s\u00faa memoria cun mon\u00f3lito nas inmediaci\u00f3ns do Estadio de Riazor."}
{"id": "125744", "revid": "5863", "url": "https://gl.wikipedia.org/wiki?curid=125744", "title": "Luis Otero", "text": "O nome Luis Otero pode referirse a:"}
{"id": "125745", "revid": "5467", "url": "https://gl.wikipedia.org/wiki?curid=125745", "title": "Illa Nikumaroro", "text": ""}
{"id": "125750", "revid": "9863", "url": "https://gl.wikipedia.org/wiki?curid=125750", "title": "La familia de Carlos IV", "text": ""}
{"id": "125752", "revid": "9863", "url": "https://gl.wikipedia.org/wiki?curid=125752", "title": "Lola de Valence", "text": ""}
{"id": "125754", "revid": "23204", "url": "https://gl.wikipedia.org/wiki?curid=125754", "title": "C\u00e9sar Mart\u00edn", "text": "C\u00e9sar Mart\u00edn Villar, nado en Oviedo o 3 de abril de 1977, \u00e9 un exfutbolista espa\u00f1ol. Xogaba de defensa central e foi internacional coa selecci\u00f3n espa\u00f1ola.\nTraxectoria.\nCon 18 anos de idade, debutou en Primeira Divisi\u00f3n o 9 de abril de 1995, nun Real Valladolid CF-Real Oviedo (tempada 1994/95). Como xogador do Real Oviedo xogou 101 partidos de liga durante unhas 5 tempadas no club \"carbay\u00f3n\".\nNa tempada 1999/00 foi traspasado ao Real Club Deportivo da Coru\u00f1a por 7 mill\u00f3ns de euros. No club coru\u00f1\u00e9s custoulle lograr a titularidade por causa de diversas lesi\u00f3ns. No \"D\u00e9por\" conseguiu todos os t\u00edtulos a nivel nacional que existen (Liga, Copa do Rei e Supercopa de Espa\u00f1a), logrou un subcampionato de liga e disputou partidos de Copa da UEFA e varias edici\u00f3ns da Liga de Campi\u00f3ns da UEFA. No Deportivo xogou nas posici\u00f3ns de lateral dereito como no centro da defensa.\nPasou no bico dos p\u00e9s polo Levante UD e o Bolton Wanderers antes de fichar polo equipo alacantino do H\u00e9rcules CF.\nPara a tempada 2009\u201310 fichou polo CD Castell\u00f3n por d\u00faas tempadas con opci\u00f3n a outra m\u00e1is."}
{"id": "125756", "revid": "29398", "url": "https://gl.wikipedia.org/wiki?curid=125756", "title": "Antonio Betancort", "text": "Antonio Rodrigo Betancort Barrera, nado nas Palmas de Gran Canaria o 13 de marzo de 1937 e finado na mesma cidade o 15 de marzo de 2015, foi un futbolista espa\u00f1ol. Xogaba de porteiro e foi internacional coa selecci\u00f3n espa\u00f1ola.\nTraxectoria.\nO seu debut coa UD Las Palmas tivo lugar no campo de Sarri\u00e1, en Barcelona, fronte ao Espa\u00f1ol o 3 de febreiro de 1957, onde se conseguiu un empate a dous. Nas s\u00faas primeiras tempadas estivo relegado a ser o porteiro suplente, pois ti\u00f1a ao gran porteiro Pep\u00edn que lle pechaba o paso \u00e1 s\u00faa titularidade. Tivo que esperar ao traspaso do gran meta valenciano ao Betis para conseguir ser titular do representativo canario na tempada 60-61 en Segunda Divisi\u00f3n.\nA s\u00faa seguridade baixo o marco e a boa campa\u00f1a realizada, ademais da necesidade, fixeron que fose traspasado ao Real Madrid CF en 1961. \u00c9 no equipo branco da capital onde obt\u00e9n os maiores logros da s\u00faa carreira deportiva. A primeira tempada co Real Madrid pasouna case sen xogar partidos oficiais, xa que \u00e1 parte da s\u00faa mocidade, ti\u00f1a grandes gardametas internacionais como o arxentino Rogelio Dom\u00ednguez ou Vicente Tra\u00edn, que lle pechaban o paso. Por iso non lle importou ser cedido ao Deportivo da Coru\u00f1a e esperar a s\u00faa oportunidade no ent\u00f3n pentacampe\u00f3n de Europa e Campi\u00f3n Intercontinental. A s\u00faa cesi\u00f3n produciuse dentro da operaci\u00f3n pola cal o Deportivo traspasou a Amancio ao Real Madrid, a cambio de 12 mill\u00f3ns de pesetas e as cesi\u00f3ns de Mich\u00e9, Antonio Ruiz e o propio Betancort.\nRegresa ao Real Madrid na tempada 63-64, xogando tan s\u00f3 un partido de Liga. Na tempada seguinte \u00e9 cando d\u00e1 o gran salto para defender o marco madridista, desprazando ao porteiro internacional vasco Araquistain do posto de titular. Nesta tempada ali\u00f1ase en 24 partidos de Liga, 4 de Copa e 5 de Copa de Europa, competici\u00f3n na que debuta o 23 de setembro de 1964 fronte ao Odense dan\u00e9s.\nAs s\u00faas sobrias caracter\u00edsticas baixo o marco \u00edan acompa\u00f1adas dunha gran seguridade e grandes reflexos, calidades que o seu adestrador, ent\u00f3n, Miguel Mu\u00f1oz, valorou para manterlle como titular nas tempadas seguintes. Na tempada 65-66 procl\u00e1mase co chamado equipo ye-y\u00e9 dos Amancio, Vel\u00e1zquez, Grosso, De Felipe, Sanchiz, Gento... Campi\u00f3n de Europa, tendo a mala sorte de non poder participar na final fronte ao Partizan de Belgrado ao haberse lesionado nun \u00e9pico partido de semifinais fronte ao Inter de Mil\u00e1n, no que figuraban grandes estrelas como Luis Su\u00e1rez, Peir\u00f3, Corso, Mazzola... adestrado por Helenio Herrera. Xogou Betancort lesionado case todo o partido, pois naqueles anos non se pod\u00eda cambiar nin tan sequera o porteiro na Copa de Europa.\nMalia iso mantivo o seu marco a cero e a vitoria madridista serviu para pasar \u00e1 final, que proporcionou o sexto t\u00edtulo continental aos brancos.\nCo Real Madrid consegue ga\u00f1ar 6 campionatos de Liga, d\u00faas delas, 67-68 e 68-69, en duras disputas coa UD Las Palmas, ante quen Betancort sempre realizaba grandes actuaci\u00f3ns. A s\u00faa brillante traxectoria fix\u00e9ronlle obter o Trofeo Zamora ao porteiro menos goleado na Liga nos anos 1965 e 1967, sendo neste batido unicamente 15 veces, o que significa unha marca na historia da liga espa\u00f1ola, dato que comparte co porteiro do FC Barcelona, Pesudo, que obtivo a mesma media en 1966.\nBetancort tam\u00e9n defendeu as cores do equipo nacional en d\u00faas ocasi\u00f3ns, a\u00ednda que estivo seleccionado en moitas m\u00e1is, pero tam\u00e9n na selecci\u00f3n pasoulle o mesmo que na UD, pois ti\u00f1a como titular a un dos mellores porteiros espa\u00f1ois de todos os tempos: Jos\u00e9 \u00c1ngel Iribar. As s\u00faas d\u00faas actuaci\u00f3ns internacionais foron fronte a Eire en partidos clasificatorios para o Mundial de 1966 celebrado en Inglaterra. O seu debut foi en Sevilla o 27 de outubro de 1965 con triunfo espa\u00f1ol por 4-1. Volveu xogar no partido de desempate fronte aos irlandeses no Parc des Princes de Par\u00eds, onde co triunfo por 1-0, Espa\u00f1a pasaba \u00e1 fase final mundialista \u00e1 que acudiu entre os 22 convocados por Jos\u00e9 Villalonga a devandito Mundial, pero non tivo a sorte de actuar.\nPermaneceu no Real Madrid ata a tempada 70-71, onde outros porteiros m\u00e1is novos como Junquera ou Garc\u00eda Rem\u00f3n o relegaron \u00e1 suplencia, malia manter as s\u00faas grandes actitudes. Deixou Betancort na capital o recordo de partidos memorables, tanto nas competici\u00f3ns espa\u00f1olas como nas europeas, onde actuou en m\u00e1is de 20 partidos, alg\u00fans deles de grato recordo por ser fronte a rivais como: Inter, Milan, Benfica, Manchester United, Rapid de Viena etc.\nNa s\u00faa estancia en Madrid, coincidiu nas s\u00faas primeiras tempadas con outra lenda amarela: Rafael Batista, \"Felo\", con quen xa xogara como amarelo e co que tam\u00e9n chegou a ali\u00f1arse en partidos da Copa de Europa.\nNa tempada 1971-72 incorp\u00f3rase de novo \u00e1 UD Las Palmas, onde aporta seguridade e veteran\u00eda na meta e cobre o baleiro que deixaran os porteiros vascos Oregui e Ulacia. Permanece d\u00faas tempadas ata a s\u00faa retirada en 1973, xogando o seu \u00faltimo partido fronte ao Athletic Club de Bilbao en San Mam\u00e9s o 25 de febreiro de 1973. Non terminou este encontro por lesi\u00f3n e foi substitu\u00eddo por Cervantes. O seu compa\u00f1eiro de selecci\u00f3n, Iribar, e o p\u00fablico bilba\u00edno lle tributaron unha calorosa ovaci\u00f3n como despedida. Coa UD Las Palmas xogou 69 partidos de Liga, 8 de Copa e 2 de Copa da UEFA nas d\u00faas etapas en que figurou nas s\u00faas filas.\nAbandonado o f\u00fatbol activo incorporouse ao cadro t\u00e9cnico dos amarelos como home de confianza de distintas directivas e adestradores en misi\u00f3ns importantes como observador de xogadores e de equipos rivais. Foi responsable de fichaxes nos anos setenta e oitenta, onde tam\u00e9n estivo como delegado de campo. Estableceuse nas Palmas sen ningunha funci\u00f3n directa co f\u00fatbol, pero seguindo a traxectoria do equipo.\nParticipaci\u00f3ns en Copas do Mundo.\nParticipou coa Selecci\u00f3n espa\u00f1ola en d\u00faas actuaci\u00f3ns internacionais, que foron fronte a Eire en partidos clasificatorios para o Mundial de 1966 celebrado en Inglaterra. O seu debut foi en Sevilla o 27 de outubro de 1965 con triunfo hispano por 4-1.\nParticipou no Mundial de Inglaterra 1966."}
{"id": "125757", "revid": "23204", "url": "https://gl.wikipedia.org/wiki?curid=125757", "title": "Pablo Pinillos", "text": "Pablo Pinillos Caro, nado en Murillo de R\u00edo Leza (A Rioxa) o 9 de xullo de 1974, \u00e9 un exfutbolista espa\u00f1ol. Xogaba de defensa.\nTraxectoria.\nPinillos compaxinou nos seus comezos os seus adestramentos co traballo de albanel, comezando a xogar na tempada 1995\u201396 no CD Calahorra de Terceira Divisi\u00f3n e a tempada seguinte nas filas do Pontevedra CF de Segunda Divisi\u00f3n B. Na tempada 1997\u201398 foi contratado polo Deportivo da Coru\u00f1a, club co que debutou en Primeira Divisi\u00f3n o 11 de xaneiro de 1998, nun partido contra o CD Tenerife que rematou con vitoria para os galegos (1\u20130). Con todo xogar\u00eda a meirande parte dos partidos no filial branquiazul, permanecendo no Deportivo B at\u00e9 1999.\nA tempada 1999\u201300 xogou no CD Toledo, onde estivo un ano, para recalar posteriormente no SD Compostela, no que permaneceu at\u00e9 2003. No club santiagu\u00e9s pousou espido xunto cos seus compa\u00f1eiros para unha revista, para as\u00ed denunciar que levaban sete meses sen cobrar.\nNa tempada 2003\u201304 foi contratado polo Levante UD, co que conseguiu o ascenso a Primeira esa mesma tempada. Neste club coincidiu con Manuel Preciado, grazas ao cal o adestrador o chamar\u00eda na s\u00faa segunda tempada como adestrador do Racing de Santander. Por isto, en 2005, foi contratado polo Racing, club onde hoxe \u00e9 un dos capit\u00e1ns.\nMarcou o seu primeiro en Primeira o 26 de abril de 2009, nun partido que enfrontou ao Athletic Club co Racing e que rematou con derrota (2\u20131). O seu segundo e de momento derradeiro gol Primeira logrouno o 23 de setembro de 2010, nun partido que enfrontaba ao Racing co Sevilla FC no estadio Ram\u00f3n S\u00e1nchez Pizju\u00e1n."}
{"id": "125760", "revid": "98629", "url": "https://gl.wikipedia.org/wiki?curid=125760", "title": "Gaspar Cassad\u00f3", "text": "Gaspar Cassad\u00f3 i Moreu, nado en Barcelona o 5 de outubro de 1897 e finado en Madrid o 24 de decembro de 1966, foi un importante violonchelista e compositor catal\u00e1n de principios do s\u00e9culo XX. Como concertista acadou renome internacional, sendo considerado un dos virtuosos m\u00e1is destacados do seu tempo.\nTraxectoria.\nGaspar Cassad\u00f3 i Moreu naceu en Barcelona, terceiro dos cinco fillos do compositor, organista e director Joaqu\u00edm Cassad\u00f3 e de Agustina Moreu, seus irm\u00e1ns cham\u00e1banse Agust\u00ed, David, Montserrat e Josep. Comezou a recibir clases de violoncello aos sete anos. Cando ti\u00f1a nove anos, tocou nun recital no que se atopaba Pau Casals, quen se ofreceu a darlle clases inmediatamente. A cidade de Barcelona concedeulle unha bolsa de estudos para que puidera estudar con Casals en Par\u00eds. Foi profesor da Accademia Musicale Chigiana de Siena, e dende 1958 ocupou a c\u00e1tedra de perfeccionamento da Staatliche Hochschule f\u00fcr Musik de Colonia."}
{"id": "125761", "revid": "1888", "url": "https://gl.wikipedia.org/wiki?curid=125761", "title": "L\u00e9opold Senghor", "text": ""}
{"id": "125763", "revid": "23204", "url": "https://gl.wikipedia.org/wiki?curid=125763", "title": "Stjepan Filipovi\u0107", "text": "Stjepan \"Stevo\" Filipovi\u0107 (alfabeto cir\u00edlico: \u0421\u0442\u0458\u0435\u043f\u0430\u043d \"\u0421\u0442\u0435\u0432\u043e\" \u0424\u0438\u043b\u0438\u043f\u043e\u0432\u0438\u045b), nado o 27 de xaneiro de 1916 e asasinado o 22 de maio de 1942, foi un partisano iugoslavo que foi executado durante a segunda guerra mundial e postumamente declarado Heroe Popular de Iugoslavia.\nTraxectoria.\nFilipovi\u0107 naceu o 27 de xaneiro de 1916 en Opuzen (na actualidade parte de Croacia), nos derradeiros d\u00edas do Imperio Austroh\u00fangaro. Antes do comezo da segunda guerra mundial viviu en Mostar e Kragujevac, \u00e1mbalas d\u00faas parte do Reino de Iugoslavia. Uniuse \u00f3 movemento obreiro en 1937, e \u00f3 Partido Comunista de Iugoslavia en 1940. Filipovi\u0107 foi arrestado en 1939 e sentenciado a un ano de prisi\u00f3n.\nFilipovi\u0107 foi comandante da unidade partisana Tomnasko-Kolubarski en Valjevo no ano 1941. Foi capturado o 24 de febreiro de 1942 polas forzas do eixo e posteriormente aforcado en Valjevo (na Iugoslavia ocupada) o 22 de maio de 1942. Cando lle colgaron a soga \u00f3 redor do pescozo, Filipovi\u0107 ergueu os brazos e berrou \"Morte \u00f3 fascismo, liberdade para a xente!\", instando \u00f3 pobo iugoslavo a non deixar de amosar resistencia. Nese intre tomouse a co\u00f1ecida fotograf\u00eda, na cal se baseou a escultura na s\u00faa honra, na cidade de Valjevo.\nFilipovi\u0107 foi declarado Heroe Popular de Iugoslavia o 14 de Nadal de 1949."}
{"id": "125766", "revid": "111586", "url": "https://gl.wikipedia.org/wiki?curid=125766", "title": "Ano Novo Chin\u00e9s", "text": "O Ano Novo Chin\u00e9s (chin\u00e9s tradicional=\"\u519c\u5386\u65b0\u5e74\", chin\u00e9s simplicado=\"\u8fb2\u66c6\u65b0\u5e74\", pinyin=\"n\u00f3ngl\u00ec x\u012bnni\u00e1n\", m\u00e1is co\u00f1ecido na China, como a Festa da Primavera (\"\u6625\u8282\", \"\u6625\u7bc0\", \"ch\u016bnj\u00ede\"), \u00e9 a m\u00e1is importante das festividades tradicionais chinesas, baseado no calendario chin\u00e9s, que \u00e9 un lunisolar, o que fai que var\u00ede a data segundo o calendario gregoriano entre o 21 de xaneiro e o 20 de febreiro.\nHistoria.\nO Aninovo \u00e9 o primeiro d\u00eda do primeiro mes do calendario chin\u00e9s, o primeiro de L\u00faa Nova que por convenci\u00f3n determ\u00ednao o Observatorio da Monta\u00f1a P\u00farpura de Nank\u00edn, e a festa do Ano Novo finaliza o d\u00e9cimo quinto d\u00eda, que recibe o nome de Festa das Lanternas. A orixe do Ano Novo Chin\u00e9s p\u00e9rdese no tempo e est\u00e1 mesturado con m\u00faltiples mitos e tradici\u00f3ns.\nCel\u00e9brase no territorio habitado maioritariamente por chineses e naqueles outros nos que hai comunidades chinesas e influ\u00edu nas celebraci\u00f3ns do ano novo de Corea, Mongolia, Nepal, But\u00e1n, Vietnam, e no do Xap\u00f3n antes de 1873.\nDentro da China, os costumes e tradici\u00f3ns var\u00edan segundo a rexi\u00f3n pero en xeral nesta \u00e9poca m\u00e9rcanse agasallos, tam\u00e9n \u00e9 tradici\u00f3n limpar a casa para arredar o infortunio, decorar xanelas e portas con anacos de papel vermello e con lemas sobre a felicidade, a sa\u00fade e a lonxevidade. Na v\u00e9spera do aninovo, equivalente \u00e1 noitevella occidental, cel\u00e9brase a cea con toda a familia, o que provoca o maior movemento de poboaci\u00f3n do planeta \u00f3 se mover de poboaci\u00f3n mill\u00f3ns de persoas para estar cos seus, tradicionalmente nesa noite c\u00f3mese porco, pato, gali\u00f1a e diversas larpeiradas doces, a familia rematar\u00e1 a festa con foguetes. Na ma\u00f1\u00e1 do aninovo os nenos des\u00e9xanlles a seus pais un bo e saudable aninovo, e reciben di\u00f1eiro en sobres de papel vermellos."}
{"id": "125769", "revid": "23204", "url": "https://gl.wikipedia.org/wiki?curid=125769", "title": "Fast &amp; Furious", "text": "Fast &amp; Furious \u00e9 un filme de acci\u00f3n estadounidense, o cuarto da serie \"The Fast and the Furious\", dirixiuno Justin Lin e a s\u00faa estrea foi o 3 de abril de 2009 nos Estados Unidos.\nA historia sit\u00faase entre o segundo e o terceiro filme, os protagonistas do filme orixinal Vin Diesel, Paul Walker, Michelle Rodriguez e Jordana Brewster recuncan nos seus papeis."}
{"id": "125771", "revid": "88628", "url": "https://gl.wikipedia.org/wiki?curid=125771", "title": "Jos\u00e9 Marchesi Dalmau", "text": "Jos\u00e9 Marchesi Dalmau, nado na Coru\u00f1a o 17 de decembro de 1827 e finado o 1 de novembro de 1896 en San Pedro de N\u00f3s, foi alcalde da Coru\u00f1a.\nTraxectoria.\nMembro dunha familia de orixe bolo\u00f1esa, foi alcalde da Coru\u00f1a en d\u00faas ocasi\u00f3ns: 1890 e 1893. Durante a s\u00faa xesti\u00f3n fix\u00e9ronse multitude de melloras na cidade, como a creaci\u00f3n da praza de Mar\u00eda Pita, o novo trazado da avenida dos Cant\u00f3ns, o empedrado da r\u00faa Real e o contrato e realizaci\u00f3n da tra\u00edda de auga \u00e1 cidade.\nTen d\u00faas r\u00faas adicadas na Coru\u00f1a: Alcalde Marchesi (en Catro Cami\u00f1os) e Marchesi Dalmau (a car\u00f3n do Obelisco dos Cant\u00f3ns)."}
{"id": "125772", "revid": "56817", "url": "https://gl.wikipedia.org/wiki?curid=125772", "title": "Comuna de Tureia", "text": "Tureia \u00e9 unha comuna da subdivisi\u00f3n Tuamotu-Gambier na Polinesia francesa.\nA comuna de Tureia incl\u00fae cinco atois. \u00c1 parte de Tureia s\u00f3 esta habitado o atol de Tematangi, Vanavana esta deshabitado, Mururoa e Fangataufa est\u00e1n cedidos para facer probas nucleares. Xeograficamente, a comuna de Tureia at\u00f3pase xusto nas ant\u00edpodas da Meca.\nA poboaci\u00f3n total era de 313 habitantes no censo de 2002, uns 1.000 menos que seis anos atr\u00e1s debido aos efectivos militares que desaloxaron a zona."}
{"id": "125774", "revid": "98629", "url": "https://gl.wikipedia.org/wiki?curid=125774", "title": "O triunfo de Baco", "text": "O triunfo de Baco \u00e9 unha pintura de Diego Vel\u00e1zquez conservada no Museo do Prado de Madrid dende 1819. Co\u00f1\u00e9cese popularmente coma \"Os borrachos\".\nHistoria.\nA obra foi realizada pouco despois da chegada de Vel\u00e1zquez a Madrid procedente de Sevilla, entre os anos 1626 e 1628, pouco antes da s\u00faa primeira viaxe a Italia. Na capital, Vel\u00e1zquez puido contemplar a colecci\u00f3n de pintura italiana do rei amos\u00e1ndose abraiado polos cadros de n\u00fas que pertenc\u00edan \u00e1 colecci\u00f3n, as\u00ed coma polo tratamento que neles se daba do tema mitol\u00f3xico.\nO lenzo foi pintado para Filipe IV.\nA tem\u00e1tica da obra.\nO cadro describe unha escena onde aparece o deus Baco que coroa cun ramo de follas de vide a un dos sete borrachos que o arrodean; poder\u00eda tratarse dun poeta inspirado polo vi\u00f1o . Outro personaxe semimitol\u00f3xico observa a coroaci\u00f3n. Alg\u00fans dos personaxes que acompa\u00f1an ao deus ollan cara o espectador mentres sorr\u00edn.\nNo lenzo repres\u00e9ntase a Baco coma o deus que premia ou agasalla aos homes o vi\u00f1o que os libera de forma temporal dos seus problemas. Na literatura barroca, Baco era considerado unha alegor\u00eda da liberaci\u00f3n do home fronte \u00e1 s\u00faa escravitude da vida diaria. \u00c9 posible que Vel\u00e1zquez estea a realizar unha parodia desta alegor\u00eda por considerala mediocre .\nA escena pode dividirse en d\u00faas metades. Na metade esquerda est\u00e1 a figura de Baco, moi iluminada, pr\u00f3xima ao estilo italiano inspirado en Caravaggio. O deus est\u00e1 introducido na obra coma unha persoa m\u00e1is dentro da pequena celebraci\u00f3n que se representa, pero o seu ton de pel m\u00e1is claro permite reco\u00f1ecelo con maior facilidade: apr\u00e9ciase as\u00ed a idealizaci\u00f3n na face do deus, a luz clara que o ilumina e o estilo m\u00e1is ben clasicista . Baco e o personaxe situado \u00e1 s\u00faa dereita aluden ao mito cl\u00e1sico e est\u00e1n representados de xeito tradicional.\nA parte dereita presenta a uns borrachos, homes da r\u00faa que convidan ao espectador a participar na s\u00faa festa, cun aire moi espa\u00f1ol similar a Ribera. Non hai neles ningunha idealizaci\u00f3n, sen\u00f3n que se presentan con faces avellentadas e desgastadas. Tampouco se mant\u00e9n nesta parte do lenzo a luz clara que ilumina a Baco, sen\u00f3n que as figuras est\u00e1n sumidas nun claroescuro evidente. Asemade, Vel\u00e1zquez elabora esta metade do cadro cunha pincelada m\u00e1is impresionista .\nNesta obra Vel\u00e1zquez dota dun aspecto profano a un asunto mitol\u00f3xico, tendencia que cultivar\u00e1 a\u00ednda m\u00e1is nos seguintes anos. Por outra banda, hai varios elementos que dan naturalismo \u00e1 obra, coma son a botella e a xarra que aparecen no chan aos p\u00e9s do deus, ou o realismo que presenta o corpo deste. Xogando cos brillos consegue dar relieve e textura \u00e1 botella e \u00e1 xarra, creando unha semellanza co bodeg\u00f3n. Estas xarras con moi semellantes \u00e1s que aparecen nos lenzos pintados por Vel\u00e1zquez durante a s\u00faa etapa sevillana .\nInfluencias.\nNa obra at\u00f3pase a influencia de Rubens (segundo alg\u00fans autores \u00e9 este o que lle aconsella pintar a obra); de Caravaggio, con cuxas escenas de retratos de Baco existe conexi\u00f3n; e de Ribera, en cuxos retratos de sabios extremadamente populares (que en ocasi\u00f3ns semellan mendigos) se inspira."}
{"id": "125775", "revid": "22570", "url": "https://gl.wikipedia.org/wiki?curid=125775", "title": "Kompa", "text": "a Kompa \u00e9 un x\u00e9nero musical haitiano de ra\u00edces africanas e europeas. Foi adoptado e reco\u00f1ecido como a m\u00fasica nacional de Hait\u00ed, e \u00e9 decote presentado en festivais haitianos e acontecementos; mundialmente, varios festivais anualmente presentan m\u00fasica de Kompa e outros aspectos de cultura haitiana. Ten certas similitudes co zouk das Antillas francesas e c\u00e1ntase xeralmente en crioulo.\nExpo\u00f1entes.\nOs seus principais expo\u00f1entes son:"}
{"id": "125777", "revid": "75439", "url": "https://gl.wikipedia.org/wiki?curid=125777", "title": "Comuna de Gambier", "text": "A comuna de Gambier (en franc\u00e9s, commune des Gambier) \u00e9 unha unidade administrativa da Polinesia francesa, no distrito de Tuamotu-Gambier. Mangareva, como \u00fanica illa habitada ao sur das Tuamotu, \u00e9 a capital de comuna das illas Gambier e dos diversos atois ao sur das Tuamotu. A poboaci\u00f3n en 2002 era de 1.097 habitantes. A capital \u00e9 Rikitea, na illa de Mangareva. A comuna consta das illas Gambier e os atois m\u00e1is meridionais das Tuamotu:\nIllas Gambier.\nSon, ademais de Mangareva: Taravai, Akamaru, Aukena, Temoe, e diversos illotes.\nGrupo Acte\u00f3n (Groupe Act\u00e9on).\nO grupo Acte\u00f3n est\u00e1 formado por catro atois: Tenararo, Vahanga, Matureivavao e Tenarunga. Tam\u00e9n se lle chamou grupo Matureivavao. Foi descuberto por Pedro Fern\u00e1ndez de Quir\u00f3s, en 1606, que o describe como catro illas iguais coroadas de cocos. En diferentes relaci\u00f3ns da viaxe sae como \u00abas Catro Coroadas\u00bb, \u00abas Catro Irm\u00e1s\u00bb ou \u00abas Alagadas\u00bb. En 1983 foron devastadas polos efectos dun cicl\u00f3n.\nMarutea Sur.\nMarutea Sur \u00e9 un atol de 14\u00a0km\u00b2 ao sur das Tuamotu. Foi descuberto por Quir\u00f3s, que a chamou \u00abSan Telmo\u00bb, \u00abSan Blas\u00bb ou \u00abCurral de Auga\u00bb. Explorado en 1791 por Edward Edwards mentres buscaba aos amotinados do \"Bounty\", chamouno Lord Hood. \u00c9 visitado ocasionalmente por pescadores de perlas. Ch\u00e1maselle coa orientaci\u00f3n sur para distinguilo de Marutea Norte, tam\u00e9n nas Tuamotu.\nMar\u00eda Este.\nO atol Mar\u00eda tam\u00e9n se chama a mi\u00fado Mar\u00eda Este para distinguilo do illote Mar\u00eda nas Austrais. O nome \u00e9 de orixe polinesio sen ningunha relaci\u00f3n coa V\u00edrxe Mar\u00eda. Historicamente tam\u00e9n se lle chamou Wright Lagoon e Moerenhout. \u00c9 un atol cunha lagoa pechada e con cocos e pandanaceae.\nMorane.\nMorane \u00e9 un atol formado por unha lagoa pechada e tres illotes con cocos e pandanaceae, a 110\u00a0km ao oeste de Mangareva. Tam\u00e9n se lle chamou Cadmus.\nOs catro atois Matureivavao, Tenararo, Tenarunga e Vahanga forman o grupo Acte\u00f3n."}
{"id": "125778", "revid": "89787", "url": "https://gl.wikipedia.org/wiki?curid=125778", "title": "Bonga", "text": "Jos\u00e9 Adelino Barcel\u00f3 de Carvalho, m\u00e1is co\u00f1ecido como Bonga ou Bonga Kwenda, nado en 1942 na provincia de Bengo\u00e9, \u00e9 un cantante e compositor de Angola.\nTraxectoria.\nBonga deixou Angola \u00e1 idade de 23 anos para devir un atleta, acadando a plusmarca portuguesa de 400 metros, cando Angola era unha das colonias africanas baixo dominio portugu\u00e9s. Comezou coa s\u00faa carreira musical \u00e1 idade aos 15 anos.\nBonga creou unha fusi\u00f3n entre a s\u00faa persoa e a m\u00fasica de Angola, torn\u00e1ndoas indisoci\u00e1beis e tendo como maior estandarte o Semba, un ritmo tradicional angolano correspondente ao samba brasileiro, mais percursor deste. As\u00ed mesmo, interpretou x\u00e9neros musicais cabo-verdianos.\nBonga recibiu diversos reco\u00f1ecementos e homenaxes no tocante \u00e1 s\u00faa obra, onde conta con medallas e discos de ouro e de platina. Bonga ten manifestado moitas veces a s\u00faa solidariedade e altru\u00edsmo dando concertos de beneficencia para instituci\u00f3ns como a MRAR, a Amnist\u00eda Internacional, FAO, ONU ou UNICEF. Al\u00e9n diso, ten participado da loita contra o racismo dende a s\u00faa posici\u00f3n de m\u00fasico, onde conta con m\u00e1is de 300 composici\u00f3ns da s\u00faa autor\u00eda, 32 \u00e1lbums, 6 v\u00eddeo-clips e 7 bandas sonoras de filmes."}
{"id": "125781", "revid": "1131", "url": "https://gl.wikipedia.org/wiki?curid=125781", "title": "La maja desnuda", "text": "La maja desnuda (literalmente en galego: A bela n\u00faa) \u00e9 unha das m\u00e1is c\u00e9lebres obras de Francisco Jos\u00e9 de Goya y Lucientes. O lenzo \u00e9 unha obra de encarga pintada antes de 1800, no per\u00edodo entre 1790 e 1800, data da primeira referencia documentada da obra . Posteriormente formou parella con \"La maja vestida\", datada entre 1802 e 1805 , probablemente por requirimento de Manuel Godoy, xa que consta que formaron parte dun gabinete da s\u00faa casa.\nEn \u00e1mbalas d\u00faas pinturas, retr\u00e1tase de corpo enteiro a unha mesma muller recostada placidamente nun leito e ollando directamente cara o observador. Non se trata dun nu mitol\u00f3xico, sen\u00f3n dunha muller real, contempor\u00e1nea a Goya, e incluso na s\u00faa \u00e9poca foi co\u00f1ecida coma \"A Xitana\". A primac\u00eda temporal de \"La maja desnuda\" indica que, no momento de ser pintado, o cadro non estaba pensado para formar parella con ningunha outra obra.\nEspeculouse coa posibilidade de que a retratada fora a Duquesa de Alba, pois \u00e1 s\u00faa morte t\u00f3dolos seus cadros pasaron a ser propiedade de Godoy, a quen se sabe que pertenceron as d\u00faas \u201cmajas\u201d, de forma semellante ao acontecido coa \"Venus do espello\" de Vel\u00e1zquez. Por\u00e9n, non existen probas definitivas de que esa face pertenza \u00e1 duquesa nin de que a obra non puidera chegar a Godoy por outros cami\u00f1os, incluso, polo dun encargo directo a Goya.\nHistoria do cadro.\nS\u00e1bese que nun principio \u00e1mbolos dous cadros, \"La maja vestida\" e \"La maja desnuda\", eran propiedade de Manuel Godoy, estando a \"vestida\" situada sobre a \"espida\" de tal xeito que mediante un mecanismo se descubr\u00eda este \u00faltimo cadro. Actualmente estas d\u00faas obras at\u00f3panse dende 1910 no Museo do Prado de Madrid. Previamente, foron custodiados na Real Academia de San Fernando nunha sala reservada, de acceso restrinxido, onde se acumulaban os cadros de nus m\u00e1is atrevidos.\nA historia do lenzo \u00e9 de por si interesante debido \u00e1s s\u00faas peripecias: en 1807 Fernando VII confiscoulla a Godoy e en 1814 a Inquisici\u00f3n decidiu secuestrala por \"obscena\" e someteu a un xu\u00edzo a Goya, do que conseguiu a absoluci\u00f3n grazas ao influxo do cardeal Don Luis Mar\u00eda de Borb\u00f3n y Vallabriga; no entanto, a pintura quedou f\u00f3ra da vista do p\u00fablico practicamente ata o comezo do s\u00e9culo XX.\nO feito de que estas pinturas fosen inicialmente posesi\u00f3n de Godoy poder\u00eda indicar quen \u00e9 a retratada. Debido \u00e1 amizade, probablemente \u00edntima, que Godoy mantivo coa d\u00e9cimo terceira duquesa de Alba, Mar\u00eda del Pilar Teresa Cayetana de Silva y \u00c1lvarez de Toledo, da cal se fixeron varios retratos nos que o tratamento pict\u00f3rico revela un gran cari\u00f1o, e debido \u00e1s m\u00faltiples semellanzas entre a duquesa e a muller representada en \u00e1mbolos dous lenzos, considerouse que ela poder\u00eda ser a retratada.\nEn 1845 Louis Viardot publicou en \"Les mus\u00e9es d'Espagne\" que a muller do lenzo era a duquesa e, a partir desta nova, a discusi\u00f3n cr\u00edtica non deixou de formular esta posibilidade. Joaqu\u00edn Ezquerra del Bayo, no seu libro \"La Duquesa de Alba y Goya\" afirma, base\u00e1ndose na similitude da postura e dimensi\u00f3ns das d\u00faas \u201cmajas\u201d, que estaban dispostas de modo que, mediante un enxe\u00f1oso mecanismo, a \u201cmaja\u201d vestida cubrise \u00e1 \u201cespida\u201d coma un xoguete er\u00f3tico do gabinete de Godoy. S\u00e1bese que o Duque de Osuna, no s\u00e9culo XIX, empregou este procedemento cun cadro que, por medio dun resorte, deixaba ver un nu.\nCon todo, polas datas e polo feito de que as obras estiveran inicialmente na colecci\u00f3n privada de Godoy, consid\u00e9rase moito m\u00e1is probable que a modelo dos cadros fose a daquela amante e despois dona do propio Godoy, Pepita Tud\u00f3. En todo caso, tendo en conta as similitudes f\u00edsicas entre as d\u00faas damas, \u00e9 probable que Goya ao retratar a Pepita Tud\u00f3 evocara \u00e1 duquesa, e as\u00ed a inmortalizase.\n\"La maja desnuda\" serviu de inspiraci\u00f3n para a pose do lenzo \"Olympia\", de Manet. En 1927, Correos de Espa\u00f1a emitiu un selo de \"La maja desnuda\", sendo a primeira vez que apareceu un nu feminino na filatelia, o que orixinou un grande esc\u00e1ndalo.\nAn\u00e1lise.\nNo dese\u00f1o deste cadro o debuxo \u00e9 decisivo; por este feito e polo predominio dunha gama crom\u00e1tica fr\u00eda, n\u00f3tase a influencia do neoclasicismo, a\u00ednda que Goya vai moito m\u00e1is lonxe deste estilo. Malia que a obra se sit\u00faa dentro da est\u00e9tica desta tendencia, coma outras do mesmo pintor, este lenzo \u00e9 audaz e atrevido para a s\u00faa \u00e9poca, ao igual que a expresi\u00f3n da face e a actitude corporal da modelo, que semella sorrir satisfeita. Asemade, \u00e9 a primeira obra de arte (co\u00f1ecida) na que aparece pintada a pube feminina, o que resalta o erotismo da composici\u00f3n.\nC\u00f3mpre salientar a particular luminosidade que Goya d\u00e1 ao corpo da muller espida, en contraste co resto do ambiente, xunto coa expresividade da mirada, t\u00edpica do autor. As\u00ed mesmo, dentro da forza das pinceladas que caracterizan ao artista, este esmerouse no tratamento da figura e dos sombreados, as\u00ed coma na sutileza das teas e no emprego das cores, utilizando un minucioso xogo de verdes que contrasta con brancos e rosados, semellando deste xeito que a \u201cmaja\u201d est\u00e1 suspendida nun espazo escuro que ela mesma ilumina.\nNa cultura occidental, ata Goya, recorreuse durante s\u00e9culos a escusas para representar \u00e1 muller n\u00faa, coma por exemplo a temas m\u00edticos. Por\u00e9n, en \"La maja desnuda\" repres\u00e9ntase simplemente unha muller real."}
{"id": "125785", "revid": "89787", "url": "https://gl.wikipedia.org/wiki?curid=125785", "title": "O Tio Marcos d'a Portela", "text": "O Tio Marcos d'a Portela, foi unha publicaci\u00f3n aparecida por vez primeira en 1876, sendo daquela editada en Ourense por Valent\u00edn Lamas Carvajal. Foi a primeira publicaci\u00f3n peri\u00f3dica monoling\u00fce en lingua galega.\nHistoria e caracter\u00edsticas.\nNaceu con car\u00e1cter quincenal, e aos dous meses pasou a ser semanal. Subtitulado \"Parrafeos c'o pobo gallego\", tivo d\u00faas etapas, a primeira dende 1876 ata 1880 e a segunda dende 1883 ata 1889. Cun marcado car\u00e1cter literario, obtivo un salient\u00e1bel \u00e9xito en toda Galiza, chegando a tirar catro mil exemplares. Amais das secci\u00f3n literarias, principalmente po\u00e9ticas, a publicaci\u00f3n inclu\u00eda opini\u00f3n e actualidade. Mant\u00edvose at\u00e9 1888, cando foi impresa a \u00faltima edici\u00f3n na cidade de Lugo. Neste mesmo comezou coa publicaci\u00f3n nas s\u00faas p\u00e1xinas do Catecismo do labrego, que en 1889 editouse de xeito independente.\nCoa mesma cabeceira e o mesmo esp\u00edrito, as Irmandades da Fala promoveron en Ourense esta publicaci\u00f3n entre 1917 e 1919. De car\u00e1cter quincenal, edit\u00e1ronse 58 n\u00fameros. Dirixida por Higinio Ameijeiras e Xavier Prado Rodr\u00edguez, entre os colaboradores figuraban Eladio Rodr\u00edguez Gonz\u00e1lez, L\u00f3pez Abente, Losada Di\u00e9guez, Manuel Lugr\u00eds e Victoriano Taibo.\nReco\u00f1ecemento.\nEn 2018 escolleuse o 7 de febreiro como D\u00eda dos Medios en Galego para que coincidise co seu aniversario."}
{"id": "125787", "revid": "22570", "url": "https://gl.wikipedia.org/wiki?curid=125787", "title": "Festa do caracol da Gra\u00f1a do Umia", "text": "A festa do caracol da Gra\u00f1a do Umia \u00e9 unha festa gastron\u00f3mica celebrada na aldea da Gra\u00f1a de Umia (Quintill\u00e1n, Forcarei) o primeiro domingo de setembro (se ben estaba previsto que para o 2010 se celebre o primeiro domingo de agosto).\nOrixe.\nOs inicios desta festa rem\u00f3ntanse ao ano 2002, onde un grupo de xente da zona se uniu para colaborar e levar adiante a festa do caracol.\nDesenvolvemento.\nTen lugar na carballeira da Ponte da Devesa. A festa arranca ao mediod\u00eda coa repartici\u00f3n de centos de quilos de caracois de balde entre os asistentes. O men\u00fa consiste en caracol preparado ao estilo rioxano, existindo tam\u00e9n tam\u00e9n a posibilidade de degustar churrasco e polbo.\nAo remate do xantar un grupo musical ameniza o evento ata ben entrada a tarde."}
{"id": "125788", "revid": "85894", "url": "https://gl.wikipedia.org/wiki?curid=125788", "title": "A Gra\u00f1a de Cabanelas, Quintill\u00e1n, Forcarei", "text": "A Gra\u00f1a de Cabanelas \u00e9 un lugar da parroquia de Quintill\u00e1n, no concello de Forcarei, na provincia de Pontevedra. No ano 2008 ti\u00f1a 28 habitantes, 12 deles eran homes e 16 eran mulleres; isto sup\u00f3n en relaci\u00f3n ao ano 2006 un incremento no n\u00famero de efectivos."}
{"id": "125789", "revid": "85894", "url": "https://gl.wikipedia.org/wiki?curid=125789", "title": "A Gra\u00f1a de Umia, Quintill\u00e1n, Forcarei", "text": "A Gra\u00f1a de Umia \u00e9 un lugar da parroquia de Quintill\u00e1n, no concello de Forcarei. No ano 2008 ti\u00f1a 57 habitantes (27 homes e 30 mulleres), o que sup\u00f3n un aumento respecto ao ano 2006.\nNesta aldea, na carballeira da Ponte da Devesa, ten lugar cada ano no ver\u00e1n a festa do caracol."}
{"id": "125790", "revid": "85894", "url": "https://gl.wikipedia.org/wiki?curid=125790", "title": "Levoso, Quintill\u00e1n, Forcarei", "text": "Levoso \u00e9 un lugar da parroquia de Quintill\u00e1n, no concello de Forcarei, na provincia de Pontevedra. No ano 2008 ti\u00f1a 16 habitantes, 10 deles eran homes e 6 eran mulleres; isto sup\u00f3n en relaci\u00f3n ao ano 2006 un descenso no n\u00famero de efectivos.\nHistoria.\nA sociedade dos emigrantes da Terra de Montes na Arxentina, \"Residentes del Ayuntamiento de Forcarey en El Plata Pro Cultura y Protecci\u00f3n\", fundada o 22 de outubro de 1922, axudou a erguer un edificio escolar en Levoso. A primeira pedra colocouse o 4 de setembro de 1927, inaugur\u00e1ndose un ano despois."}
{"id": "125791", "revid": "85894", "url": "https://gl.wikipedia.org/wiki?curid=125791", "title": "Quintill\u00e1n, Quintill\u00e1n, Forcarei", "text": "Quintill\u00e1n \u00e9 un lugar da parroquia de Quintill\u00e1n, no concello de Forcarei, na provincia de Pontevedra. No ano 2008 ti\u00f1a 57 habitantes, 24 deles eran homes e 33 eran mulleres; isto sup\u00f3n en relaci\u00f3n ao ano 2006 un leve descenso no n\u00famero de efectivos."}
{"id": "125792", "revid": "85894", "url": "https://gl.wikipedia.org/wiki?curid=125792", "title": "Rozados, Quintill\u00e1n, Forcarei", "text": "Rozados \u00e9 un lugar da parroquia de Quintill\u00e1n, no concello de Forcarei, na provincia de Pontevedra. No ano 2008 ti\u00f1a 76 habitantes, 40 deles eran homes e 36 eran mulleres; isto sup\u00f3n en relaci\u00f3n ao ano 2006 un leve descenso no n\u00famero de efectivos."}
{"id": "125795", "revid": "22570", "url": "https://gl.wikipedia.org/wiki?curid=125795", "title": "Polypodiales", "text": "Polypodiales \u00e9 unha orde de plantas vasculares que agrupa en torno ao 80% dos fieitos actuais. Forma parte da clase Polypodiopsida.\nCaracteres.\nTe\u00f1en un ciclo de vida haplodiplonte onde a alternancia de xeraci\u00f3ns \u00e9 ben manifesta, con espor\u00f3fito e gamet\u00f3fito multicelulares e independentes, con esporas como unidade de dispersi\u00f3n e de resistencia. O gamet\u00f3fito \u00e9 un talo (corpo sen organizaci\u00f3n), e o espor\u00f3fito \u00e9 un cormo (con ra\u00edz, v\u00e1stago e sistema vascular). Debido a estas caracter\u00edsticas tradicionalmente agrupanse coas \"pterid\u00f3fitas\".\nPos\u00faen espor\u00f3fitos con megafilos ou frondes (Euphyllophyta).\nO indusio est\u00e1 unido \u00e1 l\u00e1mina en forma lateral ou central (pero foi perdido en moitas ramas). O p\u00e9 do esporanxio \u00e9 de 1-3 c\u00e9lulas de espesor, xeralmente longo. Alg\u00fans esporanxios maduran simultaneamente e outros en forma gradual na mesma l\u00e1mina (maduraci\u00f3n mixta).\nTe\u00f1en esporanxios con anel vertical interrompido polo p\u00e9 e o estomio.\nOs gamet\u00f3fitos son verdes e superficiais, e normalmente est\u00e1n cordados (\u00e1s veces como lazos ou farrapos, \"ribbon-shaped\", nalgunhas ep\u00edfitas).\nEcolox\u00eda e evoluci\u00f3n.\nEsta orde pos\u00fae a maior parte das especies de monilophytas (m\u00e1is de 80 %), amplamente distribu\u00eddas en todo o mundo.\nEmpregando estimaci\u00f3ns do momento da especiaci\u00f3n dos fieitos e das anxiospermas baseados en datos moleculares acoutados por estimaci\u00f3ns de idade obtidas do rexistro f\u00f3sil, Schneider \"et al.\" (2004) fan a hip\u00f3tese que o clado dos fieitos polypodiales diversificouse no Cret\u00e1ceo, despois da diversificaci\u00f3n das anxiospermas. Segundo eses autores, isto suxire que este clado diversificouse de xeito oportunista, aproveitando novos nichos ecol\u00f3xicos provistos polo novo ambiente dominado por anxiospermas (Schneider \"et al.\" 2004).\nFiloxenia.\nA orde \u00e9 Monofil\u00e9tica (Hasebe \"et al.\" 1995, Pryer \"et al.\" 1995, 2001a e 2004b, Schneider \"et al.\" 2004c). \nAs familias que a compo\u00f1en son:"}
{"id": "125802", "revid": "15490", "url": "https://gl.wikipedia.org/wiki?curid=125802", "title": "Mstislav Rostropovich", "text": "Mstislav Leopoldovich Rostropovich (en ruso: \u041c\u0441\u0442\u0438\u0441\u043b\u0430\u0301\u0432 \u041b\u0435\u043e\u043f\u043e\u0301\u043b\u044c\u0434\u043e\u0432\u0438\u0447 \u0420\u043e\u0441\u0442\u0440\u043e\u043f\u043e\u0301\u0432\u0438\u0447, Mstislav Leopol'dovi\u010d Rostropovi\u010d, pronunciado [r\u0259str\u0250\u02c8p\u0254v\u02b2\u026at\u0255]), nado o 27 de marzo de 1927 en Bak\u00fa (Acerbaix\u00e1n) e finado o 27 de abril de 2007 en Moscova, co\u00f1ecido tam\u00e9n como \"Slava\", foi un violonchelista e director ruso. \u00c9 considerado coma un dos mellores violonchelistas do s\u00e9culo XX e mesmo por alg\u00fans coma o mellor violonchelista de t\u00f3dolos tempos. Foi dedicatario de moitas obras de compositores do seu tempo, estreando arredor de 100 obras, e sendo o principal art\u00edfice da multiplicaci\u00f3n do n\u00famero de obras para violonchelo no s\u00e9culo XX.\nTraxectoria.\nNaceu nunha familia de m\u00fasicos. Estudou no Conservatorio de Moscova, dende os dezaseis anos. Chegou a ser alumno de Dmitrii Shostakovich e de Sergu\u00e9i Prokofiev, antes de graduarse coas m\u00e1ximas distinci\u00f3ns acad\u00e9micas. Posteriormente traballar\u00eda como mestre no mesmo Conservatorio, dende 1961. En 1948 xa fora solista da Orquestra Filharm\u00f3nica de Moscova. A partir de 1950 actuara coma violonchelista e director. Tam\u00e9n deu recitais de piano acompa\u00f1ando \u00e1 s\u00faa muller, a cantante Galina Vishn\u00e9vskaya. Tras un tempo en Moscova, foi nomeado profesor no Conservatorio de Leningrado."}
{"id": "125803", "revid": "89787", "url": "https://gl.wikipedia.org/wiki?curid=125803", "title": "Aspleniaceae", "text": "Apsleniaceae \u00e9 unha familia de fieitos que forma parte da orde Polypodiales.\nCaracteres.\nAs aspleni\u00e1ceas son plantas vasculares con ciclo de vida haplodiplonte onde a alternancia de xeraci\u00f3ns \u00e9 ben manifesta, con espor\u00f3fito e gamet\u00f3fito multicelulares e independentes, con esporas como unidade de dispersi\u00f3n e de resistencia. O gamet\u00f3fito \u00e9 un \"talo\" (corpo sen organizaci\u00f3n), e o espor\u00f3fito \u00e9 un \"cormo\" (con ra\u00edz, v\u00e1stago e sistema vascular). Debido a estas caracter\u00edsticas tradicionalmente agr\u00fapanse coas \"pterid\u00f3fitas\".\nRizomas rastreiros, ascendente ou suberectos. Con escamas clatradas nos \u00e1pices e as bases dos pec\u00edolos (e \u00e1s veces noutros eixos tam\u00e9n). Pec\u00edolos con feixes vasculares que nun corte transversal disponse nun patr\u00f3n con forma de d\u00faas C consecutivas, que na parte distal do pec\u00edolo fusi\u00f3nanse nun patr\u00f3n que no corte transversal forma unha X.\nL\u00e1minas monom\u00f3rficas, usualmente sen pelos acicularesen as veas nin na l\u00e1mina. Usualmente con pelos cravados microsc\u00f3picos. Veas pinadas ou bifurcadas, usualmente libres, menos frecuentemente reticuladas e ent\u00f3n sen venillas inclusas.\nOs soros est\u00e1n elongados (lineais) ao longo das veas, xeralmente non est\u00e1n continuos na mesma vea, e te\u00f1en o indusio lineal achegado lateralmente. O p\u00e9 do esporanxio \u00e9 longo, de 1 c\u00e9lula de espesor.\nAs esporas te\u00f1en forma de ril, cunha perina decididamente alada.\nN\u00famero de cromosomas: x = 36 (a maior\u00eda) pero tam\u00e9n x = 38, 39 en \"Hymenasplenium\" (Murakami 1995) e x = 38 en \"Boniniella\".\nClasificaci\u00f3n \"sensu\" Smith \"et al.\" 2006.\nDe 1 a 10 x\u00e9neros, os l\u00edmites de cada x\u00e9nero a\u00ednda est\u00e1n en d\u00fabida, en vista dos datos moleculares recentes (por exemplo van dean Heede \"et al.\" 2003, Schneider \"et al.\" 2004b e 2005, Perrie e Brownsey 2005). M\u00e1is al\u00f3 da clasificaci\u00f3n empregada, unha enorme cantidade de especies resultou estar ani\u00f1ada dentro de \"Asplenium\", a\u00ednda cando ese x\u00e9nero sexa constru\u00eddo nunha forma estrita. Por agora a clasificaci\u00f3n adoptada: \nUn pouco m\u00e1is de 700 especies.\nFiloxenia.\nMonofil\u00e9tico (Murakami e Schaal 1994, Hasebe \"et al.\" 1995, Murakami \"et al.\" 1999, Gastony e Johnson 2001, Van dean Heede \"et al.\" 2003, Schneider \"et al.\" 2004b e 2005, Perrie e Brownsey 2005).\nEcolox\u00eda.\nTerrestres, epip\u00e9tricas ou ep\u00edfitas.\nSubcosmopolitas, m\u00e1is numerosas nos tr\u00f3picos.\nLigaz\u00f3ns externas.\n "}
{"id": "125804", "revid": "56817", "url": "https://gl.wikipedia.org/wiki?curid=125804", "title": "Nube de datos", "text": "Unha nube de datos \u00e9 unha representaci\u00f3n visual das palabras que conforman un texto, onde o tama\u00f1o da fonte \u00e9 maior para as palabras que aparecen con maior frecuencia. Un dos seus usos principais \u00e9 a visualizaci\u00f3n das etiquetas dun sitio web, de modo que os temas m\u00e1is frecuentes no sitio se mostren con maior prominencia. As etiquetas son s\u00f3 palabras e polo xeral adoitan estar en orde alfab\u00e9tico. A importancia dunha etiqueta m\u00f3strase segundo criterios baseados no tama\u00f1o da fonte ou a cor."}
{"id": "125805", "revid": "27155", "url": "https://gl.wikipedia.org/wiki?curid=125805", "title": "Polypodiaceae", "text": "Polypodiaceae \u00e9 unha familia de fieitos da orde Polypodiales. Un dos exemplares desta familia con maior distribuci\u00f3n na Galiza \u00e9 o fento dos valos.\nCaracteres.\nAs polypodi\u00e1ceas son plantas vasculares con ciclo de vida haplodiplonte onde a alternancia de xeraci\u00f3ns \u00e9 ben manifesta, con espor\u00f3fito e gamet\u00f3fito multicelulares e independentes, con esporas como unidade de dispersi\u00f3n e de resistencia. O gamet\u00f3fito \u00e9 un \"talo\" (corpo sen organizaci\u00f3n), e o espor\u00f3fito \u00e9 un \"cormo\" (con ra\u00edz, v\u00e1stago e sistema vascular). Debido a estas caracter\u00edsticas tradicionalmente agr\u00fapanse coas \"pteridofitas\".\nPos\u00faen espor\u00f3fitos con megafilos ou \"frondes\" (Euphyllophyta).\nOs rizomas poden variar dende longamente rastreiros at\u00e9 curtamente rastreiros, dictiost\u00e9licos, con escamas.\nOs pec\u00edolos te\u00f1en unha clara abscisi\u00f3n preto das s\u00faas bases (ou non, na maior\u00eda das gramm\u00edtidas), deixando filopodios curtos.\nAs l\u00e1minas poden ser monom\u00f3rficas ou dim\u00f3rficas, a maior\u00eda son [p\u00ednnula|pinnuladas]. Non te\u00f1en indumento ou con indumento de pelos e/ou escamas na l\u00e1mina. As veas xeralmente son anastomosadas ou reticuladas, \u00e1s veces con pequenas veas inclusas, ou veas libres (na maior\u00eda das gramm\u00edtidas). O indumento \u00e9 variado, de escamas, pelos ou gl\u00e1ndulas.\nOs soros raramente son marxinais, e poden ser dende redondos at\u00e9 oblongos ou el\u00edpticos, ocasionalmente elongados, ou con esporanxios acrosticoides, \u00e1s veces profundamente embebidos. Estes soros non te\u00f1en indusio, e \u00e1s veces est\u00e1n cubertos por escamas caducas cando son novas (por exemplo en \"Lepisorus\", \"Pleopeltis\").\nOs esporanxios te\u00f1en p\u00e9s usualmente longos, de 1 a 3 filas de c\u00e9lulas de espesor, frecuentemente con parafisos nos esporanxios ou nos recept\u00e1culos.\nAs esporas poden variar desde hialinas at\u00e9 amareladas, con forma de ril ou monolete (non gram\u00edtidas) ou globosas-tetra\u00e9dricas e trilete (gram\u00edtidas).\nN\u00famero de cromosomas: x = 35, 36, 37 (25 e outros n\u00fameros tam\u00e9n foron rexistrados).\nFiloxenia.\nPolypodiaceae \"sensu stricto\", como xeralmente \u00e9 reco\u00f1ecido (por exemplo por Kramer en Kubitzki 1990), \u00e9 un grupo parafil\u00e9tico, porque excl\u00fae aos gramm\u00edtidos, xeralmente agrupados como Grammitidaceae (Ranker \"et al.\" 2004, Schneider \"et al.\" 2004d).\nOs l\u00edmites dos x\u00e9neros necesitan clarificaci\u00f3n.\nPolypodiaceae cont\u00e9n clados enteiros enormes neotropicais e clados enteiros enormes paleotropicais (Schneider \"et al.\" 2004d).\nDentro de Polypodiaceae como aqu\u00ed definido, an\u00ed\u00f1anse os gram\u00edtidos (Ranker \"et al.\" 2004, Schneider \"eta ao.\" 2004d). Tyron e Tyron (1982) e Hennipman (1996) xa inclu\u00edran os gram\u00edtidos dentro de Polypodiaceae, como fai Smith \"et al.\" (2006). Os gram\u00edtidos (Grammitidaceae cando familia) comparten varias sinapomorf\u00edas morfol\u00f3xicas: veas libres (maioritariamente), sen escamas nas l\u00e1minas, follas con pelos setiformes e xeralmente vermello-amarronados escuros, o p\u00e9 do esporanxio ten filas dunha c\u00e9lula de espesor, as esporas son verdes. Alg\u00fans x\u00e9neros de gramm\u00edtidos s\u00e1bese que son polifil\u00e9ticos, outros son moi probablemente monofil\u00e9ticos.\nEcolox\u00eda.\nPantropicales.\nA maior\u00eda ep\u00edfitas e epip\u00e9tricas, unhas poucas terrestres.\nClasificaci\u00f3n.\nPreto de 56 x\u00e9neros, preto de 1.200 especies. Entre os x\u00e9neros at\u00f3panse: \nAnteriormente situados en Polypodium, agora no seu propio x\u00e9nero, at\u00f3panse: "}
{"id": "125807", "revid": "12452", "url": "https://gl.wikipedia.org/wiki?curid=125807", "title": "O t\u00edo Marcos da Portela", "text": ""}
{"id": "125810", "revid": "12037", "url": "https://gl.wikipedia.org/wiki?curid=125810", "title": "Windows ME", "text": ""}
{"id": "125819", "revid": "89787", "url": "https://gl.wikipedia.org/wiki?curid=125819", "title": "Lindsaeaceae", "text": "Lindsaeaceae \u00e9 unha familia de fieitos da orde Polypodiales.\nCaracteres.\nAs lindsae\u00e1ceas son plantas vasculares con ciclo de vida haplodiplonte onde a alternancia de xeraci\u00f3ns \u00e9 ben manifesta, con espor\u00f3fito e gamet\u00f3fito multicelulares e independentes, con esporas como unidade de dispersi\u00f3n e de resistencia. O gamet\u00f3fito \u00e9 un \"talo\" (corpo sen organizaci\u00f3n), e o espor\u00f3fito \u00e9 un \"cormo\" (con ra\u00edz, v\u00e1stago e sistema vascular). Por mor destas caracter\u00edsticas tradicionalmente agr\u00fapanse coas \"pterid\u00f3fitas\".\nPos\u00faen espor\u00f3fitos con megafilos ou \"frondes\".\nEsta familia, excepto \"Lonchitis\" e \"Cystodium\", te\u00f1en as ra\u00edces con cortiza externa esclerenquimatosa, combinada cunha capa cortical m\u00e1is interna de seis c\u00e9lulas de espesor (Schneider 1996a).\nOs rizomas son variados, e poden ir dende cortamente rastreiros at\u00e9 longamente rastreiros. Os rizomas levan ou ben escamas non clatradas delgadas e achegadas pola base, ou ben pelos de 1 c\u00e9lula de espesor.\nAs follas est\u00e1n de 1 a 3 veces pinnuladas, a\u00ednda que \u00e1s veces poden estar mesmo m\u00e1is divididas, xeralmente glabras (sen pelo). As veas desta familia de fieito son xeralmente libres, bifurcadas, a\u00ednda que as ceves poden ser anastomosadas.\nOs soros son marxinais ou submarxinais, e o indusio extroso (que se abre cara \u00e1 marxe da l\u00e1mina), \u00e1s veces tam\u00e9n adxunto aos lados, ou ben en \"Lonchitis\", os soros est\u00e1n cubertos pola marxe reflicto da l\u00e1mina.\nAs esporas son tetra\u00e9dricas con marca trilete, ou con pouca frecuencia bilaterais con marca monolete.\nGamet\u00f3fitos verdes, cordados.\nN\u00famero de cromosomas: x = 34, 38, 39, 44, 47, 48, 49, 50, 51, e quizais outros tam\u00e9n.\nClasificaci\u00f3n \"sensu\" Smith \"et al.\" 2006.\nPreto de 8 x\u00e9neros: \nNunha tese non publicada, Barcelona (2000), citado por Smith \"et al.\" 2006, suxire o establecemento de 3 x\u00e9neros adicionais emparentados con \"Odontosoria\" e \"Sphenomeris\".\nPreto de 200 especies.\nFiloxenia.\nMoi probablemente monofil\u00e9tico (Wolf \"et al.\" 1994, Pryer \"et al.\" 2004b, Korall \"et al.\" en prensa, Schuettpelz \"et al.\" en prensa).\nEcolox\u00eda.\nTerrestres, ou infrecuentemente epip\u00e9tricas ou ep\u00edfitas.\nPantropicais."}
{"id": "125820", "revid": "56817", "url": "https://gl.wikipedia.org/wiki?curid=125820", "title": "Polypodium", "text": "Polypodium L. \u00e9 un x\u00e9nero de ao redor de 75-100 especies de fieitos, distribu\u00eddos ao redor do mundo, principalmente nas rexi\u00f3ns t\u00e9pedas do hemisferio norte. \nCo\u00f1\u00e9cense en galego coma fentos das pedras ou fentos dos valos. En Galiza son com\u00fans d\u00faas especies: \"Polypodium vulgare\" e \"Polypodium interjectum\" entre outras.\nCaracter\u00edsticas.\nPoden ser ep\u00edfitas ou terrestres, e unhas poucas especies medran sobre rocas. Te\u00f1en rizomas rastreiros, escamosos e casta\u00f1o avermellados, e frondes pinnuladas ou bipinnuladas dun verde claro a medio e longamente pecioladas, xeralmente con menos de 75\u00a0cm de longo. Con tendencia a producir frondes cristadas e outras formas raras, eran moi populares entre os coleccionistas victorianos.\nEn canto ao cultivo, a s\u00faa resistencia \u00e1s xeadas var\u00eda considerablemente entre as especies, pero polo demais cult\u00edvanse con facilidade en calquera chan h\u00famido e ben drenado en sombra moteada. A adici\u00f3n de humus fomenta unha follaxe frondosa. Multipl\u00edcanse por divisi\u00f3n ou sementando esporas."}
{"id": "125821", "revid": "5467", "url": "https://gl.wikipedia.org/wiki?curid=125821", "title": "Teor\u00eda xeral da ocupaci\u00f3n, o interese e o di\u00f1eiro", "text": ""}
{"id": "125823", "revid": "23204", "url": "https://gl.wikipedia.org/wiki?curid=125823", "title": "Mireille Mathieu", "text": "Mireille Mathieu, nada en Avi\u00f1\u00f3n o 22 de xullo de 1946, \u00e9 unha cantante francesa.\nTraxectoria.\nDescuberta en 1965, Mathieu \u00e9 o arquetipo da cantante popular dos anos 60 e 70, per\u00edodo no que co\u00f1eceu os seus maiores \u00e9xitos. Est\u00e1 considerada un s\u00edmbolo da canci\u00f3n francesa, cunhas vendas que acadan os 150 mill\u00f3ns de discos por todo o mundo, gravados en once linguas, entre elas o propio franc\u00e9s, o castel\u00e1n o catal\u00e1n e mais o provenzal.\nEn 1978 foi escollida como modelo para un busto de Marianne, a personificaci\u00f3n aleg\u00f3rica da Rep\u00fablica Francesa."}
{"id": "125824", "revid": "5467", "url": "https://gl.wikipedia.org/wiki?curid=125824", "title": "Acta de Illas Guaneras", "text": ""}
{"id": "125825", "revid": "98629", "url": "https://gl.wikipedia.org/wiki?curid=125825", "title": "Zoran Batrovi\u0107", "text": "Zoran Batrovi\u0107, nado na antiga Titogrado (Rep\u00fablica Socialista de Montenegro) o 4 de febreiro de 1958, \u00e9 un exfutbolista iugoslavo. Xogaba de dianteiro e foi internacional coa selecci\u00f3n iugoslava.\nTraxectoria.\nNa tempada 1989\u201390 foi contratado polo Deportivo da Coru\u00f1a, en Segunda Divisi\u00f3n. Debutou o 17 de setembro de 1989, no encontro da terceira xornada contra o Bilbao Athletic\u00a0en Riazor, que rematou con empate (0\u20130). No Deportivo xogou un total de 8 partidos, sen chegar a anotar ning\u00fan gol."}
{"id": "125826", "revid": "89787", "url": "https://gl.wikipedia.org/wiki?curid=125826", "title": "Hugo Carreira", "text": "Hugo Miguel Martins Carreira, nado en Barreiro o 10 de marzo de 1979, \u00e9 un futbolista portugu\u00e9s. Xoga de defensa central e o seu actual equipo \u00e9 o Atl\u00e9tico CP."}
{"id": "125827", "revid": "98629", "url": "https://gl.wikipedia.org/wiki?curid=125827", "title": "A fragua de Vulcano", "text": "A fragua de Vulcano (en castel\u00e1n \"La fragua de Vulcano\") \u00e9 unha obra de tipo mitol\u00f3xico de Vel\u00e1zquez realizada, en \u00f3leo sobre lenzo, durante a s\u00faa primeira viaxe a Italia en 1629.\nA\u00ednda que esta obra fora realizada en Roma sen existir encargo sen\u00f3n por petici\u00f3n do pintor, e amigo, Peter Paul Rubens (que visitara Espa\u00f1a no 1629), e a realizara na casa do embaixador espa\u00f1ol xunto co cadro \"A t\u00fanica de Xos\u00e9\", e trouxera as d\u00faas de volta para Espa\u00f1a, os cr\u00edticos concordan en datar a obra en 1630 e en considerala como unha das obras m\u00e1is importantes da primeira viaxe de Vel\u00e1zquez a Italia.\nOs dous cadros permaneceron en poder do pintor at\u00e9 1634, en que pasaron \u00e1s colecci\u00f3ns reais pois vendeullos \u00e1 coroa xunto con outros cadros alleos para a decoraci\u00f3n do Palacio del Buen Retiro\u200b.\nDende o 5 de agosto de 1819, o lenzo at\u00f3pase no Museo do Prado.\nTem\u00e1tica da obra.\nO episodio elixido para este lenzo \u00e9 unha escena da mitolox\u00eda romana, sacada das \"Metamorfoses\", de Ovidio (4, 171-176). O cadro describe o intre no que o deus Apolo, coroado de loureiro e coa cabeza envolta nunha aura dourada (detalles que permite identificar o personaxe como Apolo, o \"deus sol\"), visita a forxa onde se atopa Vulcano traballando para lle comunicar o adulterio da s\u00faa esposa Venus co propio Marte, deus da guerra, a quen lle estaba a facer unha armadura.\nO tema pres\u00e9ntase como a captaci\u00f3n dun intre preciso pois a nova de Apolo deixa a Vulcano cunha cara de sorpresa mentres a\u00ednda sost\u00e9n as tenaces e o martelo, paralizado; o instante reflicte a interrupci\u00f3n do traballo e a forza emocional do momento que aparece nas facianas dos outros traballadores (no episodio mitol\u00f3xico son ciclopes).\nT\u00f3dolos personaxes arredor da engra ollan con expresi\u00f3n de sorpresa cara ao deus que acaba de entrar na forxa, mesmo alg\u00fan deles aparece caracterizado coa boca e os ollos moi abertos para indicar o seu abraio. Palomino expr\u00e9sao tam\u00e9n deste xeito: O tema ti\u00f1a pouca tradici\u00f3n iconogr\u00e1fica. En troques, adoit\u00e1base representar o momento inmediatamente posterior onde Ovidio presentaba a Vulcano sorprendendo os ad\u00falteros e apres\u00e1ndoos nunha rede para logo convertelos en obxecto de burla dos deuses. Johathan Brown propuxo que a inspiraci\u00f3n desta obra estar\u00eda nun gravado de Antonio Tempesta nunha imaxe realizada para unha edici\u00f3n ilustrada das \"Metamorfoses\" editada en Antuerpen, en 1606, que Vel\u00e1zquez empregou pero realizando numerosas modificaci\u00f3ns.\nAn\u00e1lise.\nO interese de Vel\u00e1zquez polos nus apr\u00e9ciase dende que chega a Madrid no 1623, pero este interese aumenta nas s\u00faas obras despois da s\u00faa primeira viaxe a Italia entre os anos 1629 a 1631. Desta viaxe recolle tam\u00e9n a influencia da pintura veneciana, especialmente de Tintoretto, que se pode apreciar no emprego da cor para pintar, tal e como se amosa na chamativa t\u00fanica laranxa do deus Apolo.\nDo seu paso por Roma recibe a influencia do Miguel Anxo da b\u00f3veda da capela Sistina \u00e1 hora de pintar figuras fortes e corpulentas como se pode observar nos ciclopes \"semiespidos\" cunha anatom\u00eda moi estudada. A musculatura de Vulcano e dos outros personaxes que o arrodean \u00e9 notable, son figuras atl\u00e9ticas que amosan sen pudor a s\u00faa fortaleza, mesmo est\u00e1n nunha posici\u00f3n forzada, en escorzo, para faceren notar m\u00e1is os m\u00fasculos.\nPor outra banda, Vel\u00e1zquez estivo sempre obsesionado con acadar profundidade nas s\u00faas obras. Neste caso, comeza a empregar o que se denomina \u2018\u2019emparedados de espazo\u2019\u2019: enfronta \u00e1s figuras entre si para que na mente do espectador exista a sensaci\u00f3n de profundidade. Acada a profundidade deste xeito e non tanto por medio da paisaxe da fiestra sita ao fondo da estancia.\nVel\u00e1zquez d\u00e1 unha interpretaci\u00f3n do mito cunha ollada estritamente humana, con personaxes contempor\u00e1neos. Apolo est\u00e1 envolto nun manto que deixa ao descuberto o seu torso espido. Vulcano aparece coma un simple ferreiro, o mesmo que os ciclopes que o axudan, homes rurais que co\u00f1ecen o oficio. Vulcano mira para Apolo cunha mirada at\u00f3nita tras escoitar a mala nova do adulterio da s\u00faa dona co deus Marte, a quen lle estaba a forxar nese intre unha armadura. A caverna onde o deus ferreiro forxa as armas dos outros deuses \u00e9 unha ferrer\u00eda calquera, coma as que Vel\u00e1zquez puido atopar en Espa\u00f1a ou en Roma. Os seus personaxes son populares, non est\u00e1n idealizados coma nas pinturas italianas. Vulcano ten unha face bastante desagradable e Apolo, a\u00ednda que cunha aura que o diferenza do resto, non presenta un rostro idealizado. Coa f\u00e1bula mitol\u00f3xica, Vel\u00e1quez fai o mesmo que fixera antes con outros cadros de tem\u00e1tica relixiosa como \"A cea de Ema\u00fas\" ou \"Cristo na casa de Marta e Mar\u00eda\": aproximalos ao coti\u00e1n, entendendo o mito como un medio de pensamento e acci\u00f3n puramente humanos.\nComposici\u00f3n.\nPara a composici\u00f3n hai diversas influencias. Crese que Vel\u00e1zquez inspir\u00e1rase nun gravado sobre o mesmo tema de Antonio Tormenta modific\u00e1ndoo amplamente e centrando a acci\u00f3n narrativa no colorido traxe de Apolo, mediante un estilo clasicista barroco que xa non evoca ao tenebrismo. Por outra banda, destaca nesta obra o interese polo nu, como influencia das estatuas grecorromanas e da corrente clasicista de Guido Reni; deste \u00faltimo poder\u00eda vir tam\u00e9n a composici\u00f3n a modo de friso. Finalmente, os tons claros da figura de Apolo lembran a Guercino.\nLuz.\nA luz principal, como se deduce polas sombras que se poden ver, \u00e9 frontal. No cadro, xa se pode observar o principio do abandono do claroscuro naturalista da s\u00faa etapa sevillana. Os focos lum\u00ednicos que m\u00e1is destacan forman unha composici\u00f3n entre a coroa de Apolo, a luz das lapas do lume e os reflexos da armadura. Vel\u00e1zquez consegue unha profundidade de espazo maior cun fondo moito m\u00e1is suave e con m\u00e1is cor; \u00e9 diferente \u00e1 escolla de cores escuras das primeiras obras de forte influencia caravaggista. As pinceladas dunha t\u00e9cnica m\u00e1is flu\u00edda xunto cunha imprimaci\u00f3n m\u00e1is lixeira, fan que poida conseguir uns mellores efectos lum\u00ednicos.\nCores.\nParte dos pigmentos empregados por Vel\u00e1zquez nesta pintura mudaron ao longo do tempo polo que o lenzo perdeu o seu equilibrio de cor orixinal. A coroa de Apolo foi, orixinalmente, pintada de verde mesturando azurita (azul), un amarelo e un ocre tirando tam\u00e9n a amarelo. O pigmento do amarelo non foi moi estable polo que, na actualidade, a coroa \u00e9 case azul. Por outra banda, a cor da que leva, principalmente, ocre amarelo, vermello e azurita, mant\u00edvose sen cambios.\nPor \u00faltimo, \u00e9 salientable, coma en moitas das s\u00faas obras, a calidade fotogr\u00e1fica dos obxectos que aparecen no cadro, neste caso principalmente aparellos met\u00e1licos, armaduras, os martelos ou mesmo o ferro a alta temperatura, que amosan un gran realismo levado ao extremo. Coa s\u00faa mestr\u00eda caracter\u00edstica, pinta asemade unha serie de variados aparellos propios dunha forxa, introducindo un certo costumismo. Ao fondo, na parte superior dereita, obs\u00e9rvanse diversos aparellos nunha repisa que constit\u00faen un bodeg\u00f3n por si s\u00f3s, caracter\u00edstico asemade das primeiras obras de Vel\u00e1zquez.\nEstudo para a cabeza de Apolo.\nExiste un bosquexo da cabeza de Apolo cuns trazos algo diferentes dos definitivos no cadro. Apareceu en 1830 en X\u00e9nova, na colecci\u00f3n Isola, unha obra denominada \"Estudo para a cabeza de Apolo\", que foi vendida a un comerciante ingl\u00e9s. No momento actual, a obra, pertence a unha colecci\u00f3n privada de Nova York. Segundo L\u00f3pez Rey, a radiograf\u00eda realizada \u00e1 \"Fragua de Vulcano\", corroborra a autenticidade do estudo pois as d\u00faas obras conte\u00f1en trazos semellantes. Por\u00e9n, Carmen Garrido, directora do estudo t\u00e9cnico efectuado no Museo do Prado, sost\u00e9n o contrario.\nNo bosquexo, os cabelos, acasta\u00f1ados, son m\u00e1is longos e est\u00e1n recollidos nos laterais cara a atr\u00e1s, tapando a orella pero deixando ver unha maior parte da cara. O debuxo das fazulas semella m\u00e1is arredondado, o que fai m\u00e1is infantil. O sombreado \u00e9 m\u00e1is leve que no definitivo e a coroa de loureiro mest\u00farase, en parte, cos cabelos encrespados. Independentemente dos resultados das radiograf\u00edas realizadas \u00e1 \"Fragua\", a autoria do \"Estudo\", que no pasado fora moi debatida, no momento actual e aceptada maioritariamente polos especialistas."}
{"id": "125828", "revid": "98629", "url": "https://gl.wikipedia.org/wiki?curid=125828", "title": "Juanma Delgado", "text": "Juan Manuel Delgado Moreno, nado en Huelva o 3 de xaneiro de 1977, \u00e9 un exfutbolista espa\u00f1ol. Xogaba de defensa central.\nTraxectoria.\nO seu primeiro equipo foi o Ayamonte CF, de categor\u00eda rexional, no que estivo na tempada 1995\u201396. Como profesional iniciouse no Recreativo de Huelva, club no que estivo entre 1996 e 1999. Na tempada 1999\u201300 firmou co Atl\u00e9tico de Madrid B, no que xogou unha campa\u00f1a e posteriormente no UD Salamanca.\nEn xaneiro de 2001 firmou co Racing de Santander, o equipo do seu debut en Primeira Divisi\u00f3n, club no que estivo at\u00e9 2005, ano do seu traspaso ao Deportivo da Coru\u00f1a, no que xogou d\u00faas tempadas. Entre 2005 e 2007 xogou no CD Tenerife, en Segunda Divisi\u00f3n.\nEn 2009 incorporouse ao C\u00e1diz CF, equipo no que cando debutou conseguiu o seu primeiro gol, ante o Granada 74."}
{"id": "125829", "revid": "85894", "url": "https://gl.wikipedia.org/wiki?curid=125829", "title": "Edith Nesbit", "text": "Edith Nesbit ou Edith Bland (ao casar), nada en Kennington (Surrey, agora Gran Londres) o 15 de agosto de 1858 e finada en New Romney o 4 de maio de 1924, foi unha poeta e autora inglesa de literatura infanto-xuvenil que asinaba como baixo o nome de E. Nesbit.\nTraxectoria.\nEntre libros propios e colaboraci\u00f3ns, acadou un total de 60 libros de ficci\u00f3n para cativos, varios dos cales foron adaptados para cinema e televisi\u00f3n. As\u00ed mesmo, foi unha militante pol\u00edtica e cofundadora da Sociedade Fabiana, agrupaci\u00f3n precursora do Partido Laborista moderno de Gran Breta\u00f1a."}
{"id": "125830", "revid": "98629", "url": "https://gl.wikipedia.org/wiki?curid=125830", "title": "Christian Wilhelmsson", "text": "Christian Ulf Wilhelmsson, nado en Malm\u00f6 o 8 de decembro de 1979, \u00e9 un futbolista sueco. Xoga de volante e o seu equipo actual \u00e9 o Mj\u00e4llby AIF.\nTraxectoria.\nNo mercado de inverno da tempada 2007\u201308 foi cedido ao Deportivo da Coru\u00f1a, onde participou en 15 partidos e anotou un gol, sendo o seu papel foi decisivo na boa racha de resultados do club galego na segunda volta do campionato. Debutou na Liga espa\u00f1ola o 9 de febreiro de 2008, no partido da xornada 23 que enfrontou ao Deportivo co Getafe CF en Riazor\u00a0e que acabou con empate (1\u20131). O seu \u00fanico gol co club galego conseguiuno o 1 de marzo ante o Sevilla FC en Riazor, con vitoria local (2\u20131)."}
{"id": "125833", "revid": "23204", "url": "https://gl.wikipedia.org/wiki?curid=125833", "title": "Francisco Jim\u00e9nez Tejada", "text": "Francisco Jim\u00e9nez Tejada, co\u00f1ecido como Xisco, nado en Palma de Mallorca o 26 de xu\u00f1o de 1986, \u00e9 un futbolista espa\u00f1ol. Xoga de dianteiro e o seu actual equipo \u00e9 o Alcorc\u00f3n, da Segunda Divisi\u00f3n.\nTraxectoria.\nFormado nas categor\u00edas inferiores do CD Atl\u00e9tico Baleares e desde 2003 xogador do Deportivo B, debutou en Primeira Divisi\u00f3n co primeiro equipo do Deportivo o 26 de abril de 2005, tras ser chamado desde o filial para disputar un partido de liga fronte \u00e1 Real Sociedad. O seu primeiro e segundo gol chegaron nesa mesma campa\u00f1a, o 15 de maio, tras anotar os dous goles d seu equipo fronte ao Real Madrid CF. Na tempada 2006\u201307, o xogador foi cedido a UD Vecindario, daquela en Segunda Divisi\u00f3n. Anotou 13 tantos en 27 partidos e volve na tempada seguinte ao D\u00e9por. Naquela campa\u00f1a, Xisco converteuse no m\u00e1ximo goleador do equipo coru\u00f1\u00e9s con 9 tantos. Por\u00e9n isto non lle garantiza a continuidade para a tempada 2008\u201309 e o presidente Augusto C\u00e9sar Lendoiro contrata dous dianteiros m\u00e1is, Omar Bravo e Mista.\nSorprendentemente, o 1 de setembro de 2008 e a escasas horas para a finalizaci\u00f3n do peche do mercado de contrataci\u00f3ns, o Newcastle United anuncia a contrataci\u00f3n do xove dianteiro por algo m\u00e1is de 8 mill\u00f3ns de euros e tres en funci\u00f3n de variables. O propio Xisco asegurou que Fabricio Coloccini, anteriormente contratado tam\u00e9n polo Newcastle procedente do Deportivo, animoulle para pechar a contrataci\u00f3n, onde tam\u00e9n coincidiu con outro espa\u00f1ol, o cal \u00e9 compa\u00f1eiro seu na selecci\u00f3n espa\u00f1ola, Jos\u00e9 Enrique.\nO 31 de agosto de 2009 f\u00edxose p\u00fablica a cesi\u00f3n de Xisco ao Racing de Santander, co que debutou o 12 de setembro contra o Atl\u00e9tico de Madrid no estadio Vicente Calder\u00f3n do cal s\u00f3 xogou 8 minutos, xa que tivo que ser substitu\u00eddo por unha lesi\u00f3n. Ao rematar a cesi\u00f3n retornou ao Newcastle United.\nO 29 de xaneiro de 2011 anunci\u00e1base o seu retorno ao Deportivo da Coru\u00f1a o que restaba de campa\u00f1a. O 11 de agosto anunciouse que o xogador seguir\u00eda un ano m\u00e1is cedido na disciplina deportivista. O 27 de maio de 2012, Xisco foi decisivo ao marcar, tres minutos despois do seu ingreso no terreo de xogo, o gol da vitoria fronte ao SD Huesca (2\u20131) que supuxo o retorno do Deportivo a Primeira Divisi\u00f3n.\nO 31 de xaneiro de 2013 anunciouse que rescindiu o seu contrato co Newcastle United e que fichou at\u00e9 o final da tempada 2012\u201313 polo C\u00f3rdoba CF."}
{"id": "125835", "revid": "98629", "url": "https://gl.wikipedia.org/wiki?curid=125835", "title": "As fiandeiras", "text": "A f\u00e1bula de Aracn\u00e9 ou O so\u00f1o de Aracn\u00e9, popularmente co\u00f1ecido coma As fiandeiras (en castel\u00e1n \"Las hilanderas\") \u00e9 un lenzo de Vel\u00e1zquez conservado no Museo do Prado de Madrid. Esta obra \u00e9 un dos m\u00e1ximos expo\u00f1entes da pintura barroca espa\u00f1ola e est\u00e1 considerada coma un dos grandes exemplos da mestr\u00eda de Vel\u00e1zquez. Tematicamente \u00e9 unha das s\u00faas obras m\u00e1is enigm\u00e1ticas, pois a\u00ednda non se co\u00f1ece o verdadeiro prop\u00f3sito deste lenzo.\nHistoria.\nVel\u00e1zquez pintou o cadro en 1657 na s\u00faa etapa de maior esplendor para un cliente particular, Pedro de Arce. Coma pintor do rei, Vel\u00e1zquez non acostumaba a atender encargos privados, pero neste caso fixo unha excepci\u00f3n xa que Arce era o \u201cmonteiro\u201d de Filipe IV, e polo tanto posu\u00eda certas influencias na corte de Madrid. A comezos do s\u00e9culo XVIII o cadro pasou a formar parte das colecci\u00f3ns reais e m\u00e1is tarde ingresou no Museo do Prado .\nTem\u00e1tica da obra.\nDurante moito tempo considerouse o lenzo coma un cadro de x\u00e9nero que amosaba unha xornada de traballo no taller dunha f\u00e1brica de tapices. No primeiro plano aparece unha sala con cinco mulleres \u2013 fiandeiras- que preparan as las. Ao fondo, tras delas, e nunha estancia que semella m\u00e1is elevada, aparecen outras tres mulleres ricamente ataviadas, que semellan contemplar un tapiz que representa unha escena mitol\u00f3xica. Non obstante, dada a propia entidade do cadro e pola ambig\u00fcidade de significados presente nalg\u00fans dos lenzos m\u00e1is significativos de Vel\u00e1zquez, d\u00e9bese descartar a idea de interpretar o lenzo coma unha sinxela escena coti\u00e1.\nHoxe en d\u00eda adm\u00edtese que o cadro trata un tema mitol\u00f3xico: a f\u00e1bula de Atenea e Aracne, nunha escena do mito de Aracne que se describe no libro sexto de \"As metamorfoses\", de Ovidio . Unha rapaza lidia, Aracne, retou \u00e1 deusa Atenea, inventora da roca, a tecer o tapiz m\u00e1is fermoso. A escena do primeiro plano retratar\u00eda \u00e1 rapaza, sita de costas na parte dereita do lenzo, traballando afanosamente no seu tapiz. \u00c1 esquerda estar\u00eda localizada Atenea, que finxe ser unha anci\u00e1, engadindo falsas canas \u00e1s s\u00faas tempas. S\u00e1bese que se trata da deusa porque a pesar do seu aspecto envellecido, Vel\u00e1zquez deixa ao descuberto a s\u00faa perna, de tersura adolescente. Ao fondo repres\u00e9ntase o desenlace da f\u00e1bula. O tapiz confeccionado por Aracne est\u00e1 colgado da parede. A s\u00faa obra constit\u00fae unha evidente ofensa contra Atenea, xa que representa varios dos enganos que empregaba o seu pai, o deus Zeus, para acadar favores sexuais de mulleres e deusas. Fronte ao tapiz apr\u00e9cianse d\u00faas figuras: son a deusa Atenea, ataviada cos seus atributos (coma o casco) e Aracne, que leva unhas vestimentas de pregados cl\u00e1sicos. Est\u00e1n sitas de tal maneira que semellan formar parte do tapiz. Outras tres damas ollan como a deusa, ofendida, vai transformar \u00e1 rapaza en ara\u00f1a coma sinal de castigo, conde\u00e1ndoa as\u00ed a tecer eternamente.\nPor outra banda, tam\u00e9n hai quen pensa que poder\u00eda tratarse dunha apolox\u00eda das Belas Artes, tentando demostrar as\u00ed a superioridade da pintura sobre a artesan\u00eda. A dignificaci\u00f3n da pintura era unha cuesti\u00f3n bastante discutida polos artistas dende s\u00e9culos anteriores.\nEstilo.\nVel\u00e1zquez divide a obra en planos, coma acontece nalg\u00fans cadros medievais cuxos grupos deben \u201clerse\u201d nunha orde determinada, coma se foran p\u00e1xinas dun libro. Consegue as\u00ed que a vista do espectador pase da fiandeira iluminada na parte dereita do lenzo \u00e1 da esquerda, pasando por riba da que se axeonlla na penumbra ata a escena do fondo. Al\u00ed, unha das mulleres v\u00f3lvese cara o espectador, coma se lle sorprendese a incursi\u00f3n do observador na escena. O feito de po\u00f1er mensaxes nun segundo plano era un xogo tipo do Barroco.\nNo tocante \u00e1s cores, Vel\u00e1zquez emprega unha paleta case monocrom\u00e1tica, con capas de pinturas finas e dilu\u00eddas. Especialmente nas s\u00faas \u00faltimas obras, emprega unha gran variedade de tons ocres, terras e \u00f3xidos, aplicados dun xeito pouco com\u00fan \u00e1 s\u00faa \u00e9poca: moi dilu\u00eddos e con pinceis de mangos finos e longos. O dominio de Vel\u00e1zquez no manexo dos pinceis \u00e9 excepcional, xa que \u00e9 capaz de definir o que desexa pintar con escasa materia e poucas pinceladas, transformando unha mancha en figura segundo a distancia do espectador. Emprega unha pincelada solta, semellante \u00e1 dos impresionistas dous s\u00e9culos m\u00e1is tarde .\nUn dos puntos m\u00e1is salientables da t\u00e9cnica de Vel\u00e1zquez \u00e9 a perspectiva a\u00e9rea, acadando un efecto \"atmosf\u00e9rico\" semellante ao de \"As Meninas\": consegue crear a sensaci\u00f3n de que entre as figuras hai aire que distorsiona os contornos e as difumina, logrando captar o espazo que envolve \u00e1s figuras.\nA destreza da arte de Vel\u00e1zquez destaca tam\u00e9n no dinamismo que lle imprime ao cadro, dando a sensaci\u00f3n de movemento, especialmente no xiro da roda, cuxos radios non \u00e9 posible ver pola velocidade \u00e1 que est\u00e1 xirando, e tam\u00e9n no personaxe da dereita, que xira a la con tanta rapidez que semella ter seis dedos.\nPartes engadidas.\nO lenzo sufriu unha modificaci\u00f3n cando pertenc\u00eda \u00e1s colecci\u00f3ns reais : foi ensanchado polos catro bordos, polo que certas partes (coma a fiestra circular sita no alto) non foron pintadas por Vel\u00e1zquez. Posiblemente sufriu danos durante o lume do Alc\u00e1zar de Madrid de 1734, sendo despois ampliado e montado nun bastidor novo. Nos anos oitenta foi sometido a unha restauraci\u00f3n moi laboriosa, xa que algunhas capas de pintura se desprend\u00edan. Nesta intervenci\u00f3n decidiuse manter as partes engadidas, a\u00ednda que ocasionalmente oc\u00faltanse ao p\u00fablico encaixando o cadro nunha dobre parede."}
{"id": "125837", "revid": "89787", "url": "https://gl.wikipedia.org/wiki?curid=125837", "title": "Illa Aukena", "text": "Aukena \u00e9 a 4\u00aa illa m\u00e1is grande das Illas Gambier na Polinesia francesa. Aukena at\u00f3pase a medio cami\u00f1o entre Mangareva e Akamaru, a 5\u00a0km ao sueste de Mangareva. Ten aproximadamente 2\u00b45\u00a0km de longo e 0\u00b45\u00a0km de ancho, cunha superficie total de 1\u00b435\u00a0km\u00b2.\nFoi descuberta por James Wilson en 1797. Un pode ver os vestixios da \u00e9poca misioneira, inclu\u00edda a igrexa de Saint Raphael constru\u00edda en 1839. Por outra banda, Aukena \u00e9 co\u00f1ecida por ter unha das mellores praias de area branca de Polinesia. Actualmente, ao redor de cuarenta persoas viven na aldea de Aukena."}
{"id": "125839", "revid": "1131", "url": "https://gl.wikipedia.org/wiki?curid=125839", "title": "Agta, Alabat", "text": ""}
{"id": "125841", "revid": "1131", "url": "https://gl.wikipedia.org/wiki?curid=125841", "title": "Galer\u00eda de imaxes de Lores, Mea\u00f1o", "text": "San Miguel de Lores \u00e9 unha parroquia que se localiza no concello pontevedr\u00e9s de Mea\u00f1o."}
{"id": "125842", "revid": "89787", "url": "https://gl.wikipedia.org/wiki?curid=125842", "title": "Atol Temoe", "text": "Temoe ou Te Moe \u00e1s veces chamada Timo \u00e9 un atol que depende administrativamente das Illas Gambier na Polinesia francesa.\nXeograf\u00eda.\nTemoe at\u00f3pase a 50\u00a0km ao sueste de Mangareva. At\u00f3pase no extremo sueste do arquip\u00e9lago das Tuamotu, a uns 37\u00a0km ao sueste das Illas Gambier e m\u00e1is de 1700\u00a0km ao sueste de Mataiva, no outro extremo do arquip\u00e9lago de Tuamotu.\nDe forma trapezoidal, ten 6\u00b48\u00a0km de largo e 4\u00b42\u00a0km de longo cun \u00e1rea de 2\u00b41\u00a0km\u00b2 e unha lagoa de 12\u00a0km\u00b2. As s\u00faas illas son baixas e planas, e a lagoa cunha profundidade m\u00e1xima de 23 m. non ten ning\u00fan paso navegable para entrar nela. A 25\u00a0km ao oeste est\u00e1 un dos principais Arrecifes, o arrecife de Portland de 25\u00a0km. de longo, e situado a 10 m de profundidade.\nA illa, adscrita administrativamente \u00e1s Illas Gambier, est\u00e1 deshabitada de forma permanente.\nHistoria.\nA primeira menci\u00f3n dalg\u00fans dos atois fixoa o navegante brit\u00e1nico James Wilson en 1797, quen a bautizou como Crescent Island.\nEst\u00e1 deshabitado desde 1838, cando os misioneiros trasladaron aos seus habitantes a Mangareva para s\u00faa evanxelizaci\u00f3n.\nHistoria.\nTemoe est\u00e1 oficialmente deshabitada. Hai antigos restos arqueol\u00f3xicos polinesios neste atol solitario. A m\u00e1is importantes son as estruturas dun templo (marae).\nDise que bucaneiro Edward Davis poder\u00eda chegar a Temoe e Mangareva en 1686. Pero non hai ningunha proba hist\u00f3rica deste feito.\nO primeiro rexistro europeo da chegada a Temoe foi o do navegante brit\u00e1nico James Wilson no barco \"Duff\" en 1797. O capit\u00e1n Wilson nomeou este atol \"Crescent Island\".\nEn 1838 os misioneros cristi\u00e1ns trasladaron a todos os habitantes de Temoe a Mangareva para axudar nos traballos de construci\u00f3n."}
{"id": "125843", "revid": "89787", "url": "https://gl.wikipedia.org/wiki?curid=125843", "title": "Leicester Tigers", "text": "Leicester Football Club (tam\u00e9n chamados Leicester Tigers) \u00e9 un club profesional de rugby da cidade inglesa de Leicester, que compite na Aviva Premiership, na Heineken Cup e na Anglo-Welsh Cup. Compite como local no Welford Road Stadium.\nOs Leicester Tigers son o club m\u00e1is laureado do rugby ingl\u00e9s, e un dos m\u00e1is laureados do rugby europeo e mundial. \u00c9 un dos catro equipos da Premiership que nunca perdeu a categor\u00eda, sendo o 6\u00ba posto o seu peor resultado. \u00c9 ademais o \u00fanico equipo ingl\u00e9s que participou en t\u00f3dalas edici\u00f3ns da Heineken Cup nas que competiron clubs ingleses. As\u00ed mesmo, os seus seareiros son co\u00f1ecidos como uns dos m\u00e1is entendidos e numerosos no continente. Os grandes rivais do club en Inglaterra son Bath Rugby, London Wasps e Northampton Saints.\nHistoria.\nO club foi fundado en 1880, pero tardou moito tempo en xuntar grandes \u00e9xitos xa que en Inglaterra non houbo campionatos oficiais a nivel de clubs ata a creaci\u00f3n da copa inglesa, competici\u00f3n que hoxe se chama \"Anglo-Welsh Cup\", e que comezou a disputarse en 1971. A primeira presenza de Leicester Tigers na final foi no ano 1978, caendo derrotado fronte a Gloucester Rugby. Resarciuse daquela derrota conquistando o torneo os 3 anos seguintes.\nNa tempada 1987/88 comezou a disputarse a Liga Inglesa, tomando parte nela o Leicester Tigers, que ese mesmo ano se proclamou primeiro campi\u00f3n de liga.\nDende os comezos do s\u00e9culo XX era tradicional que cada 26 de decembro se enfrontasen o Leicester Football Club e o Barbarian Football Club en partido amigable, pero nos anos 90 esa tradici\u00f3n quedou esquecida xa que se converteu en normal que se xoguen partidos da Premiership inglesa durante as datas do Nadal.\nCo remate da etapa dos equipos afeccionados do rugby a mediados da d\u00e9cada dos 90, en Europa se creou a primeira competici\u00f3n continental, a Heineken Cup. Os Leicester Tigers chegaron \u00e1 final na s\u00faa segunda participaci\u00f3n, na tempada 1996/97, caendo derrotados fronte \u00f3 conxunto franc\u00e9s de Brive por 28 a 9. A vinganza chegou na tempada 2000/01 na que Leicester Tigers se proclamou campi\u00f3n de Europa vencendo na final \u00f3 Stade Fran\u00e7ais por 34 a 30. Na tempada seguinte, a 2001/02, o equipo repetiu \u00e9xito na m\u00e1xima competici\u00f3n continental derrotando na final a Munster Rugby por 15 a 9. Dende ese ano Leicester Tigers intentou reconquistar o t\u00edtulo sen faltar a ningunha edici\u00f3n do campionato, chegando en outras 2 ocasiones \u00e1 final nas tempadas 2006/07 e 2008/09, caendo derrotado nas d\u00faas fronte a London Wasps por 25 a 9 e Leinster Rugby por 19 a 16 respectivamente.\nEstadio.\nO m\u00edtico estadio dos Leicester Tigers \u00e9 Welford Road, constru\u00eddo en 1892, e que foi recentemente renovado para ampliar a s\u00faa capacidade ata os 24.000 seareiros.\nPalmar\u00e9s.\nCompetici\u00f3ns nacionais.\nLeicester Tigers \u00e9 o equipo m\u00e1is laureado na Premiership inglesa, con 9 t\u00edtulos dende 1988, ano de creaci\u00f3n da liga. At\u00e9 o 2012, o equipo levaba disputadas 8 finais consecutivas, o que da boa idea do potencial competitivo que ten o club nos \u00faltimos anos dentro da s\u00faa liga.\nAdestradores.\nO primeiro adestrador dos Tiguers logo da profesionalizaci\u00f3n do rugby ingl\u00e9s en 1996 foi o australiano Bob Dwyer, que substitu\u00edu ao ingl\u00e9s Chalkie White, quen dirixira ao equipo de Leicestershire entre 1968 e 1983. A continuaci\u00f3n todos os adestradores do equipo dende o inicio da era profesional:"}
{"id": "125845", "revid": "89787", "url": "https://gl.wikipedia.org/wiki?curid=125845", "title": "Illa Akamaru", "text": "Akamaru \u00e9 a terceira illa m\u00e1is grande das Illas Gambier na Polinesia francesa. A pequena illa rochosa ten unha \u00e1rea de 2\u00b41 quil\u00f3metros cadrados, est\u00e1 situado ao sur-este a 7\u00a0km Mangareva e culmina a 247 m. A pequena illa de Mekiro est\u00e1 no seu lado. Foi descuberta polo navegante James Wilson 1797. En 1834, Honor\u00e9 Laval celebrou a s\u00faa primeira misa nela. Podemos ver a igrexa de nosa Se\u00f1ora da Paz, constru\u00edda entre 1835 e 1862. A s\u00faa pequena lagoa recorda a azul transparente de Bora Bora. Segundo o censo de 2012, hai 22 habitantes que viven nunha paraxe singular da illa, situado xunto \u00e1 igrexa.\nA illa moito m\u00e1is pequena de Mekiro at\u00f3pase xusto \u00e1 beira (uns 100 m) noroeste de Akamaru."}
{"id": "125846", "revid": "1131", "url": "https://gl.wikipedia.org/wiki?curid=125846", "title": "Galer\u00eda de imaxes de Thysanoplusia orichalcea de Galicia", "text": "\"Thysanoplusia orichalcea\" (Fabricius, 1775)"}
{"id": "125849", "revid": "98629", "url": "https://gl.wikipedia.org/wiki?curid=125849", "title": "The Jackson 5", "text": "The Jackson 5, tam\u00e9n escrito The Jackson Five, e nos \u00faltimos anos co\u00f1ecido simplemente The Jacksons, foi un grupo de m\u00fasica estadounidense orixinario de Gary, Indiana formado baixo a tutela de Joseph Jackson, representante e fundador real do grupo, por cinco dos seus fillos: Jackie, Tito, Jermaine, Marlon e Michael\nSucedeu a outro grupo formado en 1964 polos tres irm\u00e1ns m\u00e1is vellos chamado The Jackson Brothers e estivo activo ata 1990, desenvolvendo un repertorio de R&amp;B, soul, pop e posteriormente disco. Con contrato con Motown Records desde 1968, foi un dos grandes fen\u00f3menos da m\u00fasica pop dos 70 e serviu como panca para lanzar as carreiras en solitario de Jermaine e Michael.\nTraxectoria.\nMoitos dos seus sinxelos estiveron estiveron nos primeiros postos das listas americanas, tanto dos primeiros tempos \"I Want You Back\", \"ABC\", \"The Love You Save\", e \"I'll Be There\" como da \u00faltima \u00e9poca \"Mama's Pearl\", \"Never Can Say Goodbye\" ou \"Dancing Machine\". Moitos dos seus primeiros \u00e9xitos escrib\u00edronos un equipo especializado de letristas co\u00f1ecido como \"The Corporation\", despois a maior\u00eda deb\u00e9ronse a Hal Davis, con outros do equipo de Gamble and Huff antes que The Jacksons comezaran a escribir e producir eles mesmos as s\u00faas canci\u00f3ns a finais da d\u00e9cada de 1970.\nMespois da marca do grupo de Motown a Philadelphia International Records en 1976, The Jacksons 5 tiveron que mudar o seu nome, quedando simplemente en The Jacksons e Jermaine foi substitu\u00eddo por Randy xa que Jermaine decidira quedar en Motown Tras dous anos asinaron un novo contrato con Epic Records que lles permit\u00eda ter o control das letras, da produci\u00f3n e da imaxe, e o seu \u00e9xito continou na d\u00e9cada de 1980 con \u00e9xitos como \"Shake Your Body (Down to the Ground)\", \"Lovely One\" e \"State of Shock\". O \u00e1lbum de 1989 \"2300 Jackson Street\" gravouse sen Michael e Marlon e o seu pouco \u00e9xito levou \u00e1 cancelaci\u00f3n do contrato coa compa\u00f1\u00eda discogr\u00e1fica a principios do ano seguinte, a\u00ednda que o grupo nunca foi disolto formalmente, desapareceu e s\u00f3 se volveu xuntar en dous concertos homenaxe a Michael Jackson en setembro de 2001."}
{"id": "125850", "revid": "8128", "url": "https://gl.wikipedia.org/wiki?curid=125850", "title": "The Jackson Five", "text": ""}
{"id": "125853", "revid": "22570", "url": "https://gl.wikipedia.org/wiki?curid=125853", "title": "Shannon RFC", "text": "Shannon Rugby Football Club \u00e9 un equipo afeccionado de rugby de Limerick (Irlanda), o equipo debe o seu nome ao r\u00edo Shannon, que pasa pola cidade. O club \u00e9 membro da \"Irish Rugby Football Union Munster Branch\" e como un dos principais clubs afeccionados de Irlanda, dou moitos xogadores ao rugby profesional e internacional."}
{"id": "125860", "revid": "89787", "url": "https://gl.wikipedia.org/wiki?curid=125860", "title": "Club de Rugby Arquitectura T\u00e9cnica", "text": "O Club de Rugby Arquitectura T\u00e9cnica, popularmente chamado polo seu acr\u00f3nimo CRAT, \u00e9 un club de rugby da cidade da Coru\u00f1a, fundado en 1976, que xoga os seus encontros como local no campo de rugby do Complexo Deportivo de Acea de Ama, en Culleredo. Por mor do convenio de colaboraci\u00f3n que o club ten asinado coa Universidade da Coru\u00f1a, t\u00f3dolos seus equipos compiten baixo a denominaci\u00f3n CRAT UDC.\nO primeiro equipo s\u00e9nior masculino compite na Divisi\u00f3n de Honra B, a segunda divisi\u00f3n do rugby espa\u00f1ol. Pola s\u00faa banda, o primeiro equipo s\u00e9nior feminino compite na Divisi\u00f3n de Honra feminina, acadando dous t\u00edtulos de liga nas tempadas 2014/15 e 2018/19.\nHistoria.\nO C. R. A. T. foi fundado en outubro de 1976 por Ignacio Lob\u00f3n Tovar e un grupo de estudantes pertencentes na s\u00faa maior\u00eda \u00e1 Escola T\u00e9cnica Superior de Arquitectura da Coru\u00f1a para participar na Liga Universitaria de Rugby.\nEn novembro de 1976 o C. R. A. T. disputou en Santiago de Compostela o seu primeiro encontro contra o equipo de Medicina, perdendo por 25-4. O 24 de decembro de 1979 o C. R. A. T. xogou o seu primeiro partido como local na Coru\u00f1a, no campo da Granxa, ga\u00f1ando por 4-0 ao equipo de Medicina de Santiago.\nDurante a tempada 1980-81, o C. R. A. T. chegou \u00e1 Fase Final Nacional Universitaria celebrada en maio de 1981 en Granada logo de quedar campi\u00f3n da Liga Universitaria Galega e da Fase Sector celebrada en Oviedo durante os meses de abril e maio.\nO 6 de xullo de 1983 constitu\u00eduse formalmente a primeira Xunta Directiva do Club, presidida por Maximino Casares Ozores.\nLogo de dez tempadas xogando regularmente os \"play-offs\" de ascenso \u00e1 Divisi\u00f3n de Honra B, na tempada 2011-12 materializ\u00e1base o ascenso \u00e1 divisi\u00f3n de prata tras desfacerse do Barcelona Universitari Club na eliminatoria disputada a dobre partido ao ga\u00f1ar en Barcelona (10-13) e perder na Coru\u00f1a (19-20)."}
{"id": "125862", "revid": "1131", "url": "https://gl.wikipedia.org/wiki?curid=125862", "title": "C. R. A. T.", "text": ""}
{"id": "125863", "revid": "1131", "url": "https://gl.wikipedia.org/wiki?curid=125863", "title": "Linn\u00e6us", "text": ""}
{"id": "125883", "revid": "1131", "url": "https://gl.wikipedia.org/wiki?curid=125883", "title": "Galer\u00eda de imaxes de Tenorio, Cerdedo-Cotobade", "text": "San Pedro de Tenorio \u00e9 unha parroquia que se localiza no oeste do concello pontevedr\u00e9s de Cerdedo-Cotobade."}
{"id": "125888", "revid": "1131", "url": "https://gl.wikipedia.org/wiki?curid=125888", "title": "Galer\u00eda de imaxes de Aguasantas, Cerdedo-Cotobade", "text": "Santa Mar\u00eda de Aguasantas \u00e9 unha parroquia que se localiza no sur do concello de Cerdedo-Cotobade."}
{"id": "125892", "revid": "1131", "url": "https://gl.wikipedia.org/wiki?curid=125892", "title": "Galer\u00eda de imaxes de Loureiro, Cerdedo-Cotobade", "text": "Santiago de Loureiro \u00e9 unha parroquia que se localiza no sur do concello de Cerdedo-Cotobade."}
{"id": "125894", "revid": "12452", "url": "https://gl.wikipedia.org/wiki?curid=125894", "title": "Ministerio de Asuntos Exteriores de Espa\u00f1a", "text": ""}
{"id": "125895", "revid": "25871", "url": "https://gl.wikipedia.org/wiki?curid=125895", "title": "Rosario", "text": "Rosario pode referirse a:\nRelixi\u00f3n.\nEstas advocaci\u00f3ns deron nome a diversos lugares:\nTop\u00f3nimo.\nO top\u00f3nimo Rosario pode referirse a:\nAntrop\u00f3nimos.\nAdemais, esta advocaci\u00f3n creou o antrop\u00f3nimo Rosario:"}
{"id": "125896", "revid": "23204", "url": "https://gl.wikipedia.org/wiki?curid=125896", "title": "La Uni\u00f3n", "text": "La Uni\u00f3n pode referirse a:\nTop\u00f3nimos.\nO top\u00f3nimo La Uni\u00f3n pode referirse a:"}
{"id": "125897", "revid": "1131", "url": "https://gl.wikipedia.org/wiki?curid=125897", "title": "Galer\u00eda de imaxes de Sacos, Cerdedo-Cotobade", "text": "Santa Mar\u00eda de Sacos \u00e9 unha parroquia que se localiza no norte do concello de Cerdedo-Cotobade."}
{"id": "125899", "revid": "1131", "url": "https://gl.wikipedia.org/wiki?curid=125899", "title": "Galer\u00eda de imaxes de San Xurxo de Sacos, Cerdedo-Cotobade", "text": "San Xurxo de Sacos \u00e9 unha parroquia que se localiza no norte do concello de Cerdedo-Cotobade."}
{"id": "125914", "revid": "43327", "url": "https://gl.wikipedia.org/wiki?curid=125914", "title": "Jaccoud", "text": "O apelido franc\u00e9s Jaccoud pode referirse a:"}
{"id": "125916", "revid": "56817", "url": "https://gl.wikipedia.org/wiki?curid=125916", "title": "Fuentenovilla", "text": "Fuentenovilla \u00e9 un concello da provincia de Guadalaxara, na comunidade aut\u00f3noma de Castela-A Mancha. Ten unha superficie de 37,34 km\u00b2 cunha poboaci\u00f3n de 588 habitantes e unha densidade de 13,74 hab./km\u00b2. No ano 2007 a alcaldesa da vila era Mar\u00eda Montserrat Rivas de la Torre.\nDemograf\u00eda.\nEvoluci\u00f3n da poboaci\u00f3n de Fuentenovilla dende 1991 ata 2004:"}
{"id": "125922", "revid": "2635", "url": "https://gl.wikipedia.org/wiki?curid=125922", "title": "Pedro Cortina Mauri", "text": ""}
{"id": "125925", "revid": "109216", "url": "https://gl.wikipedia.org/wiki?curid=125925", "title": "Em Terra de Ningu\u00e9m", "text": "Em Terra de Ningu\u00e9m \u00e9 o primeiro \u00e1lbum de estudio da banda galega Som do Galpom. A gravaci\u00f3n levouse a cabo en xaneiro de 2009, e foi producido por Segundo Grand\u00edo, Pedro Feijoo e Som do Galpom."}
{"id": "125926", "revid": "5312", "url": "https://gl.wikipedia.org/wiki?curid=125926", "title": "Partido Popular (1976)", "text": "O Partido Popular foi un partido pol\u00edtico espa\u00f1ol fundado por P\u00edo Cabanillas e Jos\u00e9 Mar\u00eda de Areilza en novembro de 1976. A s\u00faa ideolox\u00eda era de centrodereita e provi\u00f1a dun n\u00facleo de personalidades moi diversas, entre as que destacaban reformistas do r\u00e9xime agrupado en torno ao grupo T\u00e1cito.\nNo momento do nacemento do partido, en novembro de 1976, Jos\u00e9 Mar\u00eda de Areilza e P\u00edo Cabanillas, \u00e1mbolos dous ex-altos funcionarios franquistas, eran ministros do gabinete de Adolfo Su\u00e1rez. O congreso do Partido Popular celebrado en Madrid en febreiro de 1977, tivo unha grande envergadura, comparable \u00e1 do congreso do PSOE do decembro anterior; en dito congreso Areilza amosouse como a s\u00faa figura m\u00e1is sobranceira. Arredor do partido organizouse unha coalici\u00f3n denominada Centro Democr\u00e1tico, que serviu de embri\u00f3n para a creaci\u00f3n da Uni\u00f3n de Centro Democr\u00e1tico, que acabar\u00eda sendo liderada polo presidente Adolfo Su\u00e1rez ao desembarcar nela co seu goberno. Su\u00e1rez puxo como condici\u00f3n previa a sa\u00edda de Areilza, para evitar rivalidades, e o partido accedeu a esta petici\u00f3n.\nAreilza abandonou a UCD e aliouse m\u00e1is tarde con Manuel Fraga, a trav\u00e9s do partido Acci\u00f3n Cidad\u00e1 Liberal, entrando s\u00f3 na UCD xa no final da historia deste partido, cando moitos dos seus membros o abandonaran. P\u00edo Cabanillas ser\u00eda un dos principais dirixentes da UCD e ministro tanto con Su\u00e1rez como con Leopoldo Calvo-Sotelo."}
{"id": "125928", "revid": "23204", "url": "https://gl.wikipedia.org/wiki?curid=125928", "title": "Kilt", "text": "O kilt \u00e9 unha saia masculina confeccionada cun dese\u00f1o en tart\u00e1n, t\u00edpico de Escocia. A cor do \"kilt\", as\u00ed como o dese\u00f1o da cuadr\u00edcula do tart\u00e1n, diferencia os diversos clans das Highlands e doutras naci\u00f3ns celtas.\nO kilt orixinal.\nA orixe do kilt est\u00e1 na feileadh mor, unha t\u00fanica longa e sen confeccionar, duns cinco metros de longo, que se recoll\u00eda e ataba cun cinto para cubrirse tanto o corpo como as pernas. A tea sobrante coloc\u00e1base sobre o ombreiro, suxeit\u00e1ndose cun broche. A s\u00faa colocaci\u00f3n sobre os ombreiros variaba en funci\u00f3n das condici\u00f3ns clim\u00e1ticas ou da necesidade de liberdade de movementos.\nEvoluci\u00f3n.\nA \"feileadh mor\" simplificouse prescindindo da parte de arriba, deixando s\u00f3 o cinto e a saia. A peza resultante recibiu o nome de feileadh beg, ou \"kilt pequeno\". Segundo a tradici\u00f3n, esta transformaci\u00f3n debeuse a un ingl\u00e9s, director dunha fundici\u00f3n en Invergarry, que considerou que os seus empregados (todos eles ataviados co kilt tradicional), necesitaban maior liberdade de movemento para levar a cabo a s\u00faa angueira.\nProhibici\u00f3n e supervivencia.\nTrala derrota dos xacobitas na batalla de Culloden en 1746 prohib\u00edronse o \"kilt\" e outros elementos da vestimenta das Highlands. Por\u00e9n, sobreviviu en parte grazas \u00f3 seu uso por parte dos rexementos das Highlands ao servizo do ex\u00e9rcito brit\u00e1nico.\nNa primeira guerra mundial (a primeira guerra moderna que desenvolveu unha preocupaci\u00f3n pola camuflaxe das tropas, rexeitando os coridos e abigarrados uniformes anteriores, demasiado visibles para o inimigo) os rexementos escoceses do ex\u00e9rcito brit\u00e1nico levaban un \"kilt\" de cor caqui.\nOs actuais rexementos das Highlanders adoitan levalo (pero non en acci\u00f3n), se ben xa non como unha peza de roupa decote. Tam\u00e9n acostuma ser usado en eventos como vodas, xogos e acontecementos similares.\nAdopci\u00f3n nas naci\u00f3ns celtas.\nFoi popularizada durante o Rexurdimento do s\u00e9culo XIX en Escocia. Desde finais do s\u00e9culo XX, o kilt comezou tam\u00e9n a ser adoptado progresivamente no resto dos pa\u00edses celtas como un sinal da moderna identidade celta e de rexurdimento hist\u00f3rico en certos contextos folcl\u00f3ricos.\nMalia que o kilt \u00e9 comunmente asociado s\u00f3 a Escocia, onde esta peza de roupa \u00e9 o traxe nacional desde hai dous s\u00e9culos, o certo \u00e9 que a saia masculina non \u00e9 unicamente escocesa sen\u00f3n que \u00e9 parte dunha m\u00e1is extensa moda europea.\nNo espazo cultural atl\u00e1ntico sempre houbo intercambios desde moi antigo, e estes intercambios contin\u00faan a darse hoxe baixo diversas formas.\nDesde que a saia con tart\u00e1n ou kilt se recuperou como traxe nacional da Escocia, esta vestimenta foi progresivamente espertando o interese doutros curm\u00e1ns celtas modernos na Irlanda, Gales, Galiza, Breta\u00f1a e Cornualla.\nIrlanda mantivo sempre unhas relaci\u00f3ns moi estreitas cos seus veci\u00f1os escoceses. Isto levou a que o kilt e o tart\u00e1n fosen importados con naturalidade como un elemento complementario m\u00e1is do folclore irland\u00e9s moderno. A\u00ednda que obviamente con moita menor intensidade que en Escocia, onde cada familia ou clan ten o seu propio tart\u00e1n, na Irlanda \u00e9 posible ver individuos e grupos de gaitas vestindo en tart\u00e1n e en kilt nalg\u00fans eventos folcl\u00f3ricos. O tart\u00e1n preferido para representar a Irlanda en kilt \u00e9 o Irish National tart\u00e1n, que sobre un fondo verde -a cor nacional irlandesa- ten f\u00edos brancos, verde-escuros e laranxas, igual que as cores da bandeira do \u00c9ire.\nSeguindo o exemplo de irlandeses, os entusiastas da identidade nacional galesa adoptaron un tart\u00e1n nacional gal\u00e9s para identificar o Pa\u00eds de Gales en kilt. O Welsh National tartan leva unha combinaci\u00f3n simple de li\u00f1as verdes e vermellas sobre un fondo verde, representando as cores da bandeira nacional galesa.\nGalegos, bret\u00f3ns e c\u00f3rnicos foron os seguintes en ir acollendo a noci\u00f3n do kilt ou saia celta como peza de roupa que representa un ideal de irmandade cultural entre as fisterras celtas do Atl\u00e1ntico.\nC\u00f3rnicos e bret\u00f3ns te\u00f1en os tart\u00e1ns Cornish National e Brittany National para representar os seus respectivos pa\u00edses en kilt. O Cornish National tartan incl\u00fae as cores negra e branca da bandeira nacional sobre un amarelo que representa a li\u00f1axe de reis c\u00f3rnicos. O Brittany National ten unha laboriosa combinaci\u00f3n de f\u00edos cuxas cores representan o branco da bandeira, o verde do pa\u00eds e o azul do Atl\u00e1ntico.\nDe xeito similar aos anteriores, o Galicia National tartan ou Tartan Gallaecia \u00e9 o tart\u00e1n nacional galego para representar o pa\u00eds en kilt. O tart\u00e1n est\u00e1 baseado na cor azul, cunha gama de azul mari\u00f1o representando o Atl\u00e1ntico e un azul cobalto simbolizando o ceo e a cor hist\u00f3rica do Reino. Sobre o fondo azul discorren f\u00edos en cor de prata, inspirados no branco da resaca do Atl\u00e1ntico do oeste, as neves das serras galegas do leste, e os mil r\u00edos que percorren toda a Galiza, ademais de estar esta cor presente na bandeira hist\u00f3rica do Reino galego.\nAl\u00e9n do traxe propio tradicional galego; desde hai anos, na Galiza p\u00f3dense ver kilts ou saias en tart\u00e1n en eventos culturais como a Festa Castrexa de Xunqueira de Amb\u00eda, o Lughnasad de Breto\u00f1a, o Interc\u00e9ltico de Ortigueira, o Interc\u00e9ltico de Moa\u00f1a, a Festa da Carballeira de Zas, ou o San Pipote de Bardaos entre outros. Cada ano que pasa, o uso desta saia celta ven sendo m\u00e1is com\u00fan tanto entre afeccionados ao revivalismo hist\u00f3rico galego como entre homes que buscan un xeito diferente e elegante de vestir moda.\nNa Breta\u00f1a, un grupo de seareiros da saia celta uniu forzas nunha asociaci\u00f3n co fin de promocionar o uso do kit no seu pa\u00eds. Desde o ano 2003, os bret\u00f3ns da Association Breizhlanders re\u00fanense en festivais folcl\u00f3ricos e conmemoraci\u00f3ns de todo tipo para mostrar a vestimenta desta elegante peza de vestir masculina que eles consideran que xa non \u00e9 unha exclusividade escocesa, sen\u00f3n un s\u00edmbolo identitario dos celtas modernos.\nNo sitio web desta asociaci\u00f3n afirman que \u00abO kilt \u00e9 o s\u00edmbolo da vestimenta interc\u00e9ltica por excelencia\u00bb. \u00abTodas as persoas xustifican a s\u00faa maneira de ser e o seu modo de vivir en base \u00e1 s\u00faa libre pertenza a un grupo cultural. Os bret\u00f3ns poden vestir o kilt por todas as raz\u00f3ns que se queiran, mais o motivo principal \u00e9 a vontade de afirmar a diferenza cultural da Breta\u00f1a e de achegar ao pa\u00eds as modas que existen nas outras naci\u00f3ns celtas\u00bb."}
{"id": "125929", "revid": "22570", "url": "https://gl.wikipedia.org/wiki?curid=125929", "title": "Sporran", "text": "O sporran (\"bolso\" en ga\u00e9lico escoc\u00e9s) \u00e9 un complemento da vestimenta nacional escocesa, similar \u00e1 faldriqueira galega.\nCaracter\u00edsticas.\nTr\u00e1tase dunha bulsa que pendura \u00e1 altura da pube, facendo as\u00ed de peto. O \"sporran\" l\u00e9vase por riba do \"kilt\", e vai amarrado a este xeralmente por unhas cadeas ou unhas cintas de coiro que se atan na parte posterior do propio \"kilt\"."}
{"id": "125930", "revid": "89787", "url": "https://gl.wikipedia.org/wiki?curid=125930", "title": "Plaid", "text": "O plaid \u00e9 unha peza de vestir escocesa que vai pendurada ao lombo por un prendedor semellante ao saio galego."}
{"id": "125931", "revid": "89787", "url": "https://gl.wikipedia.org/wiki?curid=125931", "title": "Sporting Cristal", "text": "O Club Sporting Cristal, S.A. \u00e9 un club de f\u00fatbol peruano da cidade de Lima. Fundouse o 13 de decembro de 1955 no barrio de R\u00edmac polo enxe\u00f1eiro Ricardo Bent\u00edn Mujica e a s\u00faa muller Esther Grande de Bent\u00edn, propietarios da cervexar\u00eda peruana Backus e Johnston. O club e a cervexeira est\u00e1n moi vinculados dende os seus inicios, polo que se lle co\u00f1ece popularmente como \"o grupo cervexeiro\" ou \"os cervexeiros\".\nActualmente compite na Primeira Divisi\u00f3n do Per\u00fa. O club xogou sempre na m\u00e1xima categor\u00eda do seu pa\u00eds, integrando a lista de equipos de Suram\u00e9rica que nunca descenderon.\nA nivel internacional, con 36 participaci\u00f3ns, \u00e9 a selecci\u00f3n peruana e a sexta con m\u00e1is participaci\u00f3ns na Copa Libertadores de Am\u00e9rica. O Sporting Cristal foi subcampi\u00f3n da Copa Libertadores de 1997, sendo esta a s\u00faa mellor participaci\u00f3n internacional.\nAd\u00f3itase denominar \"o club que naceu campi\u00f3n\", xa que ga\u00f1ou o Campionato de f\u00fatbol peruano de 1956 na s\u00faa primeira intervenci\u00f3n e no seu primeiro ano de vida.\nHistoria.\nPrimeiros anos.\nFundouse o 13 de decembro de 1955, na provincia da Lima. Desde mesmo antes da s\u00faa fundaci\u00f3n, o proxecto do Sporting Cristal Backus tivo m\u00e1is dun opositor: notas da \u00e9poca sinalan como certos xornalistas deportivos e clubs de f\u00fatbol v\u00edan con desagrado que un equipo fose financiado por unha empresa privada. Incluso a propia Federaci\u00f3n Peruana de F\u00fatbol puxo trabas legais ao equipo antes e despois da s\u00faa fusi\u00f3n; at\u00e9 marzo de 1956 a FPF non autorizaba a participaci\u00f3n de Sporting Cristal no campionato dese ano argumentando desde prohibici\u00f3n de publicidade nos clubs ata que estes deb\u00edan ter nomes de heroes nacionais, lugares ou instituci\u00f3ns do pa\u00eds. Us\u00e1ronse diversas sa\u00eddas legais para as imposici\u00f3ns da Federaci\u00f3n Peruana, con todo, a pol\u00e9mica non conclu\u00edu sen\u00f3n at\u00e9 a d\u00e9cada dos 60, cando finalmente suprimiuse a palabra \"Backus\" do nome do club.\nO cadro \"cervexeiro\" armou un poderoso cadro de persoal para a s\u00faa primeira tempada, mantendo \u00e1 maior\u00eda de xogadores do Sporting Tabaco que ti\u00f1a entre as s\u00faas figuras ao gardameta Rafael Asca, ao capit\u00e1n Alfredo Cavero e ao goleador Faustino Delgado. Ademais, contratouse ao dianteiro M\u00e1ximo Mosquera, goleador do Campionato Peruano de 1955 e ao tr\u00edo de xogadores uruguaios: Dardo Acu\u00f1a, Carlos Zunino e Antonio Sacco. Estas fichaxes marcaron unha \u00e9poca ao tratarse dos primeiros grandes traspasos que se realizaban no f\u00fatbol profesional peruano. Durante o Campionato Peruano de 1956, Sporting Cristal foi avasallador, polo cal obtivo o T\u00edtulo de Campi\u00f3n, logrando ter a dianteira m\u00e1is produtiva e o valo menos batido. O seu primeiro triunfo obter\u00edao na segunda data, o 18 de agosto, d\u00eda que ga\u00f1ou a Ciclista Lima por 3-0. Na \u00faltima data, Sporting Cristal obtivo o t\u00edtulo o ano do seu debut, ao ga\u00f1ar por 4-0 ao Carlos Concha. Em honra a este primeiro campeonato no seu primeiro ano de vida, Sporting Cristal \u00e9 co\u00f1ecido como \"o club que naceu campi\u00f3n\".\nDurante as seguintes tempadas, o club caracterizouse por contratar figuras de primeiro nivel para os seus equipos. Son lembrados as fichaxes de xogadores como Ra\u00fal Pini, Sabino B\u00e1rtoli, Alberto Terry ou Jorge Lamas, xa que remecieron o mercado futbol\u00edstico na s\u00faa \u00e9poca. Coa chegada \u00e1 direcci\u00f3n t\u00e9cnica do arxentino Carlos Peucelle, en 1960, in\u00edciase unha revoluci\u00f3n no club, onde se empeza a explotar as canteiras do equipo. Ese mesmo ano, Cristal cumpriu unha boa actuaci\u00f3n, culminando o equipo en terceiro lugar. Ao ano seguinte, o adestrador peruano Juan Honores asumiu o cargo e dirixiu a un cadro repleto de xogadores novos. Este lembrado equipo tivo como defensores aos canteir\u00e1ns Eloy Campos, Orlando de La Torre e Roberto El\u00edas, tres referentes do f\u00fatbol peruano dos anos 1960, e ao dianteiro Alberto Gallardo quen se converter\u00eda no maior \u00eddolo na historia do club. Cristal foi l\u00edder folgado do Campionato Peruano de F\u00fatbol de 1961, pero nas datas finais foi alcanzado por Alianza Lima, polo que ambos os clubs tiveron que definir ao campi\u00f3n nun partido extra en que venceron os \"celestes\" por 2-0 con anotaci\u00f3ns de Alberto Ram\u00edrez e Alberto Gallardo. Nesa mesma tempada, Sporting Cristal obtivo tam\u00e9n os t\u00edtulos dos seus equipos de reserva, xuven\u00eds e infant\u00eds (que xogaban os seus torneos paralelamente ao de maiores), consolidando as\u00ed o seu ben ga\u00f1ado prestixio.\nComo campi\u00f3n do f\u00fatbol peruano, Cristal foi convidado a realizar unha xira por diversas partes do mundo, sendo esta a primeira xira realizada por alg\u00fan equipo campi\u00f3n do Per\u00fa. A serie de partidos comezou en Estados Unidos, continuou por varias cidades asi\u00e1ticas como Kuala Lumpur, Malaca e Teher\u00e1n, e culminou en Espa\u00f1a. Foron en total 30 encontros disputados durante dous meses, dos cales se ga\u00f1aron 20, empat\u00e1ronse 7 e houbo s\u00f3 3 derrotas. A figura desta xira foi Alberto Gallardo, quen marcou 37 goles. O club volveu a remecer o mercado cando fichou ao m\u00edtico xogador brasileiro Did\u00ed en 1962, futbolista de fama mundial que acababa de obter o t\u00edtulo da Copa Mundial de F\u00fatbol de 1962 coa s\u00faa selecci\u00f3n. Did\u00ed chegou para ser o adestrador do equipo e implantou o estilo de xogo ofensivo e de posesi\u00f3n de bal\u00f3n caracter\u00edstico do f\u00fatbol de Brasil. O brasileiro formou un cadro vistoso e que adoitaba brindar espect\u00e1culo, con todo, tivo que conformarse s\u00f3 cos subcampionatos de 1962 e 1963."}
{"id": "125932", "revid": "1131", "url": "https://gl.wikipedia.org/wiki?curid=125932", "title": "Est\u00e1dio Roberto Santos", "text": "O Est\u00e1dio Roberto Santos, ou simplemente Est\u00e1dio de Pitua\u00e7u, \u00e9 un estadio de f\u00fatbol situado no barrio de Pitua\u00e7u, en Salvador, pertencente ao Estado da Bahia. Ten capacidade para 32.400 espectadores.\nFoi inaugurado o 11 de marzo de 1979 cun encontro entre o Bahia e o Fluminense de Feira. A maior asistencia tivo lugar o 2 de abril de 1995, cando 25.000 persoas viron o \"derby\" entre o Bahia e o Vit\u00f3ria."}
{"id": "125933", "revid": "1131", "url": "https://gl.wikipedia.org/wiki?curid=125933", "title": "Est\u00e1dio El\u00e1dio de Barros Carvalho", "text": "O Est\u00e1dio El\u00e1dio de Barros Carvalho, popularmente co\u00f1ecido como \"Est\u00e1dio dos Aflitos\" por estar localizado no barrio dos Aflitos, na cidade de Recife, no Brasil; \u00e9 o estadio usado polo equipo de f\u00fatbol Clube N\u00e1utico Capibaribe. Foi inaugurado o 25 de xu\u00f1o de 1939. O nome \u00e9 unha homenaxe a El\u00e1dio de Barros Carvalho, presidente do club durante 14 mandatos."}
{"id": "125934", "revid": "1987", "url": "https://gl.wikipedia.org/wiki?curid=125934", "title": "R\u00edo Vouga", "text": "O r\u00edo Vouga \u00e9 un curso fluvial do centro de Portugal. Nace na serra da Lapa a 864 metros de altitude, no Chafariz da Lapa, situado na fregues\u00eda de Quintela, (Sernancelhe, distrito de Viseu).\nCaracter\u00edsticas.\nPouco despois de pasar a vila de Cacia, situada no concello e distrito de Aveiro e a 7 quil\u00f3metros da sede do concello e mais do distrito, as s\u00faas augas sep\u00e1ranse en innumer\u00e1beis canais de terreo baixo e pantanoso, d\u00e1ndose inicio a formaci\u00f3n da R\u00eda de Aveiro. O seu curso vai, predominantemente, de leste a oeste tendo un total de 148 quil\u00f3metros de extensi\u00f3n.\nOs seus afluentes principais son os r\u00edos Caima, Mau e Sul na marxe dereita, e o r\u00edo \u00c1gueda, na marxe esquerda. No seu curso est\u00e1 o encoro de Ribafeita.\nA s\u00faa conca hidrogr\u00e1fica, contando coas pequenas concas hidrogr\u00e1ficas afluentes directas da R\u00eda de Aveiro, cobre unha extensi\u00f3n de 3.635\u00a0km\u00b2."}
{"id": "125940", "revid": "1131", "url": "https://gl.wikipedia.org/wiki?curid=125940", "title": "Galer\u00eda de imaxes do mosteiro de San Paio de Abeleda", "text": "Galer\u00eda de imaxes do Mosteiro de San Paio de Abeleda.\nO mosteiro de San Paio de Abeleda son os vestixios dun mosteiro medieval constru\u00eddo no s\u00e9culo XII en Castro Caldelas."}
{"id": "125949", "revid": "1131", "url": "https://gl.wikipedia.org/wiki?curid=125949", "title": "Galer\u00eda de imaxes do mosteiro de San Munio de Veiga", "text": "Galer\u00eda de imaxes do mosteiro de San Munio de Veiga, en Veiga, A Bola."}
{"id": "125960", "revid": "1131", "url": "https://gl.wikipedia.org/wiki?curid=125960", "title": "Galer\u00eda de imaxes do convento de San Francisco do Val de Deus", "text": "Convento de San Francisco do Val de Deus, Santiago de Compostela"}
{"id": "125974", "revid": "89787", "url": "https://gl.wikipedia.org/wiki?curid=125974", "title": "Irm\u00e1ns Pinz\u00f3n", "text": "Os irm\u00e1ns Pinz\u00f3n, que foron Mart\u00edn Alonso, Vicente Y\u00e1\u00f1ez e Francisco Mart\u00edn, foron tres destacados mari\u00f1os espa\u00f1ois, membros da familia Pinz\u00f3n, naturais de Palos de la Frontera, na provincia de Huelva, quen viviron de finais do s\u00e9culo XV e comezos do XVI, e que participaron activamente na primeira viaxe de Cristovo Col\u00f3n, que tivo como resultado o descubrimento de Am\u00e9rica, amais de noutras viaxes de descubertas e exploraci\u00f3n.\nMart\u00edn Alonso e Vicente Y\u00e1\u00f1ez, capit\u00e1ns das carabelas \"La Pinta\" e \"La Ni\u00f1a\", respectivamente, son os irm\u00e1ns mais co\u00f1ecidos, pero hai un terceiro, menos popular, que fora a bordo da carabela \"La Pinta\" como maestre: Francisco Mart\u00edn. Mart\u00edn Alonso foi o home grazas ao cal conseguiuse que a mari\u00f1eir\u00eda da zona do Tinto-Odiel animarase a participar na empresa colombina. As\u00ed mesmo apoiou economicamente o proxecto aportando cartos da s\u00faa facenda persoal. Francisco, o maestre de \"La Pinta\", parece que, ademais de no primeiro viaxe, participou tam\u00e9n no terceiro e cuarto dos viaxes colombinos, pero, por ser seu nome moi com\u00fan, seus datos biogr\u00e1ficos conf\u00fandense con outros hom\u00f3nimos da s\u00faa \u00e9poca. Por \u00faltimo, Vicente Y\u00e1\u00f1ez, o menor dos tres irm\u00e1ns, ademais de participar no primeiro viaxe de Col\u00f3n, unha vez finado o monopolio colombino, realizou outros viaxes de descubrimento pola s\u00faa conta, entre os que cabe destacar o descubrimento do Brasil.\nA participaci\u00f3n dos Pinz\u00f3n foi crucial para a empresa descubridora, xa que ningu\u00e9n estivo disposto a enrolarse con Col\u00f3n ata que o maior dos irm\u00e1ns, Mart\u00edn Alonso, rico e afamado armador da zona, deu seu apoio \u00e1 empresa espa\u00f1ola."}
{"id": "125990", "revid": "5110", "url": "https://gl.wikipedia.org/wiki?curid=125990", "title": "Galer\u00eda de imaxes do convento de San Francisco de Pontevedra", "text": "O convento de San Francisco \u00e9 un mosteiro franciscano de Pontevedra."}
{"id": "125991", "revid": "88215", "url": "https://gl.wikipedia.org/wiki?curid=125991", "title": "Danz\u00f3n", "text": "O danz\u00f3n \u00e9 un x\u00e9nero bail\u00e1bel de orixe cubana derivado da danza crioula e creado polo compositor matancero Miguel Failde P\u00e9rez en 1879. Forma parte da m\u00fasica tradicional de Cuba e tam\u00e9n da de M\u00e9xico.\nHistoria.\nO nome deste x\u00e9nero musical non \u00e9 m\u00e1is que o aumentativo de danza, aquel baile colectivo de figuras. Na segunda metade do s\u00e9culo XIX a danza crioula estaba moi de moda; cristal\u00edzase entre fins do s\u00e9culo XIX e principios do XX. En Cuba interpr\u00e9tase con maior\u00eda de instrumentos de vento, con piano, frauta, viol\u00edns e percusi\u00f3n. En M\u00e9xico agreg\u00e1ronse saxof\u00f3ns \u00e1s orquestras de danz\u00f3n - denominadas \"danzoneras\" -, e tam\u00e9n o x\u00e9nero \u00e9 interpretado por mariachis e marimbas.\nEn 2013, o danz\u00f3n foi declarado patrimonio inmaterial de Cuba."}
{"id": "125992", "revid": "23204", "url": "https://gl.wikipedia.org/wiki?curid=125992", "title": "Reguet\u00f3n", "text": "O reguet\u00f3n ou reggaeton \u00e9 un ritmo musical latinoamericano, influenciado polo hip hop de diversas zonas onde habitan latinoamericanos nos Estados Unidos. Ten unha grande influencia doutros estilos da rexi\u00f3n, como a bomba, a salsa, a champeta, a cumbia, o vallenato e sobre todo o merengue house."}
{"id": "126001", "revid": "56817", "url": "https://gl.wikipedia.org/wiki?curid=126001", "title": "Primeiro ministro dos Pa\u00edses Baixos", "text": "O primeiro ministro \u00e9 o xefe de goberno dos Pa\u00edses Baixos e tam\u00e9n \u00e9 coordenador pol\u00edtico do goberno.\nEsta \u00e9 a lista dos primeiros ministros dos Pa\u00edses Baixos despois de 1848."}
{"id": "126002", "revid": "89787", "url": "https://gl.wikipedia.org/wiki?curid=126002", "title": "Danielle Souza", "text": "Danielle Souza, popularmente co\u00f1ecida como Mulher Samambaia, nada en Lages (Santa Catarina) o 2 de xaneiro de 1981, \u00e9 unha modelo brasileira.\nTraxectoria.\nAta 2003, Danielle viv\u00eda en Balne\u00e1rio Cambori\u00fa. Neste mesmo ano, trasladouse a S\u00e3o Paulo, onde venceu o tradicional concurso \"As Felinas\u201d (As Felinas) e logo recibiu o convite para posar para a revista \"Playboy\" en novembro de 2003, na que posou con Antonela Avellaneda, participante do \"Big Brother Brasil 4\".\nFoi convidada polo antigo director de \"P\u00e2nico na TV\" para gravar un piloto do programa, que se estrear\u00e1 xa na semana seguinte. Traballou no \"P\u00e2nico na TV\" como a \"Muller Samambaia\", e amais de ter sido axudante de escenario, tam\u00e9n participou alg\u00fans cadros do programa.\nDanielle realizou un novo ensaio fotogr\u00e1fico para a revista \"Sexy\" en decembro de 2004, xa co alcume de Muller Samambaia. Posou espida de novo para a revista \"Sexy\" en agosto de 2007. As fotos foron tomadas en Bonito, Mato Grosso do Sul.\nDanielle est\u00e1 cursando Dese\u00f1o de interiores e pretende especializarse en decoraci\u00f3n e dese\u00f1o de xard\u00edns. No Entroido de 2009 participou no desfile do GRES Alian\u00e7a como Musa da bater\u00eda. Participou do reality show da Rede Record, \"The Farm\"."}
{"id": "126006", "revid": "22570", "url": "https://gl.wikipedia.org/wiki?curid=126006", "title": "P\u00e2nico na TV", "text": "P\u00e2nico na TV, emitido por RedeTV!, \u00e9 a versi\u00f3n televisiva do programa de radio brasileiro \"P\u00e2nico\". O programa acadou un \u00e9xito similar o do programa radiof\u00f3nico da emisora Jovem Pan FM, acadando en pouco tempo unha gran popularidade. A s\u00faa primeira transmisi\u00f3n foi o 28 de setembro de 2003."}
{"id": "126009", "revid": "89787", "url": "https://gl.wikipedia.org/wiki?curid=126009", "title": "Fento macho", "text": "O fento macho ou fieito macho \"(Dryopteris filix-mas, L.)\" \u00e9 un dos m\u00e1is com\u00fans fieitos da familia Dryopteridaceae.\nDistribuci\u00f3n e h\u00e1bitat.\n\u00c9 natural do Hemisferio Norte amornado, de Europa, Asia e Am\u00e9rica do Norte. Medra mellor en \u00e1reas sombreadas, e \u00e9 particularmente com\u00fan nas fragas. \u00c9 moito menos abundante en Am\u00e9rica do Norte que en Europa.\nCh\u00e1maselle \"macho\" en diferenza co m\u00e1is delicado \"fieito femia\" \"Athyrium filix-femina\"\nDescrici\u00f3n.\nPos\u00fae un rizoma groso, confund\u00edndose coa ra\u00edz, e d\u00e1 orixe a frondes pecioladas, primeiro enroladas e cubertas de escamas casta\u00f1as. As follas te\u00f1en un h\u00e1bito de crecemento ascendente, acada unha lonxitude m\u00e1xima de 15 dm, cunha soa coroa en cada p\u00e9 de ra\u00edz. Son bipinnuladas, con 20-35 p\u00ednnulas de cada lado do raque. As p\u00ednnulas son algo romas, e lobuladas iguais en todo o seu contorno. Os culmos c\u00f3brense con escamas alaranxadas. Na cara abaxial das l\u00e1minas maduras desenv\u00f3lvense en d\u00faas filas 5 a 6 soros. Cando as esporas maduran en agosto a novembro, o indusio comeza a secarse, axudando na dispersi\u00f3n das esporas.\nEsta especie fai h\u00edbridos doadamente con \"Dryopteris affinis\" (fieito macho escamoso) e con \"Dryopteris oreades\" (fieito do monte).\nCultivo e usos.\nA ra\u00edz era empregada at\u00e9 hai pouco para expulsar estodas. E antes se referenciaba en antigas literaturas como fieito dos vermes. Tam\u00e9n medra como fieito ornamental en xard\u00edns.\n\u00c9 unha das herbas m\u00e1xicas de San Xo\u00e1n. Por iso din que a noite de San Xo\u00e1n bota flor; xustamente \u00e1 medianoite"}
{"id": "126010", "revid": "1987", "url": "https://gl.wikipedia.org/wiki?curid=126010", "title": "Aleksandr Pushkin", "text": "Aleksandr Sergeevich Pushkin, (en ), co\u00f1ecido como Aleksandr Pushkin (\u00e1s veces transcrito ao galego como Alexander ou Alexandre Puxquin), nado en Moscova o 26 de maio de 1799 e finado en San Petersburgo o 29 de xaneiro de 1837, foi un poeta, dramaturgo e novelista ruso,da era do romanticismo \u00c9 considerado por moitos como o m\u00e1is grande poeta ruso e o fundador da literatura rusa moderna.\nPushkin naceu na nobreza rusa en Moscova. O seu pai, Sergu\u00e9i Lvovich Pushkin, pertenc\u00eda a unha antiga familia nobre. O seu bisav\u00f3 materno era o xeneral de divisi\u00f3n Abram Petrovich Gannibal, un nobre de orixe africana que foi secuestrado da s\u00faa patria polos otom\u00e1ns. Foi liberado polo Emperador ruso e criado na casa da corte do Emperador como o seu afillado. \nPublicou o seu primeiro poema \u00e1 idade de 15 anos, e xa era amplamente reco\u00f1ecido pola clase literaria cando se gradu\u00f3 no Liceo de Ts\u00e1rskoye Selo. Ao graduarse no liceo, Pushkin recitou o seu pol\u00e9mico poema \"Oda \u00e1 liberdade\", un dos varios que lle levaron ao exilio polo emperador Alexandre I. Mentres se atopaba baixo a estrita vixilancia da polic\u00eda pol\u00edtica do emperador e non pod\u00eda publicar, Pushkin escribiu a s\u00faa obra de teatro m\u00e1is famosa, \"Bor\u00eds Godunov\". A s\u00faa novela en verso \"Eugenio Oneguin\" publicouse por entregas entre 1825 e 1832. Pushkin foi ferido mortalmente nun duelo co suposto amante da s\u00faa esposa e marido da irm\u00e1 desta, Georges-Charles de Heeckeren d'Anth\u00e8s, tam\u00e9n co\u00f1ecido como Dantes-Gekkern, oficial franc\u00e9s ao servizo do rexemento da garda de cabaleiros.\nFoi pioneiro no uso da lingua vern\u00e1cula nos seus poemas e obras, creando un estilo narrativo, mestura de drama, romance e s\u00e1tira, que foi dende ent\u00f3n asociado \u00e1 literatura rusa e influ\u00edu notablemente nas posteriores figuras literarias como Gogol, Dostoievski, Tolstoi, e Ti\u00fatchev, as\u00ed como nos compositores rusos Chaikovskii e Musorgskii.\nTraxectoria.\nAscendencia.\nEra fillo de Sergei Pushkin, descendente dunha das m\u00e1is antigas familias da aristocracia rusa, cuxa historia se remonta ao s\u00e9culo XII. A nai de Pushkin, Nadezhda (Nadya) Ossipovna Gannibal (1775-1836), descend\u00eda a trav\u00e9s da s\u00faa avoa paterna da nobreza alem\u00e1 e da escandinava. Era filla de Ossip Abramovich Gannibal (1744-1807) e da s\u00faa esposa, Maria Alekseyevna Pushkina (1745-1818).\nO pai de Ossip Abramovich Gannibal, bisav\u00f3 de Pushkin, era Abram Petrovich Gannibal (1696-1781), un paxe africano secuestrado en Constantinopla como agasallo para o sult\u00e1n otom\u00e1n e trasladado posteriormente a Rusia como obsequio para Pedro o Grande. Abram escribiu nunha carta \u00e1 emperatriz Isabel, filla de Pedro o Grande, que Gannibal era da cidade de \"Lagon\". Base\u00e1ndose en gran parte nunha biograf\u00eda m\u00edtica do xenro de Gannibal, Rotkirkh, alg\u00fans historiadores chegaron \u00e1 conclusi\u00f3n de que Gannibal nacera nun pobo chamado Geza-Lamza na provincia Seraye do reino Mdre Bahri na actual Eritrea.\nVladimir Nabokov, ao investigar a novela \"Yevgueni Oneguin\", puxo seriamente en d\u00fabida esta teor\u00eda da orixe. As investigaci\u00f3ns posteriores dos eruditos Dieudonn\u00e9 Gnammankou e Hugh Barnes acabaron por establecer de forma conclu\u00ednte que Gannibal naceu en \u00c1frica Central, nunha zona ribeirega do lago Chad, no actual Camer\u00fan. Tras formarse en Francia como enxe\u00f1eiro militar, Gannibal chegou a ser gobernador de Reval e finalmente x\u00e9n\u00e9ral en xefe (o terceiro rango m\u00e1is alto do ex\u00e9rcito) a cargo da construci\u00f3n de fortes mar\u00edtimos e canles en Rusia.\nPrimeiros anos.\nNado en Moscova, Pushkin foi confiado a aias e titores franceses, e falou principalmente franc\u00e9s ata os dez anos. Familiarizouse coa lingua rusa a trav\u00e9s da comunicaci\u00f3n cos servos da casa e da s\u00faa aia, Arina Rodionovna, \u00e1 que quer\u00eda moito e \u00e1 que estaba m\u00e1is unido que \u00e1 s\u00faa propia nai.\nA s\u00faa avoa materna inculcoulle dende pequeno o seu amor polos contos e a poes\u00eda popular rusa, en contraste co feito de que, como era habitual na aristocracia rusa, o idioma de uso coti\u00e1n na s\u00faa familia era o franc\u00e9s. En consonancia, recibiu tam\u00e9n dende moi novo unha ampla educaci\u00f3n literaria baseada na literatura e lingua francesas. Lector incansable desde temper\u00e1 idade, causaba asombro a s\u00faa facilidade para improvisar imitaci\u00f3ns dos seus mestres, os franceses Moli\u00e8re, Voltaire e Evariste Parny, e os ingleses Byron e Shakespeare.\nXa no ano 1814 conseguiu publicar un texto na revista \"Le Messager de l\u2019Europe\", a ep\u00edstola \"K drugu stijotvortzu\" (\"Ao amigo poeta\"). Esta gran paix\u00f3n pola literatura fixo que se desleixase un pouco dos estudos, centr\u00e1ndose na lectura compulsiva da biblioteca de seu pai, de m\u00e1is de 3000 exemplares.\nAo mesmo tempo, a casa paterna era escenario de faladoiros literarios, aos que acud\u00edan autores como Karamzin, Batiushkov ou Dmitriev, ao igual que o seu t\u00edo, o poeta Vasilii Lvovich Pushkin, que ser\u00eda un dos grandes apoios de Aleksandr ao longo da s\u00faa carreira literaria.\nRealizou os seus estudos entre 1811 e 1817 no \"Liceo Imperial\" de Tsarskoe Selo, preto de San Petersburgo, que co tempo pasar\u00eda a chamarse \"Liceo Pushkin\" na s\u00faa honra. Nesta \u00e9poca comezou a escribir o seu primeiro poema longo, \"Rusl\u00e1n e Liudmila\", publicado en 1820, co que rompeu coa li\u00f1a po\u00e9tica oficial botando por terra os canons po\u00e9ticos do neoclasicismo, desconcertando aos poetas oficiais e obtendo un gran triunfo entre os lectores. Un por un os poetas veteranos foron declarando a s\u00faa admiraci\u00f3n: Derzhavin, Zhukovski...\nActivismo social e pol\u00edtico.\nTras rematar a s\u00faa formaci\u00f3n acad\u00e9mica instalouse na capital, San Petersburgo, entrando a formar parte da vibrante e \u00e1spera cultura da mocidade intelectual da capital, onde o seu talento xa era amplamente reco\u00f1ecido. En 1820 entrou a traballar no Ministerio de Asuntos Exteriores, onde pouco a pouco se foi involucrando nos movementos de reforma social, escribindo alg\u00fans poemas sediciosos como a \"Oda \u00e1 liberdade,\" que estivo a piques de custarlle o desterro a Siberia. En troques, acabou desterrado en \"Ekaterinoslav\" (actual Dnipro) ao servizo do xeneral Inzov.\nNa cidade ucra\u00edna enfermou de febres, polo que foi acollido pola familia do xeneral Nikolai Raevskii, coa que viaxou entre 1820 e 1821 polo C\u00e1ucaso e Crimea. As paisaxes e xentes do C\u00e1ucaso impresionaron ao poeta; al\u00ed compuxo o poema rom\u00e1ntico \"Kavkazskiy plennik\" (\"O prisioneiro do C\u00e1ucaso\", entre 1820 e 1821. Este \u00faltimo ano, e sempre ao servizo de \u00cdnzov, trasladouse a Chi\u0219in\u0103u, capital de Besarabia, permanecendo al\u00ed de 1820 a 1823; al\u00ed escribiu os poemas \"Gavriiliada\" (\"A saga de Gabriel\"), 1821, \"Bratya razboyniki\" (\"Os irm\u00e1ns bandoleiros\"), 1822, inspirado en Schiller, \"Bakhchisaraysky fontan\" (\"A fonte de Bajchi Sarai\"), 1823, ambientado no \u00faltimo Khanato de Crimea, e as poes\u00edas \"A daga\", \"A guerra\" e \"Eleutheria\". Tam\u00e9n neses lugares iniciou, en maio de 1823, a s\u00faa obra cume, a novela en verso \"Yevgeny Onegin\". En Chi\u015fin\u0103ou ingresou na loxa mas\u00f3nica \"Ovidio\", pero a s\u00faa vida disoluta, as esmorgas, correr\u00edas, amor\u00edos, a paix\u00f3n polos naipes e o xogo, dous duelos e a s\u00faa convivencia durante dous meses cunha tribo de xitanos esgotaron a paciencia de \u00cdnzov e Pushkin foi enviado a Odesa \u00e1s ordes do xeneral Mija\u00edl Vorontsov.\nAl\u00ed entrou de novo en conflito co goberno. A disciplina militar non se aven\u00eda co car\u00e1cter do poeta e empezou a galantear \u00e1 filla do xeneral. Parece que a ela non lle desagradaba, pero un maxistral epigrama sobre o car\u00e1cter do xeneral Voronstov motivou o desterro e arresto domiciliario de Pushkin na leira do seu pai, Mij\u00e1ilovskoye, provincia de Pskov, de 1824 a 1826. Despediuse de Odesa co seu poema \"Ao mar\", de 1824.\nEn Mij\u00e1ilovskoye, aldea do \u00d3blast de Pskov, tras a reprimenda paterna e acollido pola s\u00faa amada aia, Arina Rodi\u00f3novna, Pushkin compuxo seis cap\u00edtulos de \"Yevgeny Onegin\", o drama hist\u00f3rico \"Bor\u00eds Godunov\" 1825 sobre a traxedia do tsar Boris Godunov, o poema \"Graf Nulin\" (\"O conde Nulin\"), publicado en 1825 e o poema \"Tsygany \" (\"Os xitanos\"), publicado en 1827.\nEnt\u00f3n estalou a rebeli\u00f3n dos decembristas, e o duro castigo inflixido aos seus membros, case todos poetas e amigos de Pushkin, afectoulle profundamente. Estes eran os chamados poetas decembristas ou pl\u00e9iade decembrista, un grupo de poetas rom\u00e1nticos xurdidos \u00e1 sombra da sublevaci\u00f3n do 14 de decembro de 1825, instigada pola ilegal \"Sociedade do Norte\" constitu\u00edda en San Petersburgo entre 1821 e 1825; de orixe aristocr\u00e1tica, part\u00edcipes ou simpatizantes do movemento dos decembristas, a maior\u00eda sufriron traballos forzados ou deportaci\u00f3n a Siberia; foron vates das liberdades individuais e c\u00edvicas na poes\u00eda rusa do Romanticismo, como Kondrati Ryl\u00e9yev, Wilhelm K\u00fcchelbecker, Aleksandr Od\u00f3yevski, Vlad\u00edmir Rayevski, Aleksandr Best\u00fazhev, etc\u00e9tera.\nCon todo, permit\u00eduselle visitar ao tsar Nicolao I para expo\u00f1er unha petici\u00f3n de liberaci\u00f3n, que conseguiu e, a\u00ednda que aparentemente Pushkin non participara na rebeli\u00f3n de decembro de 1825 en San Petersburgo, alg\u00fans dos insurxentes ti\u00f1an entre os seus papeis os seus primeiros poemas pol\u00edticos, polo que pronto se viu baixo un estrito control por parte dos censores do goberno e imped\u00eduselle viaxar e publicar libremente. A obra que se converter\u00eda na m\u00e1is famosa da s\u00faa carreira, o drama \"Bor\u00eds Godunov\", escrita mentres resid\u00eda na facenda materna, non obtivo o permiso de publicaci\u00f3n ata cinco anos despois.\nMadurez.\n\u00c1 morte do tsar Alexandre I suc\u00e9delle Nicol\u00e1s I, que toma baixo a s\u00faa protecci\u00f3n ao escritor permit\u00edndolle regresar a Moscova. En 1826 regresou a Moscova e en 1829 foi recibido polo tsar Nicol\u00e1s I, quen decidiu persoalmente ser o censor das obras de Pushkin. Para ent\u00f3n os seus escritos edit\u00e1banse en tiradas enormes e o poeta cobraba uns honorarios moi substanciosos, cheg\u00e1ndoselle a pagar 10 rublos por cada estrofa de \"Yevgueni Oneguin\", suma realmente fabulosa. En 1829 regresou ao seu querido C\u00e1ucaso e recolleu as s\u00faas impresi\u00f3ns en \"Puteshestvie v Arzrum\" (\"Viaxe a Arzerum\") 1835. Desa \u00e9poca data \"Poltava\" (1828-1829), poema dedicado a enxalzar a gloria de Pedro o Grande na batalla de Poltava. Escribe ent\u00f3n \"Os relatos de Belkin\" (\"\u041f\u043e\u0432\u0435\u0441\u0442\u0438 \u043f\u043e\u043a\u043e\u0439\u043d\u043e\u0433\u043e \u0418\u0432\u0430\u043d\u0430 \u041f\u0435\u0442\u0440\u043e\u0432\u0438\u0447\u0430 \u0411\u0435\u043b\u043a\u0438\u043d\u0430 - P\u00f3vesty pok\u00f3ynogo Ivana Petr\u00f3vicha B\u00e9lkina\") (1830) que describen a vida rusa.\nAo volver a Moscova en 1830 co\u00f1eceu a Natalia Goncharova, unha das mulleres m\u00e1is belas da s\u00faa \u00e9poca. Retirouse \u00e1 leira paterna en B\u00f3ldino, provincia de Nizhnii Novgorod. B\u00f3ldino foi un per\u00edodo m\u00e1xico na s\u00faa obra \u2014durante o \"outono de B\u00f3ldino\" escribiu a \"Istoriya sela Goryuhina\" (\"Historia da aldea Gori\u00fajino\"), precedente da s\u00e1tira de Saltykov-Shchedr\u00edn, e \"As pequenas traxedias\"\u2014 \"Mozart e Salieri\", \"O cabaleiro avaro\", \"O convidado de pedra\" (versi\u00f3n do tema de Don Juan), \"Banquete durante a peste\" e \"A casi\u00f1a en Kolomna\" en prosa. Outros oito cap\u00edtulos de \"Yevgueni Oneguin\" e numerosas poes\u00edas l\u00edricas. casou con Natalia Goncharova en 1831 tras ser rexeitado unha primeira vez, en 1830. Ingresa o mesmo ano da s\u00faa voda, 1831, na Chanciler\u00eda de Asuntos Exteriores cun soldo especial de 5000 rublos.\nEn 1831 co\u00f1ece a Nikol\u00e1i G\u00f3gol con quen establecer\u00e1 unha boa amizade establec\u00e9ndose entre ambos unha relaci\u00f3n de mutuo apoio. As historias c\u00f3micas de G\u00f3gol exerceron gran influencia na prosa de Pushkin, quen, tras ler os volumes de historias curtas \"Vecher\u00e1 na j\u00fatore bliz Dikanki\" (\"Veladas nun caser\u00edo de Dikanka\") publicados en 1831-32 apoiar\u00edao cr\u00edticamente e m\u00e1is tarde, en 1836, tras lanzar a s\u00faa revista \"Sovrem\u00e9nnik\" (\"O Contempor\u00e1neo\") publicar\u00eda nela algunhas das narraci\u00f3ns curtas m\u00e1is famosas de G\u00f3gol.\nNa d\u00e9cada dos trinta compuxo \"Skazka o pope i o rabotnike ego Balbe\" (\"O conto do pope e o seu braceiro Bald\u00e1\"), 1830, os contos \"O tsar Salt\u00e1n\", 1831; \"Skazka o rybake y rybke\" (\"O conto do pescant\u00edn e o peixi\u00f1o\"), 1833; \"Skazka o mertvoi tsarevne\" (\"O conto da princesa morta\"), 1833; \"Skazka o zolotom petushke\" (\"O conto do gali\u00f1o de ouro\"), 1834... En 1832 inicia a s\u00faa novela en prosa \"Dubrovski\", cuxo argumento discorre nun ambiente de pequenos terratenentes de provincias; \"Historia da revolta de Pugachov\", 1834, acertada incursi\u00f3n na investigaci\u00f3n hist\u00f3rica; a novela en prosa \"Kapitanskaya dochka\" (\"A filla do capit\u00e1n\"), 1836, onde se describe tam\u00e9n noveladamente o mot\u00edn campesi\u00f1o acaudillado por Pugachov, o poema \"Medny vsadnik\"(\"O cabaleiro de bronce\"), de 1833, dedicado \u00e1 figura do tsar Pedro I, etc\u00e9tera. Xa en 1833 \u00e9 elixido membro da Academia Rusa.\nMorte.\nNo outono de 1836, Pushkin estaba cada vez m\u00e1is endebedado e enfront\u00e1base a rumores escandalosos de que a s\u00faa esposa ti\u00f1a unha aventura amorosa. O 4 de novembro, enviou un desaf\u00edo a duelo a Georges d'Anth\u00e8s, tam\u00e9n co\u00f1ecido como Dantes-Gekkern. Jacob van Heeckeren, pai adoptivo de d'Anth\u00e8s, pediu que o duelo se atrasase d\u00faas semanas. Grazas aos esforzos dos amigos do poeta, o duelo foi cancelado.\nO 17 de novembro, d'Anth\u00e8s decl\u00e1rase a Ekaterina, irm\u00e1 de Natalia Goncharova. O matrimonio non resolveu o conflito. D'Anth\u00e8s seguiu perseguindo a Natalia Goncharova en p\u00fablico, e circularon rumores de que d'Anth\u00e8s casou coa irm\u00e1 de Natalia s\u00f3 para salvar a s\u00faa reputaci\u00f3n.\nO 26 de xaneiro (7 de febreiro no calendario gregoriano) de 1837, Pushkin enviou unha \"carta altamente insultante\" a Gekkern. A \u00fanica resposta a esa carta pod\u00eda ser un desaf\u00edo a duelo, como Pushkin sab\u00eda. Pushkin recibiu o desaf\u00edo formal a un duelo a trav\u00e9s da s\u00faa cu\u00f1ada, Ekaterina Gekkerna, aprobado por d'Anth\u00e8s, o mesmo d\u00eda a trav\u00e9s do agregado da embaixada francesa, o vizconde d'Archiac.\nPushkin pediu a Arthur Magenis, ent\u00f3n agregado ao Consulado Xeral Brit\u00e1nico en San Petersburgo, que fose o seu segundo. Magenis non aceptou formalmente, pero o 26 de xaneiro (7 de febreiro) dirixiuse ao vizconde d'Archiac para tentar unha reconciliaci\u00f3n; con todo, d'Archiac negouse a falar con el, xa que a\u00ednda non era oficialmente o segundo de Pushkin. Magenis, incapaz de atopar a Pushkin pola noite, envioulle unha carta a trav\u00e9s dun mensaxeiro \u00e1s 2 da ma\u00f1\u00e1, declinando ser o seu segundo, xa que a posibilidade dun acordo pac\u00edfico xa fora anulada, e a primeira tarefa tradicional do segundo era tentar unha reconciliaci\u00f3n.\nO duelo a pistola con d'Anth\u00e8s tivo lugar o 27 de xaneiro (8 de febreiro) no r\u00edo Negro, sen a presenza dun segundo para Pushkin. O duelo que libraron foi do tipo co\u00f1ecido como \"duelo de barreira\". As regras deste tipo ditaban que os duelistas comezaban a unha distancia acordada. Tras o sinal de comezo, dirix\u00edanse o un cara ao outro, acurtando a distancia. Pod\u00edan disparar cando quixesen, pero o duelista que disparaba primeiro deb\u00eda quedar quieto e esperar a que o outro lle devolvese o disparo cando quixese.\nD'Anth\u00e8s disparou primeiro, ferindo gravemente a Pushkin; a bala entrou pola s\u00faa cadeira e penetrou no seu abdome. D'Anth\u00e8s s\u00f3 foi ferido levemente o brazo dereito polo disparo de Pushkin. Dous d\u00edas despois, o 29 de xaneiro (10 de febreiro) \u00e1s 14:45, Pushkin morreu de peritonite.\nA pedimento da esposa de Pushkin, foi introducido no cadaleito en traxe de gala e non en uniforme de cadete de c\u00e1mara, o uniforme proporcionado polo emperador. O servizo f\u00fanebre foi asignado inicialmente \u00e1 catedral de San Isaac, pero trasladouse \u00e1 igrexa Konyushennaya. Asistiu moita xente. Tras o funeral, o f\u00e9retro foi baixado ao soto, onde permaneceu ata o 3 de febreiro, cando foi trasladado \u00e1 provincia de Pskov. Pushkin foi enterrado xunto \u00e1 s\u00faa nai nos terreos do mosteiro de Svyatogorsky, na actual Pushkinskiye Gory, preto de Pskov. A s\u00faa \u00faltima morada \u00e9 agora un museo.\nDescendentes.\nPushkin tivo catro fillos do seu matrimonio con Natalia: Maria (nada en 1832), Alexander (nado en 1833), Grigory (nado en 1835) e Natalia (nada en 1836), a \u00faltima das cales casou morg\u00e1nicamente co pr\u00edncipe Nicolas Guillaume de Nassau da Casa de Nassau-Weilburg e conced\u00e9uselle o t\u00edtulo de condesa de Merenberg. A s\u00faa filla Sophie casou co Gran Duque Michael Mikhailovich Rom\u00e1nov, neto do emperador Nicholas I.\nS\u00f3 quedan as li\u00f1as de Alejandro e Natalia. A neta de Natalia, Nadejda, casou coa extensa familia real brit\u00e1nica, o seu marido era t\u00edo do pr\u00edncipe Filipe, duque de Edimburgo, e \u00e9 a avoa do actual Marqu\u00e9s de Milford Haven. Descendentes do poeta viven agora en todo o mundo, no Reino Unido, na Rep\u00fablica Checa, Alema\u00f1a, B\u00e9lxica, Luxemburgo e os Estados Unidos.\nLegado.\nO 6 de xu\u00f1o de 2009, Google celebrou o aniversario de Alexander Pushkin cun garabato.\nLiterario.\nA cr\u00edtica considera moitas das s\u00faas obras obras mestras, como o poema Medny vsadnik (\u041c\u0435\u0434\u043d\u044b\u0439 \u0432\u0441\u0430\u0434\u043d\u0438\u043a) (\"O xinete de bronce)\" e o drama Kamenny gost (\u041a\u0430\u043c\u0435\u043d\u043d\u044b\u0439 \u0433\u043e\u0441\u0442\u044c) (\"O convidado de pedra)\", unha historia sobre a ca\u00edda de Don Juan. O seu breve drama po\u00e9tico Motsart i Salyeri (\u041c\u043e\u0446\u0430\u0440\u0442 \u0438 \u0421\u0430\u043b\u044c\u0435\u0440\u0438) (\"Mozart e Salieri\")) (do mesmo xeito que \"O convidado de pedra\", unha das chamadas catro \"Pequenas traxedias\", caracterizaci\u00f3n colectiva do propio Pushkin en carta de 1830 a Pyotr Pletnyov) inspirouse na obra de Peter Shaffer \"Amadeus\" as\u00ed como no libreto (case literal) da \u00f3pera de Rimsky-Korsakov \"Mozart e Salieri\".\nPushkin tam\u00e9n \u00e9 co\u00f1ecido polos seus relatos curtos. En particular, o seu ciclo \"Os contos do defunto Iv\u00e1n Petr\u00f3vich Belkin\", que incl\u00fae \"O disparo\" (\u0412\u044b\u0441\u0442\u0440\u0435\u043b) , tivo unha gran acollida. Segundo o te\u00f3rico literario Kornelije Kvas, \"a l\u00f3xica narrativa e a verosimilitude do narrado, xunto coa precisi\u00f3n, concisi\u00f3n - econom\u00eda da presentaci\u00f3n da realidade - todo iso l\u00f3grase en \"Contos de Belkin\", especialmente, e sobre todo no conto \"O xefe de estaci\u00f3n\". Pushkin \u00e9 o proxenitor do longo e frut\u00edfero desenvolvemento da literatura realista rusa, pois logra alcanzar o ideal realista dunha presentaci\u00f3n concisa da realidade\". O propio Pushkin prefer\u00eda a s\u00faa novela en verso \"Eugenio Oneguin\", que escribiu ao longo da s\u00faa vida e que, iniciando unha tradici\u00f3n de grandes novelas rusas, segue a uns poucos personaxes centrais pero var\u00eda amplamente en ton e enfoque.\n\"Onegin\" \u00e9 unha obra de tal complexidade que, a\u00ednda que s\u00f3 ten un centenar de p\u00e1xinas, o tradutor Vladimir Nabokov necesitou dous volumes completos de material para plasmar plenamente o seu significado en ingl\u00e9s. Debido a esta dificultade de traduci\u00f3n, os versos de Pushkin seguen sendo en gran medida desco\u00f1ecidos para os lectores ingleses. A\u00ednda as\u00ed, Pushkin influ\u00edu profundamente en escritores occidentais como Henry James.\nPushkin escribiu \"A ra\u00ed\u00f1a de picas\" (en ruso: \u00ab\u041f\u0438\u043a\u043e\u0432\u0430\u044f \u0434\u0430\u043c\u0430\u00bb, Pikovaya dama), un relato curto frecuentemente antologado en traduci\u00f3n inglesa."}
{"id": "126011", "revid": "89787", "url": "https://gl.wikipedia.org/wiki?curid=126011", "title": "Sexy", "text": "Sexy \u00e9 unha revista brasileira dedicada ao p\u00fablico masculino. Ten periodicidade mensual e \u00e9 publicada pola casa editorial Rickdan Ltda., con sede na cidade de S\u00e3o Paulo.\nHistoria.\nA revista sexy foi a primeira das revistas da editorial en xurdir, e xa superou as trescentas edici\u00f3ns. \u00c9 a principal competencia da revista \"Playboy\" no Brasil, e nas s\u00faas p\u00e1xinas apareceron persoas como Viviane Ara\u00fajo, Nana Gouveia e Mari Alexandre.\nNormalmente era identificada como unha revista m\u00e1is expl\u00edcita e ousada que a s\u00faa competencia. Por\u00e9n, en 2004 foi reformulada, adoptando un estilo m\u00e1is parecido ao anterior, o que xerou descontento entre alg\u00fans lectores. Por\u00e9n, esta mudanza implicou a aparici\u00f3n na revista de grandes estrelas que antes non se imaxinaba puideran posar para a revista, como Cissa Guimar\u00e3es, Marisol Ribeiro ou Scheila Carvalho.\nVersi\u00f3ns.\n\"Premium\".\nRevista \"irm\u00e1\" de \"Sexy\", destaca por ter contidos m\u00e1is expl\u00edcitos, tendo maior reco\u00f1ecemento tras a reformulaci\u00f3n da revista \"Sexy\" en 2004. Nas s\u00faas capas aparecen mulleres menos co\u00f1ecidas, coma Days Brucieri ou Vivi Fernandez.\nA primeira edici\u00f3n apareceu en xu\u00f1o de 2003 co t\u00edtulo de \"Sexy Especial - Serie Premium\". No 2003 foi trocada para \"Sexy Premium\" e en novembro de 2004 para po\u00f1er o nome que ata hoxe: \"Premium\".\n\"Sexy Total\".\nApareceu en agosto de 2000. En formato menor, adoita publicar un ensaio por edici\u00f3n, xeralmente cunha modelo que xa posara para unha das d\u00faas outras revistas.\nMensualmente, aparecen nas s\u00faas p\u00e1xinas c\u00f3mics do personaxe Tianinha, do debuxante Laudo Ferreira Jr."}
{"id": "126012", "revid": "89787", "url": "https://gl.wikipedia.org/wiki?curid=126012", "title": "Dryopteridaceae", "text": "Dryopteridaceae \u00e9 unha familia de fieitos que forma parte da orde Polypodiales. Unha das especies m\u00e1is representativas da familia \u00e9 o fento macho.\nCaracteres.\nAs dryopterid\u00e1ceas son plantas vasculares con ciclo de vida haplodiplonte onde a alternancia de xeraci\u00f3ns \u00e9 ben manifesta, con espor\u00f3fito e gamet\u00f3fito multicelulares e independentes, con esporas como unidade de dispersi\u00f3n e de resistencia. O gamet\u00f3fito \u00e9 un \"talo\" (corpo sen organizaci\u00f3n), e o espor\u00f3fito \u00e9 un \"cormo\" (con ra\u00edz, v\u00e1stago e sistema vascular). Debido a estas caracter\u00edsticas tradicionalmente agr\u00fapanse coas \"pterid\u00f3fitas\".\nOs rizomas son rastreiros, ascendentes, ou erectos, e \u00e1s veces trepadores. Te\u00f1en escamas non clatradas nos \u00e1pices.\nOs pec\u00edolos te\u00f1en numerosos feixes vasculares redondos que nun corte transversal forman un anel.\nAs l\u00e1minas son monom\u00f3rficas, \u00e1s veces dim\u00f3rficas, outras veces te\u00f1en escamas ou gl\u00e1ndulas, moi pouco comunmente con pelos. Veas pinnuladas ou bifurcadas, poden variar de ser libres at\u00e9 varias veces anastomosadas.\nOs soros xeralmente son redondos. O indusio \u00e9 redondo, con forma de ril ou peltado (perdido en moitas ramas), ou soros dispostos de forma acrosticoide e sen indusio nalgunhas ramas.\nOs esporanxios te\u00f1en un p\u00e9 curto que pode variar e ser longo.\nAs esporas te\u00f1en forma de ril e con marca monolete.\nN\u00famero de cromosomas: x = 41 (case todos os x\u00e9neros nos que foron contados), raramente x = 40 (presumiblemente un car\u00e1cter secundario).\nClasificaci\u00f3n \"sensu\" Smith \"et al.\" 2006.\nA familia est\u00e1 composta por preto de 40-45 x\u00e9neros. Moitos autores consideraron \u00e1 familia Dryopteridaceae como inclu\u00edndo a moitos m\u00e1is x\u00e9neros que os que aqu\u00ed se mencionan, o cal volver\u00eda \u00e1 familia definitivamente parafil\u00e9tica a menos que se inclu\u00edsen nela varias familias ben circunscritas, como Aspleniaceae, Polypodiaceae, Thelypteridaceae. Dryopteridaceae \"sensu stricto\", como est\u00e1 definida aqu\u00ed, \u00e9 case con seguridade monofil\u00e9tica.\n1.700 especies, 70 % das cales est\u00e1n nos 4 primeiros x\u00e9neros da lista: \nFiloxenia.\nEsta familia ser\u00eda case con seguridade monofil\u00e9tica se se exclu\u00edsen dela os x\u00e9neros \"Didymochlaena\", \"Hypodematium\" e \"Leucostegia\" inclu\u00eddos aqu\u00ed (Hasebe \"et al.\" 1995, Tsutsumi e Kato 2006). A inclusi\u00f3n destes tres x\u00e9neros pode converter \u00e1 familia en parafil\u00e9tica, pero tentativamente son inclu\u00eddos nela por Smith \"et al.\" (2006) ata que as relaci\u00f3ns filoxen\u00e9ticas deses x\u00e9neros sexan determinadas por an\u00e1lises vindeiras.\nEcolox\u00eda.\nTerrestres, epip\u00e9tricas, hemiep\u00edfitas, ou ep\u00edfitas.\nPantropicais, pero tam\u00e9n te\u00f1en moitos representantes de climas t\u00e9pedos."}
{"id": "126013", "revid": "23204", "url": "https://gl.wikipedia.org/wiki?curid=126013", "title": "GRES Alian\u00e7a", "text": "O Gr\u00eamio Recrativo Escola de Samba Alian\u00e7a \u00e9 unha escola de samba da cidade de Joa\u00e7aba.\nXurdiu da necesidade de crear unha asociaci\u00f3n carnavalesca na cidade, para facer fronte \u00e1s outras d\u00faas xa existentes e que chegase a honrar e elevar o nome da cidade. Ent\u00f3n, o d\u00eda 7 do mes de outubro de 1994, naceu e foi rexistrado, as cores verde e branco, tendo como s\u00edmbolo a pomba branca coa paz. A escola pos\u00fae o seu barrac\u00f3n, pista e sede social. Hoxe ningu\u00e9n m\u00e1is dubida da capacidade da escola facer grandes desfiles. Ao longo dos anos conquistou seis campionatos e seis vice-campionatos. Unha das s\u00faas caracter\u00edsticas principais \u00e9 o luxo das s\u00faas fantas\u00edas e alegor\u00eda. \u00c9 com\u00fan tam\u00e9n a presenza se artistas globais nos seus desfiles. O seu nome \u00e9 unha alusi\u00f3n a alianza entre os barrios que se uniron para fundar a escola en 1994. Tricampe\u00f3n en 2005, 2006 e 2007, perdeu a hexemon\u00eda en 2008, quedando en 3\u00ba lugar no desfile. A s\u00faa acci\u00f3n foi titulada \"Um Beijo Por um Queijo\". Contou con Paulinho Mocidade como tirador de samba, co\u00f1ecido como o \"Incendiario da Sapuca\u00ed\".\nHistoria.\nA prefectura de Joa\u00e7aba pretend\u00eda volver a apoiar o Entroido na cidade, para iso foron feitos contactos con lideranza das Asociaci\u00f3ns de barrios que participaban gincanas interbairros e como bloques no entroido. Os barrios Flor da Serra e Cruceiro do Sur un\u00edronse e foron para a avenida co nome de Unidos do Floresul. Mesmo con enormes dificultades a escola foi campioa do entroido de 1993 con la trama \u201cO Verde Vale da Alegr\u00eda\u201d, que trataba de desbravadores, colonizadores, da estrada de ferro, o desenvolvemento e ata do propio entroido. As fantas\u00edas cofeccionadas con materiais simples e barato daban \u00e9nfase nas cores azul e amarela representando os barrios Cruceiro do Sur e Flor da Serra. Para o entroido de 1994 un\u00edronse m\u00e1is tres barrios e a escola mudou o nome a Unidos do Vale. O enredo escollido foi \u201cNo Reino da Fantasia\u201d que fac\u00eda unha s\u00e1tira aos acontecementos pol\u00edticos. A\u00ednda sen ga\u00f1ar o t\u00edtulo a escola fixo moito \u00e9xito e as\u00ed en outubro de 1994 foi rexistrado o xurdimento do Gr\u00eamio Recreativo Escola de Samba Alianza. O nome fai unha homenaxe aos cinco barrios que se uniron para formar a escola. A\u00ednda en 1994 o empresario Carlos Fett e os seus irm\u00e1n Luiz e Izabela foron convidados a formar parte da escola como os seus patronos. Nunha primeira reuni\u00f3n decidiu-se trama 1995: unha homenaxe a artista pl\u00e1stica Jussara Duarte, por proposta do propio Carlos. Nesta mesma reuni\u00f3n decidiuse polas cores verde, resultado da fusi\u00f3n natural de azul e amarela da antiga Floresul, e negro, cor predominante entre os barrios que deron orixe a Unidos do Val, e tam\u00e9n a elecci\u00f3n da pomba como s\u00edmbolo. Hoxe a Alianza trae no seu escudo oficial unha pomba branca coa paz cunha alianza no bico, e na s\u00faa cabeza unha coroa con cinco estrelas, unha para cada barrio que deu orixe a asociaci\u00f3n."}
{"id": "126014", "revid": "1029", "url": "https://gl.wikipedia.org/wiki?curid=126014", "title": "Formiche Alto", "text": "Formiche Alto \u00e9 un concello da provincia de Teruel, na comunidade aut\u00f3noma de Arag\u00f3n.\nXeograf\u00eda f\u00edsica.\nSituado a unha altura de 1.115 metros sobre o nivel do mar, enc\u00f3ntrase na Serra de Camarena, xunto ao r\u00edo Mijares.\nPoboaci\u00f3n.\nNo ano 2008 a vila turolense ti\u00f1a censados 195 habitantes."}
{"id": "126015", "revid": "1131", "url": "https://gl.wikipedia.org/wiki?curid=126015", "title": "Mulher Samambaia", "text": ""}
{"id": "126016", "revid": "25871", "url": "https://gl.wikipedia.org/wiki?curid=126016", "title": "Torre los Negros", "text": "Torre los Negros \u00e9 un concello da provincia de Teruel, na comunidade aut\u00f3noma de Arag\u00f3n, na comarca do Jiloca.\nPrincipais datos.\nSituado a 87\u00a0km da capital, Teruel; ti\u00f1a en 2008 unha poboaci\u00f3n de 99 habitantes que se reparten nunha extensi\u00f3n de 29,09\u00a0km\u00b2. O c\u00f3digo postal \u00e9 44358. O alcalde \u00e9 Juan Jos\u00e9 Garc\u00e9s Miguel (PP)."}
{"id": "126017", "revid": "98629", "url": "https://gl.wikipedia.org/wiki?curid=126017", "title": "Palmeira (bot\u00e1nica)", "text": " \nAs palmeiras ou palmas son \u00e1rbores da familia Arecaceae, anteriormente co\u00f1ecida como Palmae ou Palmaceae, a \u00fanica familia bot\u00e1nica da orde Arecales. Pertencen a esta familia plantas moi co\u00f1ecidas, como o coco, e cont\u00e9n cerca de 205 x\u00e9neros e 2.500 especies. Distrib\u00faense por todo o mundo, mais est\u00e1n centralizadas nas rexi\u00f3ns tropicais e subtropicais.\nO x\u00e9nero m\u00e1is com\u00fan da familia \u00e9 \"Areca\", cuxa especie m\u00e1is co\u00f1ecida \u00e9 a \"Areca catechu\", unha palmeira de Malaisia.\nCaracteres.\nAs palmeiras son plantas perennes, arborescentes, i\u00edpicamente cun talo cil\u00edndrico non ramificado chamado est\u00edpite, chegando a acadar grandes alturas.\nNon son consideradas \u00e1rbores porque todas as \u00e1rbores pos\u00faen o crecemento do di\u00e1metro do seu talo para a formaci\u00f3n do toro, que produce a madeira, e isto non acontece coas palmeiras.\nO zume dalgunhas especies de arec\u00e1ceas \u00e9 tradicionalmente fermentada para producir o vi\u00f1o de palma ou vi\u00f1o de palmeira, moi apreciado e co\u00f1ecido en Mozambique co nome de sura (onde, ademais de ser bebido, \u00e9 tam\u00e9n empregado como fermento na fabricaci\u00f3n de pans e bolos). O buriti (\"Mauritia flexuosa\") tam\u00e9n \u00e9 fermentado (entre outras formas de consumo), dando orixe ao vi\u00f1o de buriti. No Brasil a Palmeira imperial (\"Roystonea oleracea (Palmae))\", plantada en 1809 por D. Jo\u00e3o VI, tornouse o \"s\u00edmbolo do Imperio\", a mediados do s\u00e9culo XIX. En Angola o vi\u00f1o de palmeira \u00e9 co\u00f1ecido como \"marufo\".\nFollas.\nAs follas son pinnuladas ou palmadas, con pec\u00edolos longos, \u00e1s veces con espi\u00f1as.\nFlores.\nInflorescencias, xeralmente axilares, grandes, paniculadas e envoltas por br\u00e1ctea desenvolvida na forma de quilla que moitas veces son le\u00f1osas. As flores son numerosas, pequenas, unisexuais. Androceo con 6 estames dispostos en 2 series de 3. Estaminodios frecuentemente presentes. Xineceo de ovario s\u00fapero, tricarpelar.\nTaxonom\u00eda.\nA familia foi reco\u00f1ecida pola APG III (2009), o Linear APG III (2009) asignoulle o n\u00famero de familia 76. A familia xa fora reco\u00f1ecida pola APG II (2003).\nNo sistema APG III at\u00f3pase na orde monot\u00edpica Arecales, subclase Commelinidae, clase Monocotyledoneae. O sistema de clasificaci\u00f3n APG II, que non emprega nomes formais por riba do nivel de orde, coloc\u00e1baa dentro do clado das comel\u00ednidas, que se manti\u00f1a dende a publicaci\u00f3n do sistema APG de 1998 at\u00e9 a actualidade.\nSistemas anteriores colocaban o grupo na subclase Arecidae (Cronquist, 1981) ou na superorde Arecanae (Dahlgreen, Thorne).\nO nome Arecales, formado de acordo coas normas do C\u00f3digo Internacional de Nomenclatura Bot\u00e1nica a partir do x\u00e9nero tipo \"Areca\" (que incl\u00fae a palma de betel, \"Areca catechu\") \u00e9 de uso relativamente recente. As nomenclaturas tradicionais usaban o nome descritivo Principales, do lat\u00edn \"as primeiras\".\nComo excepci\u00f3n \u00e1 regra de prioridade, para esta familia p\u00f3dense a\u00ednda utilizar os antigos nomes usados por Linneaus: Palmae para a familia e Principales para a orde. Os nomes Palm\u00e1ceas ou Palmaceae son rexeitados polo C\u00f3digo Internacional de Nomenclatura Bot\u00e1nica. Son chamadas palmeiras, \u00e1s veces palmas, en Galicia.\nA extensa familia pos\u00fae 200 x\u00e9neros, 2780 especies. Os x\u00e9neros m\u00e1is representados son \"Calamus\" (370 especies), \"Bactris\" (200 especies), \"Daemonorops\" (115 especies), \"Licuala\" (100 especies), e \"Chamaedorea\" (100 especies).\nA seguir, alg\u00fans x\u00e9neros da familia, con algunhas das s\u00faas especies, a s\u00faa autor\u00eda bot\u00e1nica e os nomes com\u00fans, principalmente segundo se utilizan nos distintos pa\u00edses de fala hispana e lusa (principalmente as designaci\u00f3ns nas linguas propias do Brasil, de onde son oriundas).\nA clasificaci\u00f3n a seguir foi proposta por N.W.Uhl e J.Dransfield en 1987 en \"Genera palmarum: unha clasificaci\u00f3n baseada no traballo de Harold E. Moore, Jr.\" (pero ver novas clasificaci\u00f3ns como a de Asmussen \"et al.\" 2006):\nA lista de todos os x\u00e9neros da familia bot\u00e1nica Arecaceae en X\u00e9neros e tribos de Arecaceae.\nSinonimia.\nSinonimia, segundo o APWeb (visitado en xaneiro de 2009):"}
{"id": "126018", "revid": "1131", "url": "https://gl.wikipedia.org/wiki?curid=126018", "title": "Palmeira", "text": "A palmeira () \u00e9 unha planta monocotiled\u00f3nea perenne xeralmente arb\u00f3rea e das rexi\u00f3ns c\u00e1lidas, pertencente \u00e1 familia Arecaceae, palma:\nComo top\u00f3nimo, Palmeira pode referirse a:\nEn Portugal\nAmais, o termo palmeira pode referirse a:"}
{"id": "126019", "revid": "98629", "url": "https://gl.wikipedia.org/wiki?curid=126019", "title": "Illa Kamaka", "text": "Kamaka \u00e9 unha illa das Illas Gambier na Polinesia francesa.\nA illa at\u00f3pase na parte sur da lagoa das illas Gamibier. Ten de 0,5\u00a0km\u00b2, o seu punto m\u00e1is alto \u00e9 de 166 m sobre o nivel do mar. S\u00f3 unha familia de 4 persoas viven en Kamaka."}
{"id": "126020", "revid": "1660", "url": "https://gl.wikipedia.org/wiki?curid=126020", "title": "Arecaceae", "text": ""}
{"id": "126021", "revid": "89787", "url": "https://gl.wikipedia.org/wiki?curid=126021", "title": "Illa Taravai", "text": "Taravai \u00e9 a segunda illa m\u00e1is grande das Illas Gambier na Polinesia francesa. De forma triangular, est\u00e1 situado ao suroeste a 2\u00a0km de Mangareva e 300 m ao norte da illa de Agakauitai. Taravai de 5\u00b47 Km\u00b2 el\u00e9vase a 256 m.. P\u00f3dense ver os restos da igrexa de San Gabriel rematada en 1868 pola misi\u00f3n cat\u00f3lica de Honor\u00e9 de Laval. A pequena aldea de Agakono albergaba s\u00f3 9 persoas en 2012, nalg\u00fan momento viviron 2.000 persoas. Existen restos das antigas aldeas de Aga-nui (noroeste) e Agakau-i-uta (sueste). A illa mostra unha exuberante vexetaci\u00f3n, con moitas cafeeiras. A illa foi descuberta polo navegante Ingl\u00e9s James Wilson 1797.\nO sitio arqueol\u00f3xico de Onemea suxire a ocupaci\u00f3n espor\u00e1dica da illa cara ao ano 950 cun posible asentamento continuo desde o s\u00e9culo XIII.\nAntes da conversi\u00f3n ao cristianismo, o rei de Taravai era un vasalo do rei de Rikitea en Mangareva."}
{"id": "126036", "revid": "98629", "url": "https://gl.wikipedia.org/wiki?curid=126036", "title": "Atol Matureivavao", "text": "Matureivavao ou Mature-vavao \u00e9 un atol no Grupo Acte\u00f3n na parte sueste das illas Tuamotu. \u00c9 o m\u00e1is grande atol do Grupo Acte\u00f3n.\nMatureivavao \u00e9 o suficientemente alto para ser visible desde unha distancia considerable. Aparece como unha praia de area, cunha li\u00f1a de cor verde escuro. Alg\u00fans edificios at\u00f3panse no lado noroeste do atol. Non hai ningunha entrada da lagoa.\nHistoria.\nO primeiro europeo en avistar Matureivavao foi Pedro Fern\u00e1ndez de Quir\u00f3s o 5 de febreiro de 1605. El describiu ao grupo como \" \"catro illas coroadas por palmeiras de coco\"\". Nos diferentes textos que describen a s\u00faa viaxe, as illas ch\u00e1manse \"Las Cuatro Coronadas\", \"Las Cuatro Hermanas\" ou \"Las Anegadas\".\nNalg\u00fans mapas deste atol tam\u00e9n aparecen como \"Melbourne\".\nAdministraci\u00f3n.\nAdministrativamente o atol Matureivavao, como o resto do grupo Acte\u00f3n, pertence \u00e1s Illas Gambier."}
{"id": "126037", "revid": "98629", "url": "https://gl.wikipedia.org/wiki?curid=126037", "title": "Atol Marutea Sur", "text": "Marutea \u00e9 un atol situado ao sur das Tuamotu, a 1.400\u00a0km ao sueste de Tahit\u00ed. Ch\u00e1mase coa orientaci\u00f3n sur para distinguilo de Marutea Norte, tam\u00e9n nas Tuamotu na comuna de Makemo. Administrativamente depende da comuna de Gambier.\nXeograf\u00eda.\nA superficie total \u00e9 de 14\u00a0km \u00b2, cunha lagoa de 112\u00a0km\u00b2. Esta deshabitado e \u00e9 visitado ocasionalmente por pescadores de perlas. En 1984 foi comprado por Robert Wan, o principal comerciante de perlas negras das Tuamotu. En 1993 constru\u00edu un aer\u00f3dromo privado.\nHistoria.\nFoi descuberto por Pedro Fern\u00e1ndez de Quir\u00f3s, o 4 de febreiro de 1606, e chamouno \u00abSan Telmo\u00bb, \u00abSan Blas\u00bb ou \u00abCorral de Agua\u00bb. Explorado por Edward Edwards, no 1791 mentres buscaba aos amotinados do \"Bounty\", chamouno \"Lord Hood\"."}
{"id": "126040", "revid": "83328", "url": "https://gl.wikipedia.org/wiki?curid=126040", "title": "Atol Tenararo", "text": "Tenararo \u00e9 o atol m\u00e1is pequeno do Grupo Acte\u00f3n no arquip\u00e9lago de Tuamotu na Polinesia francesa.\nXeograf\u00eda.\nO atol de Tenararo ten unha \u00e1rea circular de 2\u00a0km\u00b2 de superficie e a lagoa ten 1,6\u00a0km\u00b2. \u00c9 depende administrativamente da comuna de Gambier.\nO atol est\u00e1 deshabitado.\nHistoria.\nA primeira menci\u00f3n do atol foi feita polo navegante portugu\u00e9s Pedro Fern\u00e1ndez de Quir\u00f3s no 5 de febreiro de 1605."}
{"id": "126047", "revid": "56817", "url": "https://gl.wikipedia.org/wiki?curid=126047", "title": "Atol Mar\u00eda Leste", "text": "Mar\u00eda \u00e9 un atol situado no extremo sur das Tuamotu, a 163\u00a0km ao noroeste de Mangareva. Tam\u00e9n se denomina Maria Leste para distinguilo dos illotes Mar\u00eda, nas illas Austrais. Administrativamente depende da comuna de Gambier.\nXeograf\u00eda.\n\u00c9 un atol pequeno cunha lagoa pechada de 7\u00a0km\u00b2. A superficie terrestre \u00e9 de 3\u00a0km\u00b2, cheo de cocos e \u00e1rbores do pan. Est\u00e1 deshabitado e \u00e9 visitado ocasionalmente polas plantaci\u00f3ns de cocos.\nHistoria.\nO nome \u00e9 de orixe polinesio sen ningunha relaci\u00f3n coa Virxe Mar\u00eda. Foi descuberto en 1832 por Thomas Brill, do \"Amphitrite\". En 1837, o capit\u00e1n Wright, do \"Medway\", chamouno Wright Lagoon. Tam\u00e9n se co\u00f1eceu como Moerenhout."}
{"id": "126051", "revid": "85894", "url": "https://gl.wikipedia.org/wiki?curid=126051", "title": "Galer\u00eda de imaxes da bas\u00edlica de Santa Mar\u00eda a Maior de Pontevedra", "text": "A bas\u00edlica de Santa Mar\u00eda a Maior \u00e9 unha das igrexas parroquiais de Pontevedra."}
{"id": "126053", "revid": "56817", "url": "https://gl.wikipedia.org/wiki?curid=126053", "title": "Atol Morane", "text": "Morane \u00e9 un atol situado no extremo sur das Tuamotu, a 110\u00a0km ao oeste de Mangareva. Administrativamente depende da comuna de Gambier.\nXeograf\u00eda.\nEst\u00e1 formado por unha lagoa pechada, de 11\u00a0km\u00b2, e tres illotes con cocos e Pandanus cunha superficie de 2\u00a0km\u00b2. Esta deshabitado e \u00e9 visitado ocasionalmente polas plantaci\u00f3ns de cocos.\nHistoria.\nFoi descuberto en 1822, polo capit\u00e1n estadounidense Nathaniel Cary do baleeiro \"Gideon Barstow\" e chamouno Barstow's Island. Historicamente tam\u00e9n se chamou \"Cadmus\"."}
{"id": "126054", "revid": "56817", "url": "https://gl.wikipedia.org/wiki?curid=126054", "title": "Atol Tenarunga", "text": "Tenarunga tam\u00e9n chamado Tenania ou Narunga \u00e9 un atol do Grupo Acte\u00f3n no arquip\u00e9lago de Tuamotu na Polinesia francesa.\nXeograf\u00eda.\nTenarunga at\u00f3pase a 15\u00a0km ao noroeste de Matureivavao e 6\u00a0km ao oeste de Vahanga. \u00c9 un atol circular cun \u00e1rea de 2,3\u00a0km\u00b2 de superficie cunha lagoa que de 5\u00a0km\u00b2. Depende administrativamente da comuna de Gambier.\nO atol est\u00e1 deshabitado.\nHistoria.\nTenarunga foi descuberto por Pedro Fern\u00e1ndez de Quir\u00f3s o 5 de febreiro de 1605. "}
{"id": "126059", "revid": "56817", "url": "https://gl.wikipedia.org/wiki?curid=126059", "title": "Atol Vahanga", "text": "Vahanga ou VAEG \u00e9 un atol do Grupo Acte\u00f3n no arquip\u00e9lago de Tuamotu na Polinesia francesa.\nXeograf\u00eda.\nO atol Vahanga \u00e9 un atol circular de 3,8\u00a0km\u00b2, cunha lagoa de 12,6\u00a0km\u00b2, situado a 9\u00a0km ao oeste de Tenarunga. Est\u00e1 deshabitado.\nO atol ten unha pequena pista de aterraxe.\nHistoria.\nEn 2007, un proxecto ecol\u00f3xico realizado pola Universidade de Auckland e a Sociedade Ornitol\u00f3xica da Polinesia dirixiuse \u00e1 erradicaci\u00f3n de ratas das especies do Pac\u00edfico Rattus exulans, que colonizaron atol, e de restablecer o equilibrio biol\u00f3xico natural de diferentes aves ameazadas."}
{"id": "126066", "revid": "23204", "url": "https://gl.wikipedia.org/wiki?curid=126066", "title": "Marie Fredriksson", "text": "Gun-Marie Fredriksson, m\u00e1is co\u00f1ecida como Marie Fredriksson, nada o 30 de maio de 1958 en \u00d6stra-Ljungby e finada o 9 de decembro de 2019, foi unha cantante e compositora sueca. Era mundialmente co\u00f1ecida por ser a voz feminina do exitoso d\u00fao sueco de pop Roxette, xunto a Per Gessle. Antes de formar parte do grupo, xa ti\u00f1a unha consolidada carreira como solista no seu pa\u00eds natal.\nTraxectoria.\nDende moi nova estivo relacionada co mundo da m\u00fasica. Na s\u00faa xuventude, formou d\u00faas bandas en Suecia: Strul e Mamas Barn. Pero o reco\u00f1ecemento no seu pa\u00eds chegar\u00eda m\u00e1is tarde, cando se adicou por completo \u00e1 s\u00faa carreira coma solista.\nO seu primeiro \u00e1lbum, \"Het Vind\", foi un grande \u00e9xito en 1984, e posteriormente o seu segundo traballo, \"Den Sjunde V\u00e5gen\", consagrouna como unha artista de sona en Suecia. En 1986 comezou a s\u00faa etapa en Roxette pero, ao non estar totalmente segura do \u00e9xito deste proxecto, decidiu continuar paralelamente coa s\u00faa carreira en solitario, e en 1987 editou o seu terceiro \u00e1lbum, \"Efter Stormen\". Por\u00e9n, Roxette comezaba por aquel tempo a tomar forma; en 1989 o single \"Sparv\u00f6ga\" representou o seu \u00faltimo \u00e9xito como solista na d\u00e9cada dos 80. Esta balada foi un grande \u00e9xito en Suecia pero o \u00e9xito de Roxette e as xiras internacionais tiv\u00e9rona afastada da s\u00faa carreira de solista, ata que en 1992 regresou co \u00e1lbum \"Den Standiga Resan\", que foi un grande \u00e9xito de vendas en comparanza cos seus traballos anteriores e levouna a unha xira por toda Suecia.\nNos anos seguintes, Marie regresou en varias ocasi\u00f3ns con novos traballos. En 1996 co \u00e1lbum \"I En Tid Som V\u00e5r\" logrou novamente unhas boas cifras de vendas e tres singles de \u00e9xito. No ano 2000, editou un recompilatorio cos seus mellores temas, \"\u00c4ntligen - B\u00e4sta 1984-2000\". O \u00e1lbum inclu\u00eda dous novos sinxelos: \"Det Som Var Nu\", unha profunda balada cantada a d\u00fao con Patrik Isaksson, e \"\u00c4ntligen\", un tema alegre que daba nome ao \u00e1lbum. Con este recompilatorio conseguiu vender m\u00e1is de 300.000 exemplares en Suecia e realizou unha xira con m\u00e1is de 100.000 asistentes aos seus concertos.\nOperaci\u00f3n cir\u00farxica e recuperaci\u00f3n.\nNo ano 2002 apareceu no mercado unha caixa que inclu\u00eda os cinco \u00e1lbums de estudio de Marie gravados entre 1984 e 1996 xunto cun \u00e1lbum cos seus mellores temas en directo da xira \"\u00c4ntligen 2000\". En setembro dese mesmo ano, Marie ti\u00f1a proxectado embarcarse xunto co seu compa\u00f1eiro de Roxette, Per Gessle, nunha serie de concertos sinf\u00f3nicos, pero os seus plans v\u00edronse truncados. Horas antes de conceder unha conferencia de prensa, a cantante sufriu un va\u00eddo na s\u00faa casa, e tras a s\u00faa hospitalizaci\u00f3n foille diagnosticado un tumor cerebral do que tivo que ser intervida.\nTras a operaci\u00f3n a cantante tivo que ser sometida a un estrito tratamento coa fin de evitar outras formaci\u00f3ns de cancro. Como consecuencia da operaci\u00f3n perdeu a capacidade para ler e contar, tendo que aprender de novo. Durante dous anos ficou afastada da escena musical, adic\u00e1ndose por completo \u00e1 s\u00faa familia e \u00e1 s\u00faa recuperaci\u00f3n. Durante este tempo escribiu e gravou un \u00e1lbum, \"The Change\", que reflicte as s\u00faas vivencias nesa \u00e9poca. \"The Change\" marcou o seu regreso pero tratouse dun traballo gravado en ingl\u00e9s, debutando as\u00ed no mercado internacional. O \u00e1lbum editouse en Suecia, Brasil e en varios pa\u00edses de Europa no ano 2004.\n\u00daltimos traballos.\nNo ano 2006 EMI Svenska editou o \u00e1lbum \"Min B\u00e4ste V\u00e4n\", unha recompilaci\u00f3n de versi\u00f3ns dos temas folk suecos dos anos 70 favoritos de Marie. No ano 2007, a cantante regresou \u00e1 escena musical, interpretando catro canci\u00f3ns no \u00e1lbum debut do seu esposo, Michael Bolyos, \"A Famili Affair\". Neste traballo inclu\u00eduse finalmente o tema \"Hometown'\", que orixinalmente fora gravado en 1996 para a banda sonora da pel\u00edcula sueca \"Such is life\" (banda sonora que nunca sa\u00edu \u00e1 venda).\nO 28 de novembro de 2007, editouse unha nova recompilaci\u00f3n dos seus traballos, \"Tid f\u00f6r tystnad\", inclu\u00edndo as s\u00faas mellores baladas e dous temas novos: \"Ordet \u00e4r farv\u00e4l\" e \"Ett bord i solen\", que \u00e9 a versi\u00f3n en sueco do tema \"A Table in the Sun\", inclu\u00eddo no disco \"The Change\" de 2004. O 8 de xullo de 2008, sorprendentemente o disco foi editado por EMI-Ode\u00f3n Arxentina."}
{"id": "126067", "revid": "98629", "url": "https://gl.wikipedia.org/wiki?curid=126067", "title": "L\u00edrica", "text": "A l\u00edrica ou x\u00e9nero l\u00edrico \u00e9 un x\u00e9nero literario no que o autor quere expresar os seus sentimentos e emoci\u00f3ns respecto a un ente ou obxecto de inspiraci\u00f3n.\nOrixe e caracter\u00edsticas.\nCh\u00e1mase l\u00edrica porque na antiga Grecia este x\u00e9nero cant\u00e1base, e era acompa\u00f1ado por un instrumento chamado lira. A forma habitual de uso \u00e9 o verso e a primeira persoa. O presente, pasado e futuro conf\u00fandense. Comunica as m\u00e1is \u00edntimas vivencias do home, o subxectivo, os estados an\u00edmicos e os estados amorosos.\nNun concepto m\u00e1is amplo a l\u00edrica comprende ademais da oda, a canci\u00f3n, a balada, a elex\u00eda, o soneto e incluso as pezas de teatro destinadas a ser cantadas, como as \u00f3peras e dramas l\u00edricos. Na linguaxe usual, non obstante, designa case exclusivamente a oda que, segundo as formas que reviste toma os nomes de \"ditirambo\", \"himno\", \"cantata\", \"c\u00e1ntico\" etc. O x\u00e9nero l\u00edrico non ten metro nin ritmo propios, \u00e9 o poeta o que acode a todos aqueles que lle parecen m\u00e1is oportunos para expresar mellor os seus sentimentos.\nHistoria.\nA l\u00edrica parece ser a forma m\u00e1is antiga da poes\u00eda. Encontr\u00e1mola nos \"C\u00e1nticos de Mois\u00e9s\" e nos \"Salmos\" de David, nos antigos poemas da India e especialmente en \"Rig Veda\". Pasan como creadores lendarios do x\u00e9nero entre os gregos Orfeo, Lino, Museo e entre seus cultivadores hist\u00f3ricos est\u00e1n Alceo, Sim\u00f3nides, Tirteo, Safo e Anacreonte que o aplicaron a asuntos distintos. Lev\u00e1rono ao teatro nos \"coros\" da s\u00faas traxedias Esquilo, S\u00f3focles e Eur\u00edpides. P\u00edndaro levouno \u00e1 perfecci\u00f3n nas s\u00faas \"odas ol\u00edmpicas\" e \"p\u00edticas\". Entre os romanos sobresa\u00edron na l\u00edrica Horacio e C\u00e1tulo. Na Idade Media, inspirou cantos de bardos e trobadores. Nos tempos modernos dist\u00ednguense na l\u00edrica:\nSe ben entre os gregos e os romanos cant\u00e1base a poes\u00eda l\u00edrica, en Roma nos pobos modernos separouse totalmente da m\u00fasica.\nLinguaxe l\u00edrica.\nO x\u00e9nero l\u00edrico caracter\u00edzase pola presenza de:"}
{"id": "126068", "revid": "1131", "url": "https://gl.wikipedia.org/wiki?curid=126068", "title": "Leinster Rugby", "text": "O Leinster Rugby (en ) \u00e9 un dos catro equipo profesionais provinciais de rugby da Illa de Irlanda. O club compite no Pro14 e na Copa de Campi\u00f3ns Europea de Rugby, e \u00e9 o equipo irland\u00e9s m\u00e1is laureado tanto a nivel local como a nivel europeo, onde \u00e9 o equipo con m\u00e1is Champions Cup ga\u00f1adas xunto co Toulouse. O equipo representa a Leinster na Irish Rugby Football Union (IRFU), sendo as\u00ed o responsable do rugby na provincia. \nO Leinster ten a s\u00faa en Dubl\u00edn, capital da Rep\u00fablica de Irlanda, e disputra os seus encontros como local no RDS Arena, estadio con capacidade para 18.500 espectadores. Cando a capacidade do estadio non \u00e9 suficiente, o equipo xoga alg\u00fans encontros no Aviva Stadium, recinto con capacidade para 51.700 seareiros. Antes de trasladarse ao RDS en 2005, o estadio local do Leinster era o Donnybrook Stadium. A cor principal do club \u00e9 o azul, sendo o s\u00edmbolo do equipo a arpa de Leinster, a cal figura na bandeira provincial. O Leinster converteuse en equipo profesional en 1995 \u00e1 vez que o resto de equipo provinciais irlandeses: Connacht, Munster e Ulster. O equipo compiten no Pro14, antes co\u00f1ecido como Celtic League e Pro12, desde a s\u00faa creaci\u00f3n no ano 2001. Anteriormente compet\u00eda no Campionato Interprovincial da IRFU.\nHistoria.\nPrimeiros anos.\nO equipo de rugby representativo da provincia de Leinster existe dende a segunda metade do s\u00e9culo XIX, e nos seus comezos adicouse a xogar encontros interproviciais fronte \u00f3s equipos das outras 3 provincias irlandesas, empregando \u00f3s mellores xogadores dos diversos clubs locais da provincia. O primeiro deses campionatos interprovinciais levouse a cabo en 1875, enfont\u00e1ndose a Munster e Ulster. Daquela, para un xogador, defender as cores da propia provincia comezou a significar o chanzo previo para representar \u00e1 propia selecci\u00f3n irlandesa no torneo das Home Nations, que naceu en 1883.\nProfesionalismo.\nDurante as seguintes d\u00e9cadas Leinster Rugby foi unha simple selecci\u00f3n provincial que xogaba torneos interprovinciais de pouca relevancia, at\u00e9 que en 1995 a IRB tomou a decisi\u00f3n de converter \u00f3 rugby nun deporte profesional, e a IRFU tomou a decisi\u00f3n de que en Irlanda existir\u00edan s\u00f3 4 equipos profesionais, os 4 que at\u00e9 ent\u00f3n eran as selecci\u00f3ns provinciais, \u00e9 dicir: Connacht, Leinster, Munster e Ulster. Eses 4 equipos, convertidos en algo semellante a franqu\u00edas deportivas profesionais, competiron por vez primeira na nova Copa de Europa de rugby (chamada Heineken Cup por raz\u00f3ns de patrocinio). Leinster Rugby amosou a s\u00faa competitividade xa dende a edici\u00f3n 1995-96 da Heineken Cup, acadando a rolda de semifinais, na que caeu fronte a Cardiff RFC. Nos seguintes 5 anos, Leinster Rugby non foi quen de superar a fase de grupos na m\u00e1xima competici\u00f3n continental, caendo sempre eliminado antes das roldas de eliminatorias.\nNace a Celtic League.\nA tempada 2001-02 viu o nacemento dunha nova competici\u00f3n ligueira, a Celtic League, na que se enfrontar\u00edan os mellores equipos de Gales, Escocia e Irlanda. Iso supuxo que dende ese ano os 4 equipos provinciais irlandeses ter\u00edan que ter un grupo de xogadores permanente para disputar a liga e maila competici\u00f3n europea, pasando de disputar 6 encontros por ano, a m\u00e1is de 30. Nesa tempada Leinster Rugby f\u00edxose co campionato na nova liga celta, por diante de Munster Rugby, e conseguiu clasificarse para cuartos de final na Heineken Cup, caendo fronte a Leicester Tigers.\nNa tempada 2002-03 o equipo chegou de novo a semifinais na Heineken Cup, caendo nesta ocasi\u00f3n fronte \u00f3 equipo franc\u00e9s USAP. Na tempada 2003-04 caeu na fase de grupos. Na tempada 2004-05 caeu nos cuartos de final fronte a Leicester Tigers. Na tempada 2005-06 conseguiu o subcampionato na liga celta, e chegou ata a semifinais da Heineken Cup, pero caeu diante de Munster Rugby. O t\u00edtulo europeo que acadou Munster ese ano, sumado \u00f3 que acadara Ulster en 1999, deixaba a Leinster Rugby como o \u00fanico dos 3 grandes equipos irlandeses que non ga\u00f1ara a Copa de Europa de rugby.\nNa tempada 2006-07 Leinster fracasou de novo \u00f3 caer nos cuartos de final da Heineken Cup. Na seguinte tempada, a 2007-08, o fracaso ser\u00eda a\u00ednda maior na m\u00e1xima competici\u00f3n europea, caendo na fase de grupos, pero na liga celta acadou o seu segundo t\u00edtulo de campi\u00f3n, por diante dos Cardiff Blues.\n\u00c9xitos na Heineken Cup.\nPara a tempada 2008-09 hab\u00eda no equipo unha mestura de grandes xogadores veter\u00e1ns como Brian O'Driscoll e novas promesas como Jonathan Sexton, que comezaron a marcar unha \u00e9poca no equipo e no rugby europeo. Leinster Rugby f\u00edxose coas Copas de Europa de rugby nas edici\u00f3ns 2008-09 (fronte a Leicester Tigers), 2010-11 (fronte a Northampton Saints) e 2011-12 (fronte a Ulster Rugby), caendo eliminado tan s\u00f3 na 2009-10 por Stade Toulousain. A eses \u00e9xitos s\u00famanse os subcampionatos na Celtic League/Pro12 nas tempadas 2009-10, 2010-11 e 2011-12. No ano 2018 o equipo consegue a s\u00faa cuarta Champions Cup tras vencer ao Racing 92 na final por 15\u201312.\nElenco.\nOs seguintes son os xogadores de Leinster para o Pro14 de 2019\u221220.\nXogadores destacados.\nBritish and Irish Lions.\nOs seguintes xogadores xogaron cos British and Irish Lions.\nInternacionais.\nOs seguintes son xogadores destacados de Leinster que foron internacionais con selecci\u00f3ns diferentes \u00e1 irlandesa.\nCapit\u00e1ns.\nOs seguintes son os capit\u00e1ns de Connacht desde o comezo da era profesional.\nAdestradores.\nOs seguintes son os adestradores de Leinster desde o inicio da era profesional.\nPalmar\u00e9s.\nEuropean Rugby Champions Cup\nEuropean Rugby Challenge Cup\nPro14\nCeltic Cup\nBritish and Irish Cup\nIrish Inter-Provincial Championship\nEncontros contra selecci\u00f3ns.\nA seguinte \u00e9 unha lista dos resultados de Leinster contra combinados nacionais e rexionais. Nos resultados, os puntos de Leinster aparecen sempre primeiro."}
{"id": "126070", "revid": "6939", "url": "https://gl.wikipedia.org/wiki?curid=126070", "title": "E. Nesbit", "text": ""}
{"id": "126071", "revid": "9863", "url": "https://gl.wikipedia.org/wiki?curid=126071", "title": "Gun-Marie Fredriksson", "text": ""}
{"id": "126072", "revid": "89787", "url": "https://gl.wikipedia.org/wiki?curid=126072", "title": "Sociedade Fabiana", "text": "A Sociedade Fabiana (en ingl\u00e9s Fabian Society), \u00e9 unha organizaci\u00f3n socialista brit\u00e1nica que ten por prop\u00f3sito adiantar os principios de socialdemocracia mediante reformas graduais, e non por un medio revolucionario.\nHistoria.\nFoi especialmente co\u00f1ecida polas s\u00faas ideas de modernidade social aparecidas por vez primeiro a finais do s\u00e9culo XIX e maduradas posteriormente durante o tempo da primeira guerra mundial. A sociedade sentou as bases fundacionais do Partido Laborista e participou activamente das incipientes pol\u00edticas estatais da descolonizaci\u00f3n a cargo do Imperio brit\u00e1nico, especialmente na India. Hoxe, a sociedade \u00e9 unha vangarda ideol\u00f3xica do Novo Movemento Laborista. \u00c9 unha de 15 sociedades socialistas afiliadas ao Labour Party. Sociedades similares existen en Australia, Canad\u00e1 ou Nova Zelandia."}
{"id": "126073", "revid": "25871", "url": "https://gl.wikipedia.org/wiki?curid=126073", "title": "Agnes Carlsson", "text": "Agnes Emilia Carlsson, tam\u00e9n co\u00f1ecida simplemente coma Agnes, nada o 6 de marzo de 1988 en V\u00e4nersborg, \u00e9 unha cantante pop sueca que acadou a fama tras ga\u00f1ar en 2005 a segunda edici\u00f3n do programa Idol en Suecia.\nTraxectoria.\nA partir da s\u00faa participaci\u00f3n no programa \"Idol\" converteuse nunha das cantantes femininas suecas con m\u00e1is sona e \u00e9xito de vendas, chegando a vender m\u00e1is de 180\u00a0000 copias dos seus \u00e1lbums no seu pa\u00eds natal. A mediados de 2009 converteuse na primeira concursante de \"Idol\" en sa\u00edr ao mercado internacional ao lanzar os singles do seu terceiro \u00e1lbum, \"Dance Love Pop\", en 35 pa\u00edses. O seu primeiro sinxelo internacional, \"Release me\", leva vendidas m\u00e1is de 400\u00a0000 copias en todo o mundo."}
{"id": "126076", "revid": "895", "url": "https://gl.wikipedia.org/wiki?curid=126076", "title": "Audrey Tautou", "text": "Audrey Justine Tautou, nada en Beaumont, Puy-de-D\u00f4me, o 9 de agosto de 1976, \u00e9 unha actriz francesa co\u00f1ecida mundialmente pola s\u00faa interpretaci\u00f3n de Am\u00e9lie Poulain na pel\u00edcula francesa \"Le Fabuleux Destin d'Am\u00e9lie Poulain\" e polo seu papel de Sophie Neveu no filme \"The Da Vinci Code\".\nTraxectoria.\nPrimeiros anos.\nA\u00ednda que nada en Beaumont, criouse en Montlu\u00e7on. Filla dun dentista e dunha mestra, ten un irm\u00e1n e d\u00faas irm\u00e1s, m\u00e1is novos ca ela. Comezou a interesarse pola comedia sendo a\u00ednda moi nova e tomou cursos de arte dram\u00e1tica na escola de actuaci\u00f3n \"Corus Florent\". Tam\u00e9n realizou cursos de modelo en Par\u00eds.\nCarreira cinematogr\u00e1fica.\nAs s\u00faas influencias cinematogr\u00e1ficas son entre outras Meryl Streep, Paul Newman, Juliette Lewis, Jodie Foster ou Julianne Moore. En 1998 participou nun casting nunha canle de televisi\u00f3n francesa, chamado \"Jeunes Premiers\", onde ga\u00f1o na categor\u00eda de Mellor Actriz Nova no IX Festival de B\u00e9ziers. Posteriormente, participou no filme V\u00e9nus beaut\u00e9 co que ga\u00f1ou o Premio C\u00e9sar \u00e1 Mellor Actriz Revelaci\u00f3n. No ano 2000 ga\u00f1ou o Prix Suzanne Bianchetti por ser considerada a actriz nova m\u00e1is prometedora.\nSendo xa co\u00f1ecida en Francia polo seu traballo en \"V\u00e9nus beaut\u00e9\", acadou a sona mundial en 2001 pola s\u00faa interpretaci\u00f3n da exc\u00e9ntrica Am\u00e9lie na comedia rom\u00e1ntica francesa \"Le Fabuleux Destin d'Am\u00e9lie Poulain\". En xu\u00f1o de 2004 foi invitada a unirse \u00e1 Academia das Artes e das Ciencias Cinematogr\u00e1ficas de Hollywood, da que \u00e9 membro dende o 1 de setembro de 2006.\nEn 2005, traballou na s\u00faa primeira produci\u00f3n de Hollywood, xunto con Tom Hanks, para rodar a adaptaci\u00f3n cinematogr\u00e1fica de \"The Da Vinci Code\", na que interpreta a cript\u00f3loga Sophie Neveu. Por\u00e9n, malia desta incursi\u00f3n no cine americano, a s\u00faa base de traballo segue a estar no seu pa\u00eds de orixe. \nTraballou con Gal Elmaleh en \u2018\u2019Hors de prix\u2019\u2019 en 2006. En 2009 estreou un filme sobre a vida de Coco Chanel, \"Coco, da rebeld\u00eda \u00e1 lenda de Chanel\", na que da vida \u00e1 dese\u00f1adora."}
{"id": "126077", "revid": "98629", "url": "https://gl.wikipedia.org/wiki?curid=126077", "title": "Rami Jaffee", "text": "Rami Jaffee, nado nos \u00c1nxeles (California) o 11 de marzo de 1969, \u00e9 un teclista estadounidense, membro do grupo The Wallflowers. Colaborou tam\u00e9n con Foo Fighters, Soul Asylum ou Pearl Jam.\nTraxectoria.\nJaffee comprou o seu primeiro teclado aos 13 anos. Moi cedo comezou a tocar en varias bandas locais mentres asist\u00eda \u00e1 Fairfax High School. Durante os seus anos de instituto, a mi\u00fado pasaba o tempo en The Kibitz Room, un pequeno bar que ser\u00eda unha influencia importante na s\u00faa carreira musical.\nRami tivo unha breve etapa no Santa Monica College despois do instituto, pero decidiu que \u00eda aprender m\u00e1is coa experiencia de tocar m\u00fasica en directo. Empezou a facerse famoso polos \u00c1nxeles mentres desenvolv\u00eda o seu son \u00fanico no teclado nalgunhas bandas locais. Axi\u00f1a Rami ter\u00eda unha gran demanda para gravar en estudios de m\u00fasica.\nCarreira.\nContra o ano 1989, Jakob Dylan e o seu amigo Tobi Miller formaron o grupo \"The Apples\", e estaban na busca dun teclista. Durante a s\u00faa busca, o nome de Rami Jaffee apareceu constantemente, pero foi inicialmente rexeitado debido a que non tocara en demasiados grupos. Jaffee o\u00edu falar da busca de Dylan grazas a un amigo seu, e tras o\u00edr algunhas demos do grupo, aceptou rapidamente. Rami aceptou pola necesidade de tocar m\u00fasica, m\u00e1is que por lograr \u00e9xito propio.\nUnhas semanas m\u00e1is tarde \"The Apples\" trocaron o seu nome a The Wallflowers, e tocaron nun gran n\u00famero de locais. As s\u00faas actuaci\u00f3ns fix\u00e9ronlles conseguir o seu primeiro acordo con Virgin Records para gravar un disco de estudio. En 1992, The Wallflowers sacaron o seu primeiro \u00e1blum \u00e1 venda, de nome hom\u00f3nimo.\nActuaron nos Estados Unidos e no Canad\u00e1 en 1992 e na primavera de 1993. Foron abreconcertos de grupos coma Cracker, The Spin Doctors ou 10.000 Maniacs, e foron cabezas de cartel nalg\u00fans concertos. Cando volveron a casa, viron que os dous contactos de Virgin que estiveran interesados neles xa non estaban na compa\u00f1\u00eda. O \u00e1lbum non tivo moi boa acollida e a banda sentiu que Virgin perdera o interese neles. Ademais, Virgin comezou a usar o nome de Dylan para atraer a atenci\u00f3n e vender discos, pero isto non lle gustou \u00e1 banda, e menos a Jakob. Finalmente pediron rematar o seu contrato. Virgin accedeu, e deixaron a compa\u00f1\u00eda no ver\u00e1n de 1993. Desafortunadamente, outras compa\u00f1\u00edas non estaban interesados neles ao menos durante un ano. Rami explicou a situaci\u00f3n: \nDurante o per\u00edodo de inactividade, Rami segu\u00eda tendo fe en Jakob e nos Wallflowers. A s\u00faa dedicaci\u00f3n segu\u00eda sendo forte a pesar do incertos que eran os contratos do grupo. En 1994, os Wallflowers asinaron con Interscope Records e comezaron a traballar na s\u00faa segunda publicaci\u00f3n. Ao mesmo tempo, Rami comezou a ter unha gran demanda para tocar con outros artistas, traballando con produtores como Paul Fox, Matt Hyde e Rick Neigher. Resultado disto foron, en 1996, os \u00e1lbums de artistas coma Rickie Lee Jones, The Hookers, Tina &amp; the B-side Movement, Leah Andreone, Chalk Farm ou Phil Cody, que levaban o nome de Jaffee nos seus discos. Ademais publicouse tam\u00e9n en 1996 o segundo \u00e1lbum de The Wallflowers, chamado \"Bringing Down the Horse\", o cal vendeu ao redor de 5 mill\u00f3ns de copias.\nA xira e a promoci\u00f3n posteriores \u00e1 publicaci\u00f3n axudaron a ga\u00f1ar reco\u00f1ecemento. Entre 1996 e 1997, The Wallflowers apareceron en multitude revistas, nas radios, apareceron frecuentemente na televisi\u00f3n e foron nomeados a varios galard\u00f3ns. En 1997 tam\u00e9n cambiou a vida persoal de Rami, xa que naceu o seu primeiro fillo. Debido a isto deixou a xira a mediados de xullo de 1997, e foi substitu\u00eddo ata setembro por Chris Joyner.\nEn 1998, The Wallflowers volveron ao estudio para gravar \"Heroes\" para a banda sonora de Godzilla, o que lles deu outro nomeamento aos Grammy aquel ano.\nTras a publicaci\u00f3n de \"Bringing Down the Horse\", Rami continuou o seu traballo con outros grupos e cantantes, coma Everclear, Grant Lee Buffalo, Richie Sambora, Macy Gray, Jeremy Toback, Joe Henry, Melissa Etheridge e Garth Brooks.\nAo final de 1998, cando a xira dos Wallflowers diminu\u00eda a s\u00faa velocidade de concertos, Rami expandiu o seu talento musical e comezou a producir para o seu amigo e antigo compa\u00f1eiro, Phil Cody.\nEn setembro do ano 2000, a banda foise outra vez de xira para promocionar o seu terceiro \u00e1lbum \"Breach\", publicado o 10 de outubro do 2000. Os mellores momentos da xira inclu\u00edron concertos coma abreconcertos de veter\u00e1ns coma Tom Petty and the Heartbreakers e The Who. A xira de \"Breach\" rematou o 22 de setembro do 2001 en Noblesville, Indiana.\nEn novembro do ano 2002, The Wallflowers publicaron o seu cuarto \u00e1lbum \"Red Letter Days\". A banda fixo unha xira nos anos 2002 e 2003, con algunhas aparici\u00f3ns en 2004.\nCun novo bater\u00eda, a banda publicou \"Rebel, Sweetheart\", o seu quinto \u00e1lbum, o 24 de maio de 2005.\nActualidade.\nRami comezou a buscar outras opci\u00f3ns \u00e1 parte dos Wallflowers. As\u00ed, traballou no \u00e1lbum \"In Your Honor\" dos Foo Fighters, e estivo traballando coa banda dende aquela, inclu\u00edndo traballo de estudio e concertos. Dende que Rami estivo cos Foo Fighters, os \u00faltimos \u00e1lbums da banda recibiron a aclamaci\u00f3n dos Grammy.\nRami segue traballando para numerosos artistas e produtores, e ademais atopou tempo para crear canci\u00f3ns para varios videoxogos.\nTam\u00e9n toca a mi\u00fado con varios artistas de Los Angeles, unha ou varias veces \u00e1 semana, en sitios coma o Hotel Cafe."}
{"id": "126078", "revid": "1131", "url": "https://gl.wikipedia.org/wiki?curid=126078", "title": "O castelo encantado", "text": "O castelo encantado (en ingl\u00e9s \"The Enchanted Castle\") \u00e9 unha novela de literatura fant\u00e1stica destinada ao p\u00fablico infantil, escrita por Edith Nesbit e publicada por vez primeira en 1907. Apareceu en traduci\u00f3n galega de Clara Bao en 2021 na editorial Galaxia.\nTrama.\nO castelo encantado que se menciona no propio t\u00edtulo at\u00f3pase nunha eira localizada na zona suroeste de Inglaterra, co\u00f1ecida como West Country, que \u00e9 descrita a trav\u00e9s dos ollos de tres irm\u00e1ns, chamados Gerald, James e Kathleen, quen o descobren mentres exploran durante as s\u00faas vacaci\u00f3ns, tras o remate do curso escolar. O lago, arboredos e estatuas de m\u00e1rmore, con torres brancas e torres ao lonxe, crean un ambiente de conto de fadas, e al\u00ed, no medio do labirinto que forma o roseiral, os p\u00edcaros atopan unha princesa de conto de fadas dormente, quen lles fala polo mi\u00fado da maxia que cont\u00e9n o castelo, amos\u00e1ndolles os tesouros deste, entre os cales se incl\u00fae un anel, o anel de invisibilidade. Mais axi\u00f1a os cativos han descubrir que o anel ten outros moitos poderes.\nNarraci\u00f3n.\n\"The Enchanted Castle\" foi escrito tanto para rapaces coma para lectores adultos. As\u00ed, combina descrici\u00f3ns do xogos infant\u00eds, que evoca outra obra da propia autora, \"The Story of the Treasure Seekers\", cunha maxia m\u00e1is coitadi\u00f1a, lonxe da que Nesbit exp\u00f3n noutros t\u00edtulos esenciais coma \"The Story of the Amulet\"."}
{"id": "126079", "revid": "56817", "url": "https://gl.wikipedia.org/wiki?curid=126079", "title": "Ortocentro", "text": "O ortocentro \u00e9 o punto onde se interceptan as 3 alturas dun tri\u00e1ngulo, isto \u00e9, as perpendiculares aos lados trazadas polos v\u00e9rtices opostos. O nome deriva da verba grego \"orto\", que quere dicir recto, en referencia ao \u00e1ngulo formado entre as bases e as alturas.\nO ortocentro var\u00eda de posici\u00f3n con respecto ao tri\u00e1ngulo segundo este sexa acut\u00e1ngulo, rect\u00e1ngulo ou obtus\u00e1ngulo, atop\u00e1ndose dentro do tri\u00e1ngulo, no v\u00e9rtice do \u00e1ngulo recto ou f\u00f3ra do tri\u00e1ngulo respectivamente."}
{"id": "126082", "revid": "1131", "url": "https://gl.wikipedia.org/wiki?curid=126082", "title": "Jos\u00e9 Zorrilla y Moral", "text": ""}
{"id": "126083", "revid": "22570", "url": "https://gl.wikipedia.org/wiki?curid=126083", "title": "Bri\u00f3fitas", "text": "As bri\u00f3fitas ou bri\u00f3fitos (Bryophyta \"sensu lato\" ou \"bri\u00f3fitas en sentido amplo\"), do lat\u00edn cient\u00edfico \"Bryophyta\", derivado do grego \u03b2\u03c1\u03cd\u03bf\u03bd \"br\u00fdon\", \"musgo\", e \u03c6\u03c5\u03c4\u03cc\u03bd \"phyt\u00f3n\", \"planta\", son plantas non vasculares e foron as primeiras en xurdir hai 420 mill\u00f3ns de anos. Son descendentes das algas verdes e foron as primeiras en colonizar os espazos terrestres, nesta divisi\u00f3n temos os musgos, as hep\u00e1ticas e os ant\u00f3ceros. Habitan en climas fr\u00edos e h\u00famidos, e pos\u00faen vida latente. No seu corpo difer\u00e9ncianse 3 partes: rizoide, caulidios e filidios, an\u00e1logos \u00e1 ra\u00edz, talo e follas dos vexetais superiores.\nAs bri\u00f3fitas con tecido pouco diferenciado, sen xilema nin floema, non presentan ra\u00edces, talos (caules) e follas verdadeiras, sen\u00f3n que te\u00f1en un corpo vexetativo con estruturas moi primitivas con c\u00e9lulas que non chegan a constitu\u00edr un tecido. As\u00ed que as \"ra\u00edces\" que presentan denom\u00ednanse rizoides, o tali\u00f1o cauloide e as folli\u00f1as filoides.\nCh\u00e1mase bri\u00f3fitas en sentido amplo ao grupo de plantas embri\u00f3fitas non vasculares. Hoxe en d\u00eda s\u00e1bese que \u00e9 parafil\u00e9tico, a\u00ednda que as relaci\u00f3ns dentro do grupo a\u00ednda non est\u00e1n acordadas por todas as an\u00e1lises filoxen\u00e9ticas.\nEst\u00e1n compostas polos grupos monofil\u00e9ticos: \nFiloxenia.\nA \u00e1rbore filoxen\u00e9tica m\u00e1is probable \u00e1 data \u00e9 a seguinte:\nVisi\u00f3n xeral.\nNeles existe claramente visible unha alternancia de xeraci\u00f3ns entre un gamet\u00f3fito moi desenvolvido, con vida vexetativa independente (o vexetal adulto) e un espor\u00f3fito bastante reducido, parasito do anterior e encargado exclusivamente da formaci\u00f3n de meiotosporas (reducidas por meiose). Segundo os autores concedeuse \u00e1s bri\u00f3fitas unha maior ou menor independencia respecto das demais corm\u00f3fitas. Certamente, o gran desenvolvemento do seu gamet\u00f3fito fronte ao espor\u00f3fito evoca unha posici\u00f3n filoxeneticamente intermedia entre algas e pterid\u00f3fitas. Por\u00e9n, a falta de datos f\u00f3siles \u00e1 marxe doutras consideraci\u00f3ns, impiden estruturar, dunha maneira razoable, o gume verde a trav\u00e9s deste grupo cara \u00e1s plantas vasculares. No estado actual do noso co\u00f1ecemento, os distintos grupos de bri\u00f3fitas (musgos, hep\u00e1ticas e antocerados), ocupar\u00edan series finais de respectivos filos. As m\u00e1is antigas pterid\u00f3fitas, as Psilofitales, probablemente tiveron arquetipos com\u00fans coas bri\u00f3fitas, pero deste chanzo intermedio nada se sabe. Namentres parece ser de todo razoable seguir pensando nunha orixe clorof\u00edlica de pterid\u00f3fitas e bri\u00f3fitas, sendo l\u00f3xico tratar neste sentido devandito grupo de vexetais como unha divisi\u00f3n independente, tal como fai Scagel. A visi\u00f3n sint\u00e9tica do \u00abtronco\u00bb Cormophyta de Wettstein \u00e9 en certos trazos moi ilustrativa.\nCaracteres e clasificaci\u00f3n.\nAs bri\u00f3fitas son numerosas e at\u00f3panse repartidas por todo o mundo. Co\u00f1\u00e9cense unhas 24.000 especies distribu\u00eddas en m\u00e1is de 900 x\u00e9neros, todas de pequeno tama\u00f1o, excepto alg\u00fan musgo xigante que chega a acadar os 60\u00a0cm. de altura. De vida terrestre, prefiren, con todo, para o seu desenvolvemento lugares h\u00famidos. A pesar de ser considerados por alg\u00fans autores como corm\u00f3fitas, non presentan tecidos especiais para a toma de auga nin de sales minerais, nin tampouco tecidos internos para a circulaci\u00f3n do zume. Poden estar presentes algunhas c\u00e9lulas de tipo condutor traqueiforme. A toma da auga real\u00edzana, ben directamente a trav\u00e9s das follas, ou polos rizoides. Por todas estas raz\u00f3ns, semella conveniente asignarlles un nivel de organizaci\u00f3n precormof\u00edtico. O aspecto do gamet\u00f3fito pode ser taloso ou folioso, e en todos os casos as c\u00e9lulas corticais son as encargadas da fotos\u00edntese. Devandito gamet\u00f3fito f\u00f3rmase por actividade da meiotospora que forma ou non, segundo os grupos taxon\u00f3micos, un protonema previo que nalg\u00fans musgos \u00e9 verde e ramificado. En todas as bri\u00f3fitas os \u00f3rganos sexuais adoitan atoparse na terminaci\u00f3n de ramas especiais, m\u00e1is ou menos protexidas. S\u00f3 en certas hep\u00e1ticas talosas e nos antocerados, os anter\u00eddeos e arquegonios \u00e1chanse encaixados no tallo. O arquegonio presenta xeralmente varias c\u00e9lulas na canle do pescozo, car\u00e1cter que separa netamente bri\u00f3fitas de pterid\u00f3fitas, as cales non mostran m\u00e1is que unha soa c\u00e9lula, e no ventre unha ovoc\u00e9lula. O anteridio, habitualmente mazudo, forma numerosos espermatozoides biflacelados. Unha vez fecundada a ovoc\u00e9lula, f\u00f3rmase o cigoto que, sen estado de repouso, div\u00eddese numerosas veces e ao final forma a c\u00e1psula ou espor\u00f3fito en cuxo interior, previa meiose das c\u00e9lulas nais das esporas, orix\u00ednanse de novo as meiotosporas haploides.\nTradicionalmente reco\u00f1ec\u00edanse nas bri\u00f3fitas s\u00f3 d\u00faas \u00abclases\u00bb: Musci e Hepaticae. Recentemente a maior\u00eda dos autores incl\u00fae unha terceira, a Anthocerotae. As hep\u00e1ticas presentan o gamet\u00f3fito en disposici\u00f3n dorsiventral, taloso ou folioso, e os \u00f3rganos sexuais, excepto nalg\u00fan caso, f\u00f3rmanse a partir de c\u00e9lulas superficiais do tallo. Nos antocerados, a disposici\u00f3n do gamet\u00f3fito \u00e9 tam\u00e9n dorsiventral e de aspecto taloso. Os \u00f3rganos sexuais f\u00f3rmanse, o feminino a partir dunha c\u00e9lula superficial, e o masculino de c\u00e9lulas hipod\u00e9rmicas. O espor\u00f3fito, que pos\u00fae un crecemento teoricamente ilimitado, amosa unha columni\u00f1a ou tecido central est\u00e9ril e pseudoel\u00e1teres ou c\u00e9lulas que favorecen a disgregaci\u00f3n. As\u00ed mesmo, a dehiscencia verif\u00edcase do \u00e1pice \u00e1 base e as meiotosporas van madurando nese sentido. Os musgos amosan o gamet\u00f3fito erecto e con aspecto de folla, e un estado transitorio previo ou protonema, de aspecto filamentoso. Os \u00f3rganos sexuais f\u00f3rmanse en, a axila, entre as follas e o talo. O espor\u00f3fito consta xeralmente de p\u00e9, cogomelo e c\u00e1psula.\nHep\u00e1ticas.\nA clase Hepaticae agrupa unhas 8.500 especies distribu\u00eddas nuns 230 x\u00e9neros que se achan repartidos por todo o mundo, pero de preferencia nas rexi\u00f3ns tropicais americanas. Viven sobre todo en zonas sombr\u00edas e frescas durante o ver\u00e1n. Moi poucas son autenticamente acu\u00e1ticas. Ao estado f\u00f3sil son co\u00f1ecidas con seguridade desde o xur\u00e1sico, a\u00ednda que parece que xa existiron no carbon\u00edfero. Pos\u00faen crecemento apical e o seu tama\u00f1o, moi reducido, acada nalgunhas especies os 30\u00a0cm. Nas hep\u00e1ticas foliosas o gamet\u00f3fito est\u00e1 formado por unha banda inferior m\u00e1is ou menos subterr\u00e1nea desprovista de clorofila, sobre a que se desenvolven, grazas \u00e1 actividade dunha c\u00e9lula meristem\u00e1tica (do tecido de crecemento) de d\u00faas ou tres caras, unha serie de follas en disposici\u00f3n d\u00edstica ou tr\u00edstica. Dada a disposici\u00f3n dorsiventral que mostran a maior\u00eda das hep\u00e1ticas foliosas, a actividade da cara inferior da c\u00e9lula meristem\u00e1tica adoita orixinar os anfigastros ou folli\u00f1as situadas na cara ventral do tali\u00f1o. Tras a fecundaci\u00f3n, as c\u00e9lulas basais do novo espor\u00f3fito, constit\u00faen un tecido haustorial (chuchador parasito) que toma a auga e substancias nutritivas do gamet\u00f3fito. As c\u00e9lulas superiores orixinan o p\u00e9, e a parede da c\u00e1psula f\u00f3rmase a partir do anfitecio, que non ten neste caso m\u00e1is que unha capa de c\u00e9lulas. Nas hep\u00e1ticas talosas, como Marchantia, a estrutura do talo aplanado \u00e9 completa, e amosa na epiderme superior poros aer\u00edferos a modo de estomas. Seguidamente, o tecido clorof\u00edlico e de reserva. Na cara inferior son visibles os rizoides unicelulares e tam\u00e9n escamas pluricelulares que se interpretan como anfigastros. Os \u00f3rganos sexuais sit\u00faanse na parte superior de ramas especiais, anteride\u00f3foros e arquegoni\u00f3foros. O anteride\u00f3foro consta dun ped\u00fanculo alargado rematado por un disco amplo octolobulado onde se achan embutidos en criptas os anter\u00eddeos. O arquegoni\u00f3foro \u00e9 an\u00e1logo, mais os l\u00f3bulos est\u00e1n profundamente fendidos na madurez. Os arquegonios, que, orixinariamente f\u00f3rmanse na cara superior, debido a un repregamento subseguinte sit\u00faanse no inferior ao chegar a madurez. As pingas de auga, ao incidir sobre o disco do arquegoni\u00f3foro, arrastran os espermatozoides biflaxelados que poden incidir sobre o arquegoni\u00f3foro e fecundar a ovoc\u00e9lula. O cigoto desenvolve o embri\u00f3n e pode apreciarse o p\u00e9 ou tecido haustorial e o tecido espor\u00edfero que deriva do endotecio. Tras a meiose f\u00f3rmanse numerosas meiotosporas e el\u00e1teres (c\u00e9lulas est\u00e9riles do esporogonio) alargados. A c\u00e1psula \u00e1brese unha vez madura por catro ou seis valvas. Dentro das hep\u00e1ticas poden separarse varias ordes que, dos m\u00e1is primitivos aos m\u00e1is modernos, son: Calobryales, Jungermanniales, Metzgeriales, Sphaerocarpales e Marchantiales.\nMusc\u00edneas.\nA clase Musci, a m\u00e1is numerosa das bri\u00f3fitas, incl\u00fae aproximadamente 15.000 especies distribu\u00eddas en m\u00e1is de 600 x\u00e9neros que se agrupan en tres ordes: Bryales, Sphagnales e Andraeales. Viven por todo o mundo e moitos deles son pioneiros sobre substratos rochosos onde a vida \u00e9 moi desfavorable para os vexetais vasculares. O ciclo biol\u00f3xico dun musgo p\u00f3dese resumir do modo seguinte: Unha meiotospora xermina orixinando un protonema que na maior parte dos musgos ten forma filamentosa. Na parte superior do protonema, que \u00e9 clorof\u00edlico, dest\u00e1case por tabicaci\u00f3ns transversais oblicuas unha c\u00e9lula apiramidada que procrear\u00e1 por repetidas fendas en tres direcci\u00f3ns, o gamet\u00f3fito ou musgo propiamente dito. Cada unha desas c\u00e9lulas orixinadas pola actividade da apical, div\u00eddese ulteriormente en repetidas ocasi\u00f3ns. A parte interior de cada unha delas orixinar\u00e1 o tali\u00f1o e o exterior as follas. O tama\u00f1o que acada o gamet\u00f3fito \u00e9 xeralmente pequeno, e s\u00f3 nalg\u00fans musgos tropicais chega aos 50\u00a0cm. A pesar de ser o tali\u00f1o de estrutura moi primitiva, poden reco\u00f1ecerse nel alg\u00fans elementos condutores e mec\u00e1nicos. Os \u00f3rganos sexuais sit\u00faanse nos \u00e1pices das ramificaci\u00f3ns e habitualmente os masculinos adoitan estar pr\u00f3ximos aos femininos, a\u00ednda que en certas especies dioicas hai un dimorfismo sexual. Os anter\u00eddeos f\u00f3rmanse normalmente a partir dunha c\u00e9lula superficial por bisegmentaci\u00f3n. Os arquegonios, \u00e1s veces protexidos por follas especiais, presentan numerosas c\u00e9lulas na canle do pescozo. Unha vez realizada a fecundaci\u00f3n, grazas \u00e1 acci\u00f3n da auga como vector e \u00e1 sacarosa segregada polo arquegonio como substancia quimiotacticamente orientadora, o cigoto div\u00eddese transversalmente. A c\u00e9lula apical formar\u00e1, tras numerosas divisi\u00f3ns, a c\u00e1psula, mentres que a basal formar\u00e1 un tecido est\u00e9ril, tam\u00e9n diploide (v. cromosoma), que constituir\u00e1 o ped\u00fanculo da c\u00e1psula ou cogomelo. En andraeales e bryales o cogomelo \u00e9 de orixe gametof\u00edtica. Na formaci\u00f3n da c\u00e1psula dest\u00e1canse dous grupos de c\u00e9lulas ou tecidos, un externo ou anfitecio e outro interno ou endotecio. En bryales e andraeales o tecido f\u00e9rtil, que ha de orixinar as meiotosporas, deriva da capa externa do endotecio, mentres que en sphagnales faino da capa interna do mesmo. A columni\u00f1a f\u00f3rmase en todos eles a partir da capa interna do endotecio. A dehiscencia da c\u00e1psula var\u00eda coas ordes. En bryales real\u00edzase mediante un op\u00e9rculo e pos\u00faen uns dentes ou peristoma, con orixe na capa externa da c\u00e1psula, que colaboran na sa\u00edda das esporas. Os sphagn\u00e1les e andraeales carecen de peristoma, e nesta \u00faltima orde a c\u00e1psula \u00e1brese por catro fisuras lonxitudinais.\nAntoceratos.\nA clase Anthocerotae representa un pequeno grupo que durante moito tempo estivo inclu\u00eddo nas hep\u00e1ticas. Pos\u00fae unha soa Orde antocerotales, cunhas 300 especies inclu\u00eddas en cinco x\u00e9neros. O gamet\u00f3fito, taloso e de pequeno tama\u00f1o, mostra estomas en ambas as caras. O protonema est\u00e1 moi pouco desenvolvido e as c\u00e9lulas do tecido clorof\u00edlico presentan un s\u00f3 cloroplasto grande e un pirenoide. Nos espazos intercelulares \u00e9 com\u00fan que se achen cianobacterias do x\u00e9nero \"Nostoc\". Como xa se indicou, o anteridio ten un desenvolvemento end\u00f3xeno, mentres que o arquegonio \u00e9 epid\u00e9rmico e leva seis c\u00e9lulas na canle do pescozo. A diferenza de musgos e hep\u00e1ticas, a primeira divisi\u00f3n do cigoto, tras a fecundaci\u00f3n, \u00e9 habitualmente vertical e tras divisi\u00f3ns sucesivas f\u00f3rmanse d\u00faas capas de catro c\u00e9lulas cada unha. O desenvolvemento do espor\u00f3fito \u00e9 teoricamente ilimitado. As catro c\u00e9lulas basais orixinan o p\u00e9 ou parte est\u00e9ril que se embutir\u00e1 no gamet\u00f3fito para a toma das substancias nutritivas. As c\u00e9lulas superiores do embri\u00f3n son de crecemento continuo. Forman, a partir do endotecio, a columni\u00f1a e as c\u00e9lulas nais das meiotosporas e os pseudoel\u00e1teres, da capa interna do anfitecio. A dehiscencia da c\u00e1psula verif\u00edcase do \u00e1pice \u00e1 base. Os antocerados parecen estar relacionados filoxeneticamente, polo menos os seus arquetipos, con certas algas verdes. Os seus columni\u00f1as e espor\u00f3fitos lembran certas psilofitales f\u00f3siles."}
{"id": "126085", "revid": "89787", "url": "https://gl.wikipedia.org/wiki?curid=126085", "title": "Baobab", "text": "Baobab \u00e9 o nome com\u00fan dun x\u00e9nero, Adansonia, que cont\u00e9n oito especies de \u00e1rbores, orixinarias de Madagascar, o centro da diversidade con seis especies diferentes, \u00c1frica continental e mais Australia, cunha especie cada unha. A especie africana tam\u00e9n se d\u00e1 en Madagascar, por\u00e9n non \u00e9 nativa."}
{"id": "126086", "revid": "56817", "url": "https://gl.wikipedia.org/wiki?curid=126086", "title": "Mapa mental", "text": "Un mapa mental (en ingl\u00e9s, mind map) \u00e9 un diagrama usado para representar as palabras, ideas, tarefas ou outros conceptos ligados e dispostos radialmente ao redor dunha palabra clave ou dunha idea central.\nCaracter\u00edsticas.\nUtil\u00edzase para a xeraci\u00f3n, visualizaci\u00f3n, estrutura e clasificaci\u00f3n taxon\u00f3mica das ideas, e como axuda interna para o estudo, organizaci\u00f3n, soluci\u00f3n de problemas, toma de decisi\u00f3ns e escritura.\nTr\u00e1tase dun diagrama de representaci\u00f3n sem\u00e1ntica das conexi\u00f3ns entre as porci\u00f3ns de informaci\u00f3n. Presentando estas conexi\u00f3ns dun xeito gr\u00e1fico radial, non lineal, estimula un achegamento reflexivo a calquera tarefa de organizaci\u00f3n de datos, eliminando o est\u00edmulo inicial de establecer un marco conceptual intr\u00ednseco apropiado ou relevante ao traballo espec\u00edfico. Un mapa mental \u00e9 similar a unha rede sem\u00e1ntica ou modelo cognoscitivo pero sen restrici\u00f3ns formais nas clases de enlaces usados. Os elementos arr\u00e1nxanse intuitivamente segundo a importancia dos conceptos e organ\u00edzanse nas agrupaci\u00f3ns, as ramas ou as \u00e1reas. A formulaci\u00f3n gr\u00e1fica pode axudar \u00e1 memoria."}
{"id": "126087", "revid": "98629", "url": "https://gl.wikipedia.org/wiki?curid=126087", "title": "Musgo", "text": "Os musgos ou carrizas (\"Bryophyta sensu stricto\") son unha divisi\u00f3n do reino das plantas que comprende unhas 12.000 especies.\nSon plantas non vasculares que presentan un ciclo vital con alternancia de xeraci\u00f3ns heterof\u00e1sica e heterom\u00f3rfica, o gamet\u00f3fito desenvolve gametanxios, anteridios e arquegonios. Os arquegonios est\u00e1n rodeados por unha envoltura protectora de c\u00e9lulas est\u00e9riles. Tras a fecundaci\u00f3n o cigoto desenvolve un embri\u00f3n pluricelular (embri\u00f3fitos) alimentado pola c\u00e9lula nai. P\u00f3dense reproducir sexual ou asexualmente. A reproduci\u00f3n sexual real\u00edzase no interior do arquegonio. A reproduci\u00f3n asexual real\u00edzase mediante fragmentaci\u00f3n do gamet\u00f3fito, por xemaci\u00f3n do protonema. En xeral, segundo a especie acadan unha altura de 1 a 10 cm, a\u00ednda que existen algunhas especies de maior envergadura.\nOs esporanxios presentan unha envoltura de c\u00e9lulas est\u00e9riles. Pode aparecer unha cut\u00edcula que protexe \u00e1s c\u00e9lulas da evaporaci\u00f3n, pero \u00e9 moi fina, polo cal os bri\u00f3fitas perden axi\u00f1a a humidade. Pode aparecer un sistema condutor moi simplificado.\nCloroplastos con clorofila a e clorofila b, ademais de carotenoides; amid\u00f3n como material de reserva; paredes celulares con celulosa, carecen de lignina.\nHai unhas 24.000 especies.\nAnteriormente consider\u00e1banse clases desta divisi\u00f3n \u00e1s: \nDescrici\u00f3n.\nOs musgos son bri\u00f3fitas, e son plantas non vasculares. Poden ser distinguidos das Marchantiophyta (hep\u00e1ticas) polos seus rizoides multicelulares. Outras diferenzas non son universais para todos os musgos e todas as hep\u00e1ticas, pero a clara presenza do \"talo\", m\u00e1is propiamente chamado caulidio, pois carece da estrutura dun talo verdadeiro, ou de \"follas\", con maior precisi\u00f3n denominadas filidios pola mesma raz\u00f3n, claramente diferenciados, a carencia de follas profundamente lobuladas ou divididas en segmentos, e a ausencia de follas dispostas en tres filas, son caracter\u00edsticas distintivas dun musgo.\nAdemais de carecer de sistema vascular, a\u00ednda que pos\u00faen elementos celulares rudimentarios especializados na conduci\u00f3n de zume, os musgos te\u00f1en un ciclo biol\u00f3xico onde domina a forma do gamet\u00f3fito, \u00e9 dicir as c\u00e9lulas da planta son haploides a maior parte do seu ciclo vital. O corpo espor\u00f3fito (o corpo diploide) \u00e9 de breve duraci\u00f3n e dependente do gamet\u00f3fito. Isto est\u00e1 en contraste co patr\u00f3n presente na maior\u00eda das plantas superiores e a maior\u00eda dos animais. Nas planta vasculares, por exemplo, a xeraci\u00f3n haploide est\u00e1 representada polo pole e o \u00f3vulo, mentres que a xeraci\u00f3n diploide \u00e9 a planta con flores.\nOs musgos desempe\u00f1an un importante papel nos ecosistemas en que se atopan. Os musgos rete\u00f1en a humidade do chan e evitan a s\u00faa degradaci\u00f3n, e ademais constit\u00faen un importante refuxio de pequenos invertebrados. A recolecci\u00f3n indiscriminada de musgos pode resultar moi agresiva co medio e provocar importantes danos nos nosos ecosistemas.\nCiclo de vida.\nA maior\u00eda das plantas te\u00f1en unha dobre porci\u00f3n de cromosomas nas s\u00faas celas (diploide, \u00e9 dicir cada cromosoma existe conxuntamente cun par que pos\u00fae a mesma informaci\u00f3n xen\u00e9tica), mentres que os musgos (e outras bri\u00f3fitas) pos\u00faen un \u00fanico conxunto de cromosomas (haploide, \u00e9 dicir cada cromosoma existe en forma dunha \u00fanica copia dentro da c\u00e9lula). Existen per\u00edodos durante o ciclo de vida do musgo cando pos\u00faen un conxunto completo de cromosomas apareados pero isto s\u00f3 ocorre durante a etapa de espor\u00f3fito.\nA vida do musgo comeza a partir dunha espora haploide, que xermina creando un protonema, que \u00e9 ou ben unha masa de filamentos ou un falso talo (plano e con forma de talo). Esta \u00e9 unha etapa transici\u00f3n na vida do musgo. Do protonema medra o gamet\u00f3fito (\"portador de gametos\") que se diferenza en caulidios e filidios (\"micr\u00f3filos\"). Dos extremos dos caulidios ou ramas desenv\u00f3lvense os \u00f3rganos sexuais dos musgos. Os \u00f3rganos femininos son chamados arquegonios e son protexidos por un grupo de follas modificadas chamadas perichaetum (plural, perichaeta). O arquegonio pos\u00fae un pescozo polo cal se desliza a materia xen\u00e9tico masculino. Os \u00f3rganos masculinos son chamados anter\u00eddeos e at\u00f3panse contidos por follas modificadas chamadas perigonios.\nOs musgos poden ser dioicos ou monoicos (comparable a monoecio). No caso de musgos dioicos, os \u00f3rganos sexuais masculinos e femininos son portados por diferentes plantas gamet\u00f3fitas. En musgos monoicos (tam\u00e9n chamados autoicos), existen na mesma planta. En presenza de auga, o esperma nada desde o anter\u00eddeo at\u00e9 a arquegonio e ten lugar a fecundaci\u00f3n, que resulta na produci\u00f3n dun espor\u00f3fito diploide. O esperma dos musgos \u00e9 biflaxelado, \u00e9 dicir pos\u00fae dous flaxelos que lle axudan na s\u00faa propulsi\u00f3n. Sen auga, a fecundaci\u00f3n non pode producirse. Logo da fecundaci\u00f3n, o espor\u00f3fito inmaturo despr\u00e1zase a trav\u00e9s do conduto do arquegonio. A maduraci\u00f3n do espor\u00f3fito toma aproximadamente entre tres e seis meses. O corpo do espor\u00f3fito comprende un longo ped\u00fanculo, chamado cogomelo, e unha c\u00e1psula coroada por unha cuberta chamada op\u00e9rculo. A c\u00e1psula e o op\u00e9rculo at\u00f3panse \u00e1 s\u00faa vez protexidas por unha caliptra haploide que son os restos do conduto do arquegonio. A caliptra polo xeral despr\u00e9ndese cando a c\u00e1psula alcanza a madurez. Dentro da c\u00e1psula, as c\u00e9lulas produtoras de esporas sofren meiose para formar esporas haploides, a partir das cales o ciclo se repite. Nalg\u00fans musgos a abertura da c\u00e1psula at\u00f3pase rodeada por un conxunto de dentes chamados peristoma.\nNalg\u00fans musgos, prod\u00facense estruturas verdes vexetativas chamadas xemas sobre os filidios, que poden desprenderse e formar novas plantas sen a necesidade de recorrer ao ciclo de fecundaci\u00f3n. Isto constit\u00fae un m\u00e9todo de reproduci\u00f3n asexual.\nClasificaci\u00f3n.\nCh\u00e1manse bri\u00f3fitas \"sensu stricto\" aos musgos exclusivamente. Ch\u00e1manse bri\u00f3fitas en sentido amplo a todos os grupos de plantas embri\u00f3fitas non vasculares, que incl\u00faen musgos, hep\u00e1ticas e antocerotas. Hoxe en d\u00eda s\u00e1bese que \u00e9 un grupo parafil\u00e9tico, polo que modernamente se tende a usar \"Bryophyta\" s\u00f3 para musgos, e os outros dous grupos clasif\u00edcanse nas s\u00faas propias divisi\u00f3ns, a\u00ednda que as relaci\u00f3ns dentro do grupo a\u00ednda non est\u00e1n acordadas por todas as an\u00e1lises filoxen\u00e9ticas. As Bryophyta sensu lato est\u00e1n compostas polos grupos monofil\u00e9ticos: \nA divisi\u00f3n Bryophyta (no sentido restrinxido moderno) ref\u00edrese especificamente aos musgos. Parecen ser os parentes vivos m\u00e1is pr\u00f3ximos \u00e1s plantas vasculares. Os musgos agr\u00fapanse en oito clases: \nAs clases Andreaeopsida e Andreaeobryopsida dist\u00ednguense do resto por ter rizoides biseriados (d\u00faas filas de c\u00e9lulas), o protonema multiseriado (moitas filas de c\u00e9lulas), e o esporanxio, dividido en varias li\u00f1as lonxitudinais. A maior\u00eda te\u00f1en c\u00e1psulas que se abren na parte superior.\nA clase Sphagnopsida, componse de dous x\u00e9neros, \"Ambuchanania\" e \"Sphagnum\". Estes musgos forman densas masas. As follas do \"Sphagnum\" te\u00f1en grandes c\u00e9lulas mortas que se alternan con c\u00e9lulas vivas fotosint\u00e9ticas. Devanditas c\u00e9lulas mortas almacenan auga. Difer\u00e9ncianse das outras clases pola caracter\u00edstica antes mencionada, e por: a ramificaci\u00f3n \u00fanica, o protonema taloso (plano e expandido), e un esporanxio que se abre de xeito explosivo.\nA clase Polytrichopsida ten follas con \"lamelas\", unha especie de aletas nas follas que axudan a conservar a humidade. Tam\u00e9n se diferencian do resto das clases noutros detalles do seu desenvolvemento e anatom\u00eda, en xeral son m\u00e1is grandes que a maior\u00eda dos outros musgos, como o caso de \"Polytrichum commune\" que forma masas de at\u00e9 40 cent\u00edmetros de altura. De feito, o musgo m\u00e1is alto da terra, pertence a unha especie desta clase, \"Dawsonia superba\" natural de Nova Zelandia e Australia.\nA clase Bryopsida \u00e9 o grupo m\u00e1is diverso; m\u00e1is do 95% das especies de musgos pertencen a esta clase.\nHistoria xeol\u00f3xica.\nOs rexistros f\u00f3siles de musgos son escasos, debido \u00e1 s\u00faa constituci\u00f3n delgada e natureza fr\u00e1xil. Recuper\u00e1ronse musgos f\u00f3siles do per\u00edodo permiano da Ant\u00e1rtida e Rusia; a\u00ednda que se sostivo que f\u00f3siles de sistemas tubulares do Sil\u00farico son en realidade os restos macerados de musgo calyptr\u00e6.\n\u00c9 precisamente no Sil\u00farico hai uns 450 mill\u00f3ns de anos que as plantas ademais do medio acu\u00e1tico, comezan a colonizar as superficies emerxidas da Terra, os estudos filoxen\u00e9ticos (e especialmente os rastrexos xen\u00e9ticos) sinalan que as primeiras plantas colonizadoras de superficies emerxidas foron musgos semellantes ao \"Physcomitrella patens\".\nH\u00e1bitat.\n Os musgos at\u00f3panse principalmente en \u00e1reas de luz escasa e h\u00famidas, sen importar a latitude. Os musgos son com\u00fans en \u00e1reas selv\u00e1ticas ou con grandes precipitaci\u00f3ns e nos bordos de cursos de auga. Os musgos tam\u00e9n se atopan en gretas entre as pedras que pavimentan r\u00faas h\u00famidas da cidade. Alg\u00fans tipos adapt\u00e1ronse \u00e1s condici\u00f3ns urbanas e at\u00f3panse soamente en cidades. Algunhas especies son enteiramente acu\u00e1ticas, por exemplo o \"antipyretica de Fontinalis\", e outras tales como o \"Sphagnum\" habitan os pantanos e canles de baixo caudal. Tales musgos acu\u00e1ticos ou semi-acu\u00e1ticos poden exceder con fartura as lonxitudes t\u00edpicas dos musgos que se asentan na terra. As plantas individuais 20\u201330\u00a0cm ou m\u00e1is de longo son com\u00fans no \"Sphagnum\" por exemplo.\nOnde queira que se asenten, os musgos requiren humidade para sobrevivir debido ao tama\u00f1o pequeno e ao delgado dos seus tecidos, a carencia de cut\u00edcula (cuberta cerosa para previr perda de auga), e a necesidade de auga para que ocorra a fertilizaci\u00f3n. Alg\u00fans musgos poden sobrevivir desecados, recobrando a vida dentro dalgunhas horas de ser rehidratados. No hemisferio norte, o lado norte de \u00e1rbores e rocas ten xeralmente m\u00e1is musgos de media que outras orientaci\u00f3ns. Isto d\u00e9bese \u00e1 carencia de suficiente auga para a reproduci\u00f3n no lado que olla ao sol. Ao sur do ecuador ocorre exactamente o contrario. En fragas densas nas que a luz do sol non penetra, os musgos medran igualmente ben en toda a contorna das \u00e1rbores.\nCultivo.\nEn certos pa\u00edses consid\u00e9rase ao musgo unha mala herba no c\u00e9spede, a\u00ednda que no Xap\u00f3n d\u00e9ixase medrar deliberadamente nos xard\u00edns xaponeses ou bonsai e son un elemento de adorno de xard\u00edns antigos de templos e fermosas escenas de fragas. O musgo evoca un sentido de calma, antig\u00fcidade, embelecendo escenas de xard\u00edns. O cultivo do musgo in\u00edciase a mi\u00fado empregando mostras trasplantadas de musgo tomadas de sitios naturais mediante un bolso que ret\u00e9n as condici\u00f3ns de humidade. Con todo, o musgo pode ser extremadamente dif\u00edcil de manter lonxe f\u00f3ra dos seus sitios de ocorrencia naturais dado a sensibilidade que pos\u00fae \u00e1s condici\u00f3ns de luz, humidade e circulaci\u00f3n do aire. As esporas do musgo lib\u00e9ranse e depos\u00edtanse en forma constante en superficies expostas; aquelas superficies e a s\u00faa contorna que pos\u00faan as caracter\u00edsticas adecuadas para certa especie do musgo ser\u00e1n colonizadas por musgo dentro dalg\u00fans anos pola exposici\u00f3n ao vento e a choiva. O musgo pode desenvolverse sobre certos materiais de caracter\u00edsticas porosas bos para reter humidade tales como ladrillo, madeira e certas mesturas de concreto. As superficies p\u00f3dense acondicionar con substancias acedas, inclu\u00edndo soro, iogur, ouri\u00f1os, e depositar unha mestura de mostra do musgo, auga e compost para asentar unha colonia.\nInhibici\u00f3n do crecemento do musgo.\nP\u00f3dese inhibir o crecemento do musgo de varios xeitos: \nO alto tr\u00e1nsito ou a intervenci\u00f3n da cama de musgo manualmente co uso dun anci\u00f1o, tam\u00e9n afectar\u00e1n o crecemento.\nO uso de produtos que conte\u00f1en sulfato ferroso ou sulfato ferroso de amonio, permiten eliminar o musgo. Estes ingredientes at\u00f3panse tipicamente en produtos comerciais para o control de musgo e fertilizantes. A eliminaci\u00f3n do musgo non previr\u00e1 que volva a xerminar, a menos de que se rematen as condici\u00f3ns favorables para o seu desenvolvemento.\nViveiros para musgo.\nUnha moda pasaxeira que se desenvolveu a fins do s\u00e9culo XIX de recoller musgo, conduciu ao establecemento de viveiros para musgo en moitos xard\u00edns brit\u00e1nicos e estadounidenses. O viveiro constr\u00faese tipicamente de list\u00f3ns de madeira, cunha cobertura plana, est\u00e1 aberto polo seu lado do norte (para manter a sombra). As mostras do musgo instal\u00e1banse nas gretas entre os list\u00f3ns de madeira. O viveiro do musgo era humedecido regularmente para manter as condici\u00f3ns apropiadas para o seu crecemento.\nComercio.\nExiste un importante mercado de musgos salvaxes colleitados. As principais aplicaci\u00f3ns para o musgo son en floricultura, e a decoraci\u00f3n caseira. Musgo en descomposici\u00f3n do x\u00e9nero \"Sphagnum\" \u00e9 o compo\u00f1ente principal da turba, que se extrae para ser usada como combustible, como agregado a chan para horticultura, e para afumar malte durante a produci\u00f3n de whisky escoc\u00e9s.\nO Sphagnum, xeralmente das especies \"cristatum\" e \"subnitens\", \u00e9 cultivado mentres a\u00ednda est\u00e1 a medrar e s\u00e9case para ser empregado en viveiros e horticultura como un medio para plantar sementes.\nEst\u00e1 a crecer a preocupaci\u00f3n nas partes do mundo onde este comercio est\u00e1 a crecer, ese dano ambiental significativo pode ser causado por cultivar comercialmente turba.\nNa segunda guerra mundial, os musgos do x\u00e9nero \"Sphagnum\" foron empregados como preparaci\u00f3ns de primeiros auxilios en feridas dos soldados, pois estes musgos son moi absorbentes e te\u00f1en caracter\u00edsticas anti-bacterianas suaves. Alg\u00fans pobos na antig\u00fcidade empreg\u00e1rono como cueiro debido \u00e1 s\u00faa alta absorbancia. Nas zonas rurais do Reino Unido, o \"Fontinalis antipyretica\" foi empregado tradicionalmente para extinguir os lumes pois se atopaba en grandes cantidades nos r\u00edos de caudal reducido e o musgo reti\u00f1a grandes volumes de auga que axudaban a extinguir as chamas. Este uso hist\u00f3rico at\u00f3pase reflectido no seu nome espec\u00edfico en lat\u00edn/grego, cuxo significado aproximado \u00e9 -contra o lume-. En Finlandia os musgos de turba foron utilizados para fabricar pan durante \u00e9pocas de fame negra.\nV\u00e9xase tam\u00e9n.\nLigaz\u00f3ns externas.\n "}
{"id": "126095", "revid": "98629", "url": "https://gl.wikipedia.org/wiki?curid=126095", "title": "RDS Arena", "text": "O RDS Arena \u00e9 un estadio de multi\u00fasos de Dubl\u00edn, Leinster (Irlanda) pertencente \u00e1 Royal Dublin Society (RDS). O estadio foi usado orixinalmente para eventos ecuetres, inclu\u00eddo o Dublin Horse Show anual, que tivo lugar por vez primeira en 1868. O estado foi adquirido pola Royal Dublin Society en 1879. O RDS Arena \u00e9 a casa do Leinster Rugby do Pro14, a\u00ednda que tam\u00e9n \u00e9 utilizado \u00e1s veces polos Shamrock Rovers, a selecci\u00f3n de f\u00fatbol de Irlanda e o St. Patrick's Athletic. A selecci\u00f3n de rugby de Irlanda xogou neste estadio fronte a Fixi en novembro de 2009. Neste estadio tam\u00e9n se adoitan facer concertos e acolleu un evento da WWE."}
{"id": "126096", "revid": "1660", "url": "https://gl.wikipedia.org/wiki?curid=126096", "title": "Orchidaceae", "text": ""}
{"id": "126097", "revid": "89787", "url": "https://gl.wikipedia.org/wiki?curid=126097", "title": "Joseph Jenkins Roberts", "text": "Joseph Jenkins Roberts, nado o 15 de marzo de 1809 e finado o 24 de febreiro de 1876, foi o primeiro Presidente de Liberia, exercendo o cargo entre os per\u00edodos de 1848 a 1856 e de 1872 a 1876.\nTraxectoria.\nRoberts naceu como un home libre, de ascendencia mixta africana e europea, e creceu en Norfolk, Virxinia, nos Estados Unidos. Estudou na Norfolk Academy e na Maury High School. Trasladouse m\u00e1is tarde a Petersburg, Virxinia, onde traballou no negocio de barcos da familia. En 1829, a s\u00faa familia trasladouse a Liberia e estabeleceu unha tenda comercial en Monrovia. En 1839, Roberts converteuse no tenente gobernador de Liberia e m\u00e1is tarde, no seu gobernador, entre os anos 1841 e 1848. Est\u00e1 considero o pai de Liberia e axudou a que esta conseguise a s\u00faa independencia no ano 1847, convert\u00e9ndose el mesmo no primeiro presidente do pa\u00eds."}
{"id": "126098", "revid": "23204", "url": "https://gl.wikipedia.org/wiki?curid=126098", "title": "S\u00e9palo", "text": "Os s\u00e9palos son unha das pezas constituintes da flor, que se sit\u00faan no verticilo m\u00e1is externo desta. Son estruturas foli\u00e1ceas, normalmente menores e m\u00e1is consistentes que os p\u00e9talos, e na maior parte dos casos te\u00f1en a funci\u00f3n primordial de protexer o gomo florar, pech\u00e1ndose sobre este. O conxunto de s\u00e9palos dunha flor \u00e9 co\u00f1ecido como c\u00e1liz.\nOs s\u00e9palos son xeralmente esverdeados, mais, como case todas as partes dunha planta, asumen unha incrible variedade de formas e funci\u00f3ns, de acordo con cada especie.\nNa familia Malpighiaceae, por exemplo, a face dorsal dos s\u00e9palos presentan gl\u00e1ndulas de \u00f3leo, que \u00e9 recollido por abellas cando estas acidentalmente, polinizan a flor. Nalgunhas Euphorbiaceae, as flores non te\u00f1en p\u00e9talos, e os s\u00e9palos asumen a funci\u00f3n de atraer polinizadores. Adaptaci\u00f3ns extremas con ese fin tam\u00e9n poden ser observados na familia Aristolochiaceae. En Theaceae, algunhas especies conservan os s\u00e9palos mesmo durante o desenvolvemento do froito, talvez como unha protecci\u00f3n adicional contra predadores. En Lecythidaceae os s\u00e9palos non pasan de estruturas reducidas e con aspecto semellante ao restante do c\u00e1liz, ofuscado pola exuberancia dos p\u00e9talos e estames, e aparentemente sen funci\u00f3n."}
{"id": "126099", "revid": "5863", "url": "https://gl.wikipedia.org/wiki?curid=126099", "title": "Trasluz (revista)", "text": "Trasluz, co subt\u00edtulo \"Lukus\", \u00e9 o nome dunha revista biling\u00fce en galego e castel\u00e1n fundada na cidade de Lugo no ano 2008, coa vocaci\u00f3n de p\u00f3r en valor as riquezas da provincia luguesa a nivel paisax\u00edstico, empresarial ou gastron\u00f3mico, en palabras tanto de literatos como de pol\u00edticos ou xornalistas. At\u00e9 o momento te\u00f1en escrito nela persoeiros que van dende Ricardo Varela S\u00e1nchez ou Fernando Blanco \u00c1lvarez at\u00e9 Dar\u00edo Xoh\u00e1n Cabana ou Claudio Rodr\u00edguez Fer. As\u00ed, a editorial do primeiro n\u00famero di o seguinte:\nA edici\u00f3n da revista corre a cargo de Ernesto S\u00e1nchez Pombo e os n\u00fameros da mesma correp\u00f3ndense coas estaci\u00f3ns do ano, sendo o primeiro deles o do inverno de 2008."}
{"id": "126101", "revid": "5132", "url": "https://gl.wikipedia.org/wiki?curid=126101", "title": "Ulster Rugby", "text": "O Ulster Rugby(en ) \u00e9 un dos catro equipo profesionais provinciais de rugby da Illa de Irlanda. O club compite no Pro14 e na Copa de Campi\u00f3ns (Champions Cup). O equipo representa \u00e1 secci\u00f3n do Ulster da Irish Rugby Football Union (IRFU), sendo as\u00ed o responsable do rugby na provincia, a cal comprende Irlanda do Norte (Antrim, Armagh, Derry, Down, Fermanagh e Tyrone) e tres condados da Rep\u00fablica de Irlanda (Donegal, Monaghan e Cavan.\nO equipo do Ulster foi fundado oficialmente en 1879, \u00e1 vez que os equipos das provincias de Leinster e Munster, sendo o de Connacht fundado unha d\u00e9cada despois en 1889. Por\u00e9n, o primeiro xogo interprovincial entre representantes das provincias xa se disputara en 1875. O estadio do equipo \u00e9 o Ravenhill Stadium de Belfast en Irlanda do Norte, recinto con capacidade para 18.196 espectadores. Entre os principais t\u00edtulos obtidos polo club, est\u00e1n unha Champions Cup (1999) e un Pro14 (2006).\nElenco.\nOs seguintes son os xogadores do Ulster para o Pro14 de 2019\u221220.\nXogadores destacados.\nBritish and Irish Lions.\nOs seguintes xogadores al\u00e9n de xogaron cos British and Irish Lions.\nAdestradores.\nOs seguintes son os adestradores do Ulster desde o inicio da era profesional.\nPalmar\u00e9s.\nEuropean Rugby Champions Cup\nPro14 \nCeltic Cup\nIrish Inter-Provincial Championships"}
{"id": "126105", "revid": "98629", "url": "https://gl.wikipedia.org/wiki?curid=126105", "title": "Connacht Rugby", "text": "O Connacht Rugby (en irland\u00e9s: \"Rugba\u00ed Connachta\") \u00e9 un dos catro equipo profesionais provinciais de rugby da Illa de Irlanda. O club compite no Pro14 e na Copa de Campi\u00f3ns Europea de Rugby. O equipo representa \u00e1 secci\u00f3n de Connacht da Irish Rugby Football Union (IRFU), sendo as\u00ed o responsable do rugby na provincia. O Connacht xoga os seus partidos como local no Galway Sportsgrounds, recinto con capacidade para 8.100 espectadores. A cor principal do club \u00e9 o verde, a cal utilizan na camisola local do equipo. Por outra banda, na camisola visitante utilizan o azul, unha das cores tradicionais da provincia. O emblema do equipo \u00e9 unha versi\u00f3n modificada da bandeira provincial, a cal consiste nunha aguia e nun brazo portando unha espada.\nConnacht ten unha base de xogadores moi pequena en comparaci\u00f3n con outras provincias irlandesas debido en parte \u00e1 pouca poboaci\u00f3n da provincia e a gran popularidade que te\u00f1en na mesma os Deportes Ga\u00e9licos coma o hurling e o f\u00fatbol ga\u00e9lico. Connacht ten tan s\u00f3 un 8% do total dos xogadores de rugby irlandeses actualmente, a pesar de que o rugby experimentou un crecemento nos \u00faltimos anos. Esta expansi\u00f3n tam\u00e9n se ve reflicitda na venda de entradas, sobre todo desde a primeira temporada na que o club participou na Heineken Cup. O maior \u00e9xito do club chegou no ano 2016 cando sorpresivamente conseguiron o seu primeiro t\u00edtulo do Pro12 (actual Pro14) tras vencer \u00e1 provincida de Leinster na final. Os medios de comunicaci\u00f3n compararon esta vitoria coa do t\u00edtulo do Leicester City na Premier League de f\u00fatbol dese mesmo ano.\nHistoria.\nO equipo proivincial de Connacht foi fundado en 1885 e os clubs aos que representaba eran Ballinasloe, Castlebar, Galway Town, Galway Grammar School, Queen College Galway e Ranelagh School Athlone. Ballinasloe, ao igual que Buccaneers RFC, Castlebar e Queens College (agora UCG) sobreviviron. Connacht foi o primeiro equipo provincial irland\u00e9s en ga\u00f1ar en Francia e Inglaterra en 1997. O equipo foi cuarto finalista da European Challenge Cup 1997\u221298, e na temporada 2001\u221202 foi semifinalista da Celtic League, a\u00ednda que unicamente chegou aos cuartos de final na temporada 2002\u221203.\nNa temporada 2003\u221204 chegaron \u00e1s semifinais da European Challenge Cup, nas que un ensaio a 12 minutos para o remate do partido de volta fronte os Harlequins privou aos irlandeses de meterse na final por primeira vez na s\u00faa historia, chegando os ingleses \u00e1 final que posteriormente ga\u00f1ar\u00edan ap\u00f3s ga\u00f1ar por un apertado 26 a 27 fronte ao Clermont Auvergne no Madejski Stadium de Reading. Tam\u00e9n nesa tempada acadaron as semifinais da Celtic Cup. Na temporada 2004\u221205 continuaron coa s\u00faa boa forma, chegando novamente \u00e1s semifinais da European Challenge Cup, nas que novamente caeron fronte a un equipo ingl\u00e9s, desta vez os Sale Sharks, que finalmente se far\u00edan co t\u00edtulo ao ga\u00f1ar na final por un contundente 27 a 3 aos franceses da Section Paloise.\nNa temporada 2011\u201312 o Connacht consegue a s\u00faa primeira participaci\u00f3n na Heineken Cup debido \u00e1 vitoria do Leinster no torneo a temporada anterior. Isto \u00e9 debido a que os campi\u00f3ns do torneo ti\u00f1an grantida a s\u00faa participaci\u00f3n na seguinte edici\u00f3n, e como o Leinster xa estaba clasificado, a praza pasaba ao seguinte mellor equipo clasificado do mesmo pa\u00eds. Esta participaci\u00f3n no principal torneo de clubs europeo, fixo que a popularidade do equipo medrase significativamente. De feito, por primeira vez na s\u00faa historia, conseguiron m\u00e1is de 3.000 abonados, aumentando a asistencia de p\u00fablico un 105% con respecto \u00e1 temporada anterior. Na competici\u00f3n europea o equipo finalizou en \u00faltimo lugar do seu grupo, conseguindo tan s\u00f3 ga\u00f1ar por 9\u20138 aos Harlequins no Sportsgrounds. Na temporada 2015\u221216 o Connacht consegue sorpresivamente o seu primeiro t\u00edtulo de liga. O equipo terminou en temporada regular en segundo lugar tras Leinster, o que lle permitiu xogar as semifinais ante os Glasgow Warriors. Tras vencer ao equipo escoc\u00e9s por 16\u201311, na final os de Connacht conseguiron vencer por 20\u201310 a Leinster no Murrayfield Stadium. Este triunfo foi comparado coa vitoria do Leicester City na Premier League desa mesma temporada.\nCores e escudo.\nA aguia e o brazo suxeitando unha espada do escudo do Connacht Rugby est\u00e1 extra\u00eddo da bandeira da Provincia de Connacht. A orixe do escudo de armas dise que ven de Ruaidr\u00ed Ua Conchobair, Rei de Connacht, quen as recibiu de Schottenkloster, un mosteiro irland\u00e9s fundado en Ratisbona no s\u00e9culo XI. As actuais cores do equipo consisten nunha camisola en dous tons de verde, con pantal\u00f3ns e medias da mesma cor. A presenza do verde nas cores do equipo \u00e9 desco\u00f1ecida, xa que non aparece por ningures na bandeira da provincia, a cal \u00e9 azul, branco e negra. Con todo, estas cores si aparecen no uniforme suplente do equipo.\nElenco.\nOs seguintes son os xogadores de Connacht para o Pro14 de 2019\u221220.\nXogadores destacados.\nIrlanda.\nA seguinte \u00e9 unha lista de xogadores de Connacht internacionais con .\nBritish and Irish Lions.\nOs seguintes xogadores xogaron cos British and Irish Lions.\nInternacionais.\nOs seguintes son xogadores de Connacht que foron internacionais con selecci\u00f3ns diferentes \u00e1 irlandesa.\nCapit\u00e1ns.\nOs seguintes son os capit\u00e1ns de Connacht desde o comezo da era profesional.\n! Xogador !! Temporadas"}
{"id": "126109", "revid": "5863", "url": "https://gl.wikipedia.org/wiki?curid=126109", "title": "Eduardo Fajardo", "text": "Eduardo Mart\u00ednez Fajardo, nado no Mosteiro (Meis) o 14 de agosto de 1924 e morto en M\u00e9xico o 4 de xullo de 2019, foi un actor de cinema galego. Traballou en arredor de 160 filmes entre 1947 e 2002, salientando o seu importante rol dentro do Spaghetti Western.\nTraxectoria.\nDe adolescente marchou a Santander a facer o Bacharelato. Entre 1942 e 1946 traballou como actor de dobraxe. Iniciouse no cinema en \"H\u00e9roes del 95\" (Ra\u00fal Alfonso, 1947). Os seus primeiros papeis foron como actor secundario en filmes que acadaron certa sona no seu momento, como \"Locura de amor\" (Juan de Ordu\u00f1a, 1948), \"Balarrasa\" (Jos\u00e9 Antonio Nieves Conde, 1950) ou \"Alba de Am\u00e9rica\" (Juan de Ordu\u00f1a, 1951).\nEn 1953 trasladouse a M\u00e9xico, onde compaxinou a participaci\u00f3n no cinema con aparici\u00f3ns televisivas. Regresou a Espa\u00f1a e retomou a carreira cinematogr\u00e1fica, cunha fren\u00e9tica actividade que o levou a participar at\u00e9 nunha media de quince t\u00edtulos anuais, abundando os papeis de vil\u00e1n en Spaghetti Westerns.\nNa s\u00faa etapa final compaxinou o cinema e a dobraxe con aparici\u00f3ns televisivas en series como \"La Barraca\" (1979), \"Os gozos e as sombras\" (1982) ou \"Tristeza de amor\" (1986).\nParticipou tam\u00e9n en obras de teatro, pasando da actuaci\u00f3n (\"Candida\", 1985) \u00e1 direcci\u00f3n co proxecto \"Teatro sin barreras\" para persoas con discapacidade, do que \u00e9 responsable desde 2002."}
{"id": "126110", "revid": "22570", "url": "https://gl.wikipedia.org/wiki?curid=126110", "title": "P\u00e9talo", "text": "En bot\u00e1nica, o p\u00e9talo \u00e9 unha folla florar que forma parte da corola dunha flor. \u00c9 a parte interior do perianto, o cal comprende as partes est\u00e9riles dunha flor. \nNunha flor \"t\u00edpica\" os p\u00e9talos son rechamantes e coloreados, e rodean as partes reprodutivas.\nO n\u00famero de p\u00e9talos nunha flor \u00e9 indicativo da clasificaci\u00f3n da planta: dicotiled\u00f3neas, que t\u00edpicamente te\u00f1en catro ou cinco p\u00e9talos; e monocotiled\u00f3neas, que te\u00f1en tres ou alg\u00fan m\u00faltiplo de tres p\u00e9talos. A funci\u00f3n principal dos p\u00e9talos ou a corola \u00e9 a de atraer aos polinizadores.\nExiste unha considerable variaci\u00f3n na forma dos p\u00e9talos entre as plantas. Os p\u00e9talos poden estar unidos na base, formando un \"tubo floral\". Nalgunhas flores, o perianto enteiro forma unha cunca (chamada \"tubo de c\u00e1liz\") rodeando o xineceo, con s\u00e9palos, p\u00e9talos, e estames unidos ao bordo da cunca.\nAs flores dalgunhas especies carecen ou reduciron moito os seus p\u00e9talos. Son chamadas \"ap\u00e9talas\". Exemplos de flores con periantios moi reducidos poden ser vistos entre as gram\u00edneas. Isto \u00e9 caracter\u00edstico de plantas polinizadas polo vento que non necesitan atraer a polinizadores (chamadas plantas anem\u00f3filas).\nAnatom\u00eda.\nA estrutura de t\u00e9palos e p\u00e9talos \u00e9 similar \u00e1 dos s\u00e9palos. As paredes das c\u00e9lulas epid\u00e9rmicas frecuentemente son convexas ou papilosas, especialmente na cara adaxial. En moitos p\u00e9talos, como os de \"Brassica napus\", as papilas son c\u00f3nicas, cun engrosamento cuticular marcado no \u00e1pice, e estr\u00edas radiais cara \u00e1 base. Suxeriuse que estes engrosamentos permiten unha difusi\u00f3n parella da luz emerxente, de xeito que o brillo dos p\u00e9talos \u00e9 uniforme en calquera \u00e1ngulo de iluminaci\u00f3n.\nAlgunhas c\u00e9lulas epid\u00e9rmicas dos p\u00e9talos son osm\u00f3foros, conte\u00f1en aceites esenciais que imparten a fragrancia caracter\u00edstica \u00e1s flores. O mes\u00f3filo xeralmente non presenta par\u00e9nquima clorofiliano, sen\u00f3n par\u00e9nquima fundamental.\nCor dos p\u00e9talos.\nA cor dos p\u00e9talos resulta da presenza de pigmentos. En moitas flores as c\u00e9lulas presentan cromoplastos con pigmentos carotenoides (vermellos, alaranxados, amarelos). Os pigmentos m\u00e1is importantes son os flavonoides, principalmente antocianinas, que se atopan disoltos no mollo celular; os pigmentos b\u00e1sicos son pelargonidina (vermello), cianidina (violeta), e delfinidina (azul), os flavonois (amarelos ou cor marfil). A cor dos pigmentos antoci\u00e1nicos depende do pH do mollo celular: en \"Brunfelsia australis\" (azucena do monte) as flores son viol\u00e1ceas, ao envellecer v\u00f3lvense brancas por un cambio no pH.\nA cor branca de moitas flores, por exemplo \"Magnolia grandiflora\", d\u00e9bese ao fen\u00f3meno de reflexi\u00f3n total da luz. Os p\u00e9talos poden presentar espazos de aire en posici\u00f3n subepid\u00e9rmica ou unha capa de c\u00e9lulas con abundantes grans de amid\u00f3n, e en ambos os casos a luz refl\u00edctese. As cores escuras, d\u00e9bense a unha absorci\u00f3n total da luz operada por pigmentos complementarios. En \"Tulipa gesneriana\" (tulip\u00e1n negro) hai antocianina azul nas c\u00e9lulas epid\u00e9rmicas e caroteno amarelo nas subepid\u00e9rmicas.\nNalgunhas especies as partes basales dos p\u00e9talos conte\u00f1en un flavonolgluc\u00f3sido chamado chalcona, que absorbe a luz ultravioleta, convert\u00e9ndoas en \"gu\u00edas de n\u00e9ctar\" para os insectos polinizadores. Esta cor particular, visible s\u00f3 para os insectos, denom\u00ednase \"p\u00farpura de abellas\"."}
{"id": "126111", "revid": "1505", "url": "https://gl.wikipedia.org/wiki?curid=126111", "title": "C\u00e1liz (bot\u00e1nica)", "text": "O c\u00e1liz, en Bot\u00e1nica, \u00e9 o verticilo externo nas flores con perianto heteroclam\u00eddeo, \u00e9 dicir, con d\u00faas clases de pezas. Componse de s\u00e9palos, que son follas florais est\u00e9riles, xeralmente verdes e de consistencia herb\u00e1cea. Ten funci\u00f3n protectora.\nCaracter\u00edsticas.\nSe os s\u00e9palos est\u00e1n libres entre eles, o c\u00e1liz ch\u00e1mase \"dialis\u00e9palo\", mentres que se est\u00e1n unidos ch\u00e1mase \"gamos\u00e9palo\" como no \"caravel\" \"(Dianthus caryophyllus\", cariofil\u00e1ceas) ou o \"seibo\" \"(Erythrina crista-galli\" (leguminosas).\nCando o c\u00e1liz \u00e9 gamos\u00e9palo p\u00f3dense distinguir tres partes ben definidas: o \"tubo\", que \u00e9 a porci\u00f3n na cal os s\u00e9palos est\u00e1n unidos; a \"gorxa\", que \u00e9 o sitio na os s\u00e9palos sep\u00e1ranse uns doutros; e o \"limbo\", que \u00e9 a poci\u00f3n libre, formada polos extremos apicais de cada s\u00e9palo ou l\u00f3bulos.\nOs s\u00e9palos poden ter consistencia e forma variadas. Nas compostas, por exemplo, os s\u00e9palos est\u00e1n reducidos a pelos ou porcas que constit\u00faen o denominado papo.\nSegundo a s\u00faa duraci\u00f3n con respecto \u00e1s outras pezas florais, o c\u00e1liz pode ser \"ef\u00e9mero\" ou \"fugaz\", cando os s\u00e9palos caen ao abrirse a flor, como na \"papoula\" \"(Papaver rhoeas\", papaver\u00e1ceas); \"deciduo\", cando os s\u00e9palos despr\u00e9ndense despois de que ocorreu a fecundaci\u00f3n; ou \"persistente\" cando permanece despois da fecundaci\u00f3n e acompa\u00f1a ao froito, como no caso da \"maceira\" (\"Malus domestica\", ros\u00e1ceas).).\nA anatom\u00eda do c\u00e1liz \u00e9, entre todas as pezas florais, a que m\u00e1is lembra \u00e1 dos nom\u00f3filos (follas normais). O mes\u00f3filo est\u00e1 formado xeralmente por par\u00e9nquima clorofiliano homox\u00e9neo. Xeralmente en cada especie, cada s\u00e9palo est\u00e1 innervado polo mesmo n\u00famero de trazas foliares que presentan os nom\u00f3filos."}
{"id": "126112", "revid": "56817", "url": "https://gl.wikipedia.org/wiki?curid=126112", "title": "Verticilo", "text": "Ch\u00e1mase verticilo, en bot\u00e1nica, ao conxunto de tres ou m\u00e1is follas, p\u00f3las ou outros \u00f3rganos que brotan dun talo no mesmo nivel.\nCaracter\u00edsticas.\nAs follas medran na maior\u00eda das plantas seguindo unha espiral moi estirada ao redor do talo, dificilmente reconocible, caso no que se di que a s\u00faa disposici\u00f3n \u00e9 alterna. Algunhas presentan, con todo, follas \"verticiladas\", \u00e9 dicir, dispostas en \"verticilos\".\nEsta disposici\u00f3n \u00e9, por outra banda, a m\u00e1is t\u00edpica das follas, evolutivamente modificadas, que forman os \u00f3rganos da flor das anxiospermas."}
{"id": "126113", "revid": "1131", "url": "https://gl.wikipedia.org/wiki?curid=126113", "title": "Ravenhill Stadium", "text": "O Ravenhill Stadium \u00e9 un estadio de rugby situado en Belfast, Irlanda do Norte. \u00c9 usado polo Ulster Rugby. Inaugurado en 1923, ten capacidade para 18.196 espectadores e pertence \u00e1 Irish Rugby Football Union (IRFU)."}
{"id": "126114", "revid": "1131", "url": "https://gl.wikipedia.org/wiki?curid=126114", "title": "Galway Sportsgrounds", "text": "O Galway Sportsground, tam\u00e9n co\u00f1ecido como The Sportsground, \u00e9 un estadio polideportivo de Galway, Irlanda. Inaugurouse en 1927, cun partido de f\u00fatbol. \u00c9 usado para carreiras de galgos e nel xoga os seus partidos o Connacht Rugby do Pro14."}
{"id": "126115", "revid": "22570", "url": "https://gl.wikipedia.org/wiki?curid=126115", "title": "Carpelo", "text": " \nOs carpelos son follas modificadas que forman a parte reprodutiva feminina da flor das plantas anxiospermas; son a unidade b\u00e1sica do xineceo. Polo seu car\u00e1cter de follas portadoras de macr\u00f3sporas, as c\u00e9lulas por cuxa multiplicaci\u00f3n se forma o gamet\u00f3fito feminino (o saco embrional), os carpelos son megasporofilos (ou macrosporofilos).\nCaracter\u00edsticas.\nO conxunto dos carpelos dunha flor constit\u00fae o xineceo. Os carpelos poden aparecer soldados, formando un xineceo \u00fanico, ou ficar afastados, asentado cada un no recept\u00e1culo, formando outros tantos xineceos independentes. Dicimos no primeiro caso que a flor \u00e9 gamocarpelar, e dialicarpelar no segundo.\nPartes.\nAs partes de que est\u00e1 constitu\u00eddo cada xineceo son:\nTodos os carpelos que forman un pistilo nunha flor sinc\u00e1rpica contrib\u00faen por igual a cada unha das parte enumeradas.\nOs carpelos p\u00e9chanse sobre si mesmos, ou ben uns con outros, para formar unha ou m\u00e1is cavidades pechadas (ovarios) onde se atopan os primordios seminais. Anxiospermas quere dicir -de sementes encerradas-, e ch\u00e1maselles as\u00ed pola raz\u00f3n anterior. Constit\u00faen excepci\u00f3n a esta regra as plantas da familia winter\u00e1ceas."}
{"id": "126119", "revid": "23204", "url": "https://gl.wikipedia.org/wiki?curid=126119", "title": "Jean Reno", "text": "Juan Moreno y Herrera Jim\u00e9nez, nado en Casablanca (Marrocos) o 30 de xullo de 1948, \u00e9 un actor de cinema, televisi\u00f3n e teatro franc\u00e9s de ascendencia espa\u00f1ola, m\u00e1is co\u00f1ecido como Jean Reno. Comezou a s\u00faa carreira rodando pel\u00edculas francesas e participou en numerosos filmes de Luc Besson, dous dos cales foron determinantes na s\u00faa traxectoria profesional: \"Le Grand Bleu\" e \"L\u00e9on\". Os seus traballos desenv\u00f3lvense tanto en franc\u00e9s coma en ingl\u00e9s, sabendo tam\u00e9n falar espa\u00f1ol. Foi inclu\u00eddo coma personaxe no videoxogo Onymusha 3.\nTraxectoria.\nNaceu en Casablanca cando a cidade formaba parte dun protectorado franc\u00e9s. De ascendencia andaluza, o seu pai era de Sanl\u00facar de Barrameda e a s\u00faa nai de Xerez da Fronteira. Esta morreu cando el era un adolescente. Ten unha irm\u00e1 m\u00e1is nova, Marie-Th\u00e9r\u00e8se. Aos doce anos mudouse a Francia. Estudou en \"Cours Simon\". Tras facer o servizo militar en Alema\u00f1a, volveu a Francia e decidiu converterse en actor, montando unha compa\u00f1\u00eda de teatro con Didier Flamand, con quen colaborou en varias das s\u00faas obras de teatro.\nCarreira cinematogr\u00e1fica.\nPor mor da s\u00faa altura (1,88 metros), comezou facendo papeis de vil\u00e1n. Posteriormente, romper\u00eda este estereotipo e protagonizar\u00eda tanto papeis c\u00f3micos coma heroicos. Participou na primeira curtametraxe do director Luc Besson, \"L\u2019Avant dernier\", e a partir de a\u00ed colaboraron xuntos en numerosas pel\u00edculas que lle outorgaron unha grande sona ao actor: \"Nikita\" (1990), \"Le Grand Bleu\" (1998) e \"L\u00e9on\" (1994) (esta \u00faltima xunto a Gary Oldman e a unha nova Natalie Portman). Asemade, prestou a s\u00faa voz para dar vida ao personaxe de \"Porco\" no filme \"Porco Rosso\" (1992), de Hayao Miyazaki.\nTraballou en numerosas pel\u00edculas estadounidenses, entre elas \"French Kiss\" (1995) con Meg Ryan e Kevin Kline, \"\" (1996) con Tom Cruise, \"Ronin\" (1998) con Robert De Niro) e \"Godzilla\" (1998) con Matthew Broderick. Ofrec\u00e9ronlle o papel do axente Smith en \"The Matrix\" pero non se chegou a un acordo definitivo. Paralelamente, continuou rodando filmes franceses coma \"Les Visiteurs\" (2000), \"Les rivi\u00e8res pourpres\" (2000) xunto a Vincent Cassel e \"Les rivi\u00e8res pourpres 2\" (2004) xunto a Beno\u00eet Magimel. En 2006 participou en \"The Pink Panther\" (2006) facendo o papel de Gilbert Ponton e en \"The Da Vinci Code\", no papel do capit\u00e1n Bezu Fache.\nFoi candidato en tres ocasi\u00f3ns ao Premio C\u00e9sar coma mellor actor: d\u00faas veces coma actor principal por \"L\u00e9on\" e \"Les Visiteurs\" e unha coma mellor actor secundario por \"Le Grand Bleu\". No ano 2000 recibiu o Premio do Cinema Europeo.\nVida persoal.\nO 29 de xullo de 2006 casou coa modelo e actriz Zofia Borucka na cidade de Les Baux-de-Provence, ao sur de Francia. Ten catro fillos de dous matrimonios anteriores. Na actualidade reparte o seu tempo entre as s\u00faas residencias de Par\u00eds, Malaisia e Os \u00c1nxeles.\nJean Reno apoiou a Nicolas Sarkozy nas elecci\u00f3ns presidenciais de Francia de 2007. \u00c9 un gran fan de Elvis Presley e ten facilidade para imitar a s\u00faa voz; de feito, tivo que facer uso desta vantaxe nunha escena de \"Godzilla\" na que o gui\u00f3n requir\u00eda que se fixese pasar por estadounidense.\nHonores.\nO expresidente de Francia Jacques Chirac nomeouno Cabaleiro da Lexi\u00f3n de Honor durante o desfile do 14 de xullo de 1999. En 2006 recibiu o t\u00edtulo de Fillo Adoptivo da cidade de C\u00e1diz "}
{"id": "126122", "revid": "2074", "url": "https://gl.wikipedia.org/wiki?curid=126122", "title": "Estados da materia", "text": ""}
{"id": "126123", "revid": "2074", "url": "https://gl.wikipedia.org/wiki?curid=126123", "title": "Gasoso", "text": ""}
{"id": "126125", "revid": "2074", "url": "https://gl.wikipedia.org/wiki?curid=126125", "title": "Ion", "text": ""}
{"id": "126126", "revid": "2074", "url": "https://gl.wikipedia.org/wiki?curid=126126", "title": "Estado de agregaci\u00f3n", "text": ""}
