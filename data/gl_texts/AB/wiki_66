{"id": "174587", "revid": "27155", "url": "https://gl.wikipedia.org/wiki?curid=174587", "title": "Micotoxinas", "text": "As micotoxinas (toxinas producidas por fungos) son substancias t\u00f3xicas elaboradas durante o crecemento de determinados grupos de fungos nos alimentos: co\u00f1\u00e9cense ata 200 especies de fungos capaces de producir micotoxinas. Estas toxinas poden provocar diferentes efectos nocivos nos homes ou animais que consomen eses alimentos e, se se inxiren en concentraci\u00f3ns elevadas poden provocar enfermidades graves, como o cancro de f\u00edgado, de ril ou doutros \u00f3rganos.\nA palabra micotoxina deriva do grego mikes (fungo) e toxicum (veleno). Baixo esta denominaci\u00f3n agr\u00fapanse unha serie de compostos de baixo peso molecular prexudiciais para animais vertebrados, exclu\u00edndo bacterias e plantas, producidas por fungos, que non perden a s\u00faa toxicidade por tratamento t\u00e9rmico nin por acci\u00f3n dos complexos enzim\u00e1ticos gastrointestinais. Tam\u00e9n se excl\u00faen aquelas toxinas presentes nos cogomelos velenosos. \nAs micotoxinas son metabolitos secundarios dos fungos, \u00e9 dicir, non son indispensables para a s\u00faa supervivencia, e maioritariamente f\u00f3rmanse cando a fase de desenvolvemento chega \u00e1 s\u00faa etapa final e durante a fase estacionaria dos mesmos, sendo a mi\u00fado relacionadas coa fase de diferenciaci\u00f3n e esporulaci\u00f3n. As micotoxinas poden contaminar alimentos ou materias primas utilizadas para a s\u00faa elaboraci\u00f3n, dando lugar a un grupo de enfermidades denominadas micotoxicose, que presentan as seguintes caracter\u00edsticas com\u00fans:\nAs micotoxicoses agudas representan un problema de sa\u00fade animal, posto que os alimentos contaminados son rexeitados para consumo humano e dest\u00ednanse ao consumo do gando. No home presentan maior importancia as micotoxicoses cr\u00f3nicas por exposici\u00f3ns prolongadas a estas substancias. Os efectos adversos das micotoxinas poden afectar a distintos aparellos e \u00f3rganos, especialmente ao f\u00edgado, ril, sistema nervioso, end\u00f3crino e inmunitario, e os s\u00edntomas que presentan poden ser moi variables en funci\u00f3n da substancia implicada e da variabilidade individual. Os fungos poden contaminar as materias primas e introducirse na cadea alimentaria directa ou indirectamente. A contaminaci\u00f3n directa pode ter lugar en calquera das fases de produci\u00f3n, tanto no campo como durante a recolecci\u00f3n, o almacenamento ou o transporte. A contaminaci\u00f3n indirecta d\u00e9bese ao consumo dun ingrediente previamente contaminado cun mofo t\u00f3xico, que pese a ter desaparecido, persiste a micotoxina \nHistoria.\nAs micotoxinas que maior importancia tiveron na historia foron as do x\u00e9nero Claviceps e o ergotismo, das que seguen aparecendo casos hoxe en d\u00eda. Os primeiros casos co\u00f1ecidos do corniz\u00f3 do centeo datan de hai m\u00e1is de 3 000 anos en China, onde se usaba para a obstetricia. Os sirios, 600 anos a.C., suxiren que a \u00faltima praga, a morte dos primox\u00e9nitos, mencionada pola Biblia, p\u00faidose deber ao consumo de cereais contaminados con tricotecenos. No 430 a.C. unha epidemia entre os espartanos foi debida probablemente ao consumo de alcaloides derivados do x\u00e9nero Claviceps. Na antiga Persia, sobre o 400 a.C. o consumo por embarazadas orixinaba abortos ou morte no parto. Na Idade Media coa entrada do centeo en Europa tam\u00e9n comezaron os gromos de ergotismo, co\u00f1ecidos como \u201clume de San Ant\u00f3n\u201d debido a sensaci\u00f3n abrasadora experimentada polas v\u00edtimas. Estes gromos explicar\u00edan diversas epidemias que devastaron Europa Occidental. Os enfermos de micotoxicose traslad\u00e1banse \u00e1 Abad\u00eda de Saint-Antoine de Viennois, onde moitos deles se recuperaban porque eran alimentados con pan sen corniz\u00f3. O suceso das meigas de Salem, ao redor de 1690, que provocou a execuci\u00f3n de moitos inocentes debido ao comportamento estra\u00f1o que presentaban algunhas nenas, tam\u00e9n parece relacionado coas micotoxicosis. Os s\u00edntomas que presentaban (cegueira temporal, xordeira, ataques de rabia, visi\u00f3n de lume, sensaci\u00f3n de voar polo aire) est\u00e1n relacionados cos que describen os individuos que consomen LSD (dietilamina do \u00e1cido lis\u00e9rxico), derivado sint\u00e9tico do \u00e1cido lis\u00e9rxico que \u00e9 un dos alcaloides do corniz\u00f3 do centeo. Crese que o comportamento das nenas foi debido a unha intoxicaci\u00f3n con pan de centeo contaminado. En Rusia, os alcaloides derivados do x\u00e9nero Claviceps e a toxina T-2 provocaron micotoxicose de xeito simult\u00e1neo durante moitos anos. A primeira micotoxicose por tricotecenos que se identificou neste pais foi no ano 1932, cunha taxa de mortalidade do 60%, sendo end\u00e9mica durante as d\u00faas d\u00e9cadas seguintes.\nClasificaci\u00f3n.\nAflatoxinas.\nD\u00e9bense a distintas especies do x\u00e9nero \"Aspergillus\", que crecen en cereais, froitos secos (especialmente pistachos e cacahuetes) ou desecados (d\u00e1tiles, figos secos); tam\u00e9n poden aparecer no leite se as vacas consumiron pensos contaminados. Existen varios tipos, entre os que a aflatoxina B1 \u00e9 a considerada m\u00e1is perigosa e reco\u00f1ecida como cancer\u00edxena.\nAs aflatoxinas son micotoxinas producidas por mofos do x\u00e9nero Aspergillus, especialmente algunhas cepas de \"Aspergillus flavus\", e por case todas as de Aspergillus parasiticus. Estes mofos contaminan cacahuetes, millo, sementes de algod\u00f3n, todo tipo de froitos secos, copra e tam\u00e9n cereais. En EEUU tam\u00e9n se detectaron follas de marihuana ilegais contaminadas con aflatoxinas, o que aumenta sensiblemente o perigo da droga. A\u00ednda que est\u00e1n difundidos por todo o mundo, son especialmente perigosos en climas tropicais. O seu mecanismo de acci\u00f3n est\u00e1 asociado \u00e1 formaci\u00f3n de complexos covalentes co ADN, ARN e prote\u00ednas mediante a biotransformaci\u00f3n da aflatoxina nun \u00e9poxido electrof\u00edlico.\nExisten catro aflatoxinas principais, co\u00f1ecidas como aflatoxina B1, aflatoxina B2, aflatoxina G1 e aflatoxina G2. Presentan as letras B e G por azul (blue) e verde (green) que son as cores que te\u00f1en as aflatoxinas fronte a luz ultravioleta (365\u00a0nm). A aflatoxina B1 presenta un dobre enlace a maiores que a aflatoxina B2; e a aflatoxina G1 e G2 difer\u00e9ncianse no mesmo. As aflatoxinas B e G difer\u00e9ncianse, en canto \u00e1 estrutura, en que as primeiras presentan un anel furano que se converte nun anel de lactona nas segundas.\nExisten ademais as aflatoxinas M1 e M2, que son metabolitos da aflatoxina B1 e B2, respectivamente. Se as vacas se alimentan con penso contaminado por estas \u00faltimas, metabol\u00edzanse no seu interior dando lugar a aflatoxinas M1 e M2, que son excretadas polo leite e nos ouri\u00f1os do gando vac\u00fan.\nA s\u00faa toxicidade depende do tipo de exposici\u00f3n:\nNon existe tratamento, pero recom\u00e9ndase retirar os alimentos contaminados, facer unha dieta f\u00e1cil de dixerir, baixa en graxas e adecuada en prote\u00ednas; aplicar esteroides anab\u00f3licos.\nAlcaloides erg\u00f3ticos.\nOs alcaloides erg\u00f3ticos prove\u00f1en do corniz\u00f3 do centeo, que \u00e9 o esclerocio (fase de resistencia) de Claviceps purpurea, fungo ascomiceto que parasita o centeo. O esclerocio \u00e9 unha masa negra no exterior e branca no interior, con forma de corno duns 3\u00a0cm de lonxitude, con sabor e olor nauseabundos. Actualmente, os gromos de ergotismo son infrecuentes, debido a que os procesos normais de limpeza e mo\u00eddo do gran eliminan a maior parte do corniz\u00f3 do centeo, e a que os alcaloides son relativamente l\u00e1biles e destr\u00faense durante a cocci\u00f3n. A composici\u00f3n do corniz\u00f3 \u00e9 variada e incl\u00fae l\u00edpidos, colorantes, amino\u00e1cidos e alcaloides. Os efectos t\u00f3xicos son debidos aos alcaloides: \nAlcaloides hidrosolubles: solubles en auga e non polipept\u00eddicos, son aproximadamente o 20% dos alcaloides totais. Son a ergometrina e ergometrinina. A ergometrina \u00e9 estimulante da musculatura lisa, moi sensible no \u00fatero gr\u00e1vido: oxit\u00f3cico, \u03b1-estimulante.\nAlcaloides liposolubles: son polipept\u00eddicos, representan o 80% dos alcaloides totais, e pos\u00faen unha estrutura m\u00e1is complexa. As s\u00faas acci\u00f3ns son tam\u00e9n complexas, act\u00faan como agonistas parciais dos receptores \u03b1, agonistas dos receptores de dopamina e como antagonistas dos receptores de serotonina. Estimulan a musculatura lisa, provocando v\u00f3mitos. Entre eles at\u00f3panse a ergotamina (presenta similitude cos neurotransmisores serotonina, dopamina e adrenalina) e a ergocriptina. A intoxicaci\u00f3n, denominada ergotismo, present\u00e1base de d\u00faas maneiras, o chamado ergotismo convulsivo, caracterizado por perturbaci\u00f3ns sensoriais, alteraci\u00f3ns ps\u00edquicas e alucinaci\u00f3ns, e o ergotismo gangrenoso, que comezaba con inflamaci\u00f3n dolorosa das extremidades, ennegrecemento da pel e perda de membros sen hemorraxia. Exist\u00eda outra variante desta intoxicaci\u00f3n, onde as persoas sufr\u00edan dores abdominais que finalizaban coa morte s\u00fabita. En mulleres embarazadas produc\u00eda abortos.\nOcratoxinas.\nProducidas por fungos dos x\u00e9neros \"Aspergillus\" e \"Penicillium\". Aparecen en numerosos alimentos, como cereais, caf\u00e9, uvas pasas, cacao, chocolate, vi\u00f1o ou cervexa, especias etc. Ademais dos seus efectos cancer\u00edxenos poden producir problemas inmunot\u00f3xicos, nefrot\u00f3xicos e terat\u00f3xenos. A variante m\u00e1is perigosa e com\u00fan \u00e9 a ocratoxina A.\nAs ocratoxinas constit\u00faen unha familia de toxinas cunha estrutura molecular com\u00fan consistente nun n\u00facleo de isocumarina unido a unha mol\u00e9cula de L-fenilalanina mediante un enlace amida. Ten tres formas, A, B e C e de todas elas, a m\u00e1is importante \u00e9 a ocratoxina A, illada por primeira vez a partir de cultivos de Aspergillus ochraceus. \nA ocratoxina A \u00e9 unha micotox\u00edna producida por fungos dos x\u00e9neros Aspergillus e Penicillium, que contaminan de forma natural cereais e legumes, principalmente en zonas temperadas do hemisferio norte, onde se cultiva trigo e cebada. Pese a que existe lexislaci\u00f3n sobre esta toxina en polo menos once pa\u00edses, \u00e9 com\u00fan a fabricaci\u00f3n de pensos con cereais contaminados, afectando principalmente a aves de granxa de porcos, debido a que os animais monog\u00e1stricos carecen de capacidade para hidrolizar esta micotoxina. Desta forma poden pasar ao home a trav\u00e9s de produtos de orixe animal.\nEsta micotoxina \u00fanese con grande afinidade as prote\u00ednas plasm\u00e1ticas, alongando as\u00ed o seu tempo de permanencia no organismo, e agravando os efectos a longo prazo. No home estas son as principais intoxicaci\u00f3ns, posto que ocorren polo consumo continuado de produtos de orixe animal que conte\u00f1en ocratoxina A. Doses elevadas e \u00fanicas da toxina poden dar lugar a unha intoxicaci\u00f3n aguda, da cal os principais signos cl\u00ednicos ser\u00e1n anorexia, perda de peso, poliuria, polidipsia, hemorraxias dixestivas e deshidrataci\u00f3n, que poden dar lugar \u00e1 morte poucas semanas despois da administraci\u00f3n. O consumo de alimentos contaminados, a doses inferiores a 0.2\u00a0mg/kg de peso corporal, durante per\u00edodos inferiores a 4 meses, da lugar \u00e1 toxicidade renal, con poliuria, glucosuria, proteinuria e enzimuria. Esta exposici\u00f3n cr\u00f3nica parece estar relacionada cunha enfermidade denominada nefropat\u00eda end\u00e9mica dos Balc\u00e1ns, que consiste nunha insuficiencia renal cr\u00f3nica bilateral frecuentemente asociada a uroteliomas e carcinoma renal. Diversos estudos po\u00f1en de manifesto tam\u00e9n unha acci\u00f3n t\u00f3xica sobre o sistema inmune e sobre o sistema nervioso pola s\u00faa acumulaci\u00f3n no mesenc\u00e9falo.\nA eliminaci\u00f3n \u00e9 maiormente renal, pero no home tam\u00e9n se te\u00f1en atopado cantidades considerables desta micotoxina no leite materno, o cal sup\u00f3n un grave perigo, posto que este \u00e9 o \u00fanico alimento do lactante, que se exp\u00f3n a cantidades de ocratoxina superiores \u00e1s permitidas.\nCitrinina.\nMetabolito t\u00f3xico producido por Penicillium citrinum, frecuente no arroz e na cebada balorecidos. \u00c9 inestable se se exp\u00f3n durante per\u00edodos prolongados \u00e1 luz e \u00e1 calor e ten propiedades antibacterianas.\nA s\u00faa estrutura \u00e9 benzopir\u00e1mica. \u00c9 fundamentalmente nefrot\u00f3xica: provoca desordes renais, alongamento dos t\u00fabulos colectores (act\u00faa por destruci\u00f3n do epitelio dos t\u00fabulos) e provoca que a excreci\u00f3n urinaria sexa d\u00faas veces superior \u00e1 normal. Implicada na epidemiolox\u00eda da enfermidade do \u201carroz amarelo\u201d, un complexo de trastornos identificados repetidas veces no Xap\u00f3n, pola presenza na superficie dos grans de arroz (o arroz balorecido acostuma ter unha cor amarela).\nPatulina.\nProducida polos fungos xa citados pero principalmente por \"Penicillium\". Aparece en froitas, hortalizas e cereais, con especial preferencia pola maz\u00e1; pode detectarse tam\u00e9n no zume de maz\u00e1. Produce efectos inmunot\u00f3xicos. A patulina \u00e9 unha \u03b3-lactona insaturada, unha toxina producida por diferentes fungos: Penicillium griseofulvum, Penicillium expansum, tam\u00e9n nos x\u00e9neros \"Aspergillus, Gymnoascus, Paecilomyces, Byssochlamys\" e \"Mucor\". Foi utilizada como antibi\u00f3tico contra os staphylococcus, pero a s\u00faa toxicidade provocou o abandono deste uso. A FAO e a OMS estableceron provisionalmente unha inxesta diaria m\u00e1xima tolerable de 400\u00a0ng de patulina por kg de peso corporal ao d\u00eda. Un dos maiores produtores de patulina \u00e9 o x\u00e9nero \"Penicillium\", presente sobre todo en maz\u00e1s podres contaminadas con \"Penicillium expansum\" e, por conseguinte, pode encontrarse en zumes de maz\u00e1 e outros produtos elaborados coas mesmas. O grao de contaminaci\u00f3n est\u00e1 relacionado co grado de podremia. Non deben exclu\u00edrse as froitas aparentemente sans, xa que o fungo pode infectar o interior da froita. A s\u00faa presenza na sidra \u00e9 un indicador \u00fatil de que durante a s\u00faa fabricaci\u00f3n foi utilizada froita de mala calidade. A patulina pode detectarse tanto en pensos para animais como en verduras, cereais e froitas destinadas ao consumo humano.\nA patulina pode ter diversos efectos prexudiciais en animais, plantas e seres humanos. Os efectos manif\u00e9stanse por lesi\u00f3ns conxestivas en pulm\u00f3n, ril, bazo, a\u00ednda que accesoriamente provoca dexeneraci\u00f3n das neuronas da cortiza cerebral e con iso diferentes s\u00edntomas nerviosos (par\u00e1lise etc.).Estudos experimentais puxeron de manifesto que a patulina \u00e9 unha neurotoxina e que provoca lesi\u00f3ns anatomopatol\u00f3xicas graves en v\u00edsceras. A\u00ednda que se ten dito que a patulina induce sarcomas localizados, non se ten detectado actividade mutax\u00e9nica na maior\u00eda dos ensaios a curto prazo.\nA patulina \u00e9 relativamente estable con respecto \u00e1 temperatura, especialmente en condici\u00f3ns de pH \u00e1cido. Os tratamentos a alta temperatura (150\u00b0C), por un tempo breve, te\u00f1en como consecuencia unha reduci\u00f3n aproximadamente do 20%. Por\u00e9n, o tratamento t\u00e9rmico por s\u00ed s\u00f3 non \u00e9 suficiente para garantir un produto exento deste contaminante.\nMicotoxinas de Fusarium.\nProducidos por especies do x\u00e9nero \"Fusarium\", e presentes en cereais e produtos elaborados a partir de cereais contaminados. No home provocan diarrea, v\u00f3mitos e inmunodeficiencia. Baixo este nome agr\u00fapanse m\u00e1is de 75 micotoxinas producidas polo x\u00e9nero \"Fusarium\", pero tam\u00e9n por outras variedades de fungos, como Myrothecium, Trichoderma etc. Infectan plantas diversas, principalmente cereais, como trigo, millo ou cebada. Te\u00f1en unha estrutura sesquiterp\u00e9nica cun anel ep\u00f3xido en posici\u00f3n 12 e 13.\nSon inmunosupresores (aumentan a sensibilidade fronte a axentes infecciosos e v\u00edricos) e teratox\u00e9nicos (inhiben a s\u00edntese proteica). Algunhas te\u00f1en acci\u00f3n neurot\u00f3xica, provocando rexeitamento alimenticio. O seu consumo produce v\u00f3mitos, diarrea, eritemas cut\u00e1neos, leucopenia e problemas inflamatorios, acompa\u00f1ados de hemorraxias en todas as mucosas do tubo dixestivo. Alg\u00fans membros do grupo te\u00f1en toxicidade cr\u00f3nica.\nToxina T-2: Obtida por extracci\u00f3n alcoh\u00f3lica dos fungos \"F. sporotrichioides\" e \"F. poae\". Prod\u00facese en cereais e est\u00e1 asociada a chuvias prolongadas en tempos de colleita. Inhibe a s\u00edntese proteica, en concreto a traduci\u00f3n por medio da uni\u00f3n cun sitio espec\u00edfico no ribosoma eucari\u00f3tico. Ten toxicidade aguda e en humanos relacionase coa \u201ceulacia t\u00f3xica alimentaria\u201d, que afectou a miles de persoas na segunda guerra mundial. Os s\u00edntomas son unha lesi\u00f3n nas membranas das mucosas, gorxa e est\u00f3mago, seguida dunha inflamaci\u00f3n na mucosa intestinal, que se asocian a hemorraxias, v\u00f3mitos e diarrea. Se existe exposici\u00f3n prolongada a esta toxina, prod\u00facese unha lesi\u00f3n na medula \u00f3sea e sistema hematopo\u00e9tico, seguida de anemia. Tam\u00e9n produce necrose dos tecidos e hemorraxias na pel. En animais causou gromos de enfermidade hemorr\u00e1xica.\nDesoxinivalenol e nivalenol: Illadas de \"Fusarium graminearum\" (identificado erroneamente como \"Fusarium nivale\" e de a\u00ed os seus nomes). Prod\u00facense no trigo, millo, cebada, centeo e arroz. O desoxinivalenol (DON) \u00e9 probablemente a micotoxina m\u00e1is corrente de \"Fusarium\". Co\u00f1\u00e9cense vulgarmente como \u201cvomitoxina\u201d, debido aos gromos de s\u00edndromes em\u00e9ticas e de rexeitamento aos alimentos ocasionados no gando pola s\u00faa presenza nos pensos. Ten menos toxicidade aguda que a toxina T-2, pero \u00e9 m\u00e1is com\u00fan en colleitas como a de trigo ou cebada. Tam\u00e9n se relacionaron coa \u201cenfermidade dos mofos vermellos\u201d no Xap\u00f3n, que provoca v\u00f3mitos, diarrea, dor abdominal, n\u00e1useas e cefalea, por consumo dos alimentos antes mencionados.\nMicotoxina producida principalmente por \"Fusarium graminearum\" (antes \"Giberella zeae\"= \"F. roseum\") e especies pr\u00f3ximas, como \"F. tricinctum\" o \"F.culmorum\". O seu desenvolvemento vese favorecido por un desecamento lento e a conservaci\u00f3n en paneiras. Prod\u00facese na cebada, avea, trigo e, sobre todo, no millo. \u00c9 unha lactona derivada do \u00e1cido resorc\u00edlico.\nPos\u00fae acci\u00f3n estrox\u00e9nica en animais, especialmente en porcos (inflamaci\u00f3n e arrubiamento da vulva, aumento do tama\u00f1o do \u00fatero...), que conduce \u00e1 infertilidade e teratoxenia. Ten toxicidade aguda baixa. A zearalenona e o seu alcohol, o zearalenol, te\u00f1en actividade anab\u00f3lica ou estimuladora do crecemento. En humanos non se demostraron efectos pat\u00f3xenos, a\u00ednda que se pensa nunha posible acci\u00f3n mutax\u00e9nica. Sinalouse a posible relaci\u00f3n de DON e zearalenona con gromos de micotoxicoses agudas en persoas.\nMetabolitos complexos de \"F. moniliforme\" que se prod\u00facen no millo e produtos a base deste cereal. Son moi estables durante o procesado dos alimentos, e tam\u00e9n son estables \u00e1 calor e solubles na auga. En canto \u00e1 s\u00faa estrutura non pos\u00faen grupos c\u00edclicos ou aneis, a diferenza das outras micotoxinas mencionadas. Son cancer\u00edxenas e hepatot\u00f3xicas. Tam\u00e9n se identificaron como os axentes responsables de diversas enfermidades animais: a fumonisina B \u00e9 a responsable da leucoencefalomacia nos cabalos e do edema pulmonar nos porcos; tam\u00e9n produce efectos t\u00f3xicos no sistema nervioso central, f\u00edgado, p\u00e1ncreas, riles e pulm\u00f3ns de varias especies de animais. En humanos, relacionouse a s\u00faa presenza cunha maior prevalencia do cancro de es\u00f3fago.\nPrevenci\u00f3n.\nAs micotoxinas prod\u00facense no campo, na colleita e no almacenamento e, unha vez formadas, resisten os tratamentos t\u00e9rmicos das operaci\u00f3ns de coci\u00f1ado e a conxelaci\u00f3n. A\u00ednda que os produtos contaminados non estean destinados a consumo humano non deixan de ter consecuencias sanitarias xa que tampouco son inactivadas pola dixesti\u00f3n dos animais de abasto, e o seu carne ou leite \u2014que si consome o home\u2014 poden vehicular toxinas.\nEvitar a contaminaci\u00f3n antes do almacenamento. Evitar a rotura de grans e froitas durante o almacenamento. Os tecn\u00f3logos deben co\u00f1ecer os factores que afectan o crecemento de fungos e a produci\u00f3n das micotoxinas (pH, actividade da auga, presenza de antioxidantes, anitmicrobianos, contido de nutrientes en alimento, tipo de procesado etc). \u00c9 necesario co\u00f1ecer o per\u00edodo de tempo existente entre xerminaci\u00f3n e produci\u00f3n de micotoxinas, para estimar a potencia t\u00f3xica do alimento. En alimentos xa finalizados e almacenados p\u00f3dense tomar diferentes medidas como baixar a proporci\u00f3n de auga, refrixeraci\u00f3n, empaquetado ao baleiro etc."}
{"id": "174589", "revid": "23204", "url": "https://gl.wikipedia.org/wiki?curid=174589", "title": "Heinrich Wilhelm Dove", "text": "Heinrich Wilhelm Dove, nado en Liegnitz (Prusia, hoxe Polonia), o 6 de outubro de 1803 e finado en Berl\u00edn o 4 de abril de 1879, foi un f\u00edsico e meteor\u00f3logo alem\u00e1n.\nTraxectoria.\nFoi profesor na Universidade de K\u00f6nigsberg (hoxe Kaliningrado, Rusia) e na Universidade Humboldt de Berl\u00edn. Foi o primeiro en decatarse de que os cicl\u00f3ns xiran en sentido horario no Hemisferio Sur e en sentido antihorario no Hemisferio Norte. Tam\u00e9n estudou o efecto do clima no crecemento das plantas.\nA el d\u00e9bese a descuberta da escoita binaural e foi o primeiro en medir a intensidade da corrente el\u00e9ctrica inducida nun cable por un campo magn\u00e9tico ao se extinguir.\nO cr\u00e1ter Dove da l\u00faa d\u00e9belle o seu nome."}
{"id": "174592", "revid": "56817", "url": "https://gl.wikipedia.org/wiki?curid=174592", "title": "Club Ciclista Riazor", "text": "O Club Ciclista Riazor \u00e9 unha asociaci\u00f3n deportiva da Coru\u00f1a, creada en decembro de 1995 e integrada na Federaci\u00f3n Galega de Ciclismo.\nCaracter\u00edsticas.\nTen por obxectivos o fomento da pr\u00e1ctica do ciclismo, desenvolvendo actividades e apoiando iniciativas que axuden \u00e1 pr\u00e1ctica deste deporte. Acolle a persoas socias de diferentes idades, a maior\u00eda delas de categor\u00eda afeccionada, se ben tam\u00e9n ten algunha licenza para a competici\u00f3n deportiva desde o ano 2000. No ano 2006 constitu\u00eduse a secci\u00f3n de BTT."}
{"id": "174594", "revid": "1131", "url": "https://gl.wikipedia.org/wiki?curid=174594", "title": "Universidade Humboldt de Berl\u00edn", "text": "A Universidade Humboldt de Berl\u00edn \u00e9 a universidade m\u00e1is antiga da capital alem\u00e1. Foi fundada en 1810 polo liberal prusiano Wilhelm von Humboldt. \nO seu actual nome, na honra do fundador, foi adoptado en 1949."}
{"id": "174595", "revid": "89787", "url": "https://gl.wikipedia.org/wiki?curid=174595", "title": "Eiffel 65", "text": "Eiffel 65 \u00e9 un grupo italiano de m\u00fasica electr\u00f3nica dance formado no ano 1998 na cidade de Tur\u00edn. O nome de \u201cEiffel\u201d foi escollido \u00e1 sorte por un programa inform\u00e1tico e o \u201c65\u201d apareceu publicado xunto ao nome do grupo porque, por erro, algu\u00e9n non reparou que eses n\u00fameros fac\u00edan parte dun n\u00famero de tel\u00e9fono que \u00eda adxunto \u00e1 demo, fixando as\u00ed o nome definitivo do grupo. Os seus temas son cantados en ingl\u00e9s, en italiano e, por veces, nos dous idiomas.\nBiograf\u00eda.\nComezos.\nA canci\u00f3n que lles deu a fama en 1999 foi \u201cBlue (Da Ba Dee)\u201d, coa que conseguiron un nomeamento aos \u201cGrammys\u201d por mellor gravaci\u00f3n dance do ano. Os seus outros primeiros \u00e9xitos foron \u201cMove Your Body\u201d e \u201cToo Much of Heaven\u201d. Estes temas e outros apareceron no seu primeiro disco \"Europop\", no ano 1999, do que venderon m\u00e1is dun mill\u00f3n de copias e realizaron unha xira mundial de dous anos con m\u00e1is de 600 concertos.\nTraballo posterior.\nTralo \u00e9xito conseguido sacaron dous \u00e1lbums m\u00e1is, \"Contact!\" en 2001 e \"Eiffel 65\" en 2003, mais non acadaron o \u00e9xito do primeiro disco.\nEiffel 65 tam\u00e9n fixo varios \"remixes\" de canci\u00f3ns doutros artistas, como o \u00e9xito de Nek \"\"La vita \u00e8\" e o de S Club 7 \"Reach\"\", principalmente entre 1999 e 2002.\nEn marzo de 2005, Gabry Ponte, DJ do grupo, abandonou a formaci\u00f3n para emprender unha carreira en solitario. O 16 de maio do mesmo ano, os outros dous membros do grupo, Maurizio Lobina e Jeffrey Jey, deixaron a Bliss Corporation para continuar en por eles coa s\u00faa propia produtora. Como o nome \"Eiffel 65\" era propiedade da Bliss Corporation, o d\u00fao decidiu continuar con outro nome, Bloom 06.\nEn xu\u00f1o de 2006 naceu o grupo \u201cBloom 06\u201d, formado por Maurizio e Jeffrey. No seu primeiro \u00e1lbum \u201cCrash Test 01\u201d, utilizaron moitas das maquetas que estiveran realizando para o malogrado seguinte disco de Eiffel 65. Deste disco sac\u00e1ronse os \"singles\" \"In The City\", e \"Per Sempre\".\nBliss Corporation confirmou que unha nova formaci\u00f3n de Eiffel 65 far\u00eda o seu debut no ver\u00e1n de 2007 pero o debut foi posposto.\nEn xu\u00f1o de 2010 publicouse na p\u00e1xina web de Bloom 06 que Eiffel 65 se reunir\u00eda de novo para producir novos traballos."}
{"id": "174597", "revid": "56817", "url": "https://gl.wikipedia.org/wiki?curid=174597", "title": "Lorenzo Ghiberti", "text": "Lorenzo Ghiberti, nado en Florencia no 1378 e finado na mesma cidade o 1 de decembro de 1455, foi un escultor, ourive, arquitecto e escritor de arte italiano do Quattrocento.\nTraxectoria.\nComezou a s\u00faa actividade art\u00edstica como ourive. Con todo, non ga\u00f1ou fama at\u00e9 1401, cando participou no concurso para decorar as segundas portas do baptisterio da catedral de Florencia, resultando ga\u00f1ador, \u00f3 renunciar \u00f3 premio \"ex aequo\" (con igual m\u00e9rito) Brunelleschi, o outro finalista.\nO seu triunfo no concurso resultou decisivo para a s\u00faa vida, posto que a magnitude da tarefa requiriu a creaci\u00f3n dun taller de gran tama\u00f1o, que se converter\u00eda no principal da cidade durante medio s\u00e9culo. Nel form\u00e1ronse figuras destacadas do Renacemento, como Donatello, Michelozzo, Uccello, Masolino e Filarete.\nO traballo nestas portas (\"Porta do Para\u00edso\") durou m\u00e1is de vinte anos (de 1403 a 1424), e inclu\u00edronse vinte episodios da vida de Cristo e oito tallas de santos, dun estilo minucioso, pr\u00f3ximo \u00f3 g\u00f3tico.\nA s\u00faa obra tivo tanto \u00e9xito que posteriormente o gremio de comerciantes de Florencia encomendoulle o encargo de executar para o mesmo baptisterio unha terceira dobre porta, que acabou en 1452. Est\u00e1 decorada con dez baixorelevos de bronce dourado que representan escenas do Antigo Testamento, nun estilo totalmente diferente \u00f3 anterior, no que se aplican consecuentemente as regras da perspectiva renacentista. Miguel Anxo bautizou esta porta como \u00abPorta do Para\u00edso\u00bb, nome co que se segue co\u00f1ecendo actualmente.\nResultou tam\u00e9n finalista xunto a Brunelleschi no concurso para a construci\u00f3n da c\u00fapula da catedral (Santa Mar\u00eda das Flores), pero esta vez o traballo foille encargado a Brunelleschi.\nGhiberti esculpiu tam\u00e9n algunhas estatuas de bronce para a igrexa florentina de Orsanmichele. Nos seus \u00faltimos anos escribiu os tres tomos de \u00ab\"I Commentarii\"\u00bb ( \"Os Comentarios\"), no que se inclu\u00edan valiosas referencias a pintores e escultores italianos, as\u00ed como unha autobiograf\u00eda, que \u00e9 a primeira que se conserva dun artista."}
{"id": "174599", "revid": "98629", "url": "https://gl.wikipedia.org/wiki?curid=174599", "title": "Chukotka", "text": "Chukotka (en ruso \u0427\u0443\u043a\u043e\u0301\u0442\u0441\u043a\u0438\u0439 \u0430\u0432\u0442\u043e\u043d\u043e\u0301\u043c\u043d\u044b\u0439 \u043e\u0301\u043a\u0440\u0443\u0433 \"Txukotski Avtonomni \u00d3krug\"; Okrug aut\u00f3nomo de Chukotka), e en chukchi \u0427\u0443\u043a\u043e\u0442\u043a\u0430\u043a\u044d\u043d \u0430\u0432\u0442\u043e\u043d\u043e\u043c\u043d\u044b\u043a\u044d\u043d \u043e\u043a\u0440\u0443\u0433 (\"Txukotkaken avtonomiken \u00f3krug\")) \u00e9 un distrito aut\u00f3nomo de Rusia. At\u00f3pase no extremo oriental de Siberia, onde vive o pobo dos chukchis, e incl\u00fae a pen\u00ednsula de Chukotka. Est\u00e1 situada entre o oc\u00e9ano \u00c1rtico no norte e o oc\u00e9ano Pac\u00edfico no leste, e est\u00e1 separada de Alasca (Am\u00e9rica do Norte) polo estreito de Bering. Limita cos territorios rusos seguintes: a rep\u00fablica de Iacutia no oeste, o oblast de Magad\u00e1n no suroeste e o distrito aut\u00f3nomo de Koriakia no sur. Ten unha extensi\u00f3n de 737.700 km\u00b2 e unha poboaci\u00f3n de 55.000 habitantes (2002), cunha densidade de 7,5 hab/km\u00b2. A capital \u00e9 Anadir. \nXeografia.\nBa\u00f1ada polo mar da Siberia Oriental, o mar de Chukchi e o mar de Bering, o territorio ocupa a pen\u00ednsula dos Chukchis e a rexi\u00f3n adxacente, e incl\u00fae a illa de Wrangel (\"Umqilir\") e outras menores. \u00c9 unha rexi\u00f3n inh\u00f3spita, fr\u00eda e monta\u00f1osa, e o r\u00edo principal \u00e9 o r\u00edo Anadir (en chukchi \"J\u00e0ajwaam\")\nEconom\u00eda.\nA econom\u00eda de Chukotka est\u00e1 baseada sobre todo na exportaci\u00f3n de materias primas (carb\u00f3n, ouro, prata, platino etc.), a pesca (caviar) e os produtos manufacturados de pel. Por\u00e9n todos os bens de consumo, alimentarios e industriais son importados de Rusia.\nPoboaci\u00f3n.\nHai unha notable variedade \u00e9tnica na poboaci\u00f3n: viven 60 nacionalidades diferentes. Segundo o censo ruso de 2002 a composici\u00f3n nacional \u00e9 a seguinte: "}
{"id": "174600", "revid": "89787", "url": "https://gl.wikipedia.org/wiki?curid=174600", "title": "Congreso Universal de Esperanto", "text": "O Congreso Universal de Esperanto (en esperanto: Universala Kongreso de Esperanto) ten a m\u00e1is longa tradici\u00f3n de entre as convenci\u00f3ns internacionais de esperanto, lev\u00e1ndose a cabo case ininterrompidamente por m\u00e1is de cen anos. Os congresos organiz\u00e1ronse cada ano desde 1905, excepto durante as Guerras Mundiais. A Asociaci\u00f3n Universal de Esperanto estivo organizando estes encontros desde 1920.\nEstes congresos organ\u00edzanse ano a ano e re\u00fanen unha media de 2000 participantes (desde a segunda guerra mundial). A cantidade oscilou entre os 800 e 6000 dependendo do punto de reuni\u00f3n. O n\u00famero media de pa\u00edses representados \u00e9 de 60. O Congreso Mundial leva a cabo normalmente entre a \u00faltima semana de xullo e a primeira de agosto, inici\u00e1ndose e termin\u00e1ndose un s\u00e1bado (8 d\u00edas en total)."}
{"id": "174601", "revid": "8981", "url": "https://gl.wikipedia.org/wiki?curid=174601", "title": "Asociaci\u00f3n Universal de Esperanto", "text": ""}
{"id": "174602", "revid": "22570", "url": "https://gl.wikipedia.org/wiki?curid=174602", "title": "Porta do Para\u00edso", "text": "A Porta do Para\u00edso \u00e9 a porta leste do Baptisterio de Florencia, at\u00f3pase situada fronte \u00e1 catedral de Santa Mar\u00eda do Fiore. Foi realizada polo ourive e escultor Lorenzo Ghiberti en 1452 e \u00e9 a s\u00faa obra cume e unha das obras m\u00e1is destacadas do Renacemento. Completamente dourada, foille posto o sobrenome de 'o Para\u00edso' por Miguel Anxo. Despois do aluvi\u00f3n de Florencia os paneis orixinais foron restaurados e conservados no Museo dell'Opera del Duomo que se atopa nas inmediaci\u00f3ns.\nHistoria.\nEn 1424, Lorenzo Ghiberti conclu\u00edra a porta que se atopa sobre o lado norte, esta porta nacera a consecuencia dun soado concurso do que participara at\u00e9 Filippo Brunelleschi. Despois dunha estancia en Venecia enc\u00e1rgaselle inmediatamente a realizaci\u00f3n da \u00faltima porta do baptisterio (a primeira, hoxe \u00f3 sur, foi realizada por Andrea Pisano entre o 1330 e o 1336). A xesti\u00f3n da obra foi moi longa, durou 27 anos."}
{"id": "174603", "revid": "23204", "url": "https://gl.wikipedia.org/wiki?curid=174603", "title": "August Schleicher", "text": "August Schleicher, nado en Meiningen o 19 de febreiro de 1821 e finado en Jena o 6 de decembro de 1868, foi un ling\u00fcista alem\u00e1n. A s\u00faa obra m\u00e1is importante foi \"Un compendio da gram\u00e1tica comparada das linguas indoeuropeas\", na que intentaba reconstru\u00edr a lingua protoindoeuropea. Para amosar o aspecto que poder\u00eda ter tido o indoeuropeo creou un conto curto, a chamada \u201cF\u00e1bula de Schleicher\u201d, para exemplificar o vocabulario reconstru\u00eddo e os aspectos da sociedade indoeuropea que se pod\u00edan inferir del.\nTraxectoria.\nAugust Schleicher nacera en Meiningen (Ducado de Saxe-Meiningen, ao suroeste de Weimar, no Bosque de Turinxia). Morreu de tuberculose \u00e1 idade de 47 anos en Jena (Ducado de Saxe-Weimar-Eisenach, Turinxia).\nAugust Schleicher comezou a s\u00faa carreira estudando teolox\u00eda e indoeuropeo, especialmente linguas eslavas. Influ\u00eddo por Hegel, formulou a teor\u00eda de que a lingua \u00e9 un organismo, con per\u00edodos de desenvolvemento, madureza e declive. En 1850 Schleicher completou unha monograf\u00eda onde describ\u00eda sistematicamente as linguas de Europa, \"Die Sprachen Europas in systematischer \u00dcbersicht\" ('As linguas de Europa en perspectiva sistem\u00e1tica'). representaba explicitamente as linguas como organismos perfectamente naturais que pod\u00edas ser descritos da maneira m\u00e1is conveniente usando termos tomados da biolox\u00eda e.g., x\u00e9nero, especie e variedade.\nSchleicher declaraba que se convencera da descendencia natural das linguas e da s\u00faa competici\u00f3n entre elas antes de ler \"A orixe das especies\" de Charles Darwin. Inventou un sistema de clasificaci\u00f3n das linguas que se semellaba \u00e1 taxonom\u00eda da bot\u00e1nica, trazando grupos de linguas emparentadas e situ\u00e1ndoos nunha \u00e1rbore xeneal\u00f3xica. O seu modelo, a \"Stammbaumtheorie)\", foi un gran avance no estudo das linguas indoeuropeas. O primeiro sitio onde introduciu unha representaci\u00f3n gr\u00e1fica dunha \u00e1rbore evolutiva foi en artigos que datan de 1853. No momento da publicaci\u00f3n do seu \"Deutsche Sprache (lingua alem\u00e1)\" (1860) comezara a empregar \u00e1rbores para ilustrar o parentesco ling\u00fc\u00edstico. Reco\u00f1\u00e9cese comunmente que Schleicher foi o primeiro ling\u00fcista que retratou a evoluci\u00f3n ling\u00fc\u00edstica usando a imaxe dunha \u00e1rbore. En gran parte como reacci\u00f3n a isto, Johannes Schmidt posteriormente propuxo a s\u00faa teor\u00eda das ondas como modelo alternativo.\nNa s\u00faa maior parte, por\u00e9n, as ideas de Darwin simplemente revisten os trazos fundamentais do proxecto evolutivo de Schleicher, que derivaba da obra dos que estaban inmersos no romanticismo e idealismo alem\u00e1ns especialmente Humboldt e Hegel.\nSchleicher cr\u00eda que as linguas atravesan un ciclo vital, similar ao dos seres vivos. Ao principio son m\u00e1is simples do que posteriormente poden chegar a ser. este estadio de primitiva simplicidade \u00eda seguido por un per\u00edodo de crecemento, que eventualmente se ralentizaba, e logo daba paso a un per\u00edodo de declive (1874:4):\nSchleicher apoiaba a polix\u00e9nese das linguas. Razoaba como segue (1876:2):\nAs ideas de Schleicher sobre a polix\u00e9nese tivo unha influencia duradeira, tanto directamente como v\u00eda a s\u00faa adopci\u00f3n polo bi\u00f3logo Ernst Haeckel."}
{"id": "174604", "revid": "27155", "url": "https://gl.wikipedia.org/wiki?curid=174604", "title": "Xiard\u00edase", "text": "A xiard\u00edase ou lambl\u00edase \u00e9 unha enfermidade parasitaria provocada por un protozoo flaxelado, \"Giardia intestinalis\" (sin. \"Giardia lamblia\" ou \"Giardia duodenalis\"), presente nos alimentos ou na auga de consumo, contaminada por augas residuais humanas.\nEtiolox\u00eda.\nO axente causal da enfermidade \u00e9 un protozoo de 10-20 micr\u00f3metros de longo por 6-10 de ancho, dunha forma que lembra \u00e1 dunha cometa. Est\u00e1 dotado de varios flaxelos que permiten un movemento activo na auga.\nNa s\u00faa forma vexetativa, trofozo\u00edto, local\u00edzase na superficie da mucosa duodenal e xexunal, adherido \u00e1s vilosidades intestinais, onde se alimenta por osmose. Cando \u00e9 expulsado coas feces conv\u00e9rtese en quistes como forma de resistencia fronte ao desecamento. Estes quistes contaminan a auga e os alimentos, forma na que se produce o contaxio dun novo h\u00f3spede. \u00d3 chegar \u00f3 intestino dis\u00f3lvese a parede do quiste e lib\u00e9rase un individuo tertranucleado que se divide inmediatamente por partici\u00f3n lonxitudinal en dous trofozoitos binucleados, pech\u00e1ndose as\u00ed o ciclo.\nCadro cl\u00ednico.\nNormalmente \u00e9 unha enfermidade asintom\u00e1tica, que pode manifestarse con longas fases de enterite cr\u00f3nica interrompidas de cando en vez por crises diarreicas agudas.\nNos casos m\u00e1is graves pode presentarse unha s\u00edndrome de malabsorci\u00f3n, pola destruci\u00f3n masiva das c\u00e9lulas epiteliais do intestino delgado. \u00d3 non ser quen de absorber ou dixerir certas mol\u00e9culas, aparece unha malabsorci\u00f3n de l\u00edpidos, gl\u00edcidos e prote\u00ednas. Pode aparecer \"esteatorrea\" (feces graxas e abundantes) e, posteriormente, deficiencias prote\u00ednicas e vitam\u00ednicas (sobre todo vitaminas liposolubles)."}
{"id": "174606", "revid": "1822", "url": "https://gl.wikipedia.org/wiki?curid=174606", "title": "Lambl\u00edase", "text": ""}
{"id": "174608", "revid": "98629", "url": "https://gl.wikipedia.org/wiki?curid=174608", "title": "Bater\u00eda de Bagdad", "text": "Bater\u00eda de Bagdad \u00e9 o nome dado a diversos floreiros fabricados durante o per\u00edodo parto (antes do ano 226d.C.), que alg\u00fans sup\u00f3n que funcionaban como unha pila el\u00e9ctrica.\nEn 1936, durante unhas escavaci\u00f3ns nun outeiro de Kujut Rabua, unha aldea ao sueste de Bagdad (Iraq), os traballadores do Departamento Estatal Iraqu\u00ed do Ferrocarril descubriron unha tumba bella cuberta cunha laxa de pedra. Durante dous meses, o Departamento Iraqu\u00ed de Antig\u00fcidades extraeu de al\u00ed un total de 613 abelorios, figurillas de arxila, ladrillos cincelados e outras pezas. Foron datados no per\u00edodo dos partos (case cincocentos anos entre 248 a.C. e 226 d.C.). Tam\u00e9n acharon uns recipientes moi singulares de arxila, con forma de floreiro e de cor amarela claro. No seu interior hab\u00eda un cilindro de cobre, fixado con asfalto \u00e1 embocadura do pescozo. Dentro do cilindro hab\u00eda unha vara de ferro.\nO recipiente med\u00eda 13 cm de alto por 4\u00a0cm de di\u00e1metro, mentres que o cilindro de cobre med\u00eda 9\u00a0cm de alto por 2,6\u00a0cm de di\u00e1metro. A vara de ferro sobresa\u00eda 1 cent\u00edmetro e daba a impresi\u00f3n de haber estado revestida dunha fina capa de chumbo.\nNese ano (1939), o arque\u00f3logo alem\u00e1n Wilhelm K\u00f6nig, ent\u00f3n a cargo do Laboratorio do Museo Estatal de Bagdad, identificouno como unha probable pila el\u00e9ctrica. Describiu o seu achado no \"9 Jahre Iraq\", publicado en Austria en 1940. A primeira an\u00e1lise deste obxecto consistiu en introducir no seu interior un electr\u00f3lito, e conectarlle unha l\u00e1mpada, que se acendeu moi debilmente. O informe oficial que se redactou despois dic\u00eda que este obxecto comport\u00e1base exactamente igual que unha pila el\u00e9ctrica moderna.\nDe regreso ao Museo de Berl\u00edn (Alema\u00f1a), K\u00f6nig relacionou o descubrimento con outros cilindros, varillas e tap\u00f3ns de asfalto similares provenientes de Mesopotamia; todos eles con varillas delgadas de ferro e bronce. Pareceulle que estas \"bater\u00edas\" puid\u00e9ronse unir en serie (unha detr\u00e1s doutra) para aumentar a voltaxe producida.\nLogo da segunda guerra mundial, Willard Gray, enxe\u00f1eiro en electr\u00f3nica do Laboratorio de Alta Voltaxe, da General Electric Company, de Pittsfield (Massachussets, Estados Unidos), fabricou un duplicado destas bater\u00edas e encheunas con sulfato de cobre (a\u00ednda que declarou que se poder\u00eda usar outro l\u00edquido electr\u00f3lito ao alcance dos habitantes de Iraq da \u00e9poca: zume de uva corrente). A pila funcionou e xerou entre un e dous voltios.\nGray dixo que introduciu ademais unha figura de prata, que en d\u00faas horas volveuse dourada. Segundo el, demostrara que a bater\u00eda funcionaba, e que o seu probable uso era de restaurar obxectos de prata.\nCr\u00edticas esc\u00e9pticas.\nO arque\u00f3logo K\u00f6nig non mostrou con que material poder\u00edanse unir as \"bater\u00edas\", xa que entre os miles de obxectos arqueol\u00f3xicos atopados en Mesopotamia non hab\u00eda ning\u00fan obxecto met\u00e1lico transmisor da corrente el\u00e9ctrica (como un arame de ferro) de lonxitude suficiente para unir varias destas \"pilas\". K\u00f6nig sostivo que o obxectivo destas bater\u00edas era proporcionar a electricidade necesaria para realizar galvanizaci\u00f3n con ouro e prata (a\u00ednda que ata o momento non se atopou ning\u00fan obxecto antigo galvanizado).\nPara K\u00f6nig e Gray non hab\u00eda nada m\u00e1is f\u00e1cil que afirmar que estes recipientes eran pilas. Con todo, a hip\u00f3tese das pilas \u00e9 insostible: non se atoparon restos, nin sequera trazas, de ning\u00fan electr\u00f3lito dentro dos cilindros de cobre. Se estes recipientes se utilizar\u00f3n como xeradores de tensi\u00f3n, deber\u00edan conter alg\u00fan electr\u00f3lito, o cal, a\u00ednda que pasase moito tempo, puiderinanse detectar na actualidade. Ademais, tampouco se atopou o arame necesario para facer uso das pilas.\nO feito de que ao agregar sulfato de cobre como electr\u00f3lito se xerase unha diferenza de potencial de 1,5 V, non implica que realmente se utilizaron como bater\u00edas, xa que calquera outro recipiente que conte\u00f1a dous metais pode xerar unha tensi\u00f3n el\u00e9ctrica m\u00ednima se se lle agrega alg\u00fan elemento electrol\u00edtico.\nO experimento do enxe\u00f1eiro Willard Gray (galvanizar en d\u00faas horas unha figura de prata con electr\u00f3lito de zume de uva) resultou ser falso. A pila de Bagdad poder\u00eda xerar como m\u00e1ximo 10 mA. Ent\u00f3n para depositar 10 g de ouro teoricamente ser\u00edan necesarios case 6 d\u00edas de traballo continuo (e 10 d\u00edas para depositar 10 g de prata). Na pr\u00e1ctica este tempo p\u00f3dese duplicar ou triplicar.\nSe se engade vi\u00f1o, vinagre ou outro \u00e1cido, a varilla de ferro desintegrariase en pouco m\u00e1is de 1 ano. No entanto esas varillas chegaron ata os nosos d\u00edas, clara mostra que non se utilizou ese par galv\u00e1nico.\nAqueles que consideran que este artefacto era efectivamente unha pila el\u00e9ctrica, cualif\u00edcana de \"oopart\" (acr\u00f3nimo en ingl\u00e9s de \"out of place artifact\": artefacto f\u00f3ra de lugar).\nOs esc\u00e9pticos en cambio pensan que o floreiro s\u00f3 serv\u00eda para gardar pergami\u00f1os e cosm\u00e9ticos.\nNa serie Cazadores de Mitos, realizan un duplicado destas bater\u00edas e tras varias probas conseguen unhas descargas el\u00e9ctricas bastante dolorosas. A\u00ednda que isto consegu\u00edrono usando estatuas \"douradas\" encima das vaiselas, e conectando varias en serie.\nActualidade.\nO 11 de abril de 2003, durante a Invasi\u00f3n de Iraq, o Museo Nacional de Iraq en Bagdad, foi asaltado e saqueado. Durante aproximadamente tres d\u00edas moitas das pezas de incalculable valor hist\u00f3rico foron destru\u00eddas ou roubadas. Este \u00e9 o caso das \"bater\u00edas de Bagdad\".\nA\u00ednda que algunhas versi\u00f3ns afirman que estas puideron ser retiradas para a s\u00faa protecci\u00f3n polo mesmo goberno iraqu\u00ed como medida de proteccion ante os bombardeiros, os m\u00e1is esc\u00e9pticos consideran que estas pasaron a formar parte do tr\u00e1fico ilegal de antig\u00fcidades mesopot\u00e1micas.\nHoxe en d\u00eda desco\u00f1\u00e9cese o seu paradoiro.\nV\u00e9xase tam\u00e9n.\n[[Categor\u00eda:Historia da electricidade]]\n[[Categor\u00eda:Historia de Iraq]]\n[[Categor\u00eda:Tecnolox\u00eda]]"}
{"id": "174612", "revid": "98629", "url": "https://gl.wikipedia.org/wiki?curid=174612", "title": "Dick Dale", "text": "Richard Anthony Monsour, m\u00e1is co\u00f1ecido como Dick Dale, nado o 4 de maio de 1937 en Boston (Massachusetts) e finado o 17 de marzo de 2019 en Loma Linda (California), \u00e9 un m\u00fasico estadounidense, pioneiro do surf rock xunto a The Ventures e l\u00edder da banda Dick Dale &amp; The Do-Tones.\nTraxectoria.\nDick Dale \u00e9 co\u00f1ecido como o \"Rei da guitarra surfeira\", e en 2003 a revista Rolling Stone considerouno como un dos 100 mellores guitarristas de t\u00f3dolos tempos.\nGravou 12 \u00e1lbums at\u00e9 a data, sendo o primeiro \" Surfers' Choice\", de 1962, que incl\u00fae a popular canci\u00f3n: \"Misirlou\".\n\"Misirlou\" \u00e9 a s\u00faa canci\u00f3n m\u00e1is co\u00f1ecida, estando inclu\u00edda na banda sonora do filme \"Pulp Fiction\" de Quentin Tarantino de 1994. O reverb empregado nesta canci\u00f3n \u00e9 unha grande influencia para practicamente todos os m\u00fasicos de Surf. No seu disco \"Monkey Business\", os Black Eyed Peas utilizan o son de Dale para a canci\u00f3n \"Pump It\" de 2005."}
{"id": "174616", "revid": "111586", "url": "https://gl.wikipedia.org/wiki?curid=174616", "title": "Teor\u00eda de control", "text": "O control de procesos ou teor\u00eda de control \u00e9 unha disciplina baseada na enxe\u00f1ar\u00eda e as matem\u00e1ticas que procura manter o estado dun proceso nun rango espec\u00edfico. O estado de referencia \u00e9 o valor ou o rango de valores desexado dunha ou varias variables que forman parte do proceso. Cando o proceso se desv\u00eda do estado de referencia, os controladores manipulan as entradas do proceso para corrixir a desviaci\u00f3n. \u00c9 a rama da teor\u00eda de sistemas que trata do xeito de conseguir o cambio de comportamento dun sistema por medio de acci\u00f3ns externas.\nUn exemplo.\nQuentar unha sala cun radiador \u00e9 un proceso que ten o obxectivo de achegarse e manter unha temperatura definida. A temperatura ser\u00eda a variable controlada. A temperatura desexada, por exemplo 20\u00a0\u00b0C, ser\u00eda a referencia ou m\u00e1is comunmente o \"setpoint\". O estado do radiador, por exemplo o grao de apertura da v\u00e1lvula que permite \u00e1 auga quente flu\u00edr a trav\u00e9s do radiador, \u00e9 a variable manipulada xa que \u00e9 a que recibe as acci\u00f3ns de control.\nLazo aberto.\nA maneira m\u00e1is sinxela de levar a cabo o control da temperatura ser\u00eda simplemente axustar a v\u00e1lvula a un grao de apertura, e polo tanto deixar pasar un caudal de auga quente fixo. Este tipo de control pode abondar se a temperatura do exterior non var\u00eda moito. Non obstante, se un d\u00eda vai moito m\u00e1is fr\u00edo ou moito m\u00e1is calor no exterior a temperatura da sala pode resultar demasiado baixa ou elevada. Este tipo de controlador ch\u00e1mase de lazo aberto (ou \"open-loop\") xa que a medida da variable a controlar (a temperatura da sala) non infl\u00fae na variable controlada (a v\u00e1lvula que determina o caudal de auga). Malia s\u00faa simplicidade, \u00fasase raramente xa que non permite compensar os cambios que poden actuar na sala, como unha variaci\u00f3n da temperatura do exterior.\nLazo pechado.\nNun sistema de lazo pechado (ou \"closed-loop\"), un sensor mide o estado do sistema (a temperatura da sala) e fornece a informaci\u00f3n ao controlador, que axusta o control (a posici\u00f3n da v\u00e1lvula) para manter a sala no estado desexado (achegar a temperatura da sala \u00e1 temperatura de referencia). Agora cando a temperatura exterior baixa, a diminuci\u00f3n consecuente da temperatura da sala \u00e9 medida e a posici\u00f3n da v\u00e1lvula \u00e1brese para deixar pasar m\u00e1is auga quente. A retroalimentaci\u00f3n ou feedback permite ao controlador compensar os cambios na temperatura da sala. Este \"feedback\" representa un paradigma central no control de procesos: o control afecta o estado do sistema que, ao mesmo tempo, \u00e9 medido para alterar o control.\nLazo pechado e lazo aberto.\nOs controladores de lazo pechado presentan as seguintes vantaxes en comparaci\u00f3n cos de lazo aberto:"}
{"id": "174617", "revid": "98629", "url": "https://gl.wikipedia.org/wiki?curid=174617", "title": "F\u00e1bula de Schleicher", "text": "A f\u00e1bula de Schleicher (avis akv\u0101sas ka) \u00e9 un texto artificial composto nun protoindoeuropeo reonstru\u00eddo (PIE), publicado por August Schleicher en 1868. Schleicher foi o primeiro estudoso en compo\u00f1er un texto en PIE. A f\u00e1bula tit\u00falase \"Avis akv\u0101sas ka\" (\"A ovella e os cabalos\"). En \u00e9pocas posteriores varios autores te\u00f1en publicado versi\u00f3ns revisadas da f\u00e1bula de Schleicher, como unha idea de como o PIE deb\u00eda ter mudado co paso do tempo. A f\u00e1bula pode servir como unha ilustraci\u00f3n dos cambios significativos que esta lingua reconstru\u00edda v\u00e9n sufrindo durante os \u00faltimost 140 anos de traballo acad\u00e9mico.\nA primeira revisi\u00f3n da f\u00e1bula de Schleicher f\u00edxoa Hermann Hirt (publicada por Arntz en 1939).\nUnha segunda revisi\u00f3n publicouna Winfred Lehmann e Ladislav Zgusta en 1979 \nOutra versi\u00f3n feita por Douglas Q. Adams apareceu no EIEC (1997:501).\nEn 2007 Frederik Kortlandt publicou a\u00ednda outra versi\u00f3n na s\u00faa p\u00e1xina web.\nA ovella e os cabalos.\nSchleicher (1868).\n\"Avis akv\u0101sas ka\"\nHirt (1939).\n\"Owis ek\u2019w\u014dses-k\u02b7e\"\nLehmann e Zgusta (1979).\n\"Owis e\u1e31w\u014dsk\u02b7e\"\nAdams (1997).\n\"H2\u00f3u\u032fis h1\u00e9k\u0302u\u032f\u014ds-k\u02b7e\"\nKortlandt (2007).\n\"\u0295\u02b7euis \u0294keusk\u02b7e\"\nL\u00fchr (2008).\n\"h2\u00f3wis h1\u00e9k\u2019w\u014dskwe\"\nTraduci\u00f3n.\n\"A ovella e os cabalos\"\nDiferenzas not\u00e1beis.\nAlgunhas das diferenzas entre os textos son s\u00f3 distintas convenci\u00f3ns de graf\u00eda: \"w\" e \"u\" e.g. son s\u00f3 diferentes maneiras de indicar o mesmo son, un \"u\" conson\u00e1ntico. Por\u00e9n, outras moitas diferenzas deben ser explicadas como puntos de vista moi diverxentes sobre os sistemas fonol\u00f3xicos e morfol\u00f3xicos do indoeuropeo.\nA reconstruci\u00f3n de Schleicher asum\u00eda que o vocalismo \"o/e\" era secundario, e o seu PIE est\u00e1 baseado moito m\u00e1is pr\u00f3ximo ao s\u00e1nscrito do que a reconstruci\u00f3n moderna.\nHirt introduciu o vocalismo \"o/e\", soantes sil\u00e1bicas, labiovelares e velares palatais.\nLehmann e Zgusta introduciron alg\u00fans lexemas alternativos (o pronome relativo \"k\u02b7esjo\"; a palabra \"n\u0113r\" 'home'), e deron alg\u00fans primeiros pasos cara \u00e1 direcci\u00f3n da aceptaci\u00f3n das teor\u00eda das laringais. O seu texto amosa un \"h\" (\"wl\u0325hn\u0101\") polo que parecen aceptar como unha \u00fanica laringal do PIE.\nAdams foi o primeiro que reflectiu plenamente a teor\u00eda laringal na s\u00faa versi\u00f3n da f\u00e1bula. A xulgar polo texto, parece asumir catro laringais diferentes. En consecuencia o texto de Adam xa non amosa \"\u0101\" longo en ningures.\nA versi\u00f3n de Kortlandt \u00e9 unha desviaci\u00f3n radical dos textos anteriores en moitos aspectos. En primeiro lugar, seguiu a teor\u00eda glot\u00e1lica, escribindo as oclusivas glotais cun ap\u00f3strofe prefixado (\"'d\") e omitindo as oclusivas sonoras aspiradas. En segundo lugar, substit\u00fae os signos abstractos para as laringais polos seus supostos valores fon\u00e9ticos: \"h1\" = \"\u0294\" (ataque glotal), \"h2\" = \"\u0295\" (fricativa faringal), \"h3\" = \"\u0295\u02b7\" (fricativa faringal con redondeamento de labios). En terceiro lugar, omite as velares palatais, reducindo a serie das oclusivas a velares e labiovelares. Kortlandt tam\u00e9n ten unha opini\u00f3n diferente sobre os graos de \"Ablaut\" en moitas formas verbais e nominais, en comparaci\u00f3n cos outros autores."}
{"id": "174618", "revid": "5863", "url": "https://gl.wikipedia.org/wiki?curid=174618", "title": "Surf rock", "text": "A m\u00fasica surf \u00e9 un x\u00e9nero de m\u00fasica popular asociado coa cultura do surf, en particular, do Condado de Orange e outras \u00e1reas do sur de California. Foi particularmente popular entre 1961 e 1965, posteriormente recuperouse e foi moi influente na m\u00fasica rock. O surf como x\u00e9nero, con referencias ao sol e a area, as carreiras de coches trucados e os b\u00f3lidos e, dun modo menos directo, ao sexo, era unha m\u00fasica californiana para pasar o intre que serviu de banda sonora para as pel\u00edculas de praia da \u00e9poca, as\u00ed como de documentais como \"w:The Longest Wave\" ou \"w:Crystal Voyager\", que celebraban o surf e o estilo de vida asociado a este deporte.\nP\u00f3dense considerar d\u00faas tendencias principais: o surf rock, instrumental en gran medida, cunha guitarra el\u00e9ctrica ou un saxof\u00f3n tocando a melod\u00eda principal, representada por primeira vez por artistas como Dick Dale e The Do-Tones, e o pop surf vocal, que incl\u00fae baladas e m\u00fasica de baile, a mi\u00fado con harmon\u00edas fortes que son asociadas principalmente con The Beach Boys. Moitas bandas de surf notables destacaron tanto polo surf instrumental como polo pop surf, de modo que a m\u00fasica surf ad\u00f3itase considerar como un s\u00f3 x\u00e9nero a pesar da variedade destes estilos."}
{"id": "174620", "revid": "25871", "url": "https://gl.wikipedia.org/wiki?curid=174620", "title": "Refrixeraci\u00f3n", "text": "A refrixeraci\u00f3n \u00e9 o proceso de reduci\u00f3n e mantemento da temperatura (a un valor menor \u00e1 do medio ambiente) dun obxecto ou espazo. A reduci\u00f3n de temperatura real\u00edzase extraendo enerx\u00eda do corpo, xeralmente reducindo a s\u00faa enerx\u00eda t\u00e9rmica, o que contrib\u00fae a reducir a temperatura deste corpo.\nA refrixeraci\u00f3n implica transferir a enerx\u00eda do corpo que pretendemos arrefriar a outro, aproveitando as s\u00faas propiedades termodin\u00e1micas. A temperatura \u00e9 o reflexo da cantidade ou nivel de enerx\u00eda que pos\u00fae o corpo, xa que o fr\u00edo propiamente non existe, os corpos s\u00f3 te\u00f1en m\u00e1is ou menos enerx\u00eda t\u00e9rmica. Deste xeito arrefriar corresponde a retirar Enerx\u00eda (calor) e non debe pensarse en termos de \" producir fr\u00edo ou agregar fr\u00edo\".\nA sa\u00fade e o benestar dun pa\u00eds pode depender dos sistemas de refrixeraci\u00f3n. Por exemplo; a alimentaci\u00f3n e o almacenamento de vacinas, distribuci\u00f3n, aplicaci\u00f3n m\u00e9dica, industrial, comercial e dom\u00e9stica de todo tipo depende dos sistemas de refrixeraci\u00f3n.\nDurante a d\u00e9cada dos 90 case todos os pa\u00edses asinaron e consecuentemente ratificaron o Protocolo de Montreal das Naci\u00f3ns Unidas e as s\u00faas correcci\u00f3ns posteriores. Este acordo incl\u00fae unha escala de tempo estrito para a desaparici\u00f3n de refrixerantes que atacan o ozono e require o uso provisional ata a s\u00faa substituci\u00f3n por refrixerantes que non danen o ozono. Este cambio resultou no aumento da variedade de refrixerantes de uso com\u00fan existentes de 3 a 4 veces maior e na necesidade de asegurarse de que as pr\u00e1cticas dos enxe\u00f1eiros sexan moi esixentes.\nA firma do Acordo de Kyoto fai que aumente a necesidade das pr\u00e1cticas xa que moitos dos sistemas de refrixeraci\u00f3n e de aire acondicionado usan unha considerable cantidade de enerx\u00eda e polo tanto contrib\u00faen xa sexa directa ou indirectamente ao arrequecemento global.\nA gama de aparellos de refrixeraci\u00f3n para o ensino e software de computador da empresa foi dese\u00f1ada para ensinar aos estudantes os principios b\u00e1sicos da refrixeraci\u00f3n, para as\u00ed asegurarse de que a pr\u00f3xima xeraci\u00f3n de enxe\u00f1eiros sexa capaz de comprender e contribu\u00edr aos cambios fundamentais que est\u00e1n agora d\u00e1ndose lugar na industria da refrixeraci\u00f3n.\nEn Espa\u00f1a, a produci\u00f3n de equipos de refrixeraci\u00f3n conc\u00e9ntrase en Navarra, Valencia e Andaluc\u00eda, sendo Lucena (C\u00f3rdoba) a sede do Cl\u00faster de Empresas de Fabricaci\u00f3n de Refrixeraci\u00f3n con m\u00e1is de 30 empresas asociadas. Cluster da Refrixeraci\u00f3n.\nEntre outras formas:\nAplicaci\u00f3ns.\nAs aplicaci\u00f3ns da refrixeraci\u00f3n son entre moitas:\nM\u00e9todos de arrefriado.\nOs m\u00e9todos m\u00e1is antigos para arrefriar son a evaporaci\u00f3n, como no caso do porr\u00f3n (proceso adiab\u00e1tico); ou a utilizaci\u00f3n do xeo ou a neve naturais. Para a preparaci\u00f3n de refrescos ou auga fr\u00eda, baix\u00e1base neve das monta\u00f1as pr\u00f3ximas (a mi\u00fado polas noites) que se gardaba en pozos e, nas casas, en armarios illados, que por esa raz\u00f3n cham\u00e1banse \"neveiras\".\nM\u00e1is tarde conseguiuse o arrefriado artificial mediante os m\u00e9todos de compresi\u00f3n e de absorci\u00f3n.\nO m\u00e9todo por compresi\u00f3n \u00e9 o m\u00e1is utilizado, con todo o m\u00e9todo por absorci\u00f3n s\u00f3 ad\u00f3itase utilizar cando hai unha fonte de calor residual ou barata, como na trixeraci\u00f3n.\nOutros m\u00e9todos son mediante un par termoel\u00e9ctrico que xera unha diferenza de temperatura; mediante unha substancia fr\u00eda, como antigamente o xeo e hoxe en d\u00eda a crioxenia, con nitr\u00f3xeno l\u00edquido ou mestura de substancias, como sal com\u00fan e xeo.\nOutra posibilidade, a\u00ednda en investigaci\u00f3n e sen aplicaci\u00f3n comercial, \u00e9 utilizar o efecto magnetocal\u00f3rico.\nDo mesmo xeito que se pode aproveitar diferenzas de temperatura para producir calor, para crear diferenzas de calor, requ\u00edrese enerx\u00eda. \u00c1s veces ch\u00e1mase refrixeraci\u00f3n simplemente a mellorar a disipaci\u00f3n de calor, como na refrixeraci\u00f3n dos motores t\u00e9rmicos, ou simplemente a ventilaci\u00f3n forzada para substitu\u00edr aire quente por aire m\u00e1is fresco."}
{"id": "174621", "revid": "89787", "url": "https://gl.wikipedia.org/wiki?curid=174621", "title": "Listeriose", "text": "A listeriose \u00e9 unha denominaci\u00f3n xen\u00e9rica dun grupo de enfermidades de orixe alimentaria causadas por distintas especies do x\u00e9nero \"Listeria\", sendo a \"L. monocytogenes\" a m\u00e1is frecuente e caracter\u00edstica.\nEtiolox\u00eda.\nAs listerias son bacterias grampositivas, flaxeladas, anaerobias facultativas. A \"L. monocytogenes\" est\u00e1 presente no aparato dixestivo humano e non se valorou suficientemente a s\u00faa patoxenicidade ata finais do s\u00e9culo XX. Tam\u00e9n est\u00e1 presente habitualmente no medio ambiente (home e animais dom\u00e9sticos e silvestres, auga, vexetais e no chan).\nUnha particularidade da \"Listeria\" que a fai especialmente perigosa \u00e9 a s\u00faa capacidade de crecer a baixas temperaturas (4-6\u00a0\u00b0C), polo que non \u00e9 inhibida polos sistemas de conservaci\u00f3n habituais nos alimentos: sobrevive e multipl\u00edcase sen problemas a temperaturas de refrixeraci\u00f3n. Polo contrario, os tratamentos t\u00e9rmicos culinarios ou na elaboraci\u00f3n de conservas destr\u00faen a bacteria.\nPatoxenia.\nA transmisi\u00f3n prod\u00facese por contaminaci\u00f3n fecal dos alimentos ou dos \u00fatiles e superficies empregados na manipulaci\u00f3n dos alimentos. Crece tam\u00e9n nas superficies m\u00e1is agochadas das m\u00e1quinas utilizadas na industria alimentaria, nas paredes e esquinas das c\u00e1maras de conservaci\u00f3n e nos canos de conduci\u00f3n de auga.\nEntre os alimentos potencialmente susceptibles de estar contaminados por listerias destacan o leite e os produtos l\u00e1cteos, os peixes e mariscos, as aves de curral (e ovos e derivados), as hortalizas e as verduras.\nO consumo de calquera destes alimentos en cru ou tras un coci\u00f1ado lixeiro, \u00e9 dicir, sen un tratamento t\u00e9rmico suficiente (superior a 65\u00a0\u00b0C) contrib\u00fae \u00e1 difusi\u00f3n da enfermidade. \u00c9 o caso dos queixos frescos, os pat\u00e9s ou o peixe cru. Outro factor predispo\u00f1ente \u00e9 a limpeza inadecuada dos produtos vexetais.\nCadro cl\u00ednico.\nA listeriose ten un per\u00edodo de incubaci\u00f3n moi irregular, desde unha a varias semanas. A enfermidade manif\u00e9stase con febre, dores musculares e, ocasionalmente, n\u00e1useas e diarrea. Existe unha forma nerviosa que cursa con cefalea, confusi\u00f3n, alteraci\u00f3ns motoras e perda do equilibrio.\nNo caso das mulleres embarazadas adquire unha especial perigosidade xa que, a\u00ednda que elas manifestan normalmente s\u00edntomas semellantes \u00f3s dunha gripe, a infecci\u00f3n do feto pode causar malformaci\u00f3ns, un parto prematuro ou a morte do neonato.\nA mortalidade global por causa da listeriose en adultos est\u00edmase entre o 33 e o 62%.\nEn 2011 diagnostic\u00e1ronse 115 casos en Espa\u00f1a ."}
{"id": "174625", "revid": "85894", "url": "https://gl.wikipedia.org/wiki?curid=174625", "title": "Mamoela, San Pedro de Ancorados, A Estrada", "text": "Mamoela \u00e9 un lugar da parroquia de San Pedro de Ancorados no concello pontevedr\u00e9s da Estrada na comarca de Tabeir\u00f3s - Terra de Montes. Segundo o INE en 2010 ti\u00f1a 14 habitantes dos cales 8 eran homes e 6 eran mulleres."}
{"id": "174626", "revid": "1505", "url": "https://gl.wikipedia.org/wiki?curid=174626", "title": "Mamoela", "text": "O top\u00f3nimo galego Mamoela pode referirse a:\nTam\u00e9n pode referirse \u00f3 meg\u00e1lito de Mamoela do concello da Estrada."}
{"id": "174627", "revid": "98629", "url": "https://gl.wikipedia.org/wiki?curid=174627", "title": "Procesos industriais", "text": "Un proceso de fabricaci\u00f3n, \u00e9 o conxunto de operaci\u00f3ns necesarias para modificar as caracter\u00edsticas das materias primas. Ditas caracter\u00edsticas poden ser de natureza moi variada tales como a forma, a densidade, a resistencia, o tama\u00f1o ou a est\u00e9tica. Real\u00edzanse no \u00e1mbito da industria.\nPara a obtenci\u00f3n dun determinado produto ser\u00e1n necesarias multitude de operaci\u00f3ns individuais de modo que, dependendo da escala de observaci\u00f3n, pode denominarse \"proceso\" tanto ao conxunto de operaci\u00f3ns desde a extracci\u00f3n dos recursos naturais necesarios ata a venda do produto como \u00e1s realizadas nun posto de traballo cunha determinada m\u00e1quina-ferramenta.\nNo \u00e1mbito industrial ad\u00f3itanse considerar convencionalmente os procesos elementais que se indican, agrupados en d\u00faas grandes familias:\nTecnolox\u00eda mec\u00e1nica:\nTecnolox\u00eda qu\u00edmica"}
{"id": "174628", "revid": "23204", "url": "https://gl.wikipedia.org/wiki?curid=174628", "title": "Ribadulla, Arnois, A Estrada", "text": "Ribadulla \u00e9 un lugar da parroquia de Arnois no concello pontevedr\u00e9s da Estrada na comarca de Tabeir\u00f3s - Terra de Montes. Segundo o INE en 2010 ti\u00f1a 8 habitantes dos cales 4 eran homes e 4 eran mulleres."}
{"id": "174631", "revid": "23204", "url": "https://gl.wikipedia.org/wiki?curid=174631", "title": "Montoiro, Baloira, A Estrada", "text": "Montoiro \u00e9 un lugar da parroquia de Baloira no concello pontevedr\u00e9s da Estrada na comarca de Tabeir\u00f3s - Terra de Montes. Segundo o INE en 2010 ti\u00f1a 44 habitantes dos cales 25 eran mulleres e 19 eran homes."}
{"id": "174633", "revid": "89787", "url": "https://gl.wikipedia.org/wiki?curid=174633", "title": "P\u00f3lvora", "text": "A p\u00f3lvora \u00e9 unha substancia explosiva utilizada principalmente como propulsor de proxect\u00eds nas armas de fogo, e como propulsor e con fins ac\u00fasticos nos xogos pirot\u00e9cnicos.\nA primeira p\u00f3lvora fabricada \u00e9 a denominada p\u00f3lvora negra, que est\u00e1 composta de determinadas proporci\u00f3ns de carb\u00f3n, xofre e nitrato de potasio. A m\u00e1is popular ten 75 % de nitrato de potasio, 15 % de carbono e 10 % de xofre (porcentaxes en masa/masa). Actualmente util\u00edzase en pirot\u00e9cnicos e como propelente de proxect\u00eds en armas antigas. As modernas p\u00f3lvoras est\u00e1n baseadas en explosivos, como o TNT, que con diversos elementos reduce a s\u00faa velocidade de combusti\u00f3n a fin de lograr un efecto de propelente antes que un efecto explosivo puro.\nAs vantaxes das p\u00f3lvoras modernas son o seu baixo nivel de fume, baixo nivel de dep\u00f3sito de produtos de combusti\u00f3n na arma e a s\u00faa homoxeneidade, o que garante un resultado consistente, co que aumenta a precisi\u00f3n dos disparos.\nHistoria.\nA p\u00f3lvora foi inventada na China para facer fogos artificiais e armas, aproximadamente no s\u00e9culo IX de nosa era, a\u00ednda que non concibiron as armas de fogo como n\u00f3s as co\u00f1ecemos. Os gregos e os \u00e1rabes introduc\u00edrona en Europa ao redor do 1200.\n\u00c9 prob\u00e1bel que a p\u00f3lvora se introducise en Europa procedente do Oriente Pr\u00f3ximo. A primeira referencia \u00e1 s\u00faa fabricaci\u00f3n en Europa at\u00f3pase nun documento de Roger Bacon, a \"Epistola de secretis operibus Artis et Naturae, et de nullitate Magiae\" (ca. 1250). Neste texto lemos:\nBerthold Schwarz, un monxe alem\u00e1n, a comezos do s\u00e9culo XIV, pode ser o primeiro en empregar p\u00f3lvora para impulsar un proxectil, a\u00ednda que parece ser que por esa mesma \u00e9poca os \u00e1rabes xa a usaron con ese mesmo fin na Pen\u00ednsula Ib\u00e9rica, segundo se desprende das cr\u00f3nicas do rei Afonso XI de Castela. O seguinte par\u00e1grafo corresponde \u00e1 cr\u00f3nica do rei Afonso XI sobre o sitio de Alxeciras (1343), e \u00e9 a primeira referencia escrita do emprego da p\u00f3lvora con fins militares, a\u00ednda que hai quen sost\u00e9n que esa mesma substancia xa fora utilizada, tam\u00e9n polos \u00e1rabes, na defensa da cidade de Niebla (provincia de Huelva) cando foi cercada por Afonso X o Sabio, case un s\u00e9culo antes.\nSexan cales foren os datos precisos e as identidades dos seus descubridores e primeiros usuarios, o certo \u00e9 que a p\u00f3lvora se fabricaba en Inglaterra en 1334 e que en 1340 Alema\u00f1a contaba con instalaci\u00f3ns para producila.\nO primeiro intento de empregar a p\u00f3lvora para minar os muros das fortificaci\u00f3ns levouse a cabo durante o sitio de Pisa (Italia) en 1403. Na segunda metade do s\u00e9culo XVI, a fabricaci\u00f3n de p\u00f3lvora era un monopolio do Estado na maior\u00eda dos pa\u00edses.\nFoi o \u00fanico explosivo co\u00f1ecido at\u00e9 o descubrimento do denominado ouro fulminante, un poderoso explosivo utilizado por primeira vez en 1628 durante as contendas b\u00e9licas que se desenvolveron no continente europeo.\nQuimicamente, o carb\u00f3n e o xofre arden grazas ao nitrato pot\u00e1sico, que \u00e9 o comburente, pois fornece o os\u00edxeno para a combusti\u00f3n. P\u00f3dese empregar nitrato s\u00f3dico (nitro de Chile), pero \u00e9 higrosc\u00f3pico (condensa sobre si a humidade ambiente). Tam\u00e9n hai outra p\u00f3lvora comunmente usada, que no canto de nitrato pot\u00e1sico leva clorato pot\u00e1sico (KClO3), cuxo uso se d\u00e1 en pirotecnia. O clorato de potasio non \u00e9 moi higrosc\u00f3pico e funciona mellor que o nitrato de potasio, pero a combusti\u00f3n xunto ao carb\u00f3n e ao xofre faise moito m\u00e1is rapidamente, sendo case explosiva; por iso \u00fasase en pirotecnia. As cantidades de cada compo\u00f1ente son: 50% KClO3, 35% carb\u00f3n e 15% xofre. O xofre axuda na combusti\u00f3n, porque cando se queima, prod\u00facese di\u00f3xido e tri\u00f3xido de xofre, SO2 e SO3, e ao xuntarse con mol\u00e9culas de auga procedentes, non da combusti\u00f3n, sen\u00f3n da humidade, prod\u00facense \u00e1cido sulf\u00farico (H2SO4) e sulfuroso (H2SO3), que reaccionan violentamente co clorato de potasio, facendo que se descompo\u00f1a moi rapidamente.\nMalia que a\u00ednda se poida atopar este tipo de p\u00f3lvora para os fins descritos anteriormente, esta foi desprazada pola p\u00f3lvora nitrocelul\u00f3sica ou sen fume na \u00faltima d\u00e9cada do s\u00e9culo XIX, substitu\u00edndoa totalmente polas not\u00e1beis vantaxes que ti\u00f1a sobre a outra.\nA vantaxe que influ\u00edu con maior forza para cambiar dunha p\u00f3lvora a outra foi o nulo residuo que deixaban na \u00e1nima do can\u00f3n as novas p\u00f3lvoras sen fume. Isto foi unha gran vantaxe, xa que se pod\u00edan disparar centos de disparos sen ter que limpar o can\u00f3n.\nDatos cient\u00edficos.\nQuimicamente, o carb\u00f3n e o xofre arden grazas ao nitrato pot\u00e1sico, que \u00e9 o comburente, pois subministra o os\u00edxeno para a combusti\u00f3n. P\u00f3dese empregar nitrato de sodio, pero \u00e9 higrosc\u00f3pico (condensa sobre si a humidade do ambiente). Tam\u00e9n hai outra p\u00f3lvora usada comunmente, que en vez de nitrato pot\u00e1sico, leva clorato de potasio (KClO3), que \u00e9 de uso com\u00fan en pirotecnia.\nO clorato de potasio non \u00e9 higrosc\u00f3pico e funciona mellor que o nitrato de potasio, pero a combusti\u00f3n xunto ao carb\u00f3n e ao xofre faise moito m\u00e1is rapidamente, sendo case explosiva; por iso se emprega en pirotecnia. As cantidades de cada compo\u00f1ente son: 50\u00a0% KClO3, 35\u00a0% carb\u00f3n e 15\u00a0% xofre. O xofre axuda na combusti\u00f3n, porque cando se quema, prod\u00facese di\u00f3xido e tri\u00f3xido de xofre, SO2 e SO3, e ao xunt\u00e1rense con mol\u00e9culas de auga procedentes, non da combusti\u00f3n, sen\u00f3n da humidade, prod\u00facense \u00e1cido sulf\u00farico (H2SO4) e sulfuroso (H2SO3), que reaccionan violentamente co clorato de potasio, facendo que se descompo\u00f1a moi rapidamente.\nA\u00ednda que se pode atopar este tipo de p\u00f3lvora para esas fins, esta foi desplazada pola p\u00f3lvora nitrocelul\u00f3sica ou sen fume na \u00faltima d\u00e9cada do s\u00e9culo XIX, substitu\u00edndoa totalmente polas notables vantaxes que ti\u00f1a sobre a outra."}
{"id": "174634", "revid": "23204", "url": "https://gl.wikipedia.org/wiki?curid=174634", "title": "Bumio, San Miguel de Barcala, A Estrada", "text": "Bumio \u00e9 un lugar da parroquia de San Miguel de Barcala no concello pontevedr\u00e9s da Estrada na comarca de Tabeir\u00f3s - Terra de Montes. Segundo o INE en 2010 ti\u00f1a 13 habitantes dos cales 7 eran mulleres e 6 eran homes."}
{"id": "174635", "revid": "23204", "url": "https://gl.wikipedia.org/wiki?curid=174635", "title": "Trasande, Barcala, A Estrada", "text": "Trasande \u00e9 un lugar da parroquia de Santa Mari\u00f1a de Barcala no concello pontevedr\u00e9s da Estrada na comarca de Tabeir\u00f3s - Terra de Montes. Segundo o INE en 2010 ti\u00f1a 35 habitantes dos cales 20 eran mulleres e 15 eran homes."}
{"id": "174636", "revid": "98629", "url": "https://gl.wikipedia.org/wiki?curid=174636", "title": "Universala Esperanto-Asocio", "text": "A Asociaci\u00f3n Universal de Esperanto (en esperanto, Universala Esperanto-Asocio, UEA) foi fundada en 1908. Actualmente a UEA \u00e9 a organizaci\u00f3n internacional m\u00e1is grande para os falantes de esperanto e ten membros en 119 pa\u00eds\u00e9. UEA traballa non soamente para difundir o esperanto, sen\u00f3n tam\u00e9n para estimular a discusi\u00f3n sobre o problema ling\u00fc\u00edstico mundial e chamar a atenci\u00f3n sobre a necesidade de igualdade entre os idiomas. Oc\u00fapase tam\u00e9n das relaci\u00f3ns oficiais coa ONU e a Unesco.\nA oficina central da UEA at\u00f3pase en Rotterdam, Holanda, xunto coa Organizaci\u00f3n Mundial da Mocidade Esperantista (TEJO, nas s\u00faas siglas en esperanto). \u00c1 parte de leste, existen outros centros, de entre os cales destaca o neoiorquino na sede das Naci\u00f3ns Unidas.\nOs seus obxectivos, son, segundo os estatutos de 1980:\nCada ano, a UEA organiza o \"Universala Kongreso\" (Congreso Universal de Esperanto), no que habitualmente participan entre 1500 e 3000 persoas. A UEA publica libros, ten o maior servizo de venda postal de libros en esperanto do mundo (con m\u00e1is de 4000 libros, discos compactos e outros), e mant\u00e9n unha importante biblioteca de libros en esperanto.\nO seu presidente \u00e9 Probal Dasgupta (India) electo no 2007. Anteriores presidentes foron: Ernfrid Malmgren (Suecia, 1947-1956), Giorgio Canoto (Italia, 1956-1960), Harry Holmes (Inglaterra, 1960-1962), Yagi Hideo (Xap\u00f3n, 1962-1964), Ivo Lapenna (Iugoslavia, 1964-1974), Humphrey R. Tonkin (Inglaterra, 1974-1980, 1986-1989), Gr\u00e9goire Maertens (B\u00e9lxica, 1980-1986), John C. Wells (Inglaterra, 1989-1995) Le Chong-Yeong (Corea do Sur, 1995-1998), Keppel Enderby (Austrialia 1998-2001), Renato Corsetti (Italia 2001-2007), Probal Dasgupta (2007-2013), Mark Fettes (2013-)."}
{"id": "174637", "revid": "56817", "url": "https://gl.wikipedia.org/wiki?curid=174637", "title": "Trasande", "text": "O top\u00f3nimo Trasande pode referirse a dous lugares de Galicia:"}
{"id": "174638", "revid": "5312", "url": "https://gl.wikipedia.org/wiki?curid=174638", "title": "Electrodom\u00e9stico", "text": "Un electrodom\u00e9stico \u00e9 unha m\u00e1quina que realiza algunhas tarefas dom\u00e9sticas rutineiras, como poden ser coci\u00f1ar, conservar os alimentos, ou limpar, tanto para un fogar como para instituci\u00f3ns, comercios ou industria. Un electrodom\u00e9stico difer\u00e9nciase dun aparello de fontaner\u00eda en que o electrodom\u00e9stico utiliza unha fonte de enerx\u00eda para a s\u00faa operaci\u00f3n distinta \u00e1 auga (xeralmente, a electricidade).\nDentro da categor\u00eda xen\u00e9rica de electrodom\u00e9sticos podemos distinguir os seguintes grupos:\nLi\u00f1a marr\u00f3n.\nFai referencia ao conxunto de electrodom\u00e9sticos de v\u00eddeo e son. Este tipo de electrodom\u00e9stico distrib\u00faese nun 44% do total do mercado en comercios afiliados. O comportamento de compra segue as li\u00f1as do sector en xeral, seguido por grandes superficies (27%) e hipermercados (22%). O sector est\u00e1 vivindo un aut\u00e9ntico auxe debido \u00e1 continua aparici\u00f3n de novidades tecnol\u00f3xicas que melloran as ofertas anteriores. As\u00ed, os maiores crecementos en vendas dos \u00faltimos anos produc\u00edronse en reprodutores de DVD e 'Home cinema'. A aparici\u00f3n das pantallas de televisi\u00f3n de plasma prometen unha revoluci\u00f3n similar nos pr\u00f3ximos anos.\nEsta categor\u00eda incl\u00fae:\nLi\u00f1a branca.\nRef\u00edrese aos principais electrodom\u00e9sticos vinculados \u00e1 coci\u00f1a e limpeza do fogar. No comercio afiliado \u00e9 onde m\u00e1is electrodom\u00e9sticos son adquiridos cun 48% sobre o total do mercado, seguido das grandes superficies especializadas cun 25% sobre o total.\nIncl\u00fae:\nOs grandes electrodom\u00e9sticos poden ser divididos, en grandes trazos, en equipos de refrixeraci\u00f3n, calefacci\u00f3n, equipamento de lavado e mixtos.\nPequenas aplicaci\u00f3ns de electrodom\u00e9sticos (PAE).\nDiv\u00eddese en tres categor\u00edas:\nA venda de pequenos aparellos el\u00e9ctricos prod\u00facese nun 35% no comercio afiliado seguido dun 26% en hipermercados. Isto marca unha diferenza coa distribuci\u00f3n do sector en xeral e coa li\u00f1a marr\u00f3n, en particular."}
{"id": "174639", "revid": "98629", "url": "https://gl.wikipedia.org/wiki?curid=174639", "title": "A arte da pintura", "text": "A arte da pintura \u00e9 unha famosa obra do pintor holand\u00e9s Johannes Vermeer pintada por volta de 1666. Est\u00e1 realizada \u00f3 \u00f3leo sobre lenzo e mide 120 cm de alto e 100\u00a0cm de ancho, polo que \u00e9 a obra m\u00e1is grande dentro da produci\u00f3n co\u00f1ecida deste artista. Cons\u00e9rvase no Museo de Historia da arte de Viena (Austria), onde estivo exposta desde que foi recibida polo goberno austr\u00edaco en 1946. En neerland\u00e9s \u00e9 co\u00f1ecida como \"De Schilderkunst\" ou \"Allegorie op de schilderkunst\". Este cadro tam\u00e9n \u00e9 co\u00f1ecido co t\u00edtulo \"O estudo do artista\" e \"Alegor\u00eda da pintura\".\nMoitos expertos de arte cren que esta obra \u00e9 unha alegor\u00eda da pintura, de a\u00ed o t\u00edtulo alternativo deste cadro. \u00c9 o m\u00e1is grande e complexo dos cadros de Vermeer.\nA pintura \u00e9 famosa por ser unha das favoritas de Vermeer e un bo exemplo do estilo \u00f3ptico de pintura. Creado nunha \u00e9poca sen fotograf\u00eda, ofrece unha representaci\u00f3n visual realista da escena e \u00e9 un bo exemplo do estilo da c\u00e1mara escura. Outros puntos fortes da obra son o uso de cores brillantes e o impacto da luz filtr\u00e1ndose polas xanelas sobre varios elementos da pintura.\nHistoria.\nO cadro consid\u00e9rase unha peza esencial no cat\u00e1logo de Vermeer porque o propio pintor non se separou del nin o vendeu, nin sequera cando tivo d\u00e9bedas. Mesmo despois da s\u00faa morte en 1676, a s\u00faa vi\u00fava Catharina legouno \u00e1 s\u00faa nai, Maria Thins, nun intento por evitar a s\u00faa venda forzosa para satisfacer os acredores. O executor da herdanza de Vermeer, o afamado microscopista de Delft, Anton van Leeuwenhoek, determinou que a transmisi\u00f3n da obra \u00e1 sogra do pintor fora ilegal.\nA pintura permaneceu sen descubrir durante un s\u00e9culo at\u00e9 a s\u00faa compra por 50 flor\u00edns en 1813 polo conde austr\u00edaco, Johann Rudolf Czernin. At\u00e9 1860, a pintura pasou como obra dun \"arquirrival\" contempor\u00e1neo de Vermeer, Pieter de Hooch. A firma de Pieter mesmo se falsificou sobre a pintura. S\u00f3 pola intervenci\u00f3n do erudito franc\u00e9s experto en Vermeer, Thor\u00e9 B\u00fcrger reco\u00f1eceuse como un orixinal de Vermeer e de a\u00ed comezou a s\u00faa fama. O cadro foi exhibido publicamente en Viena pola familia Czernin at\u00e9 a invasi\u00f3n de Austria polos nazis en 1939.\nDespois da invasi\u00f3n nazi de Austria, altos oficiais nazis, inclu\u00eddo o Reichsmarschall Hermann Goering tentaron adquirir o cadro. O conde Jaromir Czernin ti\u00f1a previsto vendelo a outra persoa, pero presionado por Adolf Hitler accedeu a ofrecerllo por 2 mill\u00f3ns de reichsmarks con destino \u00f3 gran museo que Hitler pensaba erixir en Linz. Segundo alegan agora os descendentes do conde, finalmente o prezo pagado foi inferior xa que os alem\u00e1ns ameazaron o propietario con envialo a un campo de concentraci\u00f3n. Algunhas fontes sit\u00faan o prezo en 1,65 mill\u00f3ns, que foi pagado a trav\u00e9s do axente Hans Posse o 20 de novembro de 1940.\nO cadro foi rescatado dunha mina de sal a finais da segunda guerra mundial en 1945, onde estaba protexido dos bombardeos aliados, canda outras obras de arte. Os estadounidenses devolveron a pintura \u00f3 goberno austr\u00edaco en 1946, posto que se estimaba que a familia Czernin vendeuno voluntariamente, sen forza indebida por parte de Hitler. Pero en setembro de 2009, os Czernin alegaron que a venda foi forzosa, e reclamaron unha resoluci\u00f3n xusta do asunto \u00e1s autoridades austr\u00edacas que quedaron en estudar o caso.\nDescrici\u00f3n.\nA pintura representa unha escena \u00edntima dun pintor pintando a unha modelo feminina no seu estudo, xunto a unha xanela, co fondo dun gran mapa dos Pa\u00edses Baixos.\nElementos.\nA pintura ten s\u00f3 d\u00faas personaxes, o pintor e a s\u00faa modelo. Crese que o pintor ser\u00eda un autorretrato do artista, a\u00ednda que non resulta visible a s\u00faa cara. Viste con luxo, o mesmo que fixo Rembrandt en \"O pintor no seu estudo.\" A vestimenta luxosa subli\u00f1a a idea de que o pintor non \u00e9 un mero artes\u00e1n sen\u00f3n executor dun traballo distinguido, como dixo Leonardo no seu tratado:\nUnha serie de obxectos que se mostran no estudo do artista crese que est\u00e1n f\u00f3ra de lugar. O chan de m\u00e1rmore axadrezado e o candelabro de ouro son dous exemplos de obxectos que normalmente estar\u00edan reservados ent\u00f3n para casas das clases podentes. O mapa do fondo \u00e9 das Dezasete Provincias Unidas dos Pa\u00edses Baixos, flanqueadas por vistas dos principais centros de poder. Foi publicado por Cleas Jansz Visscher en 1636.\nSimbolismo e alegor\u00eda.\nOs expertos atrib\u00faen simbolismo a varios aspectos deste cadro.\nO tema \u00e9 a Musa da Historia, Cl\u00edo. Isto evid\u00e9nciase en que loce unha coroa de loureiro, sost\u00e9n un corno (que representa a Fama, como encarnaci\u00f3n da celebridade), e leva un libro (representando o co\u00f1ecemento) segundo o libro do s\u00e9culo XVI de Cesare Ripa sobre emblemas e personificaci\u00f3ns titulado \"Iconoloxia\".\nA aguia de d\u00faas cabezas, s\u00edmbolo da dinast\u00eda austriaca dos Habsburgo e anteriores dirixentes de Holanda, que adorna o candelabro dourado central, pode representar a fe Cat\u00f3lica. Vermeer era \u00fanico \u00f3 ser un cat\u00f3lico nunha Holanda predominantemente protestante. A ausencia de candeas no candelabro suponse que representar\u00eda a supresi\u00f3n da fe cat\u00f3lica.\nA m\u00e1scara que est\u00e1 sobre a mesa xunto \u00f3 artista crese que ser\u00eda unha m\u00e1scara mortuoria, representando a inefectividade da monarqu\u00eda Habsburgo.\nComo corresponde a unha alegor\u00eda, a luz natural conv\u00e9rtese en luz glorificadora, a trav\u00e9s do recurso \u00e1 luz intensa que prov\u00e9n dunha xanela invisible, \u00e1 esquerda, e que cae directamente, sobre a modelo representando \u00e1 Musa."}
{"id": "174640", "revid": "15490", "url": "https://gl.wikipedia.org/wiki?curid=174640", "title": "El Correo de Lugo", "text": "El Correo de Lugo foi un peri\u00f3dico editado en Lugo entre 1860 e 1866.\nHistoria e caracter\u00edsticas.\nSubtitulado \"Peri\u00f3dico de intereses morales y materiales\", apareceu o 20 de maio de 1860. Sa\u00eda cada dez d\u00edas. Impresa por Manuel Soto Freire, tivo como directores a Jos\u00e9 Mar\u00eda Castro Bola\u00f1o e Manuel V\u00e1zquez de Parga. Entre os redactores figuraban Nicol\u00e1s Pardo Pimentel, Pedro Rozzi, Teolindo Mar\u00eda Romero, Antonio Castro Mart\u00ednez e Nicandro Garc\u00eda Taboada. Publicaci\u00f3n de tendencia moderada, a s\u00faa primeira \u00e9poca chegou ata 1861.\nA segunda \u00e9poca, na que foi case sempre bisemanario, iniciouse o 8 de marzo de 1865. Modificou o subt\u00edtulo inicial polo de \"Peri\u00f3dico de inter\u00e9s general\". Entre os temas que tratou destacan as pol\u00e9micas sobre os foros e a introduci\u00f3n do ferrocarril en Galicia. Cesou a s\u00faa publicaci\u00f3n o 27 de abril de 1866.\n\u00c9 posible que tivera unha terceira etapa entre 1877 e 1879 e \u00e9 segura unha cuarta etapa a partir de agosto de 1899."}
{"id": "174641", "revid": "98629", "url": "https://gl.wikipedia.org/wiki?curid=174641", "title": "Tratado de Par\u00eds (1898)", "text": "O Tratado de Par\u00eds do 10 de decembro de 1898 marcou o fin da Guerra hispano-estadounidense. Espa\u00f1a perdeu as \u00faltimas colonias de Am\u00e9rica, as\u00ed como as illas Filipinas e outras posesi\u00f3ns no Pac\u00edfico. Filipinas, xunto con Guam e Porto Rico, foron oficialmente cedidas aos EUA por 20 mill\u00f3ns de d\u00f3lares.\nDurante as negociaci\u00f3ns, Espa\u00f1a tentou inclu\u00edr numerosas emendas. Por\u00e9n, ao final tivo que aceptar todas as imposici\u00f3ns estadounidenses, xa que perdera a guerra. Amais, era consciente de que o poder\u00edo armament\u00edstico estadounidense poder\u00eda ameazar outras posesi\u00f3ns espa\u00f1olas en Europa e \u00c1frica.\nO tratado foi asinado sen a presenza dos representantes dos territorios invadidos, o que provocou un gran descontento entre a poboaci\u00f3n das excolonias. Filipinas acabar\u00eda enfront\u00e1ndose aos EUA na guerra filipino-estadounidense.\nNegociadores.\nOs membros da delegaci\u00f3n estadounidense eran William R. Day, William P. Frye, Cushman Kellogg Davis, George Gray e Whitelaw Reid. Tres deles eran senadores. A delegaci\u00f3n espa\u00f1ola estaba formada por Eugenio Montero R\u00edos, Buenaventura de Abarzuza, Jos\u00e9 de Garnica, Wenceslao Ram\u00edrez de Villa-Urrutia e Rafael Cerero. Nas negociaci\u00f3ns participou tam\u00e9n o diplom\u00e1tico franc\u00e9s Jules Cambon.\nArtigos principais.\nArtigo I.\nEspa\u00f1a renuncia todo dereito de soberan\u00eda e propiedade sobre Cuba. En atenci\u00f3n a que dita illa, cando sexa evacuada por Espa\u00f1a, vai ser ocupada polos Estados Unidos, os Estados Unidos mentres dure a s\u00faa ocupaci\u00f3n, tomar\u00e1n sobre si e cumprir\u00e1n as obrigaci\u00f3ns que polo feito de ocupala, imponlles o Dereito Internacional, para a protecci\u00f3n de vidas e facendas.\nArtigo II.\nEspa\u00f1a cede aos Estados Unidos a Illa de Porto Rico e as demais que est\u00e1n agora baixo a s\u00faa soberan\u00eda nas Indias Occidentais, e a Illa de Guam no Arquip\u00e9lago das Marianas ou Ladr\u00f3ns.\nArtigo III.\nEspa\u00f1a cede aos Estados Unidos o arquip\u00e9lago co\u00f1ecido polas Illas Filipinas, que comprende as illas situadas dentro das li\u00f1as seguintes: (segue definici\u00f3n de coordenadas do territorio filipino).\nConsecuencias.\nOs EUA asent\u00e1ronse en Porto Rico, en Filipinas e na illa de Guam a cambio dunha indemnizaci\u00f3n de 20 mill\u00f3ns de d\u00f3lares a Espa\u00f1a. Tam\u00e9n anexaron o paso as illas Hawai. Cuba obtivo unha independencia artificial, baixo alta vixilancia estadounidense, e c\u00e9delles aosEstados Unidos de Am\u00e9rica o dereito a instalar bases sobre esta illa ao sur de Florida.\nO 20 de maio de 1902, o xeneral estadounidense Wood entregou a administraci\u00f3n da illa ao seu primeiro Presidente, Estrada Calibrador. Pero Washington conservou un dereito de fiscalizaci\u00f3n e intervenci\u00f3n sobre os asuntos cubanos en virtude da denominada \"emenda Platt\". Esta illa volveuse independente baixo o protectorado americano. Ata 1934, a emenda obrigaba a Cuba a obter a autorizaci\u00f3n dos EUA para asinar calquera acordo diplom\u00e1tico.\nDesde 1961, as relaci\u00f3ns entre Cuba e os EUA deterior\u00e1ronse por consecuencia da Revoluci\u00f3n Cubana, de signo marxista-leninista, af\u00edn \u00e1 URSS e liderada por Fidel Castro. Dende 1964, este estado non forma xa parte da Organizaci\u00f3n dos Estados Americanos, creada en 1890. En 1973, alg\u00fans pa\u00edses reclaman o restabelecemento das relaci\u00f3ns diplom\u00e1ticas con Cuba.\nFilipinas converteuse nunha Rep\u00fablica independente en 1946. Porto Rico obtivo en 1952 por parte dos Estados Unidos de Am\u00e9rica un estatuto de Estado libre."}
{"id": "174642", "revid": "92340", "url": "https://gl.wikipedia.org/wiki?curid=174642", "title": "Cesare Ripa", "text": "Cesare Ripa, nado en Perugia en 1555 e finado probablemente en Roma en 1622, autor italiano do s\u00e9culo XVI, estudoso afeccionado da arte e autor de \"Iconolox\u00eda\" (\"Iconologia overo Descrittione dell'Imagini universali\") (Roma, 1593), libro de emblemas moi influente no seu tempo.\nBiograf\u00eda.\nDe neno Cesare Ripa entra na corte do cardeal Anton Maria Salviati coa funci\u00f3n de escudeiro. Membro da \"Academia dei Filomati e Intronati\" de Siena (empresas acad\u00e9micas dedicadas \u00f3 estudo de obras literarias cl\u00e1sicas e antigas moedas), que ter\u00eda contactos coa \"Accademia degli Incitati\" en Roma, onde viviu entre 1611 e 1620.\nIconolox\u00eda.\nEn 1593 publicou a colecci\u00f3n de alegor\u00edas: a obra, que ten por obxecto servir \u00f3s poetas, pintores e escultores para representar as virtudes, os vicios, os sentimentos e as paix\u00f3ns humanas, \u00e9 unha enciclopedia que se presenta en orde alfab\u00e9tica, como alegor\u00edas da paz, a liberdade ou a prudencia, reco\u00f1ecibles nos atributos e a cor simb\u00f3lica."}
{"id": "174643", "revid": "85894", "url": "https://gl.wikipedia.org/wiki?curid=174643", "title": "Jos\u00e9 Mar\u00eda Castro Bola\u00f1o", "text": "Jos\u00e9 Mar\u00eda Castro Bola\u00f1o, nado en Ladra (Vilalba) en 1803 e finado en Lugo en 1876, foi un avogado, pol\u00edtico e xornalista galego.\nTraxectoria.\nFixo os seus primeiros estudos no Colexio da Latinidade de Viveiro e despois trasladouse a Santiago de Compostela, onde se graduou en Dereito en 1826. Exerceu a avogac\u00eda en Viveiro e despois marchou a Lugo, onde foi deputado provincial e vicepresidente do Consello provincial. Foi director de \"El Correo de Lugo\", no que colaborou con artigos de car\u00e1cter xur\u00eddico e tam\u00e9n colaborou en \"La Aurora del Mi\u00f1o\", \"El Eco de Galicia\" e \"Revista Jur\u00eddica de Galicia\"."}
{"id": "174644", "revid": "56817", "url": "https://gl.wikipedia.org/wiki?curid=174644", "title": "Jean-Baptiste Dubos", "text": "Jean-Baptiste Dubos, nado en Beauvais en 1670 e finado en Par\u00eds o 23 de marzo de 1742, foi un sacerdote, diplom\u00e1tico, historiador e fil\u00f3sofo franc\u00e9s.\nTraxectoria.\nEstudou teolox\u00eda, recibindo o t\u00edtulo de di\u00e1cono en 1724. Ocupou diversos cargos diplom\u00e1ticos en Hamburgo, Londres, A Haia, Bruxelas e Neuch\u00e2tel, participando en 1710 nas negociaci\u00f3ns do tratado de Utrecht. Realizou diversas investigaci\u00f3ns no terreo da Historia, sobre todo da Idade Media, sendo membro desde 1720 da Acad\u00e9mie Fran\u00e7aise.\nAutor dun importante tratado sobre est\u00e9tica, \"Reflexi\u00f3ns cr\u00edticas sobre a poes\u00eda e a pintura\" (\"R\u00e9flexions critiques sur la po\u00e9sie et a peinture\", 1719), onde abre o cami\u00f1o cara \u00e1 relatividade do gusto, razoando que a est\u00e9tica non v\u00e9n dada pola raz\u00f3n, sen\u00f3n polos sentimentos. A arte conmove, chega ao esp\u00edrito dunha forma m\u00e1is directa e inmediata que o co\u00f1ecemento racional. Fai unha democratizaci\u00f3n do gusto, op\u00f3ndose \u00e1 regulamentaci\u00f3n acad\u00e9mica. Dubos introduciu a figura do \"xenio\" como atributo dado pola natureza, que est\u00e1 m\u00e1is al\u00f3 das regras."}
{"id": "174645", "revid": "1131", "url": "https://gl.wikipedia.org/wiki?curid=174645", "title": "Castro de Ons", "text": "O castro de Ons \u00e9 un castro situado na parroquia de Ons, no concello coru\u00f1\u00e9s de Bri\u00f3n.\nMorfolox\u00eda.\nConsta dun recinto fortificado situado nunha lixeira elevaci\u00f3n que apenas se eleva sobre o seu contorno. \u00c9 posible identificar estruturas que poden ser alg\u00fans dos restos da antiga muralla defensiva.\nArqueolox\u00eda.\nNon se ten noticia de que se realizasen campa\u00f1as arqueol\u00f3xicas."}
{"id": "174646", "revid": "85894", "url": "https://gl.wikipedia.org/wiki?curid=174646", "title": "Nen\u00e9 Estivill", "text": "Alejandro Santamar\u00eda Estivill nado en Pontevedra en 1926 e finado en Palma o 30 de marzo de 2011, foi un historietista galego, m\u00e1is co\u00f1ecido como Nen\u00e9 Estivill. Foi creador de personaxes como Agamen\u00f3n e La terrible Fif\u00ed.\nTraxectoria.\nEmpezou a s\u00faa carreira como debuxante profesional durante os anos 50, en revistas galegas como \"Camino\" ou \"Potos\u00ed\", as\u00ed como en \"La Risa\" de Editorial Marco, onde creou as s\u00faas primeiras series: \"O malvado Doutor Cianuro e o seu axudante Panduro\" e \"Ca\u00f1ete Camar\u00f3n, deportista de afecci\u00f3n\". En 1956 foi contratado por Editorial Valenciana, e no semanario \"Jaimito\", de dicha editorial, publicou unha nova serie, \"La Bola\", as\u00ed como novas entregas das aventuras de Ca\u00f1ete Camar\u00f3n.\nEn 1958 comeza a traballar para os semanarios de Editorial Bruguera, primeiro con chistes soltos, e logo coas historietas de La terrible Fif\u00ed (en \"Pulgarcito\") e \"Silvano Mengano\" (en \"Can Can\"). A primeira tivo un grande \u00e9xito e publicouse en varias das revistas de c\u00f3mics de Bruguera.\nEn 1961 aparece outro dos seus grandes personaxes, Agamen\u00f3n, na segunda etapa da revista \"T\u00edo Vivo\". Foi unha das poucas historietas de Bruguera en que se mostrou un ambiente rural.\nContinuou traballando como historietista at\u00e9 os anos 70."}
{"id": "174647", "revid": "16946", "url": "https://gl.wikipedia.org/wiki?curid=174647", "title": "Bandeira dos Emiratos \u00c1rabes Unidos", "text": "A bandeira dos Emiratos \u00c1rabes Unidos (en \u00e1rabe: \u0639\u0644\u0645 \u0627\u0644\u0625\u0645\u0627\u0631\u0627\u062a \u0627\u0644\u0639\u0631\u0628\u064a\u0629 \u0627\u0644\u0645\u062a\u062d\u062f\u0629\u200e) foi adoptada o 2 de decembro de 1971.\nDese\u00f1o.\nEst\u00e1 composta polas cores do panarabismo: vermello, verde, branco e negro, que simbolizan a unidade \u00e1rabe. Ademais cada un das cores te\u00f1en os seguintes significados:\nBandeiras dos Emiratos.\nCada un dos sete emiratos que compo\u00f1en o Estado ten a s\u00faa propia bandeira:\nV\u00e9xase tam\u00e9n.\nLigaz\u00f3ns externas.\n&lt;br&gt;"}
{"id": "174649", "revid": "1131", "url": "https://gl.wikipedia.org/wiki?curid=174649", "title": "Castro de Tembra", "text": "O castro de Tembra \u00e9 un castro situado na parroquia de Boull\u00f3n, no concello coru\u00f1\u00e9s de Bri\u00f3n.\nMorfolox\u00eda.\nConsta dun recinto fortificado que se localiza nunha pronunciada aba dos Altos da Faboira, a uns 300 metros sobre o nivel do mar. A pendente do terreo \u00e9 m\u00e1is acusada no eixo norte-sur, onde o desnivel chega aos 10 metros. A parte m\u00e1is elevada do recinto \u00e9 a s\u00faa beira m\u00e1is pr\u00f3xima \u00f3 cumio do sistema monta\u00f1oso no que se encrava. Os desniveis m\u00e1is acusados \u00e1chanse \u00f3 leste, \u00f3 sur e \u00f3 po\u00f1ente.\nNa actualidade s\u00f3 \u00e9 visible un dos parapetos defensivos, que est\u00e1 separado do recinto habitado por un foxo de entre 5 e 7 metros de anchura. As dimensi\u00f3ns do castro son de 100 metros no eixo norte-sur e 110 metros no eixo este-oeste.\nArqueolox\u00eda.\nNon se ten noticia de que se realizasen campa\u00f1as arqueol\u00f3xicas."}
{"id": "174650", "revid": "4817", "url": "https://gl.wikipedia.org/wiki?curid=174650", "title": "Friedrich von Schlegel", "text": "Karl Wilhelm Friedrich von Schlegel, nado en Hannover o 10 de marzo de 1772 e finado en Dresde o 12 de xaneiro de 1829, foi un ling\u00fcista, cr\u00edtico literario, fil\u00f3sofo, hispanista e poeta alem\u00e1n, un dos fundadores do Romanticismo, irm\u00e1n do tam\u00e9n fil\u00f3logo August Wilhelm von Schlegel.\nTraxectoria.\nFoi o m\u00e1is novo dunha familia protestante de sete irm\u00e1ns. Destinado a ser banqueiro, rexeitou esa vocaci\u00f3n e empezou en 1790 os estudos de Dereito na universidade de Gotinga, e proseguiunos en Leipzig. Neste per\u00edodo estableceu amizade co poeta Novalis. En Leipzig empezou a interesarse pola cultura grega. En 1794 viaxou a Dresde, onde estudou a arte e a cultura grecolatina cl\u00e1sica e escribiu o seu ensaio \"Sobre o estudo da poes\u00eda grega\", que publicou como introduci\u00f3n a unha obra s\u00faa de m\u00e1is empe\u00f1o, \"Die Griechen und R\u00f6mer\" (\u00abOs gregos e romanos\u00bb), 1797.\nViaxou ent\u00f3n a Jena, en cuxa universidade o seu irm\u00e1n August Wilhelm impart\u00eda clases. Al\u00ed, influ\u00eddo pola filosof\u00eda de Fichte, empezou a desenvolver en Est\u00e9tica o que constituir\u00eda o principio te\u00f3rico do Romanticismo, a iron\u00eda rom\u00e1ntica ou dicotom\u00eda entre a obra creada e imperfecta e a idea do seu autor perfecta; a poes\u00eda encerrar\u00eda pois elementos dunha filosof\u00eda, unha mitolox\u00eda e unha relixi\u00f3n. Desde 1797 Schlegel colaborou no \"Deutschland and Der Deutsche Merkur\". Co seu irm\u00e1n e Ludwig Tieck fundou a revista \"Athenaeum\", (\u00abAteneo\u00bb), \u00f3rgano do movemento rom\u00e1ntico alem\u00e1n, revista que editou entre 1798 e 1800.\nDurante eses anos escribiu a novela semiautobiogr\u00e1fica e inacabada \"Lucinde\" (1799). En 1800 Schlegel publicou \"Gespr\u00e4ch \u00fcber die Poesie\", a s\u00faa obra m\u00e1is ampla sobre est\u00e9tica rom\u00e1ntica, onde estatu\u00eda que Dante Alighieri, Miguel de Cervantes e William Shakespeare eran as maiores figuras da literatura universal. \u00abA historia \u00e9 unha profec\u00eda \u00f3 rev\u00e9s\u00bb, escribiu no \"Athenaeum\". Desa \u00e9poca \u00e9 a s\u00faa traxedia \"Alarcos\" (1802), onde sen moita fortuna tentou combinar elementos cl\u00e1sicos e rom\u00e1nticos. Cando leu a historia da literatura europea lamentou perder tanto o tempo estudando o per\u00edodo cl\u00e1sico grecolatino. Compuxo ent\u00f3n \"Geschichte der alten und neuren Literatur\" (Viena, 1812), unha historia da literatura antiga e moderna.\nEntre 1800 e 1801 Schlegel foi lector na Universidade de Jena. Estableceuse en Par\u00eds alg\u00fans anos coa escritora e tradutora Dorothea Veit, da que se namorou en Berl\u00edn anos antes e que era parente do cr\u00edtico literario Moses Mendelssohn. En Par\u00eds Schlegel estudou s\u00e1nscrito e fundou, en 1803, o xornal \"Europa\". Traballou edit\u00e1ndoo at\u00e9 1805. En 1804 casou \u00f3 fin con Dorothea Veit, e volveu a Alema\u00f1a, en concreto a Colonia (1804-1807). Tras converterse \u00f3 catolicismo en 1808 viaxou a Viena, onde traballou no Ministerio de Asuntos Exteriores austr\u00edaco. Al\u00ed co\u00f1eceu \u00f3 escritor Joseph von Eichendorff. Serviu no ex\u00e9rcito austr\u00edaco entre 1809 e 1810.\nFundou e editou \"Deutsches Museum\" (1812-1813) e publicou o seu \"\u00dcber die Sprache und Weisheit dern Indier\" (\u00abDo idioma e a sabedor\u00eda dos indios\u00bb) (Heidelberg, 1808) onde aplica \u00f3 indoeuropeo a metodolox\u00eda da filolox\u00eda comparada, na que se lle considera un pioneiro. Val\u00e9ndose das observaci\u00f3ns de Sir William Jones sobre as similitudes entre o s\u00e1nscrito e outras linguas, lat\u00edn, grego e persa, proclamou Schlegel que a India era o berce da civilizaci\u00f3n occidental. O paralelismo entre lingua e raza f\u00edxolle falar da raza com\u00fan dos arios que se desprazou a Europa e falar\u00eda unha \"Ursprache\" nai de t\u00f3dalas linguas. Nos seus \u00faltimos anos sostivo unha grande admiraci\u00f3n cara \u00e1 obra de Goethe, en especial a s\u00faa \"Wilhelm Meister\".\nConstitu\u00eduse no portavoz ideol\u00f3xico da liberaci\u00f3n alem\u00e1 do xugo napole\u00f3nico e apoiou \u00e1 Santa Alianza e a Metternich. Desde 1815 a 1818 serviu como secretario da legaci\u00f3n austr\u00edaca na Confederaci\u00f3n Xerm\u00e1nica, en Frankfurt. En Viena preparou a edici\u00f3n das s\u00faas obras completas (10 vols.). Entre 1820 e 1823 editou o xornal cat\u00f3lico \"Concordia\". Morreu en Dresde o 12 de xaneiro de 1829.\nSchlegel foi desde 1798 o principal fil\u00f3sofo e teorizador do primeiro Romanticismo alem\u00e1n (introduciu de feito o termo \"romantisch\" no contexto literario)."}
{"id": "174651", "revid": "1410", "url": "https://gl.wikipedia.org/wiki?curid=174651", "title": "Johann Zoffany", "text": "Johann Zoffany, Zoffani or Zauffelij, nado o 13 de marzo de 1733 e finado o 11 de novembro de 1810, foi un pintor neocl\u00e1sico alem\u00e1n, que estivo activo principalmente en Inglaterra. As s\u00faas obras est\u00e1n expostas en varias galer\u00edas nacionais inglesas como a National Gallery de Londres e a Tate Gallery."}
{"id": "174652", "revid": "1131", "url": "https://gl.wikipedia.org/wiki?curid=174652", "title": "Castro de Punta Roza", "text": "O castro de Punta Roza \u00e9 un castro situado na parroquia de Dexo, no concello coru\u00f1\u00e9s de Oleiros.\nMorfolox\u00eda.\nConsta dun recinto fortificado situado nunha pen\u00ednsula apuntada, de forma triangular. As s\u00faas dimensi\u00f3ns son duns 150 metros no eixo norte-sur e uns 100 metros no eixo este-oeste.\nTen un primeiro parapeto \u00e1 altura do istmo da pen\u00ednsula. A continuaci\u00f3n hai un recinto de planta case circular que est\u00e1 defendido polo sur por outros tres parapetos de altura considerable con dous foxos intercalados entre eles. No extremo sur hai unha estrutura amesetada que defende o acceso ao castro.\nArqueolox\u00eda.\nNon se ten noticia de que se realizasen campa\u00f1as arqueol\u00f3xicas. Na actualidade non est\u00e1 visitable."}
{"id": "174653", "revid": "1131", "url": "https://gl.wikipedia.org/wiki?curid=174653", "title": "Castro de Punta Torrella", "text": "O castro de Punta Torrella \u00e9 un castro situado na parroquia de Dexo, no concello coru\u00f1\u00e9s de Oleiros.\nMorfolox\u00eda.\nConsta dun recinto \u00fanico fortificado e de planta oval. As s\u00faas dimensi\u00f3ns son duns duns 125 metros no eixo nordeste-suroeste e uns 60 metros no eixo noroeste-sueste.\nConta cunhas defensas constitu\u00eddas por unha unha sucesi\u00f3n de parapeto e foxo que acadan unha altura de ata 4 metros na parte oeste 2,5 na parte do cantil costeiro. Hai indicios de que pola banda norte-nordeste pode existir outro parapeto que enlace co recinto principal. O acceso probablemente \u00e1brese no sector sur-suroeste, por medio dunha rampla encaixada entre dous taludes.\nArqueolox\u00eda.\nNon se ten noticia de que se realizasen campa\u00f1as arqueol\u00f3xicas. Na actualidade non est\u00e1 visitable."}
{"id": "174654", "revid": "23204", "url": "https://gl.wikipedia.org/wiki?curid=174654", "title": "Adolfo P\u00e9rez Esquivel", "text": "Adolfo P\u00e9rez Esquivel, nado en Buenos Aires o 26 de novembro de 1931, \u00e9 un arquitecto, escultor e activista de dereitos humanos arxentino a quen lle foi concedido o Nobel da Paz de 1980. Seu pai era natural da parroquia pontevedresa de Combarro (Poio).\nTraxectoria.\nEn 1974 na cidade de Medell\u00edn, en Colombia, Adolfo P\u00e9rez Esquivel coordinou a fundaci\u00f3n do \"Servicio Paz y Justicia en Am\u00e9rica Latina\" (SERPAJ-AL), xunto con varios bispos, te\u00f3logos, militantes, l\u00edderes comunitarios e sindicalistas.\nO SERPAJ-AL dedicouse a defender os Dereitos Humanos no continente e a difundir a Non-Violencia Activa como instrumento de transformaci\u00f3n da realidade e de enfrontamento dos crimes de tortura e desaparici\u00f3n forzada de militantes pol\u00edticos e axentes comunitarios e pastorais, practicados polas Ditaduras Militares que se instalaran por toda a Am\u00e9rica Latina, co apoio dos Estados Unidos que viv\u00edan ent\u00f3n o auxe da Guerra Fr\u00eda coa Uni\u00f3n Sovi\u00e9tica. Por esa actividade Adolfo P\u00e9rez Esquivel recibiu o Nobel da Paz de 1980.\nEscultor, estudou arquitectura na Escola Nacional de Belas Artes da Universidad Nacional de La Plata. A partir de 1968, dedicou s\u00faa vida a propagar a non violencia e defender os dereitos humanos: fundou o Xornal Paz e Xustiza en 1973, e a partir de 1974 se tornou seu secretario. A publicaci\u00f3n se tornou a voz do movemento pacifista en Am\u00e9rica Latina.\nEntre 1977 e 1979, foi prendido por cuesti\u00f3ns pol\u00edticas. Durante esta reclusi\u00f3n recibiu o Premio Memorial de Paz Juan XXIII, entregada pola Organizaci\u00f3n Pax Christi Internacional.\n\u00c9 membro do Comit\u00e9 da patrocinio da Coordinaci\u00f3n internacional para o Decenio da cultura da non-violencia e da paz. \nEsquivel \u00e9 tam\u00e9n o Presidente da Academia de Ciencias Ambientais de Venecia en Italia, por iniciativa desta academia, xuntamente con outros Premios Nobel da Paz, entre eles: o Dalai Lama, Desmond Tutu, Shirin Ebadi, Rigoberta Mench\u00fa Tum, Mairead Corrigan, Betty Williams e outros est\u00e1 liderando unha campa\u00f1a mundial pola creaci\u00f3n dunha corte internacional para xulgar os crimes ambientais de grande monta. A campa\u00f1a foi lanzada na cidade de Roma en xu\u00f1o de 2009, oficializada en setembro en Venecia para o continente europeo, e o d\u00eda 19/11/2009 no Memorial de Am\u00e9rica Latina en S\u00e3o Paulo, Brasil, para o continente latinoamericano."}
{"id": "174655", "revid": "98629", "url": "https://gl.wikipedia.org/wiki?curid=174655", "title": "Lib\u00e9ration", "text": "Lib\u00e9ration (tam\u00e9n co\u00f1ecido en Francia como Lib\u00e9) \u00e9 un xornal editado en Par\u00eds e fundado no 1973 polo fil\u00f3sofo Jean-Paul Sartre e os xornalistas Benny L\u00e9vy e Serge July.\nO proxecto naceu co nome do peri\u00f3dico clandestino vinculado \u00e1 Resistencia francesa durante a segunda guerra mundial, o \"Lib\u00e9ration\" que foi dirixido por Emmanuel d'Astier de la Vigerie, e baixo o impulso do maio franc\u00e9s. Por iso, \"Lib\u00e9\" naceu cunhas caracter\u00edsticas ins\u00f3litas dentro da prensa europea. As relaci\u00f3ns laborais dentro da s\u00faa redacci\u00f3n non estaban xerarquizadas, todos os empregados (inclu\u00eddo o persoal dos obradoiros) recib\u00eda o mesmo salario e non se aceptaba publicidade nas s\u00faas p\u00e1xinas.\nCon esa estrutura e coa direcci\u00f3n moral de Sartre, \"Lib\u00e9ration\" sa\u00edu \u00e1 r\u00faa por primeira vez o 3 de febreiro de 1973. O seu posicionamento pol\u00edtico era de esquerdas pero non estaba vencellado a ning\u00fan partido pol\u00edtico, como si ocorr\u00eda con \"L'Humanit\u00e9\", por exemplo. Con todo, Sartre abandonou a redacci\u00f3n do diario en maio de 1974 e \"Lib\u00e9ration\" iniciou un longo e \u00e1s veces traum\u00e1tico cami\u00f1o cara \u00e1 \"normalidade\" xornal\u00edstica.\nAs relaci\u00f3ns non xer\u00e1rquicas seguiron funcionando ata febreiro de 1980, cando os enfrontamentos internos dentro da redacci\u00f3n fixeron que o diario se deixara de editar durante tres meses. En maio dese ano, \"Lib\u00e9\" reapareceu nos quioscos cun novo formato e co nome do seu primeiro director baixo o seu mancheta: Serge July.\nPouco despois, chegaron os primeiros anuncios e os primeiros socios capitalistas alleos ao traballo na redacci\u00f3n. Aos poucos, os lectores comprobaron tam\u00e9n que \"Lib\u00e9\" abandonaba o seu inicial radicalismo pol\u00edtico. Sen deixar de ser nunca un diario especialmente sensible \u00e1s causas sociais, progresista e rupturista nos seus enfoques e no seu dese\u00f1o, o xornal fundado por Sartre empezou a inclu\u00edr a columnistas liberais nas s\u00faas p\u00e1xinas de opini\u00f3n (\"Rebonds\"). En 2005, July manifestou o seu apoio ao \"si\" no referendo para a aprobaci\u00f3n da Constituci\u00f3n Europea. O \"non\" ga\u00f1ou a consulta co voto masivo dos simpatizantes de esquerda.\nAquel resultado anticipou o fin da \"era July\". A ca\u00edda na difusi\u00f3n (ao redor dos 140.000 exemplares diarios en 2006) e os problemas financeiros da empresa editora xa obrigaran a admitir a un novo home forte no seu accionariado, o empresario \u00c9douard de Rothschild, mal recibido polos xornalistas de \"Lib\u00e9ration\". En maio de 2006, Rothschild esixiu o cesamento de July do seu posto, baixo a ameaza de deixar de investir no diario. O 30 de xu\u00f1o, \"Lib\u00e9ration\" anunciou na s\u00faa primeira p\u00e1xina a despedida de July. O seu posto foi ocupado por Antoine de Gaudemar e logo Laurent Joffrin."}
{"id": "174656", "revid": "98629", "url": "https://gl.wikipedia.org/wiki?curid=174656", "title": "Bandeira de Filipinas", "text": "A bandeira de Filipinas foi adoptada o 12 de xu\u00f1o de 1898. Est\u00e1 composta por d\u00faas franxas horizontais do mesmo tama\u00f1o, de cor azul a superior e de vermello a inferior. No bordo m\u00e1is pr\u00f3ximo ao mastro figura un tri\u00e1ngulo equil\u00e1tero de cor branca que cont\u00e9n no seu centro un sol dourado ou amarelo con dezaseis raios que rodean a outro oito de maior grosor e tres estrelas do mesma cor con cinco puntas cada unha, situadas preto dos v\u00e9rtices do tri\u00e1ngulo. As proporci\u00f3ns da bandeira son de: 1:2.\nA cor vermella da bandeira simboliza o sangue, o valor e a coraxe de quen loitaron pola independencia do pa\u00eds; o azul representa a unidade nacional e os ideais, e o branco \u00e9 a cor da pureza e da paz. O sol representa o nacemento dunha nova era iniciada coa independencia do pa\u00eds. O oito raios do sol simbolizan ao oito provincias que iniciaron a revolta contra o dominio colonial espa\u00f1ol. O tres estrelas de cinco puntas representan o tres \u00e1reas xeogr\u00e1ficas m\u00e1is importantes das Illas Filipinas: Luz\u00f3n, Visayas e Mindanao.\nTanto o sol, a cor vermella como o tri\u00e1ngulo branco foron usados orixinalmente polo Katipunan, a organizaci\u00f3n revolucionaria que encabezou a revolta contra o domino espa\u00f1ol a finais do s\u00e9culo XIX. A bandeira foi dese\u00f1ada en 1897 polo xeneral Emilio Aguinaldo, presidente do goberno revolucionario, cando resid\u00eda en Hong Kong durante o seu exilio e iniciada xa a revoluci\u00f3n filipina en contra do dominio espa\u00f1ol. A bandeira orixinal estaba formada polos mesmos elementos que a versi\u00f3n actual, pero o sol aparec\u00eda representado cun rostro mitol\u00f3xico e os seus raios eran m\u00e1is numerosos. Filipinas conta cunha bandeira que se usa en tempo de guerra, pos\u00fae os mesmos elementos que a bandeira nacional pero difer\u00e9nciase en que a cor da s\u00faa franxa superior \u00e9 o vermello e o da inferior \u00e9 o azul.\nDese\u00f1o.\nConstruci\u00f3n.\nA bandeira est\u00e1 dividida horizontalmente en d\u00faas cores, azul e vermello, cun tri\u00e1ngulo equil\u00e1tero branco colocado no lado do mastro. No centro do tri\u00e1ngulo at\u00f3pase un sol dourado con oito raios primarios, cada un cont\u00e9n tres raios individuais e en cada esquina do tri\u00e1ngulo aparecen unha estrela dourada de cinco puntas. A bandeira m\u00f3strase coa franxa azul arriba e a vermella abaixo en tempos de paz mentres, que en tempos de guerra estas d\u00faas franxas interc\u00e1mbianse.\nA lonxitude da bandeira \u00e9 d\u00faas veces a s\u00faa anchura, o que sup\u00f3n unhas proporci\u00f3ns de 1:2. O lado do tri\u00e1ngulo equil\u00e1tero branco \u00e9 igual que a anchura da bandeira. Cada estrela est\u00e1 orientada de modo que unha das s\u00faas puntas apunta ao v\u00e9rtice no cal est\u00e1 encadrada.\nAs cores da bandeira est\u00e1n especificados na lei 8491 en base ao \"cable number\" segundo o sistema desenvolvido pola \"Color Association of the United States\". As cores oficiais e a s\u00faa aproximaci\u00f3n a outros espazos de cores se listan a continuaci\u00f3n:\nA bandeira filipina \u00e9 a \u00fanica que indica o estado de guerra. Cando a franxa vermella est\u00e1 situada na parte alta da bandeira (ou na parte esquerda do observador no caso de que estea disposta verticalmente, co tri\u00e1ngulo branco na parte superior) significa que Filipinas est\u00e1 en guerra.\nSimbolismo.\nSegundo o goberno filipino, o tri\u00e1ngulo branco significa igualdade e fraternidade; a franxa azul representa a paz, a verdade e a xustiza, e o campo vermello o patriotismo e o valor. O oito raios de sol primarios representan o oito primeiras provincias (Batangas, Bulac\u00e1n, Cavite, Laguna, Manila, Nueva \u00c9cija, Pampanga, e Tarlac) que buscaron a independencia de Espa\u00f1a e que foron colocadas baixo a lei marcial polos espa\u00f1ois durante a Revoluci\u00f3n Filipina de 1896. \u00c1s veces, o sol de oito raios representan a Hispanidade de Filipinas e os filipinos. O tres estrelas representan o tres maiores divisi\u00f3ns xeogr\u00e1ficas do pa\u00eds: Luz\u00f3n, Visayas e Mindanao.\nCon todo, a explicaci\u00f3n dada na Proclamaci\u00f3n de Independencia Filipina de 1889 difire da actual explicaci\u00f3n oficial. Esta sosti\u00f1a que o tri\u00e1ngulo branco representaba o emblema de Katipunan, a sociedade secreta que se opu\u00f1a ao control espa\u00f1ol. Tam\u00e9n afirmaba que as cores da bandeira representaban os da bandeira dos Estados Unidos como mostra de gratitude cara \u00e1 protecci\u00f3n que lles outorgou Estados Unidos fronte a Espa\u00f1a durante a Revoluci\u00f3n Filipina. As\u00ed mesmo mant\u00e9n que unha das estrelas representa a illa de Panay, no canto da toda Visayas.\nHistoria.\nBandeiras hist\u00f3ricas.\nFoi com\u00fan desde 1960 asociar o desenvolvemento da bandeira de Filipinas cos estandartes de guerra dos l\u00edderes do Katipunan, un movemento revolucionario pseudo-mas\u00f3nico que se opu\u00f1a ao poder espa\u00f1ol en Filipinas durante a Revoluci\u00f3n Filipina. Con todo, mentres alg\u00fans s\u00edmbolos com\u00fans das bandeiras do Katipunan foron adoptados na iconograf\u00eda da Revoluci\u00f3n, non se sabe de que maneira estes estandartes de guerra p\u00f3dense considerar precursores da actual bandeira de Filipinas.\nA primeira bandeira do Katipunan foi unha bandeira vermella rectangular con tres \"K\" ali\u00f1adas horizontalmente (un acr\u00f3nimo do nome completo do Katipunam: \"Kataastaasang, Kagalanggalangang Katipunan ng mga Anak ng Bayan\"). O vermello da bandeira simbolizaba o sangue. Os membros de Katipunan asinaban os documentos de membres\u00eda co seu propio sangue.\nAlg\u00fans membros do Katipunan, como Andr\u00e9s Bonifacio, Emilio Aguinaldo ou Gregorio do Pilar, ademais, ti\u00f1an estandartes de guerra individuais. Durante o transcurso da revoluci\u00f3n, produciuse unha escisi\u00f3n na rama de Cavite da organizaci\u00f3n, dando lugar \u00e1s facci\u00f3ns \"Magdiwang\" e \"Magdalo\", as cales adoptaron bandeiras propias. En 1887 durante unha asemblea en Naic, o Katipunan adoptou unha nova bandeira. Esta nova insignia era vermella e mostraba un sol branco cunha cara. O sol ti\u00f1a oito raios, representando o oito provincias nas que Espa\u00f1a decretara a lei marcial.\nDese\u00f1o actual.\nO dese\u00f1o moderno da bandeira de Filipinas foi desenvolvido por Emilio Aguinaldo durante o seu exilio en Hong Kong en 1897. A primeira bandeira foi cosida por Dona Marcela Mari\u00f1o de Agoncillo coa axuda da s\u00faa filla Lorenza e de Dona Delfina Herbosa de Natividade (unha sobri\u00f1a do l\u00edder reformista Jos\u00e9 Rizal). A primeira vez que se viu foi nunha batalla o 28 de maio de 1898. A bandeira foi formalmente izada durante a proclamaci\u00f3n da independencia o 12 de xu\u00f1o de 1898 en Cavite. O seu simbolismo orixinal foi enumerado no texto da proclamaci\u00f3n, o cal fac\u00eda referencia a un debuxo adxunto, a\u00ednda que o debuxo orixinal nin ningunha reproduci\u00f3n sobreviviron at\u00e9 os nosos d\u00edas. O dese\u00f1o orixinal da bandeira adoptaba un sol cunha cara, s\u00edmbolo com\u00fan de moitas antigas colonias espa\u00f1olas. A particular tonalidade do azul da bandeira orixinal \u00e9 causa de controversia. Baseados en probas anecd\u00f3ticas e nas poucas bandeiras que sobreviven daquela \u00e9poca, alg\u00fans historiadores argumentan que as cores da bandeira orixinal eran os mesmos que os da bandeira de Cuba.\nA bandeira de Cuba influenciou o dese\u00f1o da bandeira de Filipinas, do mesmo xeito que a revoluci\u00f3n cubana contra Espa\u00f1a inspirou, dalg\u00fan modo, a Revoluci\u00f3n Filipina. As hostilidades entre Filipinas e os Estados Unidos estalaron en 1899. A bandeira izouse por primeira vez coa franxa vermella na parte superior o 4 de febreiro de 1899 para mostrar que exist\u00eda un estado de guerra. Aguinaldo foi capturado polos americanos dous anos despois e foi obrigado a xurar lealdade aos Estados Unidos. Coa derrota da Rep\u00fablica Filipina, Filipinas acabou baixo o dominio colonial americano e o uso da bandeira filipina foi declarado ilegal pola Lei de Sedici\u00f3n de 1907. Esta lei foi revogada o 30 de outubro de 1919. Coa legalizaci\u00f3n da bandeira filipina, as teas dispo\u00f1ibles en moitas tendas eran as vermellas e azuis da bandeira dos Estados Unidos, polo que a partir de 1919 a bandeira adoptou a cor azul mari\u00f1o.\nO lexislativo filipino aprobou o 26 de marzo de 1920 a Lei n\u00ba 2928, a cal adoptaba a bandeira filipina como a oficial das illas. At\u00e9 as v\u00e9speras da segunda guerra mundial, o d\u00eda da bandeira celebr\u00e1base anualmente o 30 de outubro, conmemorando a data na que a prohibici\u00f3n de uso da bandeira foi eliminada. A Mancomunidade de Filipinas foi inaugurada en 1935. O 25 de marzo de 1936, o presidente Manuel L. Quezon emitiu a Orde Executiva N.\u00ba 23, a cal detallaba as especificaci\u00f3ns e a descrici\u00f3n t\u00e9cnica da bandeira. Entre as disposici\u00f3ns da orde atop\u00e1base a definici\u00f3n do tri\u00e1ngulo no mastro como un tri\u00e1ngulo equil\u00e1tero, a definici\u00f3n das proporci\u00f3ns como 1:2, os \u00e1ngulos das estrelas, o dese\u00f1o xeom\u00e9trico e est\u00e9tico do sol, e a eliminaci\u00f3n formal da cara m\u00edtica do sol. Estas especificaci\u00f3ns conserv\u00e1ronse inalteradas at\u00e9 a data. Os tons exactos das cores, con todo, non foron definidos con precisi\u00f3n. En 1941, o d\u00eda da Bandeira foi trasladado oficialmente ao 12 de xu\u00f1o, conmemorando a data da independencia filipina proclamada en 1898.\nA bandeira foi de novo prohibida tras a invasi\u00f3n e ocupaci\u00f3n de Filipinas que comezou en decembro de 1941 polo ex\u00e9rcito xapon\u00e9s. A prohibici\u00f3n foi levantada tras o establecemento da Segunda Rep\u00fablica de Filipinas, monicreque do Xap\u00f3n. Nalgunhas cerimonias celebradas en outubro de 1943, Emilio Aguinaldo izou a bandeira co azul e vermello orixinais da bandeira cubana. Inicialmente, a bandeira foi izada coa banda azul na parte superior, ata que o presidente pro-xapon\u00e9s Jose P. Laurel proclamou o estado de guerra contra os Aliados en 1944. O goberno da Mancomunidade exiliado en Washington D. C. continuou usando a bandeira coas cores americanas e mantivo a franxa vermella na parte superior desde a inicial invasi\u00f3n dos xaponeses. Co retorno das forzas americanas e a liberaci\u00f3n de Filipinas en 1944, a bandeira coas cores americanas foi restaurada e foi a que estivo izada no momento da concesi\u00f3n da independencia de Filipinas por parte dos Estados Unidos o 4 de xullo de 1946.\nEn 1955 o Instituto Hist\u00f3rico Nacional adoptou unhas especificaci\u00f3ns de cor, coas cores da bandeira dos Estados Unidos. En 1985, o presidente Ferdinand Marcos ordenou restaurar o azul e vermello orixinais da bandeira cubana. Con todo, este feito foi revogado tras a Revoluci\u00f3n de 1986 que derrocou a Marcos do poder. En 1998, ano do primeiro centenario da proclamaci\u00f3n da independencia de Filipinas, a bandeira e o c\u00f3digo her\u00e1ldico foron transformados, cambiando o ton de azul polo de azul mari\u00f1o.\nUso.\nA Lei n\u00famero 8491 da Rep\u00fablica especifica detalladamente as directrices de uso da bandeira filipina.\nProtocolo.\nA bandeira debe ser exposta en todos os edificios gobernamentais, residencias oficiais, prazas p\u00fablicas e escolas, todos os d\u00edas do ano. Do 28 de maio (D\u00eda da bandeira) ao 12 de xu\u00f1o (D\u00eda da Independencia) son designados como os d\u00edas da bandeira, durante os cales todas as oficinas gobernativas, negocios privados e casas particulares son convidados a expor a bandeira nacional.\nPor lei, a bandeira filipina debe ondear permanentemente e estar iluminada de noite nos seguintes lugares:\nMedia hasta.\nA bandeira debe ondear a media hasta como signo de duelo. Tras o anuncio oficial da morte dun Presidente ou un expresidente, a bandeira debe ondear a media hasta dez d\u00edas. A bandeira debe ondear sete d\u00edas pola morte dun Vicepresidente, o Presidente da Corte Suprema de Xustiza, o Presidente do Senado ou o do Parlamento.\nPor requirimento do Instituto Hist\u00f3rico Nacional, a bandeira pode ondear a media hasta pola morte doutras persoas por un per\u00edodo menor de sete d\u00edas. A bandeira debe ondear a media hasta en todos os edificios e lugares onde o falecido traballaba, desde o d\u00eda da morte at\u00e9 o do enterro dun membro da Corte Suprema, do Gabinete presidencial, do Senado, ou do Congreso e en calquera outro lugar determinado polo Instituto Hist\u00f3rico Nacional.\nCando a bandeira \u00e9 izada a media hasta, primeiramente debe ser alzada at\u00e9 a zona m\u00e1is alta do mastro para posteriormente deixala no estado de media hasta. Cando \u00e9 arriada igualmente debe ser elevada at\u00e9 a zona superior do mastro antes de ser recollida.\nA bandeira pode ser usada para cubrir os cadaleitos de militares defuntos, veteranos de guerra, artistas nacionais e outras persoas ilustres cando determine o goberno local. Neses casos o tri\u00e1ngulo branco debe situarse \u00e1 altura da cabeza do defunto e a banda azul cubrindo a parte dereita do cadaleito. A bandeira nunca debe ser enterrada nin se permite que toque o chan, solemnemente debe ser dobrada e entregada aos herdeiros do falecido.\nProhibici\u00f3n do seu uso.\nEst\u00e1 prohibido por lei, mutilar ou ridiculizar a bandeira, as\u00ed como engadirlle marcas de calquera natureza. Igualmente non est\u00e1 permitido usala como cortina, engalanado, mantel ou como cuberta para obxectos, tampouco se permite que forme parte de traxes ou uniformes.\nAlg\u00fans usos comerciais da bandeira est\u00e1n igualmente prohibidos, como poden ser inclu\u00edla en marcas rexistradas ou para etiquetas comerciais ou distintos dese\u00f1os. Tam\u00e9n est\u00e1 prohibido usar a imaxe da bandeira como merchandising ou en anuncios. Tampouco pode ser colocada como bandeirola nos coches, ben sexa no cap\u00f3, na parte superior ou nos lados.\nXuramento.\nO Xuramento de Lealdade \u00e1 Bandeira debe ser recitado de p\u00e9 coa palma da man dereita aberta levantada por encima do ombreiro. Aquelas persoas cuxa fe ou relixi\u00f3n proh\u00edbelles facer ese tipo de xuramentos est\u00e1n escusados de facelo, pero deben, con todo, mostrar unha actitude de respecto cando o xuramento est\u00e1 a ser recitado e manterse de p\u00e9 con atenci\u00f3n.\nA lei non indica en que idioma debe ser recitado o xuramento, a pesar de que orixinalmente foi escrito (e por tanto recitado) en filipino."}
{"id": "174658", "revid": "865", "url": "https://gl.wikipedia.org/wiki?curid=174658", "title": "The Mollusk", "text": "The Mollusk \u00e9 o sexto \u00e1lbum da banda de rock alternativo estadounidense Ween, editado o 24 de xu\u00f1o de 1997 polo selo Elektra Records. \u00c9 parcialmente un \u00e1lbum conceptual ao ter case todos os temas unha tem\u00e1tica relacionada co mar. As canci\u00f3ns cobren varios x\u00e9neros musicais, unidos por unha influencia do rock progresivo pesado con elementos psicod\u00e9licos. \u00c9 considerado o mellor disco de Ween tanto pola cr\u00edtica como pola propia banda.\nAntecedentes.\nDende o lanzamento do seu \u00e1lbum de 1994 \"Chocolate and Cheese\", Aaron Freeman e Mickey Melchiondo (co\u00f1ecidos polos nomes art\u00edsticos Gene e Dean Ween, respectivamente) comezaron a mellorar significativamente o seu enfoque da gravaci\u00f3n en estudio. Mentres que os seus anteriores \u00e1lbum estaban case enteiramente gravados por Freeman e Melchiondo en casa usando unha gravadora de 4 pistas, a\"Chocolate and Cheese\" marcou a primeira vez que a banda produc\u00eda un disco nun estudio de gravaci\u00f3n profesional. Tam\u00e9n comezou a s\u00faa transici\u00f3n dun d\u00fao cara a unha banda m\u00e1is tradicional coa incorporaci\u00f3n do bater\u00eda Claude Coleman, permitindo a Freeman e Melchiondo experimentar cun rango m\u00e1is amplo de estilos musicais do que pod\u00edan facer coa caixa de ritmos que usaban en lanzamentos anteriores.\nA\u00ednda que o \u00e1lbum de 1996 \"12 Golden Country Greats\" foi o seu primeiro disco en contar cunha banda completa en cada tema, as canci\u00f3ns grav\u00e1ronse con varios m\u00fasicos de sesi\u00f3n de Nashville, polo que era visto pola banda m\u00e1is como un \u00e1lbum derivado, ao estilo de \"The Beach Boys' Christmas Album\", que como unha verdadeira continuaci\u00f3n de \"Chocolate and Cheese\". \"The Mollusk\" foi o \u00e1lbum de estrea para o teclista Glenn McClelland, e, co baixista Dave Dreiwitz un\u00edndose pouco despois do lanzamento do disco, a banda evolucionou finalmente cara o quinteto actual.\nA portada de \"The Mollusk\" foi obra de Storm Thorgerson, o dese\u00f1ador gr\u00e1fico que fixo moitas das portadas de Pink Floyd, entre elas a de \"The Dark Side of the Moon\". A Thorgerson gustoulle tanto o disco que, a pesar de que fora tan s\u00f3 contratado para facer a portada, decidiu facer tam\u00e9n os dese\u00f1os para carteis e para a promoci\u00f3n do disco, inclu\u00edndo todos os anuncios impresos iniciais asociados con \"The Mollusk\", sen cargo adicional.\nGravaci\u00f3n.\nTras gravar \"Chocolate and Cheese\" nun estudio profesional, Gene e Dean Ween decidiron que quer\u00edan regresar ao seu anterior m\u00e9todo de gravaci\u00f3n en casa. En 1995 trasladaron o seu equipo de gravaci\u00f3n a unha casa de praia alugada na costa de Holgate, Nova Jersey, e este e parte do primeiro material gravado para o \u00e1lbum case se perderon cando unha tubaxe de auga rebentou mentres a casa estaba baleira. Nese momento a banda deixou o disco \u00e1 espera e fixo plans para gravar \"12 Golden Country Greats\" en Nashville. Tras gravar \"12 Golden Country Greats\" en 1995, publicalo e xirar para promocionalo, Ween completou o resto dos temas de \"The Mollusk\" en distintas localizaci\u00f3ns do pa\u00eds. O \u00e1lbum foi rematado en 1996 e publicado o 24 de xu\u00f1o de 1997.\nListaxe de canci\u00f3ns.\n\"I'm Dancing in the Show Tonight\" \u00e9 unha reelaboraci\u00f3n da canci\u00f3n de Nadal de 1953 \"Are My Ears on Straight?\", que foi orixinalmente gravada por Gayla Peevey, que nese momento ti\u00f1a 10 anos, e publicada como cara b de \"I Want a Hippopotamus for Christmas\"."}
{"id": "174659", "revid": "98629", "url": "https://gl.wikipedia.org/wiki?curid=174659", "title": "Edward Scissorhands", "text": "\"Edward Scissorhands (Eduardo Manstesoiras\" na Galiza) \u00e9 un filme estadounidense de 1990 dirixida por Tim Burton.\nSinopse.\nA pel\u00edcula in\u00edciase cunha conversaci\u00f3n coloquial entre unha anci\u00e1 e a s\u00faa neta, a cal contempla desde a xanela como cae a neve e, curiosa, preg\u00fantalle \u00e1 s\u00faa avoa a raz\u00f3n de por que neva. As\u00ed pois, a muller comeza o seu relato...\nA s\u00faa historia in\u00edciase cando unha vendedora de maquillaxe chamada Peg, entra a unha mansi\u00f3n co fin de vender os seus produtos de beleza AVON. Ao entrar no lugar at\u00f3pase con Edward, un mozo que foi creado a partir dun robot e non foi terminado tras a morte do seu creador, quedando con tesoiras no canto de mans. Conmovida pola s\u00faa bondade e inocencia decide levalo \u00e1 s\u00faa casa.\nNingu\u00e9n na s\u00faa familia (o seu esposo Bill e o seu fillo Kevin) parecen inc\u00f3modos coa presenza de Edward e mesmo os veci\u00f1os inter\u00e9sanse polo misterioso h\u00f3spede de Peg. Con todo, ao chegar Kim, a filla m\u00e1is vella de Peg, des\u00e1tase unha serie de problemas, pois ela si se sente inc\u00f3moda con Edward na casa. Edward nam\u00f3rase dela. Con todo ela ten noivo, Jim, o cal de certa forma evita que Kim descubra os seus sentimentos cara a Edward.\nDebido \u00e1 s\u00faa inocencia, moitos dos veci\u00f1os de Peg aprov\u00e9itanse del de formas un tanto rid\u00edculas e in\u00fatiles. Con todo, Jim atopa como aproveitarse das \"m\u00e1xicas mans\" de Edward, facendo que abra as portas para roubar di\u00f1eiro da s\u00faa propia casa. No momento no que son descubertos pola polic\u00eda, \u00e9 abandonado por todos excepto de Kim. \u00c9 nese momento cando ela descobre que o que sente por Edward, m\u00e1is que m\u00e1goa ou compaix\u00f3n, \u00e9 amor. Edward \u00e9 liberado despois dun exame psicol\u00f3xico que revela que o seu illamento lle permitiu vivir sen un sentido da realidade e o sentido com\u00fan. Durante o Nadal, Edward \u00e9 temido por case todo o mundo ao seu ao redor, excepto a familia Bogs.\nMentres que a familia pon os adornos do Nadal, Edward crea unha escultura de xeo dun anxo. As labras do xeo van caendo, e Kim danza abaixo. Jim chama a Edward, polo que se distrae e sen querer faille un corte na man a Kim. Jim pensa que o fixo a prop\u00f3sito e utiliza isto como unha oportunidade para atacar a Edward cheo de celos. Cando Kim o ve dille que terminaron, Jim vaise \u00e1 camioneta do seu amigo onde beben. Edward regresa \u00e1 casa con Kim e esta trata de consolalo. A situaci\u00f3n empeora cando Kevin \u00e9 case atropelado polo amigo b\u00e9bedo de Jim. Edward empuxa Kevin fora do cami\u00f1o, e accidentalmente faille un corte na cara, causando que toda a veci\u00f1anza se asuste. Edward foxe de regreso \u00e1 s\u00faa mansi\u00f3n e os veci\u00f1os s\u00e9gueno.\nKim dir\u00edxese \u00e1 mansi\u00f3n antes de que os veci\u00f1os poidan chegar e re\u00fanese con Edward. Jim aparece e ataca brutalmente a Edward, quen non se defende ata que Jim golpea a Kim por tratar de defendelo. Edward apu\u00f1\u00e1lao e emp\u00faxao e Jim cae por unha xanela e morre. Kim confesa o seu amor por Edward, e comparte un bico con el, e, para salvalo, convence \u00e1 xente da vila que Edward e Jim se mataron entre eles na loita. Ela dilles que o teito se derrubou e m\u00f3stralles unhas tesoiras similares \u00e1s de Edward. Todos os veci\u00f1os regresan aos seus fogares.\nAo final, a anci\u00e1 resulta ser Kim e, despois dun respiro, contesta \u00e1 s\u00faa neta que neva porque Edward est\u00e1 vivo, porque cando el chegou ao seu fogar foi a primeira vez que nevou e non poder\u00eda seguir ocorrendo a non ser que el a\u00ednda vivise."}
{"id": "174660", "revid": "85894", "url": "https://gl.wikipedia.org/wiki?curid=174660", "title": "Alberto Casado Cervi\u00f1o", "text": "Alberto Casado Cervi\u00f1o nado o 15 de outubro de 1952 en Pontevedra, \u00e9 o Director da a Oficina Espa\u00f1ola de Patentes e Marcas, nomeado 24 de maio de 2008. Antes do seu nomeamento era Vicepresidente da Oficina de Harmonizaci\u00f3n do Mercado Interior e membro do Consello de Administraci\u00f3n do Centro de Traduci\u00f3n dos \u00f3rganos da Uni\u00f3n Europea.\nNado o 15 de outubro de 1952 en Pontevedra, Alberto Casado Cervi\u00f1o \u00e9 doutor en Dereito pola Universidade de Santiago de Compostela e pertence ao Corpo de Letrados do Rexistro da Propiedade Industrial. Foi Profesor de Dereito Mercantil nas Universidades de Santiago e na Complutense de Madrid. Tam\u00e9n foi profesor da Universidade Robert Schumann de Estrasburgo.\nOcupou os postos de Experto Consultor da Organizaci\u00f3n Mundial da Propiedade Intelectual, representante de Espa\u00f1a ante o Consello de Administraci\u00f3n da Oficina Europea de Patentes, Vicepresidente da Oficina de Harmonizaci\u00f3n do Mercado Interior, con sede en Alacant, e membro do Consello de Administraci\u00f3n do Centro de Traduci\u00f3n dos \u00d3rganos da Uni\u00f3n Europea.\nPublicou diversos tratados relativos a Patentes e Marcas, \u00e1 Propiedade Industrial e \u00e1 Protecci\u00f3n dos Consumidores."}
{"id": "174661", "revid": "1131", "url": "https://gl.wikipedia.org/wiki?curid=174661", "title": "Castro de Subi\u00f1a", "text": "O castro de Subi\u00f1a, tam\u00e9n chamado Vix\u00eda de Subi\u00f1a ou Atalaia de Subi\u00f1a, \u00e9 un castro situado na parroquia de Serantes, no concello coru\u00f1\u00e9s de Oleiros.\nMorfolox\u00eda.\nConsta dun recinto fortificado a trav\u00e9s de d\u00faas estruturas circulares conc\u00e9ntricas. As s\u00faas dimensi\u00f3ns son duns 140 metros de di\u00e1metro, o recinto principal ten uns 75 metros de di\u00e1metro no eixo norte-sur e 65 metros no eixo este-oeste.\nEst\u00e1 defendido na s\u00faa metade norte por un muro de ata 3 metros de altura exterior. Sobre el hai un parapeto de 1,5 metros que descende cara o sur. O segundo recinto, conc\u00e9ntrico respecto do anterior, at\u00f3pase defendido por un terrapl\u00e9n duns 2,5 metros de altura. O acceso a ambos recintos real\u00edzase pola parte meridional.\nConservaci\u00f3n.\nObras recentes de construci\u00f3n de varias vivendas unifamiliares afectaron parcialmente \u00f3 terrapl\u00e9n da plataforma exterior.\nActualmente a vexetaci\u00f3n impide acceder \u00f3s restos do castro.\nArqueolox\u00eda.\nNon se ten noticia de que se realizasen campa\u00f1as arqueol\u00f3xicas."}
{"id": "174662", "revid": "65337", "url": "https://gl.wikipedia.org/wiki?curid=174662", "title": "Hippolyte Taine", "text": "Hippolyte Adolphe Taine, nado en Vouziers, Ardenas o 21 de abril de 1828 e finado en Par\u00eds o 5 de marzo de 1893, foi un fil\u00f3sofo, cr\u00edtico e historiador franc\u00e9s; \u00e9 considerado un dos principais te\u00f3ricos do Naturalismo.\nBiograf\u00eda.\nTras cursar estudos en Par\u00eds, durante alg\u00fan tempo foi profesor de Ret\u00f3rica no Instituto de Poitiers e desde 1864 ensinou est\u00e9tica e historia da arte na Escola de Belas Artes. Viaxou por Inglaterra, Alema\u00f1a e Italia, e en 1878 ingresou na Academia.\nNo terreo filos\u00f3fico, Taine criticou a escola de Cousin, inspir\u00e1ndose nos \u00abide\u00f3logos\u00bb do s\u00e9culo XVIII. No tratado \"De l\u2019intelligence\" (1870; \"Da intelixencia\") desenvolveu, na li\u00f1a de Comte e do positivismo de Stuart Mill, o seu pensamento, tendente a fundar unha psicolox\u00eda cient\u00edfica e experimental sobre bases fisiol\u00f3xicas. Estas ideas tiveron unha gran resonancia; en literatura constitu\u00edron a base te\u00f3rica do naturalismo e nelas inspirouse \u00c9mile Zola desde a s\u00faa novela \"Teresa Raquin\". As\u00ed mesmo, Taine expuxo os conceptos b\u00e1sicos dun m\u00e9todo est\u00e9tico e cr\u00edtico esencialmente casualista-determinista.\nDespois do \"Essai sur Tite-Live\" (1856; \"Ensaio sobre Tito Livio\"), no soado \"Essai sur lles fables de La Fontaine\" (1860; \"Ensaio sobre as f\u00e1bulas de La Fontaine\"), na \"Histoire da litt\u00e9rature anglaise\" (1864-1869; \"Historia da literatura inglesa\") e nas lecci\u00f3ns sobre arte flamenga, grega e italiana, recompiladas baixo o t\u00edtulo \"Philosophie de l'art\" (1865-1869; \"Filosof\u00eda da arte\"), analizaba as obras art\u00edsticas e literarias consider\u00e1ndoas como o resultado da raza, o ambiente (tanto f\u00edsico como hist\u00f3rico-xeogr\u00e1fico) e o momento (\u00e9 dicir, a suma dos datos preexistentes que condicionan o devir hist\u00f3rico). Ademais, tend\u00eda a definir en cada autor a facultade dominante que lle impulsaba a expresarse nunha direcci\u00f3n determinada.\nEste m\u00e9todo tivo moitos e inmediatos seguidores, pero pronto xurdiron cr\u00edticas do excesivo esquematismo e da incapacidade de determinar adecuadamente os caracteres formais dunha obra. Non obstante os excesos te\u00f3ricos, Taine demostrou ser un cr\u00edtico penetrante nas p\u00e1xinas que escribiu acerca de Balzac e Stendhal e, en xeral, nos tres volumes de ensaios publicados entre 1858 e 1894.\nComo historiador levou a cabo, en \"Origines de la France contemporaine\" (1876-1893; \"Orixes da Francia contempor\u00e1nea\"), un severo exame das causas que produciran a decadencia da sociedade francesa a partir da Revoluci\u00f3n de 1789, as cales se puxeron de manifesto dramaticamente na derrota inflixida por Prusia en 1870. Xunto con Ernest Renan, foi unha das figuras m\u00e1is influentes da vida intelectual francesa da s\u00faa \u00e9poca. Un reflexo interesante da s\u00faa personalidade dano as s\u00faas notas de viaxe e a s\u00faa correspondencia."}
{"id": "174663", "revid": "56817", "url": "https://gl.wikipedia.org/wiki?curid=174663", "title": "What the Toll Tells", "text": "What the Toll Tells \u00e9 o segundo \u00e1lbum da banda estadounidense de indie rock Two Gallants editado o 13 de febreiro do 2006 no Reino Unido e o 21 de febreiro nos Estados Unidos polo selo Saddle Creek."}
{"id": "174664", "revid": "1131", "url": "https://gl.wikipedia.org/wiki?curid=174664", "title": "Castro de Morro Canide", "text": "O castro de Morro Canide, tam\u00e9n chamado Castrill\u00f3n, \u00e9 un castro situado na parroquia de Maianca, no concello coru\u00f1\u00e9s de Oleiros.\nMorfolox\u00eda.\nNa actualidade non se aprecian estruturas visibles do recinto fortificado. As recentes obras de urbanizaci\u00f3n da \u00e1rea alteraron moito a orograf\u00eda do lugar. Hai indicios da existencia dun poboado da Idade de Ferro polo achado de varios fragmentos de cer\u00e1mica castrexa e com\u00fan romana, depositados actualmente no Museo Arqueol\u00f3xico e Hist\u00f3rico Castelo de Santo Ant\u00f3n.\nArqueolox\u00eda.\nNon se ten noticia de que se realizasen campa\u00f1as arqueol\u00f3xicas."}
{"id": "174665", "revid": "23204", "url": "https://gl.wikipedia.org/wiki?curid=174665", "title": "Bandeira do Iemen", "text": "A bandeira do Iemen (en \u00e1rabe: \u0639\u0644\u0645 \u0627\u0644\u064a\u0645\u0646\u200e\u200e) foi adoptada o 22 de maio de 1990, d\u00eda da unificaci\u00f3n de Iemen do Norte e Iemen do Sur.\nDese\u00f1o.\nO patr\u00f3n de cores de vermello, branco e negro en franxas tam\u00e9n estivo presente nas bandeiras do Iemen do Norte e do Sur, s\u00edmbolo pan\u00e1rabe, como son as bandeiras de Exipto, Siria, Iraq, entre outras.\nSegundo a descrici\u00f3n oficial, o vermello representa o sangue dos m\u00e1rtires e a unidade; o branco para un futuro brillante; negro para o escuro pasado."}
{"id": "174667", "revid": "1131", "url": "https://gl.wikipedia.org/wiki?curid=174667", "title": "Castro de Xaz", "text": "O castro de Xaz, tam\u00e9n chamado castro de Abeleiras ou Os Redondos, \u00e9 un castro situado na parroquia de Dorneda, no concello coru\u00f1\u00e9s de Oleiros.\nMorfolox\u00eda.\nConsta dun recinto fortificado de forma ovalada. As s\u00faas dimensi\u00f3ns son duns 150 metros no eixo norte-sur e uns 100 metros no eixo este-oeste.\nEst\u00e1 defendido por un complexo sistema de noiros e foxos conc\u00e9ntricos, situados sobre todo na parte sur e oeste. Pola parte sur presenta unha sucesi\u00f3n de tres parapetos e dous foxos intercalados entre eles. Na parte oeste existen tres parapetos e dous foxos intercalados\nConservaci\u00f3n.\nPolas bandas norte e oeste do asentamento as recentes obras de construci\u00f3n de vivendas afectaron severamente \u00f3 parapeto exterior e \u00f3 foxo. Neste sector as defensas que se conservan lim\u00edtanse \u00f3 paramento exterior.\nNa actualidade a vexetaci\u00f3n cobre gran parte dos restos.\nArqueolox\u00eda.\nNon se ten noticia de que se realizasen campa\u00f1as arqueol\u00f3xicas."}
{"id": "174668", "revid": "85894", "url": "https://gl.wikipedia.org/wiki?curid=174668", "title": "Fonxe, Santa Mar\u00eda de Arz\u00faa, Arz\u00faa", "text": "Fonxe \u00e9 un lugar da parroquia de Santa Mar\u00eda de Arz\u00faa no concello coru\u00f1\u00e9s de Arz\u00faa na comarca de Arz\u00faa. Ti\u00f1a 45 habitantes no ano 2010 segundo datos do Instituto Nacional de Estad\u00edstica dos cales 22 eran homes e 23 eran mulleres."}
{"id": "174669", "revid": "85894", "url": "https://gl.wikipedia.org/wiki?curid=174669", "title": "Foxado, Santa Mar\u00eda de Arz\u00faa, Arz\u00faa", "text": "Foxado \u00e9 un lugar da parroquia de Santa Mar\u00eda de Arz\u00faa no concello coru\u00f1\u00e9s de Arz\u00faa na comarca de Arz\u00faa. Ti\u00f1a 5 habitantes no ano 2010 segundo datos do Instituto Nacional de Estad\u00edstica dos cales 1 era home e 4 eran mulleres."}
{"id": "174670", "revid": "85894", "url": "https://gl.wikipedia.org/wiki?curid=174670", "title": "A Fraga, Santa Mar\u00eda de Arz\u00faa, Arz\u00faa", "text": "A Fraga \u00e9 un lugar da parroquia de Santa Mar\u00eda de Arz\u00faa no concello coru\u00f1\u00e9s de Arz\u00faa na comarca de Arz\u00faa. Ti\u00f1a 5 habitantes no ano 2010 segundo datos do Instituto Nacional de Estad\u00edstica dos cales 3 eran homes e 2 eran mulleres."}
{"id": "174671", "revid": "98629", "url": "https://gl.wikipedia.org/wiki?curid=174671", "title": "Bandeira de Ir\u00e1n", "text": "A bandeira de Ir\u00e1n (en persa: \u067e\u0631\u0686\u0645 \u0627\u06cc\u0631\u0627\u0646\u200e\u200e) foi adoptada o 29 de xullo de 1980 e \u00e9 un dos reflexos da Revoluci\u00f3n iraniana neste pa\u00eds.\nDese\u00f1o.\nAs cores verde, branco e vermello foron utilizados desde o s\u00e9culo XVIII polos gobernantes iranianos ou persas como insignia, a\u00ednda que s\u00f3 en 1906 confeccionouse a primeira bandeira nacional a base de tres franxas, verde, branca e vermella, nesa orde de arriba cara a abaixo. Esta bandeira levaba ademais o s\u00edmbolo do le\u00f3n coa espada e un sol detr\u00e1s, o cal era o s\u00edmbolo dos emperadores de Ir\u00e1n.\nEn 2007 unha orde presidencial estableceu que a bandeira non poder\u00e1 ser posta a media hasta en sinal de loito porque poder\u00eda supor unha ofensa ao conter o nome de Al\u00e1.\nBandeiras hist\u00f3ricas.\nBandeiras no s\u00e9culo XX.\nDespois da Revoluci\u00f3n Isl\u00e1mica liderada polo aiatol\u00e1 Ruhollah Khomeini, a bandeira foi reformada: elimin\u00e1ronse da franxa branca o s\u00edmbolo do le\u00f3n e o sol, sendo substitu\u00eddo por unha figura que representa catro medias l\u00faas rodeando unha espada. As\u00ed mesmo, colocouse nas franxas verde e vermella, nas partes que limitan coa franxa branca, a frase \"Allah O Akbar\" (en \u00e1rabe \"Deus \u00e9 Grande\") once veces en cada franxa, representando que foi no d\u00eda 22 do und\u00e9cimo mes (Bahman) cando o xa Mohammad Reza Pahlavi fuxiu do pa\u00eds para non volver."}
{"id": "174672", "revid": "1131", "url": "https://gl.wikipedia.org/wiki?curid=174672", "title": "Castro de Edreira", "text": "O castro de Edreira, tam\u00e9n chamado O Castelo, \u00e9 un castro situado na parroquia de Oleiros, no concello coru\u00f1\u00e9s de Oleiros.\nMorfolox\u00eda.\nConsta dun recinto fortificado de forma circular. Ten un di\u00e1metro de 150 metros.\nHai indicios de que estivo rodeado na s\u00faa totalidade por un talude que hoxe se interrompe polas bandas oeste e sueste, a consecuencia de movementos de terras. Apr\u00e9ciase un socalco pola banda oeste, defendido por un terrapl\u00e9n, a trav\u00e9s do cal se pode acceder \u00f3 recinto principal.\nConservaci\u00f3n.\n\u00d3 norte, f\u00f3ra do castro, est\u00e1n instaladas d\u00faas antenas de telefon\u00eda m\u00f3bil e dous grandes dep\u00f3sitos de auga. Existe un terceiro dep\u00f3sito no extremo leste da croa, de cuxa construci\u00f3n resultou a destruci\u00f3n do recinto neste sector. Na parte sueste, o cami\u00f1o que rodea recinto principal afectou \u00f3 parapeto exterior.\nNa actualidade a vexetaci\u00f3n cobre gran parte do castro.\nArqueolox\u00eda.\nNon se ten noticia de que se realizasen campa\u00f1as arqueol\u00f3xicas."}
{"id": "174673", "revid": "89787", "url": "https://gl.wikipedia.org/wiki?curid=174673", "title": "Deutsches Zentrum f\u00fcr Luft- und Raumfahrt", "text": "O Deutsches Zentrum f\u00fcr Luft- und Raumfahrt e.V (en galego, Centro Espacial Alem\u00e1n), \u00e9 a axencia espacial alem\u00e1 adicada a investigaci\u00f3n nacional nos \u00e1mbitos da aviaci\u00f3n e espacial. O centro forma parte da Helmholtz Association.\nOs seus programas de investigaci\u00f3n incl\u00faen equipos nacionais e internacionais. Ademais de xestionar a investigaci\u00f3n, a DLR representa a Alema\u00f1a os membros que representan o Goberno alem\u00e1n na ESA, a Axencia Espacial Europea, o seu presuposto anual acada uns 846 mill\u00f3ns de euros."}
{"id": "174674", "revid": "92658", "url": "https://gl.wikipedia.org/wiki?curid=174674", "title": "Provincia hist\u00f3rica do Xap\u00f3n", "text": "Antes de que se establecese o actual sistema de prefecturas, Xap\u00f3n estaba dividido en dez kuni (\u56fd, pa\u00edses), a\u00ednda que en realidade son dez provincias. Cada provincia estaba divida en \"gun\" (\u90e1, distritos; co\u00f1ecidos anteriormente como \"k\u014dri\").\nAs provincias foron establecidas inicialmente por Ritsury\u014d (C\u00f3digo de Taih\u014d) tanto como unidades administrativas como rexi\u00f3ns xeogr\u00e1ficas. Con todo, na \u00faltima fase do Per\u00edodo Muromachi, a s\u00faa funci\u00f3n como unidade administrativa foi eficientemente e gradualmente suplantada polo goberno dos sengoku-daimyo. Baixo o goberno de Toyotomi Hideyoshi, as provincias foron definitivamente substitu\u00eddas como unidades administrativas polos feudos dos daimyo. No Per\u00edodo Edo, os feudos pasaron a ser co\u00f1ecidos como \"han\". As provincias mantiv\u00e9ronse como entidades xeogr\u00e1ficas e a xente adoitaba denominar a un determinado lugar polo nome da provincia acompa\u00f1ada da palabra \u201chan\u201d.\nNa restauraci\u00f3n Meiji, os han foron lexitimados como unidades administrativas pero pronto foron substitu\u00eddos polas prefecturas (as prefecturas urbanas denomin\u00e1ronse \"fu\" e as rurais \"ken\"). O sistema de provincias para organizar as direcci\u00f3ns non foi abolido sen\u00f3n que se estendeu. A partir de 1871, o n\u00famero de prefecturas era 304, mentres que o n\u00famero de provincias era 68, sen inclu\u00edr Hokkaid\u014d e Ry\u016bky\u016b como provincias. Os l\u00edmites entre as diversas prefecturas non estaban moi definidos, ademais tampouco coincid\u00edan cos das provincias. As prefecturas foron progresivamente reducidas a 37 en 1881; divid\u00edndose de novo para formar un total de 45 en 1885. Coa adici\u00f3n as prefecturas de Hokkaid\u014d e Okinawa alcanzouse a distribuci\u00f3n definitiva (47 prefecturas), que se mant\u00e9n na actualidade.\nAta agora non se anunciou ningunha modificaci\u00f3n das provincias. Actualmente as provincias est\u00e1n consideradas obsoletas, a pesar de que os seus nomes son utilizados con frecuencia para designar caracter\u00edsticas naturais, nomes de compa\u00f1\u00edas e marcas. A principios da d\u00e9cada de 2000, o gobernador da Prefectura de Nagano, Yasuo Tanaka (presidente do Novo Partido do Xap\u00f3n), propuxo renomear a s\u00faa prefectura como \"*Shinsh\u016b\" (\u4fe1\u5dde, un nome que deriva da Provincia de Shinano) porque o seu uso estaba xeneralizado, con termos como Shinsh\u016b soba (), Shinsh\u016b miso () e Universidade de Shinshu.\nDentro das provincias provincias existen un \"kinai\" (capital) e sete ou oito \"d\u014d\" (rutas ou circu\u00edtos).\nHoxe.\nEstes nomes de provincia consid\u00e9ranse de interese hist\u00f3rico. Tam\u00e9n aparecen nalg\u00fans apelidos xaponeses, a maior\u00eda dos cales populariz\u00e1ronse durante e despois do per\u00edodo Edo, e no nome dalg\u00fans obxectos (sanuki udon, iyokan e awa odori).\nAlg\u00fans dos nomes das provincias util\u00edzanse para indicar distintas partes das prefecturas actuais xunto coas s\u00faas caracter\u00edsticas culturais e xeogr\u00e1ficas. En ocasi\u00f3ns, estes nomes tam\u00e9n se utilizan para indicar unha direcci\u00f3n.\nV\u00e9xase tam\u00e9n.\nLigaz\u00f3ns externas.\nMapas das provincias::"}
{"id": "174675", "revid": "85894", "url": "https://gl.wikipedia.org/wiki?curid=174675", "title": "A Igrexa, Santa Mar\u00eda de Arz\u00faa, Arz\u00faa", "text": "A Igrexa \u00e9 un lugar da parroquia de Santa Mar\u00eda de Arz\u00faa no concello coru\u00f1\u00e9s de Arz\u00faa na comarca de Arz\u00faa. Non ti\u00f1a habitantes no ano 2010 segundo datos do Instituto Nacional de Estad\u00edstica.\nToponimia.\nA orixe do top\u00f3nimo \u00e9 o lat\u00edn , o lugar da igrexa."}
{"id": "174677", "revid": "85894", "url": "https://gl.wikipedia.org/wiki?curid=174677", "title": "O Outeiro, Santa Mar\u00eda de Arz\u00faa, Arz\u00faa", "text": "O Outeiro \u00e9 un lugar da parroquia de Santa Mar\u00eda de Arz\u00faa no concello coru\u00f1\u00e9s de Arz\u00faa na comarca de Arz\u00faa. Ti\u00f1a 12 habitantes no ano 2010 segundo datos do Instituto Nacional de Estad\u00edstica dos cales 5 eran homes e 7 eran mulleres.\nToponimia.\nA orixe do top\u00f3nimo \u00e9 o lat\u00edn , que \u00e9 unha parte alta ou elevaci\u00f3n do terreo."}
{"id": "174678", "revid": "89787", "url": "https://gl.wikipedia.org/wiki?curid=174678", "title": "Cabra de altura", "text": "Co nome de cabra, cabra de altura ou gali\u00f1a de mar (\"Helicolenus dactylopterus\") \u00e9 un peixe de tama\u00f1o medio, corpo redondo e cor vermella con bandas transversais m\u00e1is escuras.\nDescrici\u00f3n.\nNeste peixe destaca a cor avermellada viva, e a aleta dorsal na que destacan os radios da primeira metade. Son tam\u00e9n caracter\u00edsticos os ollos grandes e a aleta pectoral moi desenvolvida.\nNa cabeza poden verse espi\u00f1as laterais nas fazulas.\nH\u00e1bitat e distribuci\u00f3n.\nHabita en zonas de 200 a 1.000 metros de profundidade, de fondo lamacento. Reprod\u00facese en novembro ou decembro.\nP\u00e9scase con artes de arrastre e palangre."}
{"id": "174679", "revid": "85894", "url": "https://gl.wikipedia.org/wiki?curid=174679", "title": "O Pazo, Santa Mar\u00eda de Arz\u00faa, Arz\u00faa", "text": "O Pazo \u00e9 un lugar da parroquia de Santa Mar\u00eda de Arz\u00faa no concello coru\u00f1\u00e9s de Arz\u00faa na comarca de Arz\u00faa. Ti\u00f1a 8 habitantes no ano 2010 segundo datos do Instituto Nacional de Estad\u00edstica dos cales 3 eran homes e 5 eran mulleres."}
{"id": "174680", "revid": "56817", "url": "https://gl.wikipedia.org/wiki?curid=174680", "title": "Sea of Cowards", "text": "Sea of Cowards \u00e9 o segundo \u00e1lbum da banda estadounidense de rock alternativo The Dead Weather, editado o 7 de maio do 2010 en Irlanda o 10 no Reino Unido e o 11 nos Estados Unidos."}
{"id": "174681", "revid": "85894", "url": "https://gl.wikipedia.org/wiki?curid=174681", "title": "O Pi\u00f1eiral, Santa Mar\u00eda de Arz\u00faa, Arz\u00faa", "text": "O Pi\u00f1eiral \u00e9 un lugar da parroquia de Santa Mar\u00eda de Arz\u00faa no concello coru\u00f1\u00e9s de Arz\u00faa na comarca de Arz\u00faa. Ti\u00f1a 47 habitantes no ano 2010 segundo datos do Instituto Nacional de Estad\u00edstica dos cales 22 eran homes e 25 eran mulleres."}
{"id": "174682", "revid": "1131", "url": "https://gl.wikipedia.org/wiki?curid=174682", "title": "Castro de Santa Cristina", "text": "O castro de Santa Cristina, tam\u00e9n chamado castro de Perillo, \u00e9 un castro situado na parroquia de Perillo, no concello coru\u00f1\u00e9s de Oleiros.\nMorfolox\u00eda.\nConsta dun recinto fortificado localizado nun pequeno promontorio rochoso que penetra no mar no extremo norte da praia de Santa Cristina. Na s\u00faa parte superior existe unha elevaci\u00f3n circular que pode ser o resto dun parapeto defensivo do castro. Este posible parapeto ten non m\u00e1is de 3 metros de anchura e entre 60 e 80 cent\u00edmetros de altura, e desenv\u00f3lvese en sentido circular con direcci\u00f3n nordeste-suroeste.\nArqueolox\u00eda.\nNon se ten noticia de que se realizasen campa\u00f1as arqueol\u00f3xicas."}
{"id": "174683", "revid": "1505", "url": "https://gl.wikipedia.org/wiki?curid=174683", "title": "Jean Marie Guyau", "text": "Jean-Marie Guyau Tuillerie, nado en Laval (Mayenne) o 28 de outubro de 1854 e finado en Menton o 31 de marzo de 1888, foi un fil\u00f3sofo e poeta franc\u00e9s. As s\u00faas obras est\u00e1n impregnadas polo vitalismo e insisten na felicidade dunha vida compartida cos demais.\nTraxectoria.\nNace en Laval, pero \u00f3 cumprir 3 anos de idade a s\u00faa nai decide emigrar a Par\u00eds. A contorna en que se criou foi moi proveitosa para o seu crecemento intelectual. A s\u00faa nai foi Augustine Tuillerie, a autora, baixo o pseud\u00f3nimo de G. Bruno, de \"Le Tour de France par deux enfants\" publicado en 1877 e diversos libros sobre educaci\u00f3n. O seu padrasto, Alfred Fouill\u00e9e, foi un fil\u00f3sofo da corrente do Positivismo espiritualista, grazas a quen se formou en filosof\u00eda desde moi novo. A s\u00faa esposa publicou, baixo o pseud\u00f3nimo de Pierre Ulric, cartas rom\u00e1nticas para a mocidade. O seu fillo foi o fil\u00f3sofo Agust\u00edn Guyau.\nLicenciouse en Letras \u00e1 idade de 17 anos, e foi un gran afeccionado \u00e1s obras de Victor Hugo, Corneille, Musset, Epicuro, Epicteto, Plat\u00f3n, Herbert Spencer e Kant. Traduciu \u00f3 franc\u00e9s o \"\u0395\u03bd\u03ba\u03b5\u03b9\u03c1\u03b9\u03b4\u03b9\u03bf\u03bd\" (\"Manual\") de Epicteto.\n\u00d3s 19 anos escribe unha memoria (de m\u00e1is de 1.300 p\u00e1xinas) \"Memoire sur la Morale utilitaire depuis Epicure jusqu'\u00e0 l'Ecole anglaise\" en 1873, galardoada pola Academia Francesa de Ciencias Morais e Pol\u00edticas no ano 1874, que m\u00e1is tarde ser\u00eda publicada en dous volumes: \"A moral de Epicuro\" (1878) e \"A moral inglesa contempor\u00e1nea\" (1879). Este premio permitiulle ga\u00f1ar unha c\u00e1tedra de filosof\u00eda no Liceo Condorcet, cando contaba con 20 anos, onde escribiu traballos did\u00e1cticos. \u00d3 pouco tempo de comezado este labor sofre os primeiros s\u00edntomas dunha tuberculose, acudindo \u00f3 sur de Francia para buscar un clima m\u00e1is favorable, primeiro instal\u00e1ndose na costa atl\u00e1ntica (Pau e logo Biarritz), e logo qued\u00e1ndose definitivamente fronte \u00f3 mar Mediterr\u00e1neo (primeiro en Niza e finalmente en Menton), onde permaneceu at\u00e9 a s\u00faa temper\u00e1 morte \u00e1 idade de 33 anos. Foi durante ese per\u00edodo de retiro cando escribiu numerosos traballos filos\u00f3ficos e gran cantidade de poes\u00eda.\nA s\u00faa obra principal, \"Esbozo dunha moral sen obrigaci\u00f3n nin sanci\u00f3n\" (\"Esquisse d'une morale sans obligation ni sanction\"), publicada en 1884, parece impresionar moito (e probablemente influ\u00eddo) no pensamento de Nietzsche, anotando a Guyau nas marxes das s\u00faas obras e citando cumpridamente observaci\u00f3ns deste traballo, sobre irrelixi\u00f3n e no seu \"Ecce Homo\". Tam\u00e9n influencia moito o pensamento de Peter Kropotkin no seu escrito \"La moral anarquista\"."}
{"id": "174684", "revid": "5618", "url": "https://gl.wikipedia.org/wiki?curid=174684", "title": "Deutsches Zentrum f\u00fcr Luft- und Raumfahrt e.V.", "text": ""}
{"id": "174685", "revid": "85894", "url": "https://gl.wikipedia.org/wiki?curid=174685", "title": "A Quenlla, Santa Mar\u00eda de Arz\u00faa, Arz\u00faa", "text": "A Quenlla \u00e9 un lugar da parroquia de Santa Mar\u00eda de Arz\u00faa no concello coru\u00f1\u00e9s de Arz\u00faa na comarca de Arz\u00faa. Non ti\u00f1a habitantes no ano 2010 segundo datos do Instituto Nacional de Estad\u00edstica."}
{"id": "174686", "revid": "89787", "url": "https://gl.wikipedia.org/wiki?curid=174686", "title": "Des Minutos", "text": "Des Minutos \u00e9 o terceiro \u00e1lbum de estudio da banda galega de rock Heredeiros da Crus, editado polo selo BOA no ano 1998."}
{"id": "174688", "revid": "85894", "url": "https://gl.wikipedia.org/wiki?curid=174688", "title": "Os Rascados, Santa Mar\u00eda de Arz\u00faa, Arz\u00faa", "text": "Os Rascados \u00e9 un lugar da parroquia de Santa Mar\u00eda de Arz\u00faa no concello coru\u00f1\u00e9s de Arz\u00faa na comarca de Arz\u00faa. Ti\u00f1a 3 habitantes no ano 2010 segundo datos do Instituto Nacional de Estad\u00edstica dos cales 2 eran homes e 1 era muller."}
{"id": "174689", "revid": "98629", "url": "https://gl.wikipedia.org/wiki?curid=174689", "title": "Finding Neverland", "text": "Finding Neverland \u00e9 unha pel\u00edcula de 2004 dirixida por Marc Forster. Conta a experiencia de J. M. Barrie escribindo o cl\u00e1sico infantil \"Peter Pan\".\nSinopse.\nSir James Matthew Barrie \u00e9 un escritor de obras de teatro. Cando as s\u00faas obras xa non reciben boas cr\u00edticas decide escribir unha nova historia. Mentres est\u00e1 no parque co\u00f1ece a Sylvia Llewelyn Davies e os seus fillos, Peter, Jack, George e Michael. Peter \u00e9 o \u00fanico ao que parece non agradar James. Barrie crea unha grande amizade coa familia, pero non \u00e9 ben vista pola s\u00faa esposa Mary nin pola nai de Sylvia.\nO escritor e a familia pasan un magn\u00edfico ver\u00e1n xuntos no cal os mozos e el mesmo aprenden moitas cousas xuntos. Especialmente Peter, con quen J.M. Barrie crea un gran lazo de amizade, inseparable. Unha vez, no campo, de paseo, Sylvia comeza a tusir descontroladamente e desc\u00f3brese que pos\u00fae un problema pulmonar, pero decide non someterse a medicaci\u00f3ns nin tratamentos.\nA esposa de James c\u00e1nsase de ter que compartir o seu marido con outra familia e decide deixalo. \nSylvia empeora rapidamente, chegando a un punto no cal xa non hai moitas esperanzas.\nBarrie escribe unha extraordinaria obra inspirada nas s\u00faas experiencias xunto \u00e1 familia de Sylvia, sendo Peter o protagonista da historia. A obra \u00e9 todo un \u00e9xito, cativando o p\u00fablico coa fantas\u00eda e as orixinais personaxes.\nA sa\u00fade de Sylvia non mostra ning\u00fan cambio. A noite da estrea o se\u00f1or Barrie vai buscala, a pedirlle que deixe de finxir que nada pasa. Pero ela d\u00e1lle a entender que a s\u00faa hora est\u00e1 a chegar e \u00e9 irremediable. As\u00ed \u00e9 como un d\u00eda George p\u00eddelle \u00e1 s\u00faa nai que baixe ao sal\u00f3n e al\u00ed at\u00f3pase coa mesm\u00edsima obra, na casa. Ao final, un pano despr\u00e9ndese da parede da casa e detr\u00e1s del at\u00f3pase Nunca xamais. Sylvia entra al\u00ed e a\u00ed \u00e9 onde morre, debuxando esa morte tras unha estad\u00eda eterna en Nunca xamais. James e a se\u00f1ora Llewelyn Davis comparten a tutela dos nenos de Sylvia.\nDiferenzas.\nAs diferenzas entre historia real e a pel\u00edcula son:"}
{"id": "174690", "revid": "1131", "url": "https://gl.wikipedia.org/wiki?curid=174690", "title": "Castro de Montrove", "text": "O castro de Montrove \u00e9 un castro situado na parroquia de Li\u00e1ns, no concello coru\u00f1\u00e9s de Oleiros.\nMorfolox\u00eda.\nConsta dun recinto fortificado cunha pequena plataforma circular. O asentamento at\u00f3pase no lugar chamado \"O Castro\", nunha aba que mira cara \u00e1 r\u00eda do Burgo.\nA zona est\u00e1 moi alterada polos cultivos.\nArqueolox\u00eda.\nNon se ten noticia de que se realizasen campa\u00f1as arqueol\u00f3xicas."}
{"id": "174691", "revid": "85894", "url": "https://gl.wikipedia.org/wiki?curid=174691", "title": "O Reboredo, Santa Mar\u00eda de Arz\u00faa, Arz\u00faa", "text": "O Reboredo \u00e9 un lugar da parroquia de Santa Mar\u00eda de Arz\u00faa no concello coru\u00f1\u00e9s de Arz\u00faa na comarca de Arz\u00faa. Ti\u00f1a 3 habitantes no ano 2010 segundo datos do Instituto Nacional de Estad\u00edstica dos cales 2 eran homes e 1 era muller."}
{"id": "174692", "revid": "78128", "url": "https://gl.wikipedia.org/wiki?curid=174692", "title": "Fortaleza Esporte Clube", "text": "O Fortaleza Esporte Clube e un club polideportivo destacado de f\u00fatbol, brasileiro da cidade de Fortaleza en Cear\u00e1. Fundouse o 18 de outubro de 1918. O seu campo \u00e9 o Estadio Alcides Santos."}
{"id": "174693", "revid": "98629", "url": "https://gl.wikipedia.org/wiki?curid=174693", "title": "Bandeira de Iraq", "text": "A bandeira de Iraq (en \u00e1rabe: \u0639\u0644\u0645 \u0627\u0644\u0639\u0631\u0627\u0642\u200e) tivo cinco dese\u00f1os diferentes desde a s\u00faa primeira adopci\u00f3n, en 1922. A s\u00faa actual versi\u00f3n foi adoptada oficialmente o 22 de xaneiro de 2008 e consiste de tres bandas horizontais iguais en cor vermello a superior, branca a intermedia e negra a inferior. No centro da banda branca at\u00f3pase unha inscrici\u00f3n en caligraf\u00eda c\u00fafica da frase \"Allahu Akbar\", que significa \"Al\u00e1 \u00e9 grande\". A diferenza da maior\u00eda das bandeiras nacionais, a bandeira iraqu\u00ed \u00edzase co lado dereito cara ao mastro.\nEsta bandeira foi establecida polo goberno do devandito pa\u00eds por un per\u00edodo provisorio dun ano, co fin de atopar unha soluci\u00f3n \u00e1 controversia xerada en Iraq sobre o uso da bandeira. A bandeira utilizada previamente fora institu\u00edda por Saddam Hussein, e unha vez ca\u00eddo o seu goberno tras a Guerra de Iraq, diversas comunidades (como os kurdos) que foran brutalmente reprimidas polo devandito r\u00e9xime, rexeitaron o uso do emblema nacional.\nHistoria.\nPrimeiras bandeiras.\nEn 1920, o territorio do actual Iraq converteuse no Mandato Brit\u00e1nico de Mesopotamia tras a derrota do Imperio Otom\u00e1n na primeira guerra mundial. Unha bandeira foi adoptada ao nacer este novo Estado semiindependente e, inspirada nas cores da Rebeli\u00f3n \u00c1rabe, estaba composta por tres franxas horizontais en cores negro, branco e verde cun trapezoide vermello xunto ao mastro, o cal nalgunhas variantes pod\u00eda chegar a ser un tri\u00e1ngulo. Dentro do trapezoide, situ\u00e1ronse d\u00faas estrelas brancas de sete puntas que representaban as catorce provincias que nese ent\u00f3n compu\u00f1an o pa\u00eds.\nA bandeira e as s\u00faas cores estaban intimamente asociados cos haxemitas, os l\u00edderes da Rebeli\u00f3n \u00c1rabe e que se converter\u00edan na familia real iraqu\u00ed cando Iraq adquirise a total independencia en 1932. Os haxemitas tam\u00e9n eran gobernantes do veci\u00f1o Reino de Xordania, o cal explica a gran similitude entre a bandeira iraqu\u00ed desa \u00e9poca e a actual bandeira xordana. Na actualidade, esta bandeira \u00e9 usada por alg\u00fans movementos monarquistas dentro e f\u00f3ra de Iraq.\nO Reino de Iraq ter\u00eda un turbulento desenvolvemento e non durar\u00eda m\u00e1is al\u00f3 dun par de d\u00e9cadas. En 1958, o rei Faysal II foi derrocado e executado por un grupo de revolucionarios liderados por Abdul Karim Qasim, o cal estableceu unha rep\u00fablica. Co fin da monarqu\u00eda, unha nova bandeira foi dese\u00f1ada para eliminar o simbolismo mon\u00e1rquico desta e representar \u00e1s diversas naci\u00f3ns que compo\u00f1en Iraq. As bandas horizontais convert\u00e9ronse en verticais para representar ao panarabismo e na franxa central branca integr\u00e1ronse un sol amarelo representando \u00e1 minor\u00eda kurda e unha estrela vermella en homenaxe \u00e1 minor\u00eda asiria.\nA bandeira baazista.\nQasim foi derrocado o 8 de febreiro de 1963 por forzas do Partido \u00c1rabe Socialista Baaz proclives ao panarabismo e a creaci\u00f3n dun estado \u00fanico \u00e1rabe liderado polo exipcio Gamal Abdel Nasser.\nUnha nova bandeira foi adoptada retomando unicamente as cores panar\u00e1bicos. A bandeira consist\u00eda de tres franxas horizontais (vermello, branco e negro) e na banda central situ\u00e1banse tres estrelas de cor verde. Orixinalmente, a bandeira dese\u00f1ouse seguindo os patr\u00f3ns da Rep\u00fablica \u00c1rabe Unida, un estado formado pola uni\u00f3n de Exipto e Siria liderado por Nasser entre 1958 e 1961, e cuxa bandeira inclu\u00eda d\u00faas estrelas verdes que representaban a ambos os territorios. En 1963, co ascenso ao poder dos baazistas, retom\u00e1ronse as tentativas para a reunificaci\u00f3n da RAU inclu\u00edndo Iraq. A nova bandeira iraqu\u00ed, inclu\u00edndo tres estrelas no canto das d\u00faas, ser\u00eda a proposta de bandeira para o novo Estado supranacional, sendo adoptada brevemente por Siria. A\u00ednda que as conversaci\u00f3ns finalmente non chegaron a bo termo, a bandeira mant\u00edvose como emblema iraqu\u00ed e finalmente, o significado do tres estrelas foi cambiado para representar a cada un dos termos da lema baazista \u00abLiberdade, unidade, socialismo\u00bb (\"Wahda, Hurriyah, Ishtirakiyah\" en \u00e1rabe).\nO dese\u00f1o da bandeira iraqu\u00ed unir\u00edase a unha serie de bandeiras que ter\u00edan caracter\u00edsticas similares, todas representando (polo menos orixinalmente) os desexos da formaci\u00f3n dun estado \u00e1rabe \u00fanico. As bandeiras de Exipto, Siria e Iemen presentan estas caracter\u00edsticas.\nO 2 de agosto de 1990, o l\u00edder iraqu\u00ed Saddam Hussein ordenou a invasi\u00f3n do pr\u00f3ximo emirato de Kuwait, o que posteriormente provocar\u00eda o estalido da Guerra do Golfo. O 11 de xaneiro de 1991 ser\u00eda modificada a bandeira inclu\u00edndo o \"takbir\" (ou declaraci\u00f3n de fe do islam) consistente na frase \"Allahu akbar\" que significa \u00abAl\u00e1 (Deus) \u00e9 grande\u00bb entre as estrelas e que ser\u00eda escrita coa caligraf\u00eda do propio Hussein. A inclusi\u00f3n desta frase relixiosa, pese ao secularismo que caracterizara previamente ao baazismo, \u00e9 considerado en xeral como unha forma de reunir apoio dentro do mundo isl\u00e1mico durante a Guerra do Golfo contra a coalici\u00f3n liderada por Estados Unidos.\nTransici\u00f3n.\nEn 2003, unha coalici\u00f3n militar liderada por tropas estadounidenses lograr\u00eda derrocar ao goberno de Saddam Hussein na chamada Guerra de Iraq. Co fin do goberno baazista, un dos obxectivos das novas autoridades transitorias foi eliminar os s\u00edmbolos que lembrasen dita \u00e9poca, estando a bandeira entre estes.\nO 26 de abril de 2004, o Consello de Goberno de Iraq anunciou a aprobaci\u00f3n dunha nova bandeira logo de recibir m\u00e1is de trinta propostas. Dese\u00f1ada por un arquitecto iraqu\u00ed radicado en Londres, Rifat al-Chaderchi, a bandeira ti\u00f1a un dese\u00f1o completamente novo con respecto aos anteriores: unha media l\u00faa celeste sobre fondo branco (representando ao islam e a paz) baixo o cal pairaban d\u00faas franxas horizontais de cor azul (simbolizando a Mesopotamia e os seus dous r\u00edos, o Tigris e o \u00c9ufrates) separadas por unha franxa dourada representando ao Kurdist\u00e1n.\nA pesar de que a nova bandeira foi dese\u00f1ada co fin de integrar \u00e1s diversas nacionalidades existentes no pa\u00eds e para marcar o inicio dunha nova \"era\", unha serie de protestas estalaron en Iraq contrarias \u00e1 adopci\u00f3n do novo pavill\u00f3n. A bandeira foi queimada por insurxentes en Faluxa un d\u00eda antes da s\u00faa suposta adopci\u00f3n oficial, o 28 de abril. Dentro das raz\u00f3ns para o rexeitamento da bandeira atop\u00e1banse o feito de ser electa por un organismo designado pola ocupaci\u00f3n estadounidense e que non considerou a opini\u00f3n da poboaci\u00f3n, o abandono das tradicionais cores \u00e1rabes en favor de tons azuis similares aos da bandeira de Israel (o \u00fanico pa\u00eds de todo o Medio Oriente cuxa bandeira pos\u00fae esa cor) e a falta de representatividade doutros grupos \u00e9tnicos (como asirios, cristi\u00e1ns e turcom\u00e1ns).\nO rexeitamento \u00e1 nova bandeira obrigou \u00e1 suspensi\u00f3n da adopci\u00f3n e, posteriormente, foi refugada completamente. Unha nova bandeira foi oficializada o 28 de xu\u00f1o de 2004 cando asumiu o Consello de Goberno Interino. No devandito emblema, o \"takbir\" estaba escrito coa caligraf\u00eda \u00e1rabe de tipo c\u00fafica e non co manuscrito realizado por Saddam Hussein da bandeira, eliminando as\u00ed a simbolox\u00eda do derrocado r\u00e9xime.\nEste cambio, con todo, non terminou cos reclamos de que o pavill\u00f3n segu\u00eda sendo un s\u00edmbolo da opresi\u00f3n exercida por Hussein a diversos grupos do pa\u00eds. Por esas raz\u00f3ns, o goberno da Rexi\u00f3n Aut\u00f3noma Kurda decidiu prohibir o uso da bandeira iraqu\u00ed no seu territorio e, en substituci\u00f3n, como s\u00edmbolo nacional foi adoptada a bandeira utilizada entre 1959 e 1963.\nDebido a estas controversias, o goberno de Iraq decidiu adoptar unha nova bandeira provisional, o 28 de xaneiro de 2008, removendo por completo as estrelas baazistas e deixando unicamente o \"takbir\" central xunto \u00e1s franxas tricolores. A bandeira ter\u00eda un ano de duraci\u00f3n e ser\u00eda substitu\u00edda por unha nova durante 2009 que conte\u00f1a alg\u00fan s\u00edmbolo que represente aos pobos minoritarios que habitan o pa\u00eds. Este novo dese\u00f1o ser\u00eda aceptado polo goberno do Kurdist\u00e1n, o cal permitiu o seu uso no territorio baixo a s\u00faa xurisdici\u00f3n.\nO 15 de xullo de 2008, o goberno iraqu\u00ed anunciou o concurso para seleccionar a nova bandeira nacional. At\u00e9 fins de setembro de 2008, o goberno recibir\u00eda as diversas propostas e logo elixir\u00eda tres dese\u00f1os que propor\u00eda ao parlamento, o cal seleccionar\u00eda ao ga\u00f1ador a fins dese ano. Con todo isto non se logrou definitivamente."}
{"id": "174694", "revid": "85894", "url": "https://gl.wikipedia.org/wiki?curid=174694", "title": "Ribadiso, Santa Mar\u00eda de Arz\u00faa, Arz\u00faa", "text": "Ribadiso \u00e9 un lugar da parroquia de Santa Mar\u00eda de Arz\u00faa no concello coru\u00f1\u00e9s de Arz\u00faa na comarca de Arz\u00faa. Ti\u00f1a 9 habitantes no ano 2010 segundo datos do Instituto Nacional de Estad\u00edstica dos cales 4 eran homes e 5 eran mulleres."}
{"id": "174695", "revid": "85894", "url": "https://gl.wikipedia.org/wiki?curid=174695", "title": "San Salvador, Santa Mar\u00eda de Arz\u00faa, Arz\u00faa", "text": "San Salvador \u00e9 un lugar da parroquia de Santa Mar\u00eda de Arz\u00faa no concello coru\u00f1\u00e9s de Arz\u00faa na comarca de Arz\u00faa. Ti\u00f1a 12 habitantes no ano 2010 segundo datos do Instituto Nacional de Estad\u00edstica dos cales 8 eran homes e 4 eran mulleres."}
{"id": "174696", "revid": "85894", "url": "https://gl.wikipedia.org/wiki?curid=174696", "title": "Seixas, Santa Mar\u00eda de Arz\u00faa, Arz\u00faa", "text": "Seixas \u00e9 un lugar da parroquia de Santa Mar\u00eda de Arz\u00faa no concello coru\u00f1\u00e9s de Arz\u00faa na comarca de Arz\u00faa. Ti\u00f1a 90 habitantes no ano 2010 segundo datos do Instituto Nacional de Estad\u00edstica dos cales 46 eran homes e 44 eran mulleres."}
{"id": "174698", "revid": "85894", "url": "https://gl.wikipedia.org/wiki?curid=174698", "title": "O Viso, Santa Mar\u00eda de Arz\u00faa, Arz\u00faa", "text": "O Viso \u00e9 un lugar da parroquia de Santa Mar\u00eda de Arz\u00faa no concello coru\u00f1\u00e9s de Arz\u00faa na comarca de Arz\u00faa. Ti\u00f1a 31 habitantes no ano 2010 segundo datos do Instituto Nacional de Estad\u00edstica dos cales 14 eran homes e 17 eran mulleres."}
{"id": "174699", "revid": "1822", "url": "https://gl.wikipedia.org/wiki?curid=174699", "title": "Cabra (peixe)", "text": ""}
{"id": "174700", "revid": "85894", "url": "https://gl.wikipedia.org/wiki?curid=174700", "title": "A Agra de Vales, Santa Mar\u00eda de Arz\u00faa, Arz\u00faa", "text": "A Agra de Vales \u00e9 un lugar da parroquia de Santa Mar\u00eda de Arz\u00faa no concello coru\u00f1\u00e9s de Arz\u00faa na comarca de Arz\u00faa. Ti\u00f1a 13 habitantes no ano 2010 segundo datos do Instituto Nacional de Estad\u00edstica dos cales 8 eran homes e 5 eran mulleres.\nToponimia.\nO top\u00f3nimo prov\u00e9n do lat\u00edn , e \u00e9 unha extensi\u00f3n de terreo cultiv\u00e1bel dividida en leiras que pertencen a varios propietarios. \"Vales\" \u00e9 o plural do lat\u00edn , co significado de \"val\"."}
{"id": "174701", "revid": "1822", "url": "https://gl.wikipedia.org/wiki?curid=174701", "title": "Helicolenus dactylopterus", "text": ""}
{"id": "174702", "revid": "1131", "url": "https://gl.wikipedia.org/wiki?curid=174702", "title": "Castro de N\u00f3s", "text": "O castro de N\u00f3s, tam\u00e9n chamado Alto das Gobernas, ou Monte do Castro, ou Castro de Sarro, ou Castro I\u00f1\u00e1s, \u00e9 un castro situado na parroquia de San Pedro de N\u00f3s, no concello coru\u00f1\u00e9s de Oleiros.\nMorfolox\u00eda.\nConsta dun recinto fortificado de planta el\u00edptica. Ten unhas dimensi\u00f3ns de 160 metros no eixo este-oeste e 80 metros no eixo norte-sur.\nAs defensas est\u00e1n formadas por un talude na parte norte, cun terrapl\u00e9n exterior cunha altura de case 4 metros, case vertical na s\u00faa cara exterior pero de pendente lene na cara interior. Na zona oeste pres\u00e9ntanse un foxo e un parapeto que salvan un desnivel de ata 8 metros. O lado meridional est\u00e1 defendido pola ca\u00edda natural do terreo, pech\u00e1ndose tan s\u00f3 cun terrapl\u00e9n.\nNa parte noroeste est\u00e1 o acceso. Apr\u00e9cianse algunhas estruturas que poder\u00edan ser un sistema defensivo para protexer a entrada \u00f3 interior do asentamento.\nArqueolox\u00eda.\nNon se ten noticia de que se realizasen campa\u00f1as arqueol\u00f3xicas."}
{"id": "174703", "revid": "23204", "url": "https://gl.wikipedia.org/wiki?curid=174703", "title": "Alfred Fouill\u00e9e", "text": "Alfred Jules \u00c9mile Fouill\u00e9e, nado en A Pou\u00ebze o 18 de outubro de 1838 e finado en Li\u00f3n o 16 de xaneiro de 1912, foi un fil\u00f3sofo franc\u00e9s do Positivismo espiritualista.\nEnsinou nos liceos de Douai, Montpellier e Bordeos e na \u00c9cole Normale Sup\u00e9rieure de Par\u00eds, pero abandonou \u00f3s tres anos por mor da s\u00faa quebrantada sa\u00fade. Escribiu \"La philosophie de Platon\" e \"La philosophie de Socrate\", que obtiveron premios da Academia de Ciencias. Tam\u00e9n foron moi divulgados os seus ensaios \"La libert\u00e9 et le d\u00e9terminisme\" (1872), refundici\u00f3n da s\u00faa tese doutoral; \"Critique des syst\u00e8mes de morale contemporaine\" (1883), \"O porvir da metaf\u00edsica fundada na experiencia\" (1889), \"A psicolox\u00eda das ideas-forzas\" (1893), \"Le mouvement id\u00e9aliste et la r\u00e9action contre la science positive\" (1895), \"La morale des id\u00e9es-forces\" (1908) e \"Esquisse d'une interpr\u00e9tation du monde\" (1912).\nComo fil\u00f3sofo adoita ser clasificado dentro do Positivismo espiritualista pregoado por Wundt. \u00c9 o creador do concepto de ideas-forza, \"que integran en unidade indisoluble os elementos aparentemente antag\u00f3nicos da actividade e da pasividade, da acci\u00f3n e da intelixencia, da liberdade e do determinismo\" (Jos\u00e9 Ferrater Moura)."}
{"id": "174704", "revid": "85894", "url": "https://gl.wikipedia.org/wiki?curid=174704", "title": "Martulo, Boente, Arz\u00faa", "text": "Martulo \u00e9 un lugar da parroquia de Boente no concello coru\u00f1\u00e9s de Arz\u00faa na Comarca de Arz\u00faa. Ti\u00f1a 9 habitantes no ano 2010 segundo datos do Instituto Nacional de Estad\u00edstica, dos cales 5 eran homes e 4 eran mulleres."}
{"id": "174705", "revid": "1131", "url": "https://gl.wikipedia.org/wiki?curid=174705", "title": "Castro de Xoez", "text": "O castro de Xoez, tam\u00e9n chamado castro das Grobas, \u00e9 un castro situado na parroquia de Serantes, no concello coru\u00f1\u00e9s de Oleiros.\nMorfolox\u00eda.\nNon se aprecian estruturas visibles dun recinto fortificado. Na \u00e1rea, que conserva o top\u00f3nimo de \"Castro\", hai un grupo de casas situadas en disposici\u00f3n circular. A zona est\u00e1 delimitada por unha antiga congostra que poder\u00eda ser o resto dun antigo foxo.\nArqueolox\u00eda.\nNon se ten noticia de que se realizasen campa\u00f1as arqueol\u00f3xicas."}
{"id": "174706", "revid": "85894", "url": "https://gl.wikipedia.org/wiki?curid=174706", "title": "Outeiro, Boente, Arz\u00faa", "text": "Outeiro \u00e9 un lugar da parroquia de Boente no concello coru\u00f1\u00e9s de Arz\u00faa na Comarca de Arz\u00faa. Ti\u00f1a 24 habitantes no ano 2010 segundo datos do Instituto Nacional de Estad\u00edstica, dos cales 12 eran homes e 12 eran mulleres.\nToponimia.\nA orixe do top\u00f3nimo \u00e9 o lat\u00edn , que \u00e9 unha parte alta ou elevaci\u00f3n do terreo."}
{"id": "174707", "revid": "23204", "url": "https://gl.wikipedia.org/wiki?curid=174707", "title": "Mar\u00eda Pilar Fern\u00e1ndez \u00c1lvarez", "text": "M\u00aa Pilar Fern\u00e1ndez \u00c1lvarez \u00e9 unha ling\u00fcista espa\u00f1ola nada en Ourense. Profesora de Ling\u00fc\u00edstica Indoeuropea na Universidade de Salamanca. Obtivo a s\u00faa licenciatura e doutoramento en Filolox\u00eda Cl\u00e1sica nesta universidade.\nTraxectoria.\nDurante os primeiros anos da s\u00faa carreira acad\u00e9mica realizou investigaci\u00f3ns no campo da dialectolox\u00eda do grego antigo 1 (dialecto arg\u00f3lico). Tras un longo per\u00edodo de investigaci\u00f3n posdoutoral en Alema\u00f1a (Universidade de T\u00fcbingen) especializouse finalmente en Ling\u00fc\u00edstica Indoeuropea. \nM\u00aa Pilar Fern\u00e1ndez traballou no catro ramas principais da ling\u00fc\u00edstica comparada das linguas xerm\u00e1nicas antigas: g\u00f3tica, alem\u00e1, anglosaxoa e escandinava. De todas elas elaborou manuais universitarios de iniciaci\u00f3n 2, manuais que a converteron en figura senlleira no campo da divulgaci\u00f3n destes idiomas e das s\u00faas literaturas no \u00e1mbito universitario hisp\u00e1nico. Tam\u00e9n publicou traduci\u00f3ns, antolox\u00edas, edici\u00f3ns biling\u00fces de textos fundamentais 3, realia 4 e edici\u00f3ns de textos on-line 5. Outra faceta do seu traballo son os estudos de sintaxe hist\u00f3rica 6, contrapunto te\u00f3rico ao resto da s\u00faa produci\u00f3n.\nNas obras que produciu sobre as linguas xerm\u00e1nicas \u00e9 de notar:\nLu\u00eds Michelena e Antonio Tovar foron sempre as s\u00faas figuras de referencia e reco\u00f1ecidos mestres: en definitiva a obra desta autora \u00e9 un esforzo por continuar a tradici\u00f3n que eses dous grandes xenios da ling\u00fc\u00edstica hist\u00f3rica comezaron d\u00e9cadas atr\u00e1s na Universidade de Salamanca."}
{"id": "174708", "revid": "113870", "url": "https://gl.wikipedia.org/wiki?curid=174708", "title": "Bandeira de Kuwait", "text": "A bandeira de Kuwait (en \u00e1rabe: \u0639\u0644\u0645 \u0627\u0644\u0643\u0648\u064a\u062a\u200e\u200e) foi adoptada o 2 de decembro de 1971.\nDese\u00f1o.\nAntes de 1961, a bandeira de Kuwait, ao igual que outros estados do Golfo, era vermella coa palabra \"\u0627\u0644\u0643\u0648\u064a\u062a\" (Kuwait) no medio. A actual bandeira esta composta polas cores do panarabismo, mais cada cor ten o seu significado. A importancia de cada cor prov\u00e9n dun poema de Safie Al-Deen Al-Hali:\nUso.\nRegras para colgar e elevar a bandeira:\nOutras bandeiras.\nAs antigas bandeiras do emires eran:\nV\u00e9xase tam\u00e9n.\nLigaz\u00f3ns externas.\n&lt;br&gt;"}
{"id": "174709", "revid": "85894", "url": "https://gl.wikipedia.org/wiki?curid=174709", "title": "Os Pazos, Boente, Arz\u00faa", "text": "Os Pazos \u00e9 un lugar da parroquia de Boente no concello coru\u00f1\u00e9s de Arz\u00faa na Comarca de Arz\u00faa. Ti\u00f1a 2 habitantes no ano 2010 segundo datos do Instituto Nacional de Estad\u00edstica, dos cales 1 era home e 1 era muller."}
{"id": "174710", "revid": "89787", "url": "https://gl.wikipedia.org/wiki?curid=174710", "title": "The Hellacopters", "text": "The Hellacopters foi unha banda sueca de garage rock formada en 1994 por Nicke Andersson (voces e guitarra), Dregen (guitarra), Kenny H\u00e5kansson (baixo) e Robban Eriksson (bater\u00eda). Despois de editar o seu \u00e1lbum de debut en 1996 a banda recrutou a Anders Lindstr\u00f6m (piano e \u00f3rgano) e ao pouco tempo actuar\u00edan de abreconcertos para Kiss. Dregen deixou a banda despois do lanzamento do seu segundo traballo para centrarse na s\u00faa outra banda, Backyard Babies, e coa axuda de Mattias Hellberg e Danne Andersson o grupo rematou a xira de presentaci\u00f3n do \u00e1lbum antes de gravar o terceiro disco. Despois da gravaci\u00f3n de \"Grande Rock\" en 1998 Robert Dahlqvist foi contratado como substituci\u00f3n de Dregen na guitarra. A banda editou outros tres \u00e1lbums con material propio e un m\u00e1is de versi\u00f3ns antes de anunciar a s\u00faa separaci\u00f3n en outubro do ano 2008 despois dunha xira por Europa e da edici\u00f3ndun disco dobre en directo. The Hellacoopters foi, xunto con The Hives, unha das m\u00e1is importantes bandas suecas de garage rock revival e unha das m\u00e1is influentes bandas do pa\u00eds."}
{"id": "174711", "revid": "1822", "url": "https://gl.wikipedia.org/wiki?curid=174711", "title": "Gali\u00f1a do mar", "text": "Co nome de gali\u00f1a do mar des\u00edgnanse diferentes animais:"}
{"id": "174712", "revid": "85894", "url": "https://gl.wikipedia.org/wiki?curid=174712", "title": "A Peroxa, Boente, Arz\u00faa", "text": "A Peroxa \u00e9 un lugar da parroquia de Boente no concello coru\u00f1\u00e9s de Arz\u00faa na Comarca de Arz\u00faa. Ti\u00f1a 9 habitantes no ano 2010 segundo datos do Instituto Nacional de Estad\u00edstica, dos cales 3 eran homes e 6 eran mulleres."}
{"id": "174713", "revid": "85894", "url": "https://gl.wikipedia.org/wiki?curid=174713", "title": "A Peroxa, Burres, Arz\u00faa", "text": "A Peroxa \u00e9 un lugar da parroquia de Burres no concello coru\u00f1\u00e9s de Arz\u00faa na Comarca de Arz\u00faa. Ti\u00f1a 11 habitantes no ano 2010 segundo datos do Instituto Nacional de Estad\u00edstica, dos cales 5 eran homes e 6 eran mulleres."}
{"id": "174714", "revid": "85894", "url": "https://gl.wikipedia.org/wiki?curid=174714", "title": "Axencia Espacial Italiana", "text": "A Agenzia spaziale italiana (en galego, Axencia espacial italiana) \u00e9 a axencia nacional de Italia, adicada a exploraci\u00f3n espacial. \u00c9 un organismo dependente do Ministerio de Educaci\u00f3n, Universidades e Investigaci\u00f3n."}
{"id": "174715", "revid": "85894", "url": "https://gl.wikipedia.org/wiki?curid=174715", "title": "As Buratas, Burres, Arz\u00faa", "text": "As Buratas \u00e9 un lugar da parroquia de Burres no concello coru\u00f1\u00e9s de Arz\u00faa na Comarca de Arz\u00faa. Ti\u00f1a 2 habitantes no ano 2010 segundo datos do Instituto Nacional de Estad\u00edstica, dos cales 2 eran homes e 0 eran mulleres."}
{"id": "174716", "revid": "1410", "url": "https://gl.wikipedia.org/wiki?curid=174716", "title": "Bandeira de Laos", "text": "A bandeira de Laos foi adoptada o 2 de decembro de 1975. A bandeira fora utilizada previamente polo breve goberno nacionalista de 1945.\nDese\u00f1o.\nEst\u00e1 formada por tres bandas horizontais, a superior e inferior son de cor vermella vermell\u00f3n, mentres que a do medio \u00e9 azul. No centro at\u00f3pase un disco branco cun di\u00e1metro equivalente a 4/5 da altura da franxa central.\nA cor vermella representa o sangue derramado pola independencia, o azul o r\u00edo Mekong ou a santidade do pa\u00eds. O disco branco simboliza a l\u00faa sobre o r\u00edo Mekong ou tam\u00e9n a unidade do pa\u00eds baixo o goberno comunista."}
{"id": "174717", "revid": "85894", "url": "https://gl.wikipedia.org/wiki?curid=174717", "title": "A Calzada, Burres, Arz\u00faa", "text": "A Calzada \u00e9 un lugar da parroquia de Burres no concello coru\u00f1\u00e9s de Arz\u00faa na Comarca de Arz\u00faa. Ti\u00f1a 48 habitantes no ano 2010 segundo datos do Instituto Nacional de Estad\u00edstica, dos cales 22 eran homes e 26 eran mulleres."}
{"id": "174718", "revid": "98629", "url": "https://gl.wikipedia.org/wiki?curid=174718", "title": "Tom Cruise", "text": "Thomas Cruise Mapother IV, nado en Siracusa (Estado de Nova York) o 3 de xullo de 1962, m\u00e1is co\u00f1ecido como Tom Cruise, \u00e9 un actor estadounidense. Protagonizou pel\u00edculas como \"Risky Business\", \"Top Gun\", \"A cor do di\u00f1eiro\", \"Rain Man\", ' e a saga de '. Tam\u00e9n obtivo tres nomeamentos para o \u00d3scar ao mellor actor: en 1990 por \"Nacido o 4 de xullo\", en 1997 por \"Jerry Maguire\" e en 2000 por \"Magnolia\".\nConsiderado un dos \"sex symbol\" do cinema actual, a s\u00faa vida sentimental viuse exposta nos medios de comunicaci\u00f3n. Contraeu matrimonio con tres co\u00f1ecidas actrices: Mimi Rogers, Nicole Kidman e Katie Holmes. A s\u00faa relaci\u00f3n con Pen\u00e9lope Cruz tam\u00e9n deu que falar, do mesmo xeito que a s\u00faa afiliaci\u00f3n e propaganda \u00e1 Igrexa da Cienciolox\u00eda. Estes feitos controvertidos afectaron nos \u00faltimos anos \u00e1 s\u00faa imaxe p\u00fablica e ao seu progreso profesional. A s\u00faa compa\u00f1\u00eda de moitos anos, \"Paramount Pictures\", decidiu prescindir del, e para proseguir a s\u00faa carreira Cruise reactivou outra veterana firma, \"United Artists\", coa que espera producir os seus futuros proxectos.\n\"Vanity Fair\" publicou a lista dos \"Top 40\" celebridades de Hollywood con m\u00e1is ingresos ao longo de 2010. Cruise foi clasificado no 35 na lista, ga\u00f1ou un estimado $14.5 mill\u00f3ns polas s\u00faas pel\u00edculas.\nCarreira.\nPrimeiros anos.\nNo hospital \"Heart &amp; Herz\" onde naceu, situado en distrito de Vallejou, de co\u00f1ecida fama, naceran outras grandes personalidades do mundo das letras como Claude Eriqu\u00e9 R. Cruise, grande escritora da \u00e9poca rom\u00e1ntica francesa, que resultou ser familiar dos Cruise de Texas.\nO seu pai, Thomas Cruise Mapother III, era enxe\u00f1eiro electr\u00f3nico e a s\u00faa nai, Mary Le, era profesora. A familia viviu en moitas cidades debido \u00e1 inestabilidade laboral do seu pai, pero finalmente instal\u00e1ronse en Otava (Canad\u00e1). Tom ten tres irm\u00e1s: Mary Le, Marian e Cass.\nOs seus estudos supu\u00f1an un problema xa que \u00eda dun sitio a outro e ti\u00f1a dislexia (dificultade para ler e escribir). Con 12 anos, converteuse no home da familia tras o divorcio dos seus pais. Mary, a s\u00faa nai, deixa Canad\u00e1 e inst\u00e1lase co seu catro fillos en Kentucky.\nCando era neno destac\u00e1base nos deportes, polo que estivo a pensar en ser xogador de loita libre, pero a pr\u00e1ctica deste deporte provocoulle unha lesi\u00f3n no xeonllo polo que pensou en ingresar a un mosteiro franciscano, pero ao final decide ser actor.\nPrimeiros \u00e9xitos.\nTom mudase a California. Logo ser\u00eda elixido para actuar na pel\u00edcula \"Taps\" xunto a outra nova promesa: Sean Penn.\nNos seus primeiros anos, Tom participa maiormente en cinema para o p\u00fablico adolescente: pel\u00edculas de Acci\u00f3n como \"Risky Business\". Pero desde moi pronto suma t\u00edtulos de prestixio ao seu historial, como \"The Outsiders\" de Francis Ford Coppola, xunto a outras futuras estrelas como Patrick Swayze e Matt Dillon, e \"A cor do di\u00f1eiro\" de Martin Scorsese, co ilustre Paul Newman, quen con esta pel\u00edcula ga\u00f1ou o \"\u00d3scar ao Mellor Actor\" que tanto se lle resist\u00eda.\nDesde \"Endless Love\" a figura de Tom Cruise empezou a ser co\u00f1ecida, pero con \"Legend\" e \"Top Gun\" f\u00f3rxase a s\u00faa fama como actor de historias rom\u00e1nticas e de acci\u00f3n, que gustan por igual \u00e1s s\u00faas \"fans\" femininas e ao p\u00fablico masculino. A exitosa \"Cocktail\", a pesar da s\u00faa discreta calidade, cons\u00e1gralle como a estrela do momento. Pero en 1987 Cruise d\u00e1 un pequeno \"desgusto\" aos seus \"fans\", ao contraer matrimonio cunha actriz maior que el: Mimi Rogers.\nDe \"Rain Man\" a Kubrick.\nEn 1988 Cruise d\u00e1 un salto cualitativo na s\u00faa carreira con \"Rain Man\", pel\u00edcula de Barry Levinson que arrasa nos premios \"\u00d3scar\", ao obter catro figuras, entre elas a de \"Mellor Pel\u00edcula\", \"Mellor Director\" e \"Mellor Actor\" (Dustin Hoffman). Cruise non resulta premiado por ela, pero ao ano seguinte \u00e9 nomeado por \"Nacido o 4 de xullo\" de Oliver Stone, onde interpreta a un veterano da guerra de Vietnam prostrado en cadeira de rodas.\nCruise non descoida o cinema comercial, e roda seguidamente \"Days of Thunder\" (\"D\u00edas de trono\"), sobre o mundo dos coches de carreiras. A s\u00faa parella na pel\u00edcula \u00e9 Nicole Kidman, con quen inicia unha relaci\u00f3n tras o fracaso do seu matrimonio con Mimi Rogers. Divorciado de Rogers, Cruise casa con Nicole Kidman nunha cerimonia moi discreta en decembro de 1989.\nNa d\u00e9cada dos 90, \u00e9xitos como \"Alg\u00fans homes bos\", \"A tapadeira\" e ' apontoan a s\u00faa posici\u00f3n de l\u00edder do cinema estadounidense, polo menos na s\u00faa v\u00eda m\u00e1is comercial. En 1996, \"Jerry Maguire\" l\u00e9valle a outro nomeamento ao \"\u00d3scar\", e ', adaptaci\u00f3n dunha famosa serie televisiva dos anos 60, conf\u00edrmalle definitivamente como \u00eddolo do cinema de acci\u00f3n. O \u00e9xito de recadaci\u00f3n \u00e9 tal, que Cruise rodar\u00e1 d\u00faas continuaci\u00f3ns en anos posteriores.\nEn 1999, Cruise e a s\u00faa esposa Nicole emb\u00e1rcanse no \u00faltimo proxecto de Stanley Kubrick, \"Eyes Wide Shut\", cuxo rodaxe sufriu m\u00faltiples incidencias. Rumoreouse que a relaci\u00f3n da parella se viu afectada por esta pel\u00edcula e que iso desembocou nunha comentada crise conxugal e no posterior divorcio (2001).\nDe \"Magnolia\" \u00e1 voda.\nO final dos anos 90 e o inicio da nova d\u00e9cada son produtivos para Tom Cruise, quen sorprende cun estra\u00f1o papel en \"Magnolia\", pel\u00edcula coral de Paul Thomas Anderson eloxiada pola cr\u00edtica.\nD\u00faas novas entregas da saga \"Misi\u00f3n: Imposible\" (en 2000 e 2006) e \"Minority Report\", con Colin Farrell, revalidan a posici\u00f3n de Cruise no liderado do cinema comercial. Unha posici\u00f3n que apontoan outros \u00e9xitos como \"Collateral\" de Michael Mann e \"War of the Worlds\" de Steven Spielberg. De todos os xeitos, Cruise perm\u00edtese proxectos m\u00e1is audaces como \"The Last Samurai\", pel\u00edcula que se tem\u00eda como gran fracaso comercial pola s\u00faa ambientaci\u00f3n no Xap\u00f3n antigo e polo aspecto infrecuente (con barba) do seu protagonista. Os estudos de Hollywood equivoc\u00e1ronse, e a pel\u00edcula foi outro \u00e9xito despacho de billetes.\nA posici\u00f3n profesional de Tom Cruise parec\u00eda inamovible, pero a situaci\u00f3n complicouse coa s\u00faa publicitada relaci\u00f3n con Katie Holmes. Tras unha relaci\u00f3n con Pen\u00e9lope Cruz que moitos cr\u00edticos criticaban como \"montaxe\", Tom Cruise sorprendeu ao elixir a Katie Holmes como nova compa\u00f1eira, unha relaci\u00f3n que culminou cunha luxosa voda nun castelo de Bracciano (Italia).\nA relaci\u00f3n de Cruise coa CiencioloX\u00eda, seita pol\u00e9mica prohibida en pa\u00edses como Alema\u00f1a, e unha chocante aparici\u00f3n en televisi\u00f3n, provocaron un aluvi\u00f3n de cr\u00edticas contra o actor. A compa\u00f1\u00eda dos seus grandes \u00e9xitos, \"Paramount Pictures\", considerou que Cruise estaba a prexudicar a s\u00faa imaxe p\u00fablica (e por tal o seu futuro comercial no cinema), e optou por rescindir (ou non renovar) o seu contrato.\nAnte tal situaci\u00f3n, Cruise e o seu axente (Paula Wagner) tentaron recuperar posici\u00f3ns subscribindo un acordo coa compa\u00f1\u00eda \"Metro-Goldwyn-Mayer\" para reactivar a famosa \"United Artists\", lendaria compa\u00f1\u00eda coa que Cruise lanzar\u00eda as s\u00faas seguintes pel\u00edculas. Devandito proxecto empresarial debutou con \"Le\u00f3ns por Cordeiros\" de Robert Redford, onde Cruise actuou xunto a Meryl Streep e o mesmo Redford.\nPara recolocarse na s\u00faa profesi\u00f3n e atallar certos prexu\u00edzos sobre el, Tom Cruise realizou un papel parodia na comedia \"Tropic Thunder\". Posteriormente protagonizou a superproducci\u00f3n \"Valkyrie\", baseada no intento para matar a Adolf Hitler. Recibiu cr\u00edticas dispares e non obtivo o \u00e9xito comercial esperado.\nA finais de 2009, Cruise rodaba \"Knight and Day\" con Cameron Diaz, con localizaci\u00f3ns en diversos lugares tur\u00edsticos do mundo como Salzburgo, C\u00e1diz e Sevilla.\nEse mesmo ano 2009, Cruise foi o primeiro candidato para interpretar o papel protagonista en Salt, filme que finalmente protagonizou Angelina Jolie.\nVida privada.\nEstivera casado d\u00faas veces antes do seu \u00faltimo matrimonio con Katie Holmes.\nA primeira vez en 1987 coa actriz Mimi Rogers da cal se separou en 1990, e logo cunha das actrices m\u00e1is belas de Hollywood, a australiana Nicole Kidman a quen co\u00f1eceu durante a rodaxe de \"Days Of Thunder\", e da que tam\u00e9n se divorciou a finais do 2001.\nPor un tempo foron o matrimonio m\u00e1is glamoroso da jet set norteamericano.\nCon Nicole Kidman, o seu matrimonio durou case once anos, non tivo fillos biol\u00f3xicos sen\u00f3n que adoptou dous: Isabella (nada en 1991) e Connor (en 1993). Despois do filme de Stanley Kubrick \"Eyes Wide Shut\" separ\u00e1ronse irreconciliablemente. Esta separaci\u00f3n sumiuno nunha etapa moi dura na s\u00faa vida persoal, que se ve reflectida fortemente na actuaci\u00f3n no filme \"Vanilla Sky\".\nS\u00e1bese que Cruise realizou intentos de restablecer a relaci\u00f3n con Kidman sen \u00e9xito.\nTom Cruise despois da separaci\u00f3n levou unha vida con moitos altibaixos.\nTivo un romance coa actriz espa\u00f1ola Pen\u00e9lope Cruz, coa que protagonizou a pel\u00edcula \"Vanilla Sky\". Esta pel\u00edcula \u00e9 unha versi\u00f3n dun t\u00edtulo espa\u00f1ol chamado: \"Abre los ojos\", dirixida por Alejandro Amen\u00e1bar.\nA Katie Holmes co\u00f1eceuna durante a procura dunha coprotagonista da s\u00faa pel\u00edcula \"\". Foi amor a primeira vista e Cruise proclamouno ao catro ventos e aos poucos meses compromet\u00e9ronse.\nAntes de casar con Katie Holmes foi pai da s\u00faa primeira filla biol\u00f3xica: Suri, que naceu o 18 de abril de 2006.\nO 18 de novembro de 2006 casou con Katie Holmes, xerando unha grande expectaci\u00f3n en Italia, lugar escollido para a cerimonia. A cerimonia foi celebrada polo rito da Igrexa de Cienciolox\u00eda, no castelo Odescalchi, Bracciano, a 35 quil\u00f3metros de Roma."}
{"id": "174720", "revid": "1410", "url": "https://gl.wikipedia.org/wiki?curid=174720", "title": "Hagad\u00e1", "text": "Hagad\u00e1 (do hebreo \u05d4\u05d2\u05d3\u05d4, \"narraci\u00f3n\"), \u00e9 o texto utilizado para os servizos da noite de Pessach, contendo a lectura da historia da liberaci\u00f3n do pobo de Israel de Exipto conforme esta descrito no \u00c9xodo.\nPor celebrar esta liberaci\u00f3n, o Pessach \u00e9 a m\u00e1is importante das festas xud\u00edas, e cada xudeu ten por mandato narrar \u00e1s futuras xeraci\u00f3ns estes feitos. A Hagad\u00e1 cont\u00e9n a narraci\u00f3n desta liberaci\u00f3n, as oraci\u00f3ns, c\u00e1nticos e proverbios xudeus que acompa\u00f1an a esta festividade. En realidade, non existe un s\u00f3 texto de Hagad\u00e1: as diversas ramas do xuda\u00edsmo te\u00f1en as s\u00faas variantes, conforme \u00e1 orientaci\u00f3n do rabino espec\u00edfico de cada sinagoga. Tam\u00e9n corporaci\u00f3ns e instituci\u00f3ns poden ter o seu texto particular de Hagad\u00e1."}
{"id": "174721", "revid": "5863", "url": "https://gl.wikipedia.org/wiki?curid=174721", "title": "Castro de Monterreal", "text": "O castro de Monterreal, tam\u00e9n chamado Monte do Boi, \u00e9 un castro situado na parroquia de Baiona, no concello pontevedr\u00e9s de Baiona.\nMorfolox\u00eda.\nConsta dun recinto fortificado situado sobre un outeiro de pouca elevaci\u00f3n que forma un istmo na ba\u00eda de Baiona.\nO lugar est\u00e1 moi alterado polas sucesivas obras de fortificaci\u00f3n que se te\u00f1en feito \u00f3 longo do tempo arredor do castelo de Monterreal. Al\u00e9n diso, no lugar constru\u00eduse hai non moito tempo un parador de turismo.\nArqueolox\u00eda.\nNon se ten noticia de que se te\u00f1an realizado campa\u00f1as arqueol\u00f3xicas."}
{"id": "174722", "revid": "89787", "url": "https://gl.wikipedia.org/wiki?curid=174722", "title": "Michael Gambon", "text": "Sir Michael John Gambon, OBE, nado en Dubl\u00edn, Irlanda, o 19 de outubro de 1940 e finado en Witham o 27 de setembro de 2023, foi un actor brit\u00e1nico de orixe irlandesa que traballou no teatro, televisi\u00f3n e no cine. \u00c9 un actor moi respectado e prol\u00edfico no teatro, pero \u00e9 reco\u00f1ecido internacionalmente polo seu papel como Philip Marlow da serie de televisi\u00f3n da BBC, The Singing Detective e por encarnar a Albus Dumbledore nos filmes de Harry Potter, en substituci\u00f3n do xa falecido actor Richard Harris.\nGa\u00f1ador de catro premios BAFTA e tres premios Laurence Olivier e nomeado tam\u00e9n \u00f3s Globos de Ouro, \u00f3s Emmy e \u00f3s Premios Tony. A s\u00faa carreira abrangue case 5 d\u00e9cadas e incl\u00fae unha gran variedade de papeis de teatro, televisi\u00f3n e cine.\nEn 1998, a ra\u00ed\u00f1a Sabela II nomeouno coa Orde do Imperio Brit\u00e1nico. En 2020, apareceu no posto 28 da lista de mellores actores irlandeses segundo \"The Irish Times\".\nTraxectoria.\nGambon naceu o 19 de outubro de 1940 en Cabra, un suburbio \u00f3 norte de Dubl\u00edn, durante a segunda guerra mundial. O seu pai, Edward Gambon, un enxe\u00f1eiro, decidiu procurar traballo na reconstruci\u00f3n de Londres, e as\u00ed Gambon e a s\u00faa nai, Mary Gambon (Hoare de solteira), unha costureira, traslad\u00e1ronse a Mornington Crescent, \u00f3 norte de Londres, cando Gambon ti\u00f1a s\u00f3 5 anos.\nAdquiriu a Cidadan\u00eda Brit\u00e1nica por orde do seu pai e recibiu unha estrita educaci\u00f3n cat\u00f3lica. Anos m\u00e1is tarde asistiu a unha escola de Kent, antes de deixar os estudos \u00f3s 15 anos. Ga\u00f1ou unha bolsa con Vickers Armstrong para ser enxe\u00f1eiro e as\u00ed seguir as pegadas do seu pai. O tempo dedicado foi at\u00e9 os dezasete anos, mais logrou ser un enxe\u00f1eiro plenamente cualificado, a\u00ednda que s\u00f3 mantivo o posto de traballo dous anos, xa que se sent\u00eda atra\u00eddo pola interpretaci\u00f3n.\nComezos.\n\u00c1 idade de dezanove anos graduouse na Royal Academy of Dramatic Art (RADA), en Londres e m\u00e1is tarde incorporouse \u00e1 compa\u00f1\u00eda de teatro de Kings Cross. Cinco anos m\u00e1is tarde, escribiu unha carta a Michael MacLiammoir, o empresario irland\u00e9s do Gate Theatre, en Dubl\u00edn, para facer al\u00ed as s\u00faas primeiras representaci\u00f3ns.\nFixo o seu debut profesional en 1962, con Otelo (a s\u00faa obra predilecta), comezando despois unha xira por Europa. Un ano m\u00e1is tarde, fixo o seu primeiro papel protagonista en Ricardo III. Sir Laurence Olivier, tras asistir \u00e1 representaci\u00f3n de Ricardo III, ofreceulle a oportunidade de ser un dos oito membros fundadores do novo Royal National Theatre, en Londres, co\u00f1ecido ent\u00f3n como Olivier Theatre.\nGambon foi contratado para tomar parte en diversas produci\u00f3ns. A m\u00e1is co\u00f1ecida e premiada foi Hamlet, dirixida por Olivier e protagonizada por Peter O\u00b4Toole. Permaneceu durante catro anos como secundario e protagonista en moitas produci\u00f3ns de teatro, algunhas delas coa colaboraci\u00f3n de grandes directores como William Gakill e John Dexter. Durante eses anos fixo numerosos papeis en obras do director Alan Ayckbourn.\nTraxectoria.\nEst\u00e1 considerado como un dos mellores actores do teatro brit\u00e1nico a\u00ednda que tam\u00e9n \u00e9 un prol\u00edfico actor de cine e televisi\u00f3n.\nA causa do falecemento de Richard Harris no 2002, Michael Gambon foi convocado para encarnar \u00f3 mago Albus Dumbledore a pesar de que reco\u00f1eceu que non lera ning\u00fan dos libros da saga e que s\u00f3 ti\u00f1a en conta os gui\u00f3ns para a s\u00faa interpretaci\u00f3n, xa que: \"Non quer\u00eda ser como eses actores que se queixan porque as s\u00faas escenas son m\u00e1is curtas que na historia orixinal\":\nGambon tam\u00e9n compuxo \u00f3 director de Hogwarts cun leve acento irland\u00e9s que tanto el como o realizador consideran un tributo \u00f3 seu antecesor, que era orixinario de Irlanda."}
{"id": "174723", "revid": "5863", "url": "https://gl.wikipedia.org/wiki?curid=174723", "title": "Pierre Corneille", "text": "Pierre Corneille, nado en Ru\u00e1n, Francia o 6 de xu\u00f1o de 1606 e finado en Par\u00eds o 1 de outubro de 1684, foi un dramaturgo franc\u00e9s. \u00c9 considerado un dos maiores dramaturgos franceses do s\u00e9culo XVII, xunto con Moli\u00e8re e Racine. A riqueza e diversidade da s\u00faa obra reflicte os valores e os grandes interrogantes da s\u00faa \u00e9poca.\nBiograf\u00eda.\nPierre Corneille era o maior dunha familia de seis irm\u00e1ns (un deles Thomas, tam\u00e9n foi dramaturgo). Pertenc\u00eda a unha familia de maxistrados de Ru\u00e1n. O propio Pierre Corneille iniciou os seus estudos de dereito. En 1629 un desengano amoroso l\u00e9valle a escribir os seus primeiros versos para pasar posteriormente \u00e1 s\u00faa primeira comedia, \"Melita\", que estreou en Par\u00eds, ese mesmo ano, a compa\u00f1\u00eda de Mondory e Lle Noir.\nCon esta e as s\u00faas seguintes obras (\"Clitandro\", \"A vi\u00fava\", \"A galer\u00eda do Palacio\", \"A seguinte\", \"A praza Real\", \"Medea\" e \"A Ilusi\u00f3n C\u00f3mica\"), Corneille crea un novo estilo teatral, no que os sentimentos tr\u00e1xicos son postos en escena por primeira vez nun universo plausible, o da sociedade contempor\u00e1nea.\nCorneille, autor oficial por nomeamento do Cardeal Richelieu, rompe co seu \"status\" de poeta de r\u00e9xime e coa pol\u00edtica controvertida do Cardeal, para escribir obras que exaltan os sentimentos de nobreza (\"O Cid\"), que lembran que os pol\u00edticos non est\u00e1n por encima das leis (\"Horacio\"), ou que presentan a un monarca que trata de recuperar o poder sen exercer a represi\u00f3n (\"Cinna\").\nEn 1647 \u00e9 elixido para a Academia Francesa, ocupando a cadeira de brazos n\u00famero 14 da t\u00e1boa redonda at\u00e9 a s\u00faa morte, cando lle suceder\u00e1 o seu irm\u00e1n Thomas.\nTrala morte de Richelieu, entre os anos 1643 e 1651, e durante o per\u00edodo da Fronda, a crise de identidade que padece Francia refl\u00edctese na obra de Corneille: arranxa contas con Richelieu en \"A Morte de Pompeyo\", escribe \"Rodugone\", unha traxedia sobre a guerra civil, e desenvolve o tema do rei oculto en \"H\u00e9raclius\", \"Don Sancho de Arag\u00f3n\" e \"Andr\u00f3meda\", interrog\u00e1ndose sobre a natureza mesma do rei, subordinado \u00e1s vicisitudes da Historia, facendo as\u00ed que este ga\u00f1e en humanidade. Foi precisamente a maquinaria necesaria para a posta en escena de \"Andr\u00f3meda\", presentada como a s\u00faa obra mestra, a que xustificou a construci\u00f3n do Teatro de Petit-Bourbon en 1650.\nA partir de 1650, as s\u00faas obras co\u00f1ecen menores \u00e9xitos e tras o fracaso de \"Pertharite\", Corneille deixa de escribir durante varios anos.\nA estrela ascendente do teatro franc\u00e9s \u00e9 agora Jean Racine, en cuxas obras as intrigas prevalecen sobre os sentimentos e aparecen menos heroicos e m\u00e1is humanos. O vello poeta non se resigna e renova o teatro coa traxedia \"Edipo\".\nCorneille continua innovando o teatro franc\u00e9s at\u00e9 a s\u00faa morte, creando o que el chama unha \"habitaci\u00f3n das m\u00e1quinas\", \u00e9 dicir privilexiando a posta en escena e os efectos especiais (\"O V\u00e9laro de Ouro\"), probando co teatro musical (\"Ag\u00e9silas\", \"Psych\u00e9\") e mostrando a incompatibilidade do cargo real co dereito \u00e1 felicidade (\"Sertorius\", \"Sur\u00e9na\"). A comparaci\u00f3n con Racine volveuse na s\u00faa contra posto que \u00e1mbolos dous autores crearon case simultaneamente, senllas obras sobre o mesmo tema, Corneille \"Tito e B\u00e9r\u00e9nice\" e Racine \"Berenice\".\n\u00d3 final da s\u00faa vida, a situaci\u00f3n de Corneille \u00e9 moi mala e solicita unha pensi\u00f3n real, que Lu\u00eds XIV conc\u00e9delle. Corneille morre en Par\u00eds o 1 de outubro de 1684.\nA extensi\u00f3n e riqueza da s\u00faa obra fixo que en Francia se desenvolva o adxectivo \"cornelliano\" que hoxe en d\u00eda \u00e9 bastante extenso, posto que significa \u00e1 vez a vontade e o hero\u00edsmo, a forza e a densidade literaria, a grandeza de alma e a integridade e unha oposici\u00f3n irredutible nos puntos de vista."}
{"id": "174724", "revid": "15490", "url": "https://gl.wikipedia.org/wiki?curid=174724", "title": "John Madden", "text": "John Philip Madden, nado en Portsmouth (Hampshire) o 8 de abril de 1949, \u00e9 un director ingl\u00e9s de cinema, teatro, televisi\u00f3n e radio.\nTraxectoria.\nComezou a s\u00faa carreira no cinema independente brit\u00e1nico, mentres estudaba Literatura inglesa na Universidade de Cambridge a principios da d\u00e9cada do setenta. Os seus primeiros traballos relevantes realizounos para a televisi\u00f3n, dirixindo \"Prime Suspect\" 4 e episodios soltos de series como Sherlock Holmes ou Inspector Morse. Un dos seus m\u00e1is importantes \u00e9xitos constit\u00faeo a pel\u00edcula \"Shakespeare in Love\", ga\u00f1adora do \u00d3scar \u00f3 mellor filme de 1998."}
{"id": "174725", "revid": "1131", "url": "https://gl.wikipedia.org/wiki?curid=174725", "title": "Castro de Santa Marta", "text": "O castro de Santa Marta \u00e9 un castro situado na pen\u00ednsula de Santa Marta, na parroquia de Ba\u00ed\u00f1a, concello pontevedr\u00e9s de Baiona.\nMorfolox\u00eda.\nConsta dun recinto fortificado situado sobre unha pen\u00ednsula que constit\u00fae unha defensa natural.\nEst\u00e1 organizado mediante aterrazamentos. Non hai indicios visibles da existencia de edificios nin defensas, excepci\u00f3n feita do terrapl\u00e9n da croa, de dif\u00edcil dataci\u00f3n. Est\u00e1 parcialmente alterado por obras de construci\u00f3n. Sobre a croa hai unha capela de orixe medieval cuxa contorna foi recentemente axardinada, e no extremo oposto \u00e1 praia hai un peirao.\nArqueolox\u00eda.\nNon se ten noticia de que se realizasen campa\u00f1as arqueol\u00f3xicas."}
{"id": "174726", "revid": "98629", "url": "https://gl.wikipedia.org/wiki?curid=174726", "title": "Castelo de Balmoral", "text": "O Castelo de Balmoral \u00e9 unha gran mansi\u00f3n situada en Aberdeenshire, Escocia. Durante o reinado de ra\u00ed\u00f1a Vitoria I converteuse nunha residencia real, sendo empregada como morada de ver\u00e1n do monarca do Reino Unido. O actual castelo \u00e9 unha obra arquitect\u00f3nica de estilo neog\u00f3tico constru\u00eddo entre 1852 e 1856, a propiedade conta con m\u00e1is de 20 000 hect\u00e1reas de extensi\u00f3n. Balmoral \u00e9 unha propiedade privada do rei, non pertence do Estado. Est\u00e1 catalogada para a s\u00faa protecci\u00f3n polo goberno de Escocia. \nHistoria.\nO castelo comezou a constru\u00edrse baixo as ordes de William Drummond en 1390. Pertenceu a Roberto II de Escocia, quen ti\u00f1a un casar\u00edo de caza na zona. Foi vendido a Alexander Gordon, fillo do segundo marqu\u00e9s de Huntly, en 1451 que edificou unha casa maior cunha torre, para ent\u00f3n, o lugar xa era co\u00f1ecido como \"Bouchmorale\". Pertenceu \u00e1 familia at\u00e9 1662, cando foi vendido \u00e1 familia Farquarson. En 1798 James Duff, conde de Fife, mercou a propiedade, de quen pasou ao diplom\u00e1tico sir Robert Gordon, quen fixo varias ampliaci\u00f3ns no pazo.\nFoi adquirido polo pr\u00edncipe consorte Alberte para a s\u00faa dona Vitoria do Reino Unido en 1852. Naquela altura considerouse que o vello castelo era inapropiado para a familia real, polo que foi demolido e un novo edificio, dese\u00f1ado por William Smith, constru\u00eddo. O pr\u00edncipe Alberto involucrouse persoalmente na decoraci\u00f3n dos interiores dot\u00e1ndoa dun estilo historicista que se inspirou en motivos t\u00edpicos de Escocia. Deste xeito, os tart\u00e1ns empreg\u00e1ronse para alfombras, moquetas e manteis, e perdomina a cor verde nas paredes. \nOs xard\u00edns que rodean o edificio alternan os espazos boscosos e silvestres con prados, seguindo as modas do romanticismo. A propiedade acolle animais salvaxes como greas de cervos e pitas do monte. Outra parte est\u00e1 destinada labrad\u00edos e pastos de vacas das Highlands e ponis.\nResidencia real.\nDende que o pr\u00edncipe Alberto mercara Balmoral, este castelo mant\u00e9n unha especial relaci\u00f3n coa familia real brit\u00e1nica a onde se trasladaba en outono. Nel naceu, en 1887, a que ser\u00eda ra\u00ed\u00f1a de Espa\u00f1a, Vitoria Ux\u00eda, muller de Afonso XIII. Tam\u00e9n nel a ra\u00ed\u00f1a Vitoria recibiu a Nicolao II de Rusia en 1896. \nPara Isabel II, Balmoral foi un dos seus espazos favoritos. Pasou a maior\u00eda dos ver\u00e1ns nesta propiedade, al\u00ed o protocolo \u00e9 m\u00e1is informal e nela organizou p\u00edcnis e paseos coa s\u00faa familia as\u00ed como cos visitantes internacionais. Era t\u00edpico que a ra\u00ed\u00f1a invitase a pasar uns d\u00edas aos primeiros ministros durante a s\u00faa estad\u00eda. Foi en Balmoral onde estaba cando faleceu a princesa Diana de Gales e foi al\u00ed onde, canda o seu esposo, o pr\u00edncipe Filipe, pasou boa parte da pandemia de covid-19. A fins de agosto de 2022, informouse que a ra\u00ed\u00f1a recibir\u00eda ao sucesor de Boris Johnson en Balmoral. O 6 de setembro deu audiencia a Liz Truss no tradicional beixam\u00e1n, unha reuni\u00f3n na que a ra\u00ed\u00f1a ofrece ao primeiro ministro formar un goberno, e foi a primeira vez en que esta cerimonia ti\u00f1a lugar en Balmoral. Uns d\u00edas m\u00e1is tarde, o 9 de setembro, Isabel II faleceu en Balmoral, instal\u00e1ndose o seu cadaleito no sal\u00f3n de baile para ser velada pola familia. Na ma\u00f1\u00e1 do 11 de setembro de 2022, o cadaleito de Isabel II abandonou Balmoral en coche f\u00fanebre para desprazarse a Edimburgo. \nAdemais, baixo o patrocinio real, Balmoral tam\u00e9n acolle celebraci\u00f3ns folcl\u00f3ricas escocesas, como o evento dos \"Ghillies\" de danzas tradicionais e os xogos tradicionais de \"Braemar Gathering\"."}
{"id": "174727", "revid": "85894", "url": "https://gl.wikipedia.org/wiki?curid=174727", "title": "Axencia Espacial Canadense", "text": "A Axencia Espacial Canadense, (en ingl\u00e9s,\"Canadian Space Agency\"; en franc\u00e9s, \"Agence spatiale canadienne\") \u00e9 o organismo p\u00fablico do Canad\u00e1 adicado a exploraci\u00f3n espacial. A axencia rende contas ante o Ministerio de Industria."}
{"id": "174728", "revid": "23204", "url": "https://gl.wikipedia.org/wiki?curid=174728", "title": "Olimp\u00edada popular", "text": "A Olimp\u00edada Popular foi un evento multideportivo que \u00eda ser celebrado en Barcelona (Catalu\u00f1a) entre o 19 e 26 de xullo de 1936, e que non se puido levar finalmente a cabo, dado que o 18 de xullo tivo lugar o levantamento militar que dar\u00eda inicio \u00e1 Guerra Civil espa\u00f1ola."}
{"id": "174729", "revid": "1131", "url": "https://gl.wikipedia.org/wiki?curid=174729", "title": "Castro da Carabela", "text": "O castro da Carabela, tam\u00e9n chamado O Castro ou A Penisa, \u00e9 un castro situado na parroquia de Ba\u00ed\u00f1a, no concello pontevedr\u00e9s de Baiona.\nMorfolox\u00eda.\nConsta dun recinto fortificado situado sobre un outeiro. Na actualidade non se conservan restos aparentes de estruturas defensivas nin de edificios dom\u00e9sticos, excepci\u00f3n feita dalg\u00fans restos do muro perim\u00e9trico do recinto.\nArqueolox\u00eda.\nNon se ten noticia de que se te\u00f1an realizado campa\u00f1as arqueol\u00f3xicas."}
{"id": "174730", "revid": "98629", "url": "https://gl.wikipedia.org/wiki?curid=174730", "title": "Castro de Morade", "text": "O castro de Morade, tam\u00e9n chamado O Castro, \u00e9 un castro situado na parroquia de Ba\u00ed\u00f1a, no concello pontevedr\u00e9s de Baiona.\nMorfolox\u00eda.\nConsta dun recinto fortificado situado sobre un outeiro. Na actualidade non se conservan restos aparentes de estruturas defensivas nin de edificios dom\u00e9sticos, excepci\u00f3n feita dalg\u00fans restos do muro perim\u00e9trico do recinto.\nArqueolox\u00eda.\nNon se ten noticia de que se te\u00f1an realizado campa\u00f1as arqueol\u00f3xicas."}
{"id": "174731", "revid": "1131", "url": "https://gl.wikipedia.org/wiki?curid=174731", "title": "Dirk Bus", "text": "Dirk Bus, nado na Haia o 5 de decembro de 1907 e finado o 10 de xu\u00f1o de 1978, foi un escultor dos Pa\u00edses Baixos.\nTraxectoria.\nFoi educado na Real Academia de Belas Artes na Haia e na Academia Estatal de Artes Visuais en \u00c1msterdan. Foi alumno de Bon Ingen-Housz en Jan Bronner. Foi profesor de escultura na Academia de Arte e a Academia da Haia. Un dos seus alumnos foi o famoso escultor Kees Verkade."}
{"id": "174732", "revid": "1131", "url": "https://gl.wikipedia.org/wiki?curid=174732", "title": "Castro de Belesar", "text": "O castro de Belesar, tam\u00e9n chamado Coto do Castro, \u00e9 un castro situado na parroquia de Belesar, no concello pontevedr\u00e9s de Baiona.\nMorfolox\u00eda.\nConsta dun recinto fortificado situado sobre un promontorio. Est\u00e1 defendido naturalmente polo r\u00edo e apr\u00e9cianse traballos de aterrazamento do terreo nas \u00e1reas restantes do recinto.\nO castro est\u00e1 moi alterado por movementos de terras e pola construci\u00f3n de muros de contenci\u00f3n, casas e edificios auxiliares.\nArqueolox\u00eda.\nNon se ten noticia de que se te\u00f1an realizado campa\u00f1as arqueol\u00f3xicas."}
{"id": "174733", "revid": "92340", "url": "https://gl.wikipedia.org/wiki?curid=174733", "title": "Jan Bronner", "text": "Jan Bronner, nado en Zijpe o 24 de decembro de 1881 e finado en Laren o 18 de maio de 1972, foi un escultor neerland\u00e9s. Naceu nunha vila de campesi\u00f1os no p\u00f3lder de Zijpe. Fillo dun pintor. Criouse en Haarlem, onde o seu pai atopara traballo. Na escola primaria, o seu talento para o debuxo e a pintura sobresaen dende os comezos."}
{"id": "174734", "revid": "15490", "url": "https://gl.wikipedia.org/wiki?curid=174734", "title": "Johan Limpers", "text": "Johan Limpers, nado o 2 de agosto de 1915 en Heemstede e finado o 10 de xu\u00f1o de 1944 dun tiro, foi un escultor dos Pa\u00edses Baixos. Johan Limpers recibiu a s\u00faa formaci\u00f3n na Academia Estatal en \u00c1msterdan, sendo alumno de Jan Bronner. A s\u00faa obra \u00e9 monumental e mostra unha gran sensibilidade. El fixo moitos retratos. En 1940 ga\u00f1ou unha medalla de prata no Premio de Roma e empatou na arte monumental."}
{"id": "174735", "revid": "56817", "url": "https://gl.wikipedia.org/wiki?curid=174735", "title": "T\u00e9lex-Chile", "text": "T\u00e9lex-Chile Comunicaci\u00f3ns Telegr\u00e1ficas S.A. foi unha empresa de telecomunicaci\u00f3ns presente en Chile que principalmente se dedicou ao servizo de telegraf\u00eda, os cales eran enviados a trav\u00e9s dunha rede de T\u00e9lex parecida \u00e1 rede telef\u00f3nica. Cando se masificou o servizo telef\u00f3nico, tanto residencial como celular, e o uso de internet en Chile, o servizo de telegramas diminu\u00edu, extingu\u00edndose a empresa. Actualmente s\u00f3 ten existencia legal pero xa non realiza a funci\u00f3n primordial para a cal foi creada, o servizo de telegraf\u00eda."}
{"id": "174736", "revid": "5863", "url": "https://gl.wikipedia.org/wiki?curid=174736", "title": "Alfred de Musset", "text": "Alfred Louis Charles de Musset, nado en Par\u00eds o 11 de decembro de 1810 e finado na mesma cidade o 2 de maio de 1857, foi un escritor franc\u00e9s.\nTraxectoria.\nEmpezou a estudar \u00f3s nove anos no colexio Henri-IV, onde obter\u00e1 en 1827 o premio de disertaci\u00f3n literaria no Concurso Xeral. Grazas a Paul Foucher, cu\u00f1ado de Victor Hugo empeza \u00f3s seus 17 anos a frecuentar \"O Cen\u00e1culo\", o sal\u00f3n de Charles Nodier na biblioteca do Arsenal.\nDespois de exercitarse coa medicina, o dereito, o debuxo, o ingl\u00e9s e o piano, \u00e9 un dos primeiros rom\u00e1nticos. \u00d3s seus 20 anos a s\u00faa notoriedade literaria vai acompa\u00f1ada dunha dubidosa reputaci\u00f3n alimentada pola s\u00faa faceta dandy.\nDesde 1833 at\u00e9 1835 \u00e9 o apaixonado amante de George Sand. Como poeta publica os seus \"Contos de Espa\u00f1a e Italia\". Os seus poemas m\u00e1is soados son \"Rolla e as noites\". Tam\u00e9n escribe algunhas comedias: \"O candelabro\", \"Non chancemos co amor\", \"Non hai nada que xurar\". Tam\u00e9n escribe novelas en prosa como \"A Confesi\u00f3n dun fillo do s\u00e9culo\", dedicada a George Sand.\nFoi bibliotecario do Ministerio do Interior durante a Monarqu\u00eda de xullo e logo destitu\u00eddo en 1848. M\u00e1is tarde tam\u00e9n foi bibliotecario do Ministerio de Instruci\u00f3n P\u00fablica durante o Segundo Imperio.\nRecibiu a Lexi\u00f3n de Honra o 24 de abril de 1845 \u00f3 mesmo tempo que Balzac e \u00e9 elixido membro da Academia Francesa en 1852."}
{"id": "174737", "revid": "22570", "url": "https://gl.wikipedia.org/wiki?curid=174737", "title": "T\u014dru Honda", "text": "T\u014dhru Fonda \u00e9 a protagonista da manga e anime Fruits Basket. A s\u00faa natureza altru\u00edsta, coraz\u00f3n benigno, e actitude xeralmente alegre out\u00f3rganlle un lugar especial na historia. As s\u00faas mellores amigas son Arisa Uotani e Saki Hanajima. Os seus pais xa morreran antes de que comezase a historia, deix\u00e1ndoa orfa e vivindo soa. O autor afirma que ela foi o primeiro personaxe que creou para a serie. Tohru identif\u00edcase cunha B\u00f3la de Arroz por sentirse diferente. Tohru ademais \u00e9 un nome masculino, por iso no anime vese que a chaman Tohru-kun."}
{"id": "174738", "revid": "1131", "url": "https://gl.wikipedia.org/wiki?curid=174738", "title": "O Castro, Marzoa", "text": "O castro do Castro \u00e9 un castro situado na parroquia de Marzoa, no concello coru\u00f1\u00e9s de Oroso.\nMorfolox\u00eda.\nConsta dun recinto fortificado hoxe en d\u00eda desaparecido. Non se conservan estruturas visibles identificables.\nArqueolox\u00eda.\nNon se ten noticia de que se realizasen campa\u00f1as arqueol\u00f3xicas."}
{"id": "174739", "revid": "89787", "url": "https://gl.wikipedia.org/wiki?curid=174739", "title": "Masacre de Ramallo", "text": "Masacre de Ramallo \u00e9 o nome co que se co\u00f1ece na Arxentina un episodio pol\u00edtico-policial que ocorreu o 17 de setembro de 1999 na localidade de Villa Ramallo, provincia de Buenos Aires. O feito provocou a renuncia do Ministro de Seguridade bonaerense, Osvaldo Lorenzo, e a disoluci\u00f3n do Grupo Especial de Operaci\u00f3ns (GEO) da Departamental Paran\u00e1."}
{"id": "174740", "revid": "98629", "url": "https://gl.wikipedia.org/wiki?curid=174740", "title": "Falsas decretais", "text": "Ch\u00e1manse Falsas decretais ou Pseudo-Isidoro a unha colecci\u00f3n de decretais ap\u00f3crifas, falsamente atribu\u00eddas a un tal Isidorus Mercator, durante moito tempo confundido con Isidoro de Sevilla. As \"Falsas decretais\" foron redactadas entre os anos 30 e 40 do s\u00e9culo IX e constitu\u00edron unha das m\u00e1is importantes fontes do dereito can\u00f3nico medieval.\nComposici\u00f3n.\nO an\u00f3nimo compilador esc\u00f3ndese baixo o nome dun bispo ficticio, \"Isidorus Mercator\", tradicionalmente chamado \u00abpseudo Isidoro\u00bb. Re\u00fane o mellor das colecci\u00f3ns precedentes (\"Hispana\" e tam\u00e9n \"Dionysio-Hadriana\" e \"Quesneliana\"), pero tam\u00e9n unha centena de decretais totalmente inventadas. A colecci\u00f3n \u00e9 parte dun grupo composto fac\u00eda mediados do s\u00e9culo IX na provincia eclesi\u00e1stica de Reims. Recentemente Klaus Zechiel-Eckes identificou o mosteiro de Corbie, preto de Amiens, como o lugar do taller dos falsificadores, demostrando que se empregaron varios manuscritos desta abad\u00eda. Despois destes descubrimentos as antigas hip\u00f3teses que cr\u00edan ver en Tours, Reims, Maguncia ou mesmo Roma a patria das pseudo Isidoro, carecen de valor cient\u00edfico.\nConsideradas como aut\u00e9nticas at\u00e9 o s\u00e9culo XVII, a colecci\u00f3n obt\u00e9n unha gran difusi\u00f3n desde o pontificado de Nicolao I (858?867). Non \u00e9 substitu\u00edda at\u00e9 o s\u00e9culo XII polo Decreto de Graciano. Co\u00f1\u00e9cense actualmente m\u00e1is dun centenar de manuscritos datados desde o s\u00e9culo IX at\u00e9 o XVIII da colecci\u00f3n.\nA colecci\u00f3n \u00e9 parte dun conxunto de falsificaci\u00f3ns, todas sa\u00eddas do mesmo taller. Destacan a \"Hispana Gallica Augustodunensis\", unha falsificaci\u00f3n da \"Collectio Hispana\"; os \"Capitulaires\" de Beno\u00eet lle L\u00e9vite e os \"Capitula Angilramni\". Recentemente outros dous textos foron identificados como produtos do mesmo taller: un florilegio das actas do concilio de Calcedonia reveladas en certos manuscritos das \"Falsas decretais\" e a \"Collectio Danieliana\" unha recompilaci\u00f3n de textos sobre os procedementos criminais en dereito eclesi\u00e1stico, compilado nun \u00fanico manuscrito da Burgerbibliothek de Berna.\nEstes ap\u00f3crifos constan na s\u00faa forma m\u00e1is completa dunhas sesenta decretais, todas falsas, dos papas dos tres primeiros s\u00e9culos da era cristi\u00e1, ademais de concilios gregos, africanos, galos e visig\u00f3ticos, como os contidos na \"Collectio Hispana\", con algunhas falsificaci\u00f3ns, as\u00ed mesmo dunha recompilaci\u00f3n de decretais dos papas Silvestre I a Gregorio II. Nesta \u00faltima parte at\u00f3panse pezas perfectamente falsificadas e interpoladas, as\u00ed como m\u00e1is de trinta cartas papais falsas.\nContexto.\nParece que a accidentada historia do Imperio franco durante os anos trinta do s\u00e9culo IX est\u00e1 na trastienda do complexo pseudo-Isidoro. En 833 o emperador Lu\u00eds o Piadoso foi privado dos seus dereitos imperiais polos seus propios fillos, apoiados por parte do episcopado, preocupados de garantir os seus dereitos e a s\u00faa autonom\u00eda. Alg\u00fans meses m\u00e1is tarde, Lu\u00eds recupera o trono. Estas convulsi\u00f3ns pol\u00edticas te\u00f1en consecuencias moi desagradables para os bispos de Francia que participaran na ca\u00edda do emperador. Entre outros Agobardo de Li\u00f3n, Ebon de Reims e Jesse de Amiens perderon as s\u00faas cadeiras de brazos episcopais, foron encarcerados (como Ebon) ou forzados ao exilio, como Agobard ou Jesse, que morreu a consecuencia del. O s\u00ednodo de Thionville depuxo a Ebon de Reims de forma sumaria. \u00c9 a este c\u00edrculo ao que tam\u00e9n pertenceu o abade Wala de Corbie, que buscou aos falsificadores. Zechiel-Eckes compilou numerosos indicios que implican a Paschasius Radbertus, ao mesmo Corbie e a un dos sucesores de Wala como pertencentes ao taller.\nUn dos motivos principais dos falsificadores \u00e9 a protecci\u00f3n dos bispos dos procedementos criminais. As acusaci\u00f3ns contra os bispos son directamente prohibidas nalg\u00fans textos. A todo acusador dun bispo ame\u00e1zaselle coas penas do inferno. Se a pesar de todo ten lugar unha acusaci\u00f3n, a formulaci\u00f3n debe ser irreprochable desde todos os puntos de vista. O bispo acusado debe ser inmediatamente restablecido en todos os seus dereitos, ten o dereito de prolongar o prazo de apertura dun proceso case a vontade. Se o proceso est\u00e1 xa aberto, ten o dereito a cambialo de lugar, de elixir el mesmo aos xu\u00edces; 72 testemu\u00f1as, todos eclesi\u00e1sticos de nivel episcopal por suposto, son necesarios para ditar culpabilidade etc. Se o xulgaba oportuno, pod\u00eda apelar a outros xu\u00edces ou \u00e1 Santa S\u00e9 en calquera momento do procedemento. Compr\u00e9ndese facilmente que a condena dun bispo \u00e9 imposible nestas condici\u00f3ns, posto que o acusado \u00e9 xu\u00edz e parte.\nOutras preocupaci\u00f3ns dos falsificadores foron a fe ortodoxa, sobre todo no que concirne \u00e1 Trindade e as relaci\u00f3ns entre o Pai e o Fillo, a inviolabilidade dos bens eclesi\u00e1sticos, alg\u00fans aspectos da liturxia e dos sacramentos, a eucarist\u00eda e o bautismo.\nInfluencia do texto.\nUn n\u00famero relativamente grande de manuscritos do s\u00e9culo IX dan proba da r\u00e1pida propagaci\u00f3n das falsificaci\u00f3ns, sobre todo en Francia e Italia, as\u00ed como no val do Rin. En cambio, as colecci\u00f3ns can\u00f3nicas dos s\u00e9culos IX e X, salvo a \"Collectio Anselmo dedicata\" (Italia setentrional) e de R\u00e9ginon de Prum (Alema\u00f1a occidental), apenas tomaron nota das falsas decretais. Isto cambiou no s\u00e9culo XI coa reforma gregoriana. As estreitas relaci\u00f3ns entre os bispos e o Papa, tal e como son descritas nas decretais, son un argumento de peso para os reformistas na s\u00faa loita contra a simon\u00eda. As colecci\u00f3ns de dereito can\u00f3nico redescubren as falsas decretais e varias delas son simples extractos, con alg\u00fan engadido de textos provenientes doutras fontes. Este desenvolvemento continua at\u00e9 o decreto de Graciano (cara a 1140). O decreto logra enseguida unha reputaci\u00f3n de autoridade en materia de dereito can\u00f3nico e substit\u00fae a todas as colecci\u00f3ns anteriores. Unicamente na \u00e9poca do Gran Cisma de Occidente e dos concilios reformistas dos s\u00e9culos XIV e XV as \"falsas decretais\" retoman o interese dos canonistas e son recompiladas e lidas.\nDurante a Idade Media os especialistas tomaron as \"Falsas decretais\" como textos perfectamente aut\u00e9nticos. Unicamente no s\u00e9culo IX o arcebispo Hincmaro de Reims parece ter sospeitas, ou sab\u00eda m\u00e1is do que xulgaba pol\u00edtico admitir. Esta actitude cambia no s\u00e9culo XV. Nicol\u00e1s de Cues, que copiara persoalmente un exemplar das decretais (manuscrito 52 da Fundaci\u00f3n Cusanus), remarca alg\u00fans anacronismos: era verdadeiramente crible que o Papa m\u00e1rtir Clemente I fundase a preeminencia de certas sedes sobre o feito de que os pag\u00e1ns tivesen os seus arciprestazgos nestas mesmas cidades?\nDurante a reforma do s\u00e9culo XV os ataques v\u00f3lvense m\u00e1is sistem\u00e1ticos: os \"Centuriatores Magdeburgenses\" recompilan argumentos en contra da autenticidade das decretais. Pero fai falta esperar at\u00e9 1628 cando David Blonde, predicador reformista de Xenebra, d\u00e1 a proba definitiva: os supostos Papas do tres primeiros s\u00e9culos citaban as Escrituras de acordo coa versi\u00f3n da Vulgata, que non viu a luz at\u00e9 moito tempo despois da s\u00faa morte. Da parte cat\u00f3lica haber\u00eda a\u00ednda algunhas manobras en retagarda, pero pouco m\u00e1is tarde de principios do s\u00e9culo XIX ning\u00fan te\u00f3logo serio ti\u00f1a d\u00fabidas sobre a s\u00faa falsidade.\nEdici\u00f3ns dos textos.\nA historia das edici\u00f3ns das \"Falsas decretais\" esta lonxe de ser a historia dun \u00e9xito dos eruditos. A primeira edici\u00f3n apareceu en 1525 baixo o coidado de Jacques Merlin, que simplemente reproduciu un manuscrito, probablemente do s\u00e9culo XIII, dunha forma tard\u00eda das decretais. En 1863 Paul Hinschius fixo aparecer, despois de soamente dous anos e medio de preparaci\u00f3n, a s\u00faa edici\u00f3n \"decretais Pseudoisidorian\u00e6 et Capitula Angilramni\". Un logro prodixioso para a \u00e9poca, a edici\u00f3n sofre no entanto de tres graves desvantaxes. En primeiro lugar, Hinschius xulgou mal a data do seu manuscrito e non tomou como base da s\u00faa edici\u00f3n as mellores copias. Seguidamente infravalor\u00f3 o feito de que as partes das decretais baseadas en textos aut\u00e9nticos estaban as\u00ed mesmo contaminadas na redacci\u00f3n polas falsificaci\u00f3ns e non reimprimi\u00f3 para estes textos as \"edici\u00f3ns vulgares\". Finalmente, non se pode un fiar nin do seu texto, nin das s\u00faas notas cr\u00edticas, a rapidez do seu traballo deixou as s\u00faas pegadas. Unha nova edici\u00f3n est\u00e1 a piques de sa\u00edr baixo os coidados de Karl-Georg Schon e de Klaus Zechiel-Eckes.\nA tradici\u00f3n manuscrita agr\u00fapase en seis ou mesmo sete versi\u00f3ns diferentes, a m\u00e1is completa, chamada por Hinschius \u00abA1\u00bb cont\u00e9n o tres partes abaixo mencionadas (manuscrito m\u00e1is importante Vat. Ottob lat. do s\u00e9culo IX, Francia oriental); unha segunda versi\u00f3n tam\u00e9n importante \u00e9 a clase chamada \u00abA/B\u00bb co Ms. Vat. lat. 630 encabezado (s\u00e9culo IX, Scriptorium de Corbie); a versi\u00f3n chamada de Cluny (soamente decretais), cuxo manuscrito orixinal sobreviviu: New Haven Beinecke Library 442 (Francia, despois de 858) ; a versi\u00f3n chamada \"courte\" (Hinschius \u00abA2\u00bb) co manuscrito Rome Biblioteca Vallicelliana D.38 destacado (s\u00e9culo IX, provincia eclesi\u00e1stica de Reims); a clase chamada por Hinschius \u00abB\u00bb, probablemente datada no s\u00e9culo XI no norte de Francia (manuscrito p.e. Boulogne-sur-Mer Bibl. mun. 115); a clase \u00abC\u00bb, tam\u00e9n datada no s\u00e9culo XII ou pode ser que no XI; finalmente unha forma mixta de elementos en versi\u00f3n curta e a versi\u00f3n de Cluny datada quizais no s\u00e9culo XI.\nCrese que as versi\u00f3ns A1, A/B, A2 e a versi\u00f3n de Cluny sa\u00edron do taller dos mesmos falsificadores."}
{"id": "174741", "revid": "1131", "url": "https://gl.wikipedia.org/wiki?curid=174741", "title": "Novo cinema alem\u00e1n", "text": "O Novo cinema alem\u00e1n (en alem\u00e1n \"Neuer Deutscher Filme\"), \u00e9 o nome dado no medio cinematogr\u00e1fico de Alema\u00f1a ao per\u00edodo comprendido entre as d\u00e9cadas de 1960 e 1980. Na industria alem\u00e1 crear\u00e1 o seu propio star-system, usar\u00e1 longos travellings e planos de longa duraci\u00f3n que favorecer\u00e1n a improvisaci\u00f3n dos actores, simplificando a montaxe posterior, posuir\u00e1 un certo estilo documental ao modo naturalista franc\u00e9s."}
{"id": "174742", "revid": "1131", "url": "https://gl.wikipedia.org/wiki?curid=174742", "title": "Castro de Bouzalonga", "text": "O castro de Bouzalonga \u00e9 un castro situado na parroquia de Deixebre, no concello coru\u00f1\u00e9s de Oroso.\nMorfolox\u00eda.\nConsta dun recinto fortificado \u00fanico de planta practicamente circular. Est\u00e1 defendido por un terrapl\u00e9n que o circunda. No lado norte, o de peores condici\u00f3ns defensivas, pos\u00fae tam\u00e9n un foxo. A isto eng\u00e1denselle no lado sur dous pequenos terrapl\u00e9ns illados. Nesta parte local\u00edzase probablemente a entrada do castro.\nO recinto central ten unhas dimensi\u00f3ns de 72 metros no eixo norte-sur, e 56 metros no eixo este-oeste. O terrapl\u00e9n exterior ten unha altura de entre 2 e 2,5 metros, mentres que o interior oscila entre os 1,5 e 2 metros.\nArqueolox\u00eda.\nNon se ten noticia de que se realizasen campa\u00f1as arqueol\u00f3xicas."}
{"id": "174743", "revid": "89787", "url": "https://gl.wikipedia.org/wiki?curid=174743", "title": "Ernst Lubitsch", "text": "Ernst Lubitsch, nado en Berl\u00edn o 28 de xaneiro de 1892 e finado no barrio de Hollywood (Os \u00c1nxeles) o 30 de novembro de 1947, foi un director de cinema xudeu nado en Alema\u00f1a, de nacionalidade rusa, a\u00ednda que naturalizado alem\u00e1n e, m\u00e1is tarde, estadounidense. As s\u00faas comedias urbanas d\u00e9ronlle a reputaci\u00f3n de ser o director m\u00e1is elegante e sofisticado de Hollywood; a medida que medraba o seu prestixio, os seus filmes foron promocionados por ter \"o toque Lubitsch\". Entre as s\u00faas obras m\u00e1is co\u00f1ecidas est\u00e1n \"Trouble in Paradise\" (1932), \"Design for Living\" (1933), \"Ninotchka\" (1939), \"The Shop Around the Corner\" (1940), \"To Be or Not to Be\" (1942) e \"Heaven Can Wait\" (1943). \nFoi nomeado ao \u00d3scar \u00f3 mellor director en tres ocasi\u00f3ns, por \"The Patriot\" (1928), \"The Love Parade\" (1929) e \"Heaven Can Wait\" (1943). En 1946, recibiu o \u00d3scar honor\u00edfico polas s\u00faas achegas \u00e1 arte do cinema.\nTraxectoria.\nLubitsch naceu en 1892 en Berl\u00edn, fillo de Simon Lubitsch, un xastre, e Anna Lindenstaedt. A s\u00faa familia era xud\u00eda asquenac\u00ed; o seu pai naceu en Grodno, daquela no Imperio Ruso (hoxe Belar\u00fas), e a s\u00faa nai era de Wriezen, preto de Berl\u00edn. Deulle as costas ao negocio de xastre do seu pai para entrar no teatro, e en 1911 era membro do Deutsches Theater de Max Reinhardt."}
{"id": "174744", "revid": "4812604", "url": "https://gl.wikipedia.org/wiki?curid=174744", "title": "Castro de San Rom\u00e1n", "text": "O nome de castro de San Rom\u00e1n ref\u00edrese a tres poboados castrexos:"}
{"id": "174745", "revid": "22795", "url": "https://gl.wikipedia.org/wiki?curid=174745", "title": "Arquegon\u00eda", "text": ""}
{"id": "174746", "revid": "1131", "url": "https://gl.wikipedia.org/wiki?curid=174746", "title": "Otto Preminger", "text": "Otto Ludwig Preminger, nado en Wiznitz o 5 de decembro de 1905 e finado en Nova York o 23 de abril de 1986, foi un director de cinema estadounidense de orixe xud\u00eda-austr\u00edaca.\nTraxectoria.\nA s\u00faa obra, que enfronta un mundo rom\u00e1ntico e decadente a outro obxectivo e realista, deu lugar a un cinema moi persoal e independente, baseado nos planos longos e nunha coidada posta en escena. \u00c9 considerado un dos primeiros directores que quebrantaron a censura nos Estados Unidos."}
{"id": "174747", "revid": "22795", "url": "https://gl.wikipedia.org/wiki?curid=174747", "title": "Arquex\u00e9nese", "text": ""}
{"id": "174748", "revid": "22795", "url": "https://gl.wikipedia.org/wiki?curid=174748", "title": "Arquix\u00e9nese", "text": ""}
{"id": "174749", "revid": "56817", "url": "https://gl.wikipedia.org/wiki?curid=174749", "title": "Ringstra\u00dfe", "text": "A Ringstra\u00dfe \u00e9 unha r\u00faa circular que rodea o centro de Viena (Austria). Esta avenida ten a ambos os dous lados moi significativas obras arquitect\u00f3nicas, polo que \u00e9 considerada un dos grandes atractivos da capital austr\u00edaca. O Ringstra\u00dfenstil (estilo da Ringstra\u00dfe) marcou a arquitectura de tipo historicista dos anos 1860 a 1900."}
{"id": "174750", "revid": "22795", "url": "https://gl.wikipedia.org/wiki?curid=174750", "title": "Autox\u00e9nese", "text": ""}
{"id": "174751", "revid": "1131", "url": "https://gl.wikipedia.org/wiki?curid=174751", "title": "Eine Kindheitserinnerung des Leonardo da Vinci", "text": "Eine Kindheitserinnerung des Leonardo da Vinci (en galego Un recordo infantil de Leonardo da Vinci) \u00e9 unha obra de Sigmund Freud de 1910. Tr\u00e1tase da aplicaci\u00f3n dos m\u00e9todos da psican\u00e1lise cl\u00ednica \u00f3 estudo biogr\u00e1fico de personaxes hist\u00f3ricos. O presente traballo sobre Leonardo da Vinci foi a \u00faltima incursi\u00f3n a grande escala de Freud no campo da biograf\u00eda debido \u00f3 recibimento de desaprobaci\u00f3n posterior.\nContido.\nNa obra desempe\u00f1a un papel fundamental o recordo ou fantas\u00eda de infancia de Leonardo de ser visitado no seu berce por unha ave de presa introduc\u00edndolle a cola na s\u00faa boca. Diso deriva precisamente o maior defecto da incursi\u00f3n de Freud: a traduci\u00f3n err\u00f3nea do termo orixinal \"mi\u00f1ato\" por \"voitre\". De a\u00ed abandonarase a idea do \"paxaro oculto\" no cadro \"Santa Ana, A Virxe e o Neno\", as\u00ed como o nexo co xerogl\u00edfico correspondente \u00e1 palabra exipcia \"nai\", dado que en \u00e1mbolos casos se al\u00fade a un voitre e non \u00f3 mi\u00f1ato do caderno de anotaci\u00f3ns de Leonardo.\nCon todo, consid\u00e9rase que o erro de Freud non afecta \u00e1 esencia do estudo debido \u00e1s seguintes consideraci\u00f3ns:\nEngad\u00edndose colateralmente diversas tem\u00e1ticas de considerable importancia:"}
{"id": "174752", "revid": "89787", "url": "https://gl.wikipedia.org/wiki?curid=174752", "title": "Historicismo", "text": "O historicismo \u00e9 unha tendencia filos\u00f3fica, inspirada nas ideas de Benedetto Croce e Leopold von Ranke, que considera toda a realidade como o produto dun devir hist\u00f3rico. Concibe ao ser esencialmente como un devir, un proceso temporal, que non pode ser captado pola raz\u00f3n. Concibe o devir como historia e utiliza m\u00e1is a ciencia do esp\u00edrito.\nSegundo o historicismo, a filosof\u00eda \u00e9 un complemento da historia. A s\u00faa tarefa consiste en levar a cabo unha teor\u00eda da historia. Esta proponse efectuar unha exploraci\u00f3n sistem\u00e1tica dos feitos hist\u00f3ricos. Os feitos pol\u00edticos, cient\u00edficos, t\u00e9cnicos, art\u00edsticos, relixiosos etc., poden ser considerados feitos hist\u00f3ricos porque te\u00f1en importancia para a vida do home."}
{"id": "174753", "revid": "1131", "url": "https://gl.wikipedia.org/wiki?curid=174753", "title": "Investigaci\u00f3n, desenvolvemento e innovaci\u00f3n", "text": "Investigaci\u00f3n, desenvolvemento e innovaci\u00f3n (habitualmente indicado pola expresi\u00f3n I+D+i ou I+D+I) \u00e9 un concepto de recente aparici\u00f3n, no contexto dos estudos de ciencia, tecnolox\u00eda e sociedade; como superaci\u00f3n do anterior concepto de investigaci\u00f3n e desenvolvemento (I+D).\nMentres que o de desenvolvemento \u00e9 un termo proveniente do mundo da econom\u00eda, os de investigaci\u00f3n e innovaci\u00f3n prove\u00f1en respectivamente do mundo da epistemolox\u00eda e a tecnolox\u00eda, e a s\u00faa din\u00e1mica relaci\u00f3n at\u00f3pase no contexto da diferenciaci\u00f3n entre ciencia pura e ciencia aplicada; calquera deles \u00e9 de complexa definici\u00f3n. Esko Aho define provocativamente investigaci\u00f3n como \"investir di\u00f1eiro para obter co\u00f1ecemento\", mentres que innovaci\u00f3n ser\u00eda \"investir co\u00f1ecemento para obter di\u00f1eiro\", o que expresa moi ben o fen\u00f3meno de retroalimentaci\u00f3n que se produce cunha estratexia exitosa de I+D+i.\nNa aplicaci\u00f3n pol\u00edtica e lexislativa do concepto \"I+D+i\", def\u00ednese \"investigaci\u00f3n\" como a indagaci\u00f3n orixinal planificada que persiga descubrir novos co\u00f1ecementos e unha superior comprensi\u00f3n no \u00e1mbito cient\u00edfico e tecnol\u00f3xico; \"desenvolvemento\" como a aplicaci\u00f3n dos resultados da investigaci\u00f3n ou de calquera outro tipo de co\u00f1ecemento cient\u00edfico para a fabricaci\u00f3n de novos materiais ou produtos ou para o dese\u00f1o de novos procesos ou sistemas de produci\u00f3n, as\u00ed como para a mellora tecnol\u00f3xica substancial de materiais, produtos, procesos ou sistemas preexistentes; e \"innovaci\u00f3n tecnol\u00f3xica\" como a actividade cuxo resultado sexa un avance tecnol\u00f3xico na obtenci\u00f3n de novos produtos ou procesos de produci\u00f3n ou melloras substanciais dos xa existentes. Consideraranse novos aqueles produtos ou procesos cuxas caracter\u00edsticas ou aplicaci\u00f3ns, desde o punto de vista tecnol\u00f3xico, difiran substancialmente das existentes con anterioridade.\nO nivel de actividade de I+D+i nun pa\u00eds p\u00f3dese calcular mediante a cociente entre o gasto en I+D+i e o produto interior bruto (PIB), desglosando o gasto en gasto p\u00fablico e gasto privado (Deduci\u00f3ns fiscais I+D+i).\nTodos os pa\u00edses procuran, na medida das s\u00faas posibilidades, potenciar as actividades ligadas \u00e1 I+D+i a trav\u00e9s de pol\u00edticas de apoio (subvenci\u00f3ns, deduci\u00f3ns, pr\u00e9stamos bonificados e outras), debido a que un alto nivel de I+D+i implica unha maior fortaleza das empresas, dado que os seus produtos ou procesos difer\u00e9ncianse positivamente dos da s\u00faa competencia. Ademais, moitas das actividades son potencialmente xeradoras de avances sociais en forma de calidade de vida, mellora do medio ambiente, a sa\u00fade etc.\nPara apoiar esas actividades existe un conxunto de normas UNE: a serie UNE 166000, que incl\u00fae a norma UNE 166001, dirixida aos proxectos de I+D+i, a UNE 166002 sobre requisitos do sistema de xesti\u00f3n da I+D+i e a UNE 166006 relativa a requisitos sobre o sistema de vixilancia tecnol\u00f3xica."}
{"id": "174754", "revid": "1131", "url": "https://gl.wikipedia.org/wiki?curid=174754", "title": "Castro de San Rom\u00e1n, Oroso", "text": "O castro de San Rom\u00e1n, tam\u00e9n chamado Medorra do Castro, \u00e9 un castro situado na parroquia de Pasarelos, no concello coru\u00f1\u00e9s de Oroso.\nMorfolox\u00eda.\nConsta dun recinto fortificado situado sobre unha chaira. Na actualidade non se conservan restos aparentes de estruturas defensivas nin de edificios dom\u00e9sticos. Foi destru\u00eddo cando se fixeron as obras da concentraci\u00f3n parcelaria.\nArqueolox\u00eda.\nNon se ten noticia de que se realizasen campa\u00f1as arqueol\u00f3xicas."}
{"id": "174755", "revid": "23204", "url": "https://gl.wikipedia.org/wiki?curid=174755", "title": "Ludwig von Mises", "text": "Ludwig Heinrich Edler von Mises, nado en Lemberg o 29 de setembro de 1881 e finado en Nova York o 10 de outubro de 1973, foi un nobre, economista e fil\u00f3sofo social austroh\u00fangaro, considerado o decano da Escola Austr\u00edaca de Econom\u00eda."}
{"id": "174756", "revid": "89787", "url": "https://gl.wikipedia.org/wiki?curid=174756", "title": "Escola Austr\u00edaca de Econom\u00eda", "text": "A Escola Austr\u00edaca de Econom\u00eda, tam\u00e9n denominada Escola de Viena, \u00e9 unha escola de pensamento econ\u00f3mico que se op\u00f3n \u00e1 utilizaci\u00f3n dos m\u00e9todos das ciencias naturais para o estudo das acci\u00f3ns humanas, e prefire utilizar m\u00e9todos l\u00f3xicos dedutivos e a introspecci\u00f3n, o que se denomina individualismo metodol\u00f3xico. A s\u00faa orixe \u00e1chase no debate metodol\u00f3xico coa Escola Hist\u00f3rica Alem\u00e1, que nun \u00e1nimo historicista tentaba confinar as leis do mercado a diferentes etapas da historia."}
{"id": "174757", "revid": "98629", "url": "https://gl.wikipedia.org/wiki?curid=174757", "title": "Georgii Plekhanov", "text": "Georgii Valent\u00ednovich Plekhanov (en ruso \u0413\u0435\u043e\u0301\u0440\u0433\u0438\u0439 \u0412\u0430\u043b\u0435\u043d\u0442\u0438\u0301\u043d\u043e\u0432\u0438\u0447 \u041f\u043b\u0435\u0445\u0430\u0301\u043d), nado en Tambov o 11 de decembro de 1856 (data gregoriana) e finado en Terijoki (Finlandia) o 30 de maio de 1918, foi un revolucionario ruso, te\u00f3rico e propagandista do marxismo.\nTraxectoria.\nAchegou moitas ideas \u00f3 marxismo no \u00e1mbito da filosof\u00eda e sobre o papel da arte e a relixi\u00f3n na sociedade. Escribiu amplamente sobre o materialismo hist\u00f3rico, sobre a historia da filosof\u00eda materialista, sobre o papel das masas e os individuos na historia, sobre a relaci\u00f3n entre a base e a superestrutura, sobre a importancia das ideolox\u00edas, sobre dem\u00f3cratas revolucionarios como Belinsky, Chernyshevsky, Herzen ou Dobrolyubov, sobre a orixe da arte etc. Coa s\u00faa obra mestra, publicada baixo o pseud\u00f3nimo de N. Beltov, \"A concepci\u00f3n monista da historia\", Plekhanov escribiu un libro que segue sendo un cl\u00e1sico do marxismo. Foi tam\u00e9n o autor da famosa expresi\u00f3n \"sen teor\u00eda revolucionaria... non hai movemento revolucionario no sentido pleno do termo\". Polemizou cos revolucionarios de Narodnaya Volia, o populismo, o terrorismo, o anarquismo e o liberalismo, contribu\u00edndo \u00e1 difusi\u00f3n do marxismo entre os obreiros e intelectuais de Rusia.\nPlekhanov foi un dos organizadores das primeiras protestas pol\u00edticas en Rusia. Tras un virulento discurso en Kaz\u00e1n en 1876 contra a autocracia tsarista e en defensa das ideas de Chernyshevsky, pasou \u00e1 clandestinidade. Tras ser arrestado d\u00faas veces, en 1880 exiliouse. Haber\u00edan de pasar 37 anos antes de regresar.\nPlekhanov foi inicialmente un \"narodnik\", dirixente do grupo Terra e Liberdade, que no exilio entrou en contacto co movemento socialdem\u00f3crata de Europa occidental e acometeu o estudo das obras de Marx e Engels. Tras iso rompeu co populismo ruso e converteuse en marxista. En 1883, en Su\u00edza, fundou xunto con Vera Zasulich e Lev Deutsch o Grupo para a Emancipaci\u00f3n do Traballo, que se encargou de propagar o marxismo entre os revolucionarios rusos. Trala s\u00faa disoluci\u00f3n uniuse \u00f3 Partido Obreiro Socialdem\u00f3crata Ruso e colaborou con Lenin.\nTralo II Congreso do partido socialdem\u00f3crata ruso de 1903, Plekhanov rompeu con Lenin situ\u00e1ndose cos menxeviques. Durante a primeira guerra mundial adoptou unha actitude patri\u00f3tica, oposta \u00f3 internacionalismo proletario dos bolxeviques, que buscaba a derrota de Alema\u00f1a. Lenin acusouno de social-chovinista na s\u00faa Tese de abril. De Plekhanov d\u00edxose que acusaba a Lenin de buscar unha guerra civil no movemento socialista \u00f3 apoiar a creaci\u00f3n dunha nova Internacional trala conferencia de Zimmerwald de 1915 e da consecuente disoluci\u00f3n da II Internacional en 1916.\nA pesar das s\u00faas diferenzas, Plekhanov sempre foi considerado por Lenin como o autor de achegas fundamentais \u00e1 teor\u00eda e filosof\u00eda marxista: \"Os servizos que rendeu no pasado\", escribiu Lenin, \"foron inmensos. Durante os vinte anos que van entre 1883 e 1903 escribiu un gran n\u00famero de espl\u00e9ndidos ensaios, en especial aqueles contra os oportunistas, os machistas e os \"narodniki\"\". Trala Revoluci\u00f3n de Outubro, Lenin insistiu na reedici\u00f3n das obras filos\u00f3ficas de Plekhanov e inclu\u00edunas como lecturas necesarias para os futuros comunistas.\nPlekhanov retornou a Rusia trala Revoluci\u00f3n de Febreiro e organizou Yedinstvo a\u00ednda que tivo que exiliarse outra vez trala Revoluci\u00f3n de Outubro por mor da s\u00faa hostilidade cos bolxeviques. Faleceu de tuberculose en Terijoki, Finlandia (hoxe en d\u00eda un suburbio de San Petersburgo, Rusia, chamado Zelenogorsk) e foi enterrado no cemiterio de Volkovo xunto \u00e1s tumbas de Belinsky e Dobrolyubov. A pesar das s\u00faas discrepancias con Lenin, os comunistas sovi\u00e9ticos glosaron a s\u00faa memoria e deron o seu nome \u00e1 Academia de Econom\u00eda.\nNas s\u00faas actividades pol\u00edticas adoptou o nome de guerra de \"Volgin\", polo r\u00edo Volga. Alg\u00fans comentaron que o seu pseud\u00f3nimo influ\u00edu \u00f3 famoso revolucionario Vlad\u00edmir Ilich Uli\u00e1nov que adoptou o nome de \"Lenin\"."}
{"id": "174758", "revid": "1131", "url": "https://gl.wikipedia.org/wiki?curid=174758", "title": "Cabu\u00e9rniga", "text": "Cabu\u00e9rniga \u00e9 un municipio da comunidade aut\u00f3noma de Cantabria (Espa\u00f1a). Est\u00e1 situado na zona oriental da comunidade e a uns 54 quil\u00f3metros da capital, Santander, achantado dentro do val do Saja.\nLimita polo norte con Vald\u00e1liga, polo sur con Los Tojos e Mancomunidad Campoo-Cabu\u00e9rniga, polo leste con Ruente e Los Tojos, e polo oeste con Rionansa e Tudanca.\nHistoria.\nHai vestixios de ocupaci\u00f3n do val durante a prehistoria, en concreto do per\u00edodo Neol\u00edtico-Calcol\u00edtico, como son as estruturas tumularIAs da Bra\u00f1a de La Haya (Carmona) e da Bra\u00f1a de El Pozo (Valle).\nNa \u00e9poca prerromana, o territorio estaba ocupado pola tribo menor avarixina, da \"gens\" concana.\nNa alta idade media const\u00e1tase o nome de \u201cKa\u00f3rnica\u201d (Kaorneka ou Kaornega), habitada por \"cornecanas\". Xentes do val repoboou Bra\u00f1osera, segundo consta na Carta-Pobra de 824, sendo esta a m\u00e1is antiga menci\u00f3n documental deste val. Posteriormente, o val de Cabu\u00e9rniga quedou integrado no Meiri\u00f1ado da Asturias de Santillana. Este territorio estaba dominado, no s\u00e9culo XV, pola Casa Mendoza-de La Vega, segundo pronunciou o rei castel\u00e1n Xo\u00e1n II en 1444.\nEste dominio se\u00f1orial sobre terras habitadas por xentes de behetr\u00eda deu lugar ao famoso preito dos Vales, que iniciou en 1544 Cabu\u00e9rniga cos outros vales das Asturias de Santillana. Foi resolto en 1581, reco\u00f1ec\u00e9ndose o reguengo nestas zonas.\nCanda outros territorios, formou parte da provincia dos Nove Vales en 1630. En 1774 conformou, con Ruente e Los Tojos, o Real Valle de Cabu\u00e9rniga. Igualmente pertenceu \u00e1 provincia de Cantabria, constitu\u00edda en 1779, reinando Carlos III.\nEste Concello creouse en 1822, a\u00ednda que non ti\u00f1a as poboaci\u00f3ns de Carmona e Via\u00f1a, que se adheriron trece anos m\u00e1is tarde, cando todo o municipio pasou de pertencer ao partido xudicial de Puentenansa para o de Cabu\u00e9rniga, e as\u00ed se mantivo at\u00e9 ben entrado o s\u00e9culo XX, cando se integrou ao partido xudicial de Torrelavega.\nXeograf\u00eda.\nOrograf\u00eda.\nHai unha diferenza dun quil\u00f3metro entre a cota m\u00e1xima \u00e9 a m\u00ednima, 1.226 e 210 metros. Como puntos significativos pod\u00e9monos encontrar:\nRede fluvial.\nO principal r\u00edo de Cabu\u00e9rniga \u00e9 o Saja, que nace nos Portos de Sejos, que vai adherindo ao longo do val diversos afluentes: o Bijoz, o Cambillas, o Argoza, o Via\u00f1a e o Lami\u00f1a. \u00c9 destacada nel a cachoeira do Pozo del Amo. Ademais, existe un coto troiteiro denominado \"Coto Cabu\u00e9rniga\".\nFauna e flora.\nCabu\u00e9rniga est\u00e1 inclu\u00eddo na Reserva do Saja e no Parque natural de Saja-Besaya. Hai catro lotes de caza maior: Pe\u00f1a Fresneda, Rozal\u00e9n, Valfr\u00eda e Via\u00f1a.\nNa fauna silvestre dos montes do municipio abundan o cervo, o corzo, o xabar\u00edn, o raposo e o rebezo. \u00c9 unha zona propia para escoitar a berrea do cervo en celo. Ademais destes mam\u00edferos, poden verse aves rapaces menores, como o lagarteiro, o mi\u00f1ato queimado ou o mi\u00f1ato. Hai colonias de voitres leonados.\nO gado aut\u00f3ctono da zona \u00e9 o tudanco, que no ver\u00e1n \u00e9 conducido aos pastos dos Puertos de Sejos. A baixada dos raba\u00f1os no outono orixina unha festa en Carmona, chamada \"la pas\u00e1\", na que o gado desfila adornado.\nEst\u00e9ndense por Cabu\u00e9rniga bosques caducifolios, con repoboaci\u00f3ns de pinos e tam\u00e9n de alerces.\nDestacan o bosque de monte A\u00e1 ou bosque de Monte\u00e1, unha masa forestal de frondosas, composta sobre todo por carballos, con faias nas zonas m\u00e1is elevadas, destacan os carballos \u2018Bel\u00e9n\u2019 e \u2018Mellizo\u2019; a casta\u00f1eira de Ter\u00e1n (\"Castanea sativa Miller\"), conxunto de casti\u00f1eiros centenarios, entre os que se encontran \u201cLa Hoya\u201d/\u201dLa Olla\u201d ou \u201cEl Duende\u201d; ou o monte Via\u00f1a, extenso bosque de caxigas, faias e carballos.\nPos\u00fae tam\u00e9n prader\u00edas, pasteiros e matogueiras atl\u00e1nticos.\nLocalidades.\nOs 1.083 habitantes de Cabu\u00e9rniga distrib\u00faense por:\nEconom\u00eda.\nGandar\u00eda e agricultura.\nA gandar\u00eda e a agricultura foron a base da econom\u00eda tradicional de Cabu\u00e9rniga. Non obstante, nas \u00faltimas d\u00e9cadas, o sector ten menos explotaci\u00f3ns, a\u00ednda que m\u00e1is racionais.\nIndustria.\nOs cabu\u00e9rnigos eran famosos como construtores de carros no s\u00e9culo XVII. Cons\u00e9rvase, por iso, a tradicional industria artesanal da madeira. Elab\u00f3ranse carros, apeiros de labranza, zocos, que, \u00e1 parte de poder utilizarse, tam\u00e9n se usan con car\u00e1cter ornamental.\nServizos.\nO turismo \u00e9 un sector en alza como principal fonte de ingresos, en particular, o turismo gastron\u00f3mico.\nAdministraci\u00f3n.\nGabriel G\u00f3mez Mart\u00ednez (PRC) \u00e9 o alcalde do municipio desde o 2007. As seguintes t\u00e1boas amosan os resultados das elecci\u00f3ns municipais celebradas no 2003 e no 2007.\nDemograf\u00eda.\nFonte: INE\nPatrimonio.\nDestacan como bens de interese cultural, na categor\u00eda de conxuntos hist\u00f3ricos: Carmona e o barrio de San Pedro.\nAdemais, tres pobos do municipio son bens de interese local, con categor\u00eda de conxunto hist\u00f3rico: Ter\u00e1n, sendo tam\u00e9n, as s\u00faas antigas escolas, ademais, bens inventariados; Renedo e Valle.\nTen catalogada como \u00e1rbore singular o Pl\u00e1tano de Sope\u00f1a (\"Platanus hispanica Miller ex Munchh\")."}
{"id": "174761", "revid": "22570", "url": "https://gl.wikipedia.org/wiki?curid=174761", "title": "Falso profeta", "text": "Falso profeta \u00e9 o apelativo que se d\u00e1 a unha persoa ou organizaci\u00f3n que ilex\u00edtimamente se proclama posuidora de determinados dons do Esp\u00edrito Santo, dun carisma ou autoridade relixiosa.\nCaracter\u00edsticas.\nTal apelativo pode tanto aplicarse ao que se proclama posuidor dun falso don de car\u00e1cter prof\u00e9tico, como ao que fai uso do mesmo para fins demag\u00f3xicos ou demon\u00edacos. O m\u00e1is famoso dos falsos profetas do Novo Testamento \u00e9 o \"Falso Profeta\" do libro da Apocalipse, cuxo nome \u00e9 repetido por tres veces. Este falso profeta ser\u00eda un aliado do Anticristo e de Satan\u00e1s. A figura do Falso Profeta \u00e9 un dos maiores misterios da escatolox\u00eda."}
{"id": "174762", "revid": "98629", "url": "https://gl.wikipedia.org/wiki?curid=174762", "title": "Z\u0142oty", "text": "O zloty ou z\u0142oty [pronunciado ] (en plural \"z\u0142ote\" [] para os n\u00fameros rematados en 2, 3 ou 4 -ag\u00e1s 12, 13 e 14- e \"z\u0142otych\" [] para os demais) \u00e9 a moeda de curso legal de Polonia. A palabra significa literalmente \"dourado\" en polaco e fai referencia \u00e1s antigas moedas de ouro chamadas as\u00ed. \"Grosz\" v\u00e9n da palabra alem\u00e1 \"Groschen\". Div\u00eddese 100 grosz [] (\"grosze\" [] para os n\u00fameros rematados en 2, 3 ou 4 -ag\u00e1s 12, 13 e 14- e \"groszy\" [] para os demais). O seu c\u00f3digo ISO 4217 \u00e9 PLN e abr\u00e9viase \"Z\u0142\"\nHistoria.\nNo s\u00e9culo XIV e o s\u00e9culo XV cham\u00e1baselle \"z\u0142oty\" a calquera moeda de ouro estranxeira das que circulaban por Polonia (especialmente os ducados de Alema\u00f1a e Rutenia). En 1496, o Sejm (a c\u00e1mara baixa polaca) creou unha moeda nacional equivalente a 30 groschen de Praga, que en polaco se denominou \"grosz\" ou tam\u00e9n, \"polski z\u0142oty\" (\"dourado polaco\").\nDurante a segunda metade do s\u00e9culo XVIII, baixo o reinado de Estanislau II Poniatowski, oficializouse o \"z\u0142oty\" como unidade monetaria polaca. Substitu\u00eddo polo rublo ruso entre 1850 e 1917, e polo marco polaco entre 1917 e 1924), o z\u0142oty foi reintroducido en 1924 logo da hiperinflaci\u00f3n e o caos monetario que houbo nos anos que seguiron \u00e1 primeira guerra mundial. O troco fixado foi de 1 z\u0142oty = 100 groszy = 0,1687 gramos de ouro; 1 z\u0142oty = 1.800.000 marcos polacos.\nLogo de varias desvalorizaci\u00f3ns, en 1950 introduciuse un novo \"z\u0142oty\" (PLZ), sendo a equivalencia 100 dos antigos por cada novo z\u0142oty. En 1995, tam\u00e9n debido \u00e1 hiperinflaci\u00f3n, a coma decimal moveuse 4 lugares. As\u00ed, 10.000 vellos z\u0142otys (PLZ) = 1 novo z\u0142oty (PLN).\nPolonia entrou na Uni\u00f3n Europea en maio do 2004, se ben non est\u00e1 claro que a adopci\u00f3n do euro se vaia materializar a curto prazo.\nBilletes.\nNo 2005 circulan os billetes coas denominaci\u00f3ns seguintes:\nMoedas.\nEmitidas polo Banco Nacional de Polonia (\"Narodowy Bank Polski\"), circulan moedas coas denominaci\u00f3ns de:"}
{"id": "174763", "revid": "1131", "url": "https://gl.wikipedia.org/wiki?curid=174763", "title": "William Fowler", "text": ""}
{"id": "174764", "revid": "1131", "url": "https://gl.wikipedia.org/wiki?curid=174764", "title": "Ernst August Friedrich Ruska", "text": ""}
{"id": "174766", "revid": "98629", "url": "https://gl.wikipedia.org/wiki?curid=174766", "title": "Biox\u00e9nese", "text": "O termo biox\u00e9nese (\"x\u00e9nese da vida\"), creado por Huxley (1870), bi\u00f3logo brit\u00e1nico, a partir do prefixo \"bio-\" (do grego \u03b2\u03af\u03bf\u03c2 \"vida\"), e \"x\u00e9nese\" (do grego \u03b3\u03ad\u03bd\u03b5\u03c3\u03b9\u03c2 \"xeraci\u00f3n\") ten varios significados:\nLei da biox\u00e9nese.\nA \"lei da biox\u00e9nese\", atribu\u00edda a Louis Pasteur, establece que a vida procede dunha vida preexistente, non de materia non vivente.&lt;/ref&gt; Os resultados emp\u00edricos de Pasteur (e outros) res\u00famense nas frases latinas \"Omne vivum ex vivo\" ou \"Omne vivum ex ovo\" (\"todo ser vivo procede doutro ser vivo\", e \"toda ser vivo procede dun ovo\"), que tam\u00e9n son co\u00f1ecidas como a \"lei da biox\u00e9nese\". Demostraron que a vida non se orixina espontaneamente de cousas non vivas presentes no medio. Pasteur estableceu: \"La g\u00e9n\u00e9ration spontan\u00e9e est une chim\u00e8re\" (\"A xeraci\u00f3n espont\u00e1nea \u00e9 unha quimera\").\nAbiox\u00e9nese e xeraci\u00f3n espont\u00e1nea.\nA orixe da vida a partir de materia inerte co\u00f1\u00e9cese como \"abiox\u00e9nese\". Esta formulaci\u00f3n dominaba o mundo cient\u00edfico desde a \u00e9poca dos fil\u00f3sofos da antiga Grecia. \u00c9 as\u00ed como Arist\u00f3teles sosti\u00f1a que animais e plantas se orixinaban por xeraci\u00f3n espont\u00e1nea, \u00e9 dicir, espontaneamente a partir de restos de seres vivos en descomposici\u00f3n, da lama ou do lixo.\nA hip\u00f3tese da xeraci\u00f3n espont\u00e1nea foi rexeitada por Francesco Redi (1626-1697) quen, en 1665, demostrou que os vermes que se detectaban na carne provi\u00f1an de ovos de moscas, e que non aparec\u00edan se se protex\u00eda a carne cunha malla fina. A aparici\u00f3n espont\u00e1nea de microorganismos que descompo\u00f1\u00edan a materia org\u00e1nica foi m\u00e1is dif\u00edcil de refutar, xa que os microorganismos eran moi pequenos (obviamente) e non se pod\u00eda ver claramente se provi\u00f1an doutros antecesores ou ben da materia inerte.\nO cient\u00edfico John T. Needham (1713\u20131781) propuxo que as mol\u00e9culas inertes pod\u00edan reagrupase para dar lugar \u00e1 aparici\u00f3n de microorganismos. Para po\u00f1er a proba esta idea Lazzaro Spallanzanani (1729-1799) realizou unha serie de experimentos que demostraron que a presenza de microorganismos pode evitarse se os medios onde proliferan son previamente fervidos e se mante\u00f1en pechados hermeticamente..\nFinalmente, Louis Pasteur (1822-1895), contra 1860, demostrou que no aire hai gran cantidade de microorganismos que son os respons\u00e1beis da descomposici\u00f3n da materia org\u00e1nica.\nPrincipais partidarios da teor\u00eda da biox\u00e9nese.\nThomas Henry Huxley foi un dos grandes partidarios da teor\u00eda biox\u00e9nica, xuntamente con Francesco Redi e Oscar Hertwig, quen afirmou que o desenvolvemento das c\u00e9lulas non \u00e9 determinado e espont\u00e1neo, sen\u00f3n que, polo contrario, cada c\u00e9lula desenv\u00f3lvese segundo o lugar que pasa a ocupar no organismo, e de acordo coas influencias exercidas polas outras c\u00e9lulas, as\u00ed como polos axentes externos.\nSegundo Ernst Haeckel a evoluci\u00f3n do individuo debe reproducir a da especie. Segundo el, a historia do desenvolvemento das especies rep\u00edtese no desenvolvemento embrionario do individuo.\nA mesma lei vale para o desenvolvemento mental do individuo. Carl Gustav Jung procurou do mesmo modo explicar transformaci\u00f3ns ocorridas durante o desenvolvemento mental do individuo polo desenvolvemento intelectual da especie. As\u00ed, sempre segundo Jung, o neno desenv\u00f3lvese a partir dunha condici\u00f3n orixinalmente inconsciente e animal para o estado de consciencia."}
{"id": "174767", "revid": "22795", "url": "https://gl.wikipedia.org/wiki?curid=174767", "title": "Lei da biox\u00e9nese", "text": ""}
{"id": "174768", "revid": "22795", "url": "https://gl.wikipedia.org/wiki?curid=174768", "title": "Teor\u00eda da biox\u00e9nese", "text": ""}
{"id": "174769", "revid": "25871", "url": "https://gl.wikipedia.org/wiki?curid=174769", "title": "Estrela binaria", "text": "Ch\u00e1mase estrela binaria a un par de estrelas pr\u00f3ximas que est\u00e1n ligadas pola s\u00faa mutua atracci\u00f3n gravitatoria e xiran en torno \u00f3 centro de masas de ambas. Son maior\u00eda na nosa galaxia (en torno \u00f3 60%) e existen tam\u00e9n sistemas m\u00faltiples con tres ou m\u00e1is estrelas.\nAs binarias p\u00f3dense clasificar, segundo o modo de detectalas, en:"}
{"id": "174775", "revid": "1131", "url": "https://gl.wikipedia.org/wiki?curid=174775", "title": "A Quenlla", "text": "A Quenlla pode referirse a:"}
{"id": "174776", "revid": "23204", "url": "https://gl.wikipedia.org/wiki?curid=174776", "title": "San Salvador", "text": "San Salvador pode referirse a:"}
{"id": "174777", "revid": "12452", "url": "https://gl.wikipedia.org/wiki?curid=174777", "title": "Georgi Plej\u00e1nov", "text": ""}
{"id": "174780", "revid": "98629", "url": "https://gl.wikipedia.org/wiki?curid=174780", "title": "Stellan Skarsg\u00e5rd", "text": "Stellan John Skarsg\u00e5rd, nado o 13 de xu\u00f1o de 1951 en Gotemburgo, Suecia, \u00e9 un actor de cine, televisi\u00f3n e teatro. Ga\u00f1ou o Oso de Prata do Festival de Berl\u00edn de 1982, e outros premios posteriormente, inclu\u00edndo o premio \u00f3 mellor actor do Festival Internacional de Cine de Mar del Plata.\nTraxectoria.\nSkarsg\u00e5rd comezou a s\u00faa carreira na interpretaci\u00f3n moi cedo. O seu primeiro traballo foi como actor xuvenil na produci\u00f3n para a televisi\u00f3n sueca \"Bombi Bitt och jag\", en 1968, con 16 anos de idade. \u00c1 idade de 20 anos xa ti\u00f1a unha grande experiencia en cine, televisi\u00f3n e teatro.\nEn 1985 traballou por primeira vez nun filme realizado en Hollywood, \"Noon Wine\". \u00d3 ano seguinte participou na obra teatral \"Ett dr\u00f6mspel\", e en 1988 participou nas obras teatrais \"Vita rum\" e \"M\u00e4ster Olof\", no Real Teatro Dram\u00e1tico de Estocolmo.\nOs seus papeis m\u00e1is populares son os de Bill Anderson no filme \"Mamma Mia!\" e o de William \u00abBootstrap Bill\u00bb Turner na segunda e na terceira parte da saga \"Pirates of the Caribbean\"."}
{"id": "174781", "revid": "85894", "url": "https://gl.wikipedia.org/wiki?curid=174781", "title": "Bustelo, Brandeso, Arz\u00faa", "text": "Bustelo \u00e9 un lugar da parroquia de Brandeso no concello coru\u00f1\u00e9s de Arz\u00faa na Comarca de Arz\u00faa. Ti\u00f1a 24 habitantes no ano 2010 segundo datos do Instituto Nacional de Estad\u00edstica, dos cales 12 eran homes e 12 eran mulleres."}
{"id": "174782", "revid": "85894", "url": "https://gl.wikipedia.org/wiki?curid=174782", "title": "Os Campos, Brandeso, Arz\u00faa", "text": "Os Campos \u00e9 un lugar da parroquia de Brandeso no concello coru\u00f1\u00e9s de Arz\u00faa na Comarca de Arz\u00faa. Ti\u00f1a 48 habitantes no ano 2010 segundo datos do Instituto Nacional de Estad\u00edstica, dos cales 29 eran homes e 19 eran mulleres."}
{"id": "174783", "revid": "85894", "url": "https://gl.wikipedia.org/wiki?curid=174783", "title": "O Casal de Abaixo, Brandeso, Arz\u00faa", "text": "O Casal de Abaixo \u00e9 un lugar da parroquia de Brandeso no concello coru\u00f1\u00e9s de Arz\u00faa na Comarca de Arz\u00faa. Segundo o Instituto Nacional de Estad\u00edstica en 2010 ti\u00f1a 11 habitantes (3 homes e 8 mulleres)."}
{"id": "174784", "revid": "85894", "url": "https://gl.wikipedia.org/wiki?curid=174784", "title": "O Casal de Arriba, Brandeso, Arz\u00faa", "text": "O Casal de Arriba \u00e9 un lugar da parroquia de Brandeso no concello coru\u00f1\u00e9s de Arz\u00faa na Comarca de Arz\u00faa. Segundo o Instituto Nacional de Estad\u00edstica en 2010 ti\u00f1a 5 habitantes (dous homes e tres mulleres).\nNeste lugar est\u00e1 situado o pazo de Brandeso."}
{"id": "174785", "revid": "85894", "url": "https://gl.wikipedia.org/wiki?curid=174785", "title": "Cimadevila, Brandeso, Arz\u00faa", "text": "Cimadevila (prov\u00e9n de cima + de + vila, do lat\u00edn \"Cyma\", 'lugar situado na parte de arriba da vila' ) \u00e9 un lugar da parroquia de Brandeso no concello coru\u00f1\u00e9s de Arz\u00faa na Comarca de Arz\u00faa. Ti\u00f1a 15 habitantes no ano 2010 segundo datos do Instituto Nacional de Estad\u00edstica, dos cales 7 eran homes e 8 eran mulleres."}
{"id": "174786", "revid": "1131", "url": "https://gl.wikipedia.org/wiki?curid=174786", "title": "Pavill\u00f3n dos Remedios", "text": "O pavill\u00f3n dos Remedios \u00e9 un complexo deportivo de Ourense, o m\u00e1is importante e amplo da cidade. Est\u00e1 situado a car\u00f3n da capela dos Remedios.\nCaracter\u00edsticas.\nPermite a pr\u00e1ctica de deportes como nataci\u00f3n e nataci\u00f3n sincronizada (ten d\u00faas piscinas, de 50 e 25 metros), baloncesto, balonm\u00e1n, f\u00fatbol sala, patinaxe, ximnasia ou ximnasia r\u00edtmica.\nEst\u00e1 xestionado polo Consello Municipal de Deportes de Ourense, empresa p\u00fablica dependente do concello."}
{"id": "174787", "revid": "89787", "url": "https://gl.wikipedia.org/wiki?curid=174787", "title": "Black Swan", "text": "Black Swan \u00e9 un filme de suspense psicol\u00f3xico e horror dirixido por Darren Aronofsky e estreado en 2010. Est\u00e1 protagonizado por Natalie Portman, Vincent Cassel e Mila Kunis. \nNatalie Portman ga\u00f1ou un Oscar, un Globo de Ouro e o Premio da Asociaci\u00f3n de Cr\u00edticos e Guionistas estadounidenses pola s\u00faa actuaci\u00f3n neste filme.\nSinopse.\nThomas Leroy (Vincent Cassel), director dunha compa\u00f1\u00eda de ballet de Nova York, decide substitu\u00edr a bailarina principal da compa\u00f1\u00eda, Beth MacIntyre (Winona Ryder), por Nina Sayers (Natalie Portman) para a nova produci\u00f3n, unha nova versi\u00f3n d\"'O lago dos cisnes\". \nBeth, anoxada, sofre un accidente e Nina pensa que \u00e9 a culpable.\nNina vive con Erica (Barbara Hershey), bailarina retirada e unha nai moi autoritaria quen segue a tratala como a unha nena. Atopa competencia en Lily (Mila Kunis), unha talentosa bailarina que acaba de chegar \u00e1 compa\u00f1\u00eda. Nina \u00e9 abrumada por unha inmensa presi\u00f3n cando descobre que ten que competir por ser a Ra\u00ed\u00f1a Cisne, o que lle causa perdas da noci\u00f3n da realidade.\n\"O Lago dos Cisnes\" precisa dunha bailarina que poida interpretar o inocente Cisne Branco, moi aca\u00eddo \u00e1 personalidade doce de Nina. Por\u00e9n, tam\u00e9n ten que ser quen de interpretar o malvado Cisne Negro, que concorda coa personalidade sensual e forte de Lily.\nA rivalidade das d\u00faas rapazas torna en amizade. Nina comeza a explorar o seu propio lado escuro, que sobresae cada vez con m\u00e1is forza."}
{"id": "174788", "revid": "5863", "url": "https://gl.wikipedia.org/wiki?curid=174788", "title": "A mi\u00f1a familia e outros animais", "text": "A mi\u00f1a familia e outros animais \u00e9 unha novela autobiogr\u00e1fica en lingua inglesa do naturalista Gerald Durrell, publicada en 1956 co t\u00edtulo orixinal de My Family and Other Animals. Foi traducida ao galego por Susana Collazo e publicada en 2016 por Sushi Books.\nConta as s\u00faas vivencias na illa grega de Corf\u00fa na s\u00faa infancia, entre 1935 e 1939. Describe a vida da familia Durrell na illa dun xeito humor\u00edstico, ao tempo que fala da fauna da rexi\u00f3n. \u00c9 a primeira parte da s\u00faa trilox\u00eda de Corf\u00fa, completada con \"Bechos e demais parentes\" (1969) e \"O xard\u00edn dos deuses\" (1978). O t\u00edtulo da obra poder\u00eda estar inspirado na obra de Louis Bromfield \"Animals and Other People\".\nEn 1956 Durrell xa publicara numerosos libros sobre as s\u00faas expedici\u00f3ns zool\u00f3xicas, pero este libro axi\u00f1a acadou sona pola esaxeraci\u00f3n c\u00f3mica das personalidades dos membros da familia (especialmente do seu irm\u00e1n m\u00e1is vello Larry) e polo agarimosa e natural relaci\u00f3n cos animais da illa. Amais de lanzar a s\u00faa carreira como propietario do Jersey Zoological Park e como escritor e personalidade da televisi\u00f3n, a obra contribu\u00edu a aumentar o turismo en Corf\u00fa.\nTrama.\nO libro narra de forma autobiogr\u00e1fica cinco anos da infancia de Gerald Durrell (dos 10 aos 15), da s\u00faa familiar, as s\u00faas mascotas e da vida en xeral durante a s\u00faa estancia na illa de Corf\u00fa. O libro aparece dividido en tres secci\u00f3ns, marcando as tres vilas onde que a familia tivo como fogar na illa. Amais do propio Gerald (o m\u00e1is novo), \u00e1 illa chegan a nai vi\u00fava, o irm\u00e1n m\u00e1is vello Larry (que quere ser escritor), Leslie (que adora as armas de fogo) e Margo, xunto co can Roger. Axi\u00f1a traban amizade co taxista Spiro, que os sobreprotexe e acaba por converterse en amigo da familia. Gerald comeza a recibir clases de Theodore Stephanides, que inicia a Gerald na historia natural. Posteriormente Gerald co\u00f1ecer\u00e1 outros titores e amigos da illa, amais de amigos que ve\u00f1en visitar a Larry.\nA comedia humana aparece mesturada con descrici\u00f3ns da vida animal que Gerald observa nas s\u00faas expedici\u00f3ns ao redor das casas familiares, a illa e a costa. \u00c1s veces devolve os animais ao seu h\u00e1bitat e outras veces l\u00e9vaos como mascotas, como a tartaruga Aquiles, a pomba Quasimodo, o bufo Ulysses, numerosas ara\u00f1as, a gaivota Alecko, os cans Widdle e Puke e varios paxaros."}
{"id": "174791", "revid": "85894", "url": "https://gl.wikipedia.org/wiki?curid=174791", "title": "Valdolide, San Fiz de Qui\u00f3n, Touro", "text": "Valdolide \u00e9 un lugar da parroquia de San Fiz de Qui\u00f3n, no concello coru\u00f1\u00e9s de Touro. No ano 2010, segundo datos do Instituto Nacional de Estad\u00edstica, ti\u00f1a 12 habitantes, dos cales cinco eran mulleres e sete homes."}
{"id": "174792", "revid": "98629", "url": "https://gl.wikipedia.org/wiki?curid=174792", "title": "Miguel \u00c1ngel \u00c1lvarez Arias", "text": "Miguel \u00c1ngel \u00c1lvarez Arias, co\u00f1ecido como M\u00edchel, nado en Lugo o 29 de setembro de 1975, \u00e9 un exfutbolista galego. Xogaba de defensa.\nTraxectoria.\nRetirouse por mor dunha lesi\u00f3n en xaneiro de 2010."}
{"id": "174795", "revid": "98629", "url": "https://gl.wikipedia.org/wiki?curid=174795", "title": "Miguel Bast\u00f3n", "text": "Miguel Gonz\u00e1lez Bast\u00f3n, co\u00f1ecido simplemente como Bast\u00f3n, nado en Mar\u00edn o 29 de xu\u00f1o de 1961, \u00e9 un exfutbolista galego que xogaba de porteiro. Hist\u00f3rico capit\u00e1n do Real Burgos, defendeu a s\u00faa porter\u00eda durante unha d\u00e9cada en catro categor\u00edas diferentes, sendo unha peza destacada en todos os ascensos dende a Terceira ata a Primeira Divisi\u00f3n.\n\u00c9 pai do tam\u00e9n futbolista Borja Bast\u00f3n.\nTraxectoria.\nComezos (1961-1984).\nFillo dun rianxeiro de Tarago\u00f1a, naceu en Mar\u00edn o 29 de xu\u00f1o de 1961. Formouse como futbolista no Mar\u00edn CF da s\u00faa vila natal, fichando aos 17 anos polo Atl\u00e9tico de Madrid. Xogou no equipo xuvenil do equipo madrile\u00f1o e pasou polos dous filiais do club, en Terceira Divisi\u00f3n e en Segunda B, pero sen chegar a debutar co primeiro equipo.\nUnha d\u00e9cada no Burgos (1984-1994).\nEn 1984 fichou polo Real Burgos, da Terceira Divisi\u00f3n. Foi titular nos 38 partidos da tempada e acabou como campi\u00f3n do seu grupo e como o gardameta menos goleado de todas as categor\u00edas do f\u00fatbol nacional, con s\u00f3 13 goles encaixados. O equipo burgal\u00e9s, adestrado por Garc\u00eda Verdugo, disputou a fase de ascenso a Segunda B, desfac\u00e9ndose na primeira eliminatoria do San Mart\u00edn asturiano. Na segunda e definitiva eliminatoria, o rival foi o Huesca, ao que o Burgos derrotou pola m\u00ednima no partido de ida no Plant\u00edo. No partido de volta, disputado nun ateigado Alcoraz, Bast\u00f3n conseguiu manter a porter\u00eda a cero, detendo os numerosos disparos do Huesca, e mantendo a concentraci\u00f3n a pesar dos petardos e as pedras que lle lanzaron alg\u00fans afeccionados oscenses. A s\u00faa actuaci\u00f3n foi determinante para que o club lograse aquel hist\u00f3rico ascenso, e o gardameta foi alcumado \"o heroe de Huesca\".\nS\u00f3 dous anos despois, o club conseguiu o ascenso \u00e1 Segunda Divisi\u00f3n, sendo Bast\u00f3n de novo o gardameta menos goleado da categor\u00eda, con s\u00f3 20 goles encaixados en 42 partidos. Continuou coa titularidade na porter\u00eda burgalesa durante as seguintes tres tempadas en Segunda, e na terceira delas (1989/90), co galego Naya no banco, o club proclamouse campi\u00f3n da categor\u00eda e logrou un hist\u00f3rico ascenso \u00e1 Primeira Divisi\u00f3n. O capit\u00e1n Bast\u00f3n recibiu o Trofeo Zamora como o porteiro menos goleado, despois de ter recibido 24 goles en 38 partidos. \nDebutou en Primeira ao mesmo tempo que o club, na primeira xornada da tempada 1990/91 contra o C\u00e1diz no Plant\u00edo, partido que rematou con vitoria burgalesa tras un solitario gol do iugoslavo Barbari\u0107. Por\u00e9n, Bast\u00f3n xogou s\u00f3 10 partidos de liga na m\u00e1xima categor\u00eda en tres anos, tras facerse coa titularidade Agust\u00edn Elduayen. Recuperou a regularidade na porter\u00eda na primeira metade da tempada 1993/94, na que disputou 18 partidos, co equipo de novo en Segunda. O club burgal\u00e9s, afogado economicamente, acabou descendendo ese ano \u00e1 Segunda B, e foi exclu\u00eddo das competici\u00f3ns para a seguinte campa\u00f1a.\nPortugal e Dinamarca (1994-1996).\nBast\u00f3n fichou ent\u00f3n polo Chaves, da Primeira Liga portuguesa, co que disputou 19 partidos durante a campa\u00f1a 1994/95. En marzo de 1996 asinou un contrato dun mes co Ikast FS, derradeiro clasificado da Superliga de Dinamarca, para substitu\u00edr ao lesionado Jan Rindom.\nTrala retirada (1996-actualidade).\nPouco despois de colgar as luvas regresou ao Atl\u00e9tico de Madrid para exercer como adestrador de porteiros. No club madrile\u00f1o xogou o seu fillo Borja, que comezou tam\u00e9n como gardameta, pasando logo a posici\u00f3ns ofensivas.\nPalmar\u00e9s.\nReal Burgos\nIndividual"}
{"id": "174807", "revid": "23204", "url": "https://gl.wikipedia.org/wiki?curid=174807", "title": "Alberto Bodel\u00f3n", "text": "Alberto Bodel\u00f3n Alfonso, nado na Coru\u00f1a o 25 de setembro de 1968, \u00e9 un exfutbolista galego. Xogaba de centrocampista."}
{"id": "174808", "revid": "1888", "url": "https://gl.wikipedia.org/wiki?curid=174808", "title": "El Hermandino", "text": "El Hermandino foi un peri\u00f3dico editado en Mondo\u00f1edo entre 1882 e 1886.\nHistoria e caracter\u00edsticas.\nSubtitulado \"Peri\u00f3dico bisemanal\", apareceu o 6 de xullo de 1882. Public\u00e1base os m\u00e9rcores e s\u00e1bados. A partir do n\u00famero 140 do 2 de febreiro de 1884 cambiou o subt\u00edtulo por \"Peri\u00f3dico bisemanal de intereses generales y noticias\". Dirixido por Pedro Rodr\u00edguez G\u00f3mez, edit\u00e1base na imprenta de Hermenegildo Mancebo. De tendencia liberal, publicaba como suplemento unha \"Hoja literaria quincenal\" na que colaboraron Manuel Amor Meil\u00e1n e Pedro Rodr\u00edguez G\u00f3mez. A\u00ednda se publicaba en novembro de 1886."}
{"id": "174809", "revid": "1131", "url": "https://gl.wikipedia.org/wiki?curid=174809", "title": "Camale\u00f1o", "text": "Camale\u00f1o \u00e9 un municipio situado no linde occidental da comunidade Aut\u00f3noma de Cantabria (Espa\u00f1a), na comarca de Li\u00e9bana. Limita polo sur con Vega de Li\u00e9bana, polo leste con Potes, polo norte e leste con Cill\u00f3rigo de Li\u00e9bana, polo noroeste co concello asturiano de Cabrales e polo oeste cos municipios leoneses de Posada de Valde\u00f3n e Boca de Hu\u00e9rgano. At\u00f3pase no val hom\u00f3nimo, co\u00f1ecido tam\u00e9n como Valdebar\u00f3.\nAs actividades econ\u00f3micas principais de Camale\u00f1o son a gandar\u00eda, a agricultura e tam\u00e9n o sector servizos, grazas aos visitantes que recibe esta pequena poboaci\u00f3n pola s\u00faa situaci\u00f3n no Parque nacional dos Picos de Europa, ademais da s\u00faa gastronom\u00eda e a seu patrimonio art\u00edstico.\nDa actividade gandeira obt\u00e9\u00f1ense os \"Quesucos\" de Li\u00e9bana con Denominaci\u00f3n de Orixe, e para a fabricaci\u00f3n do augardente lebaniego rec\u00f3llese o t\u00e9 do porto, nos portos de \u00c1liva (Picos de Europa) a onde se sobe no popular telef\u00e9rico de Fuente D\u00e9.\nCabe destacar que Camale\u00f1o alberga o Mosteiro de Santo Toribio de Li\u00e9bana, un dos cinco lugares santos da cristiandade; sendo unha Cidade Santa, por ter o que a tradici\u00f3n cat\u00f3lica considera o maior cacho da cruz de Xesucristo.\nO patrimonio natural, como xa se comentou, ten como gran protagonista os Picos de Europa, pero o concello tam\u00e9n \u00e9 atravesado polo r\u00edo Deva, que nace no dito macizo monta\u00f1oso e recolle as augas de varios afluentes ao seu paso por Camale\u00f1o.\nN\u00facleo de poboaci\u00f3n.\nCamale\u00f1o \u00e9 tam\u00e9n o nome da localidade capital do concello. At\u00f3pase no r\u00edo Deva, a unha altitude de 380 msnm. Dista 125 quil\u00f3metros de Santander, a capital da comunidade. Celebra a festividade da Virxe do Pilar (o 12 de outubro), cunha feira de gando. Da s\u00faa arquitectura destaca a casa dos G\u00f3mez de Enterr\u00eda, onde pode verse un h\u00f3rreo ben conservado e unha ermida moi r\u00fastica.\nPatrimonio.\nTres son os bens de interese cultural deste municipio:\nDemograf\u00eda.\nFonte: INE\nAdministraci\u00f3n.\nJuan Manuel Guerra Garc\u00eda (PRC), \u00e9 o actual alcalde do municipio. As seguintes t\u00e1boas amosan os resultados das elecci\u00f3ns municipais celebradas no 2003 e no 2007."}
{"id": "174811", "revid": "5312", "url": "https://gl.wikipedia.org/wiki?curid=174811", "title": "Matrimonio entre persoas do mesmo sexo en Espa\u00f1a", "text": "O matrimonio entre persoas do mesmo sexo en Espa\u00f1a \u00e9 legal dende o 3 de xullo de 2005. No ano 2004, o novo goberno do PSOE liderado polo presidente Jos\u00e9 Luis Rodr\u00edguez Zapatero comezou unha campa\u00f1a a prol da s\u00faa legalizaci\u00f3n, inclu\u00edndo o dereito de adopci\u00f3n para as parellas do mesmo sexo. Tras unha serie de debates, aprobouse a lei correspondente nas Cortes Xerais o 30 de xu\u00f1o de 2005, public\u00e1ndose o 2 de xullo dese mesmo ano. A lei pasou a ter efecto \u00f3 d\u00eda seguinte da s\u00faa publicaci\u00f3n, convertendo a Espa\u00f1a no terceiro pa\u00eds do mundo en permitir o matrimonio entre persoas do mesmo sexo en todo o seu territorio, tralos Pa\u00edses Baixos e B\u00e9lxica, e 17 d\u00edas antes de que este dereito se estendese por todo o territorio do Canad\u00e1.\nMalia que as enquisas indicaban que ti\u00f1a un apoio dun 66% da poboaci\u00f3n do pa\u00eds, a ratificaci\u00f3n desta lei non estivo exenta de conflitos. Varias autoridades da Igrexa cat\u00f3lica opux\u00e9ronse firmemente \u00e1 mesma, criticando o que eles consideraban unha debilitaci\u00f3n do significado do matrimonio, e outras asociaci\u00f3ns conservadoras expresaron preocupaci\u00f3n pola posibilidade de que os gays e lesbianas puidesen adoptar nenos. Houbo manifestaci\u00f3ns a favor e en contra da lei que reuniron a miles de persoas por todo o pa\u00eds, e trala s\u00faa aprobaci\u00f3n o Partido Popular presentou unha moci\u00f3n da lei perante o Tribunal Constitucional.\nDurante o primeiro ano de vixencia da lei casaron aproximadamente unhas 4500 parellas do mesmo sexo en Espa\u00f1a. \u00d3 pouco de aprobarse a lei xurdiron d\u00fabidas sobre o status legal destes casamentos para aqueles estranxeiros dos que os seus pa\u00edses de orixe non permit\u00edan o matrimonio entre persoas do mesmo sexo, e unha sentenza do Ministerio de Xustiza afirmou que a lei permit\u00eda que un cidad\u00e1n espa\u00f1ol casase cun estranxeiro sen importar se o pa\u00eds de orixe deste reco\u00f1ec\u00eda a relaci\u00f3n ou non. Tam\u00e9n se confirmou que un dos dous membros da parella deber\u00eda ser cidad\u00e1n espa\u00f1ol para poder casar, malia que dous cidad\u00e1ns estranxeiros poder\u00edan casar tam\u00e9n se ambos ti\u00f1an a residencia permanente en Espa\u00f1a.\nTralas elecci\u00f3ns xerais de 2011 nas que o Partido Popular ga\u00f1ou con maior\u00eda absoluta, o seu l\u00edder Mariano Rajoy afirmou que se opo\u00f1\u00eda \u00f3 matrimonio entre persoas do mesmo sexo, pero que calquera decisi\u00f3n sobre a derrogaci\u00f3n da lei s\u00f3 poder\u00eda facerse tras unha sentenza do Tribunal Constitucional. O 6 de novembro de 2012 o Tribunal ratificou a lei con 8 votos a favor e 3 en contra, e o ent\u00f3n ministro de xustiza Alberto Ruiz-Gallard\u00f3n anunciou que o goberno acatar\u00eda esta sentenza e non derrogar\u00eda a lei.\nAntecedentes.\nDende a elecci\u00f3n de Jos\u00e9 Luis Rodr\u00edguez Zapatero como secretario xeral do Partido Socialista Obrero Espa\u00f1ol, a posibilidade de legalizar o matrimonio entre persoas do mesmo sexo empezou a ser debatida. No ano 2002 unha entrevista concedida \u00e1 revista \"Zero\" levaba como titular \"Matrimonio, s\u00ed. Adopci\u00f3n, ya veremos\".\nItinerario xur\u00eddico.\nNo ano 2004 o PSOE presentouse \u00e1s elecci\u00f3ns xerais cun programa que inclu\u00eda un compromiso de \"permitir o matrimonio entre persoas do mesmo sexo e o que o exercicio destes dereitos implica. Tras a vitoria socialista nas elecci\u00f3ns e na formaci\u00f3n do goberno, e tras moito debate, o 30 de xu\u00f1o de 2005 foi aprobada a lei pola que se modificaba o C\u00f3digo Civil. Permit\u00edase as\u00ed o matrimonio entre persoas do mesmo sexo e, como resultado, os dereitos de adopci\u00f3n conxunta, herdanza e pensi\u00f3n. A proposici\u00f3n de lei, sometida a votaci\u00f3n no Congreso dos Deputados, aprobouse con 187 votos a favor, 147 en contra e 4 abstenci\u00f3ns. A modificaci\u00f3n afectou \u00f3 artigo 44 do C\u00f3digo Civil, que dende ese d\u00eda dic\u00eda:"}
{"id": "174812", "revid": "56817", "url": "https://gl.wikipedia.org/wiki?curid=174812", "title": "Liber Sancti Iacobi", "text": "O Liber Sancti Iacobi \u00e9 unha compilaci\u00f3n de varios escritos da primeira metade do s\u00e9culo XII, que incl\u00faen serm\u00f3ns, misas, oficios, cantos e milagres en honra ao ap\u00f3stolo Santiago.\nHistoria.\nCrese que a idea de realizar a compilaci\u00f3n partiu do bispo compostel\u00e1n Diego Xelm\u00edrez, ao redor de 1120, como parte das s\u00faas iniciativas de ampliaci\u00f3n da catedral de Santiago de Compostela e para dar a co\u00f1ecer ao p\u00fablico a crecente importancia da figura do ap\u00f3stolo Santiago e da cidade de Santiago de Compostela, onde supostamente conserv\u00e1banse os seus restos.\nA compilaci\u00f3n foi redactada en diversas \u00e9pocas e de forma independente. A an\u00e1lise do manuscrito m\u00e1is importante xestado do \"Liber\", o \"Codex Calixtinus\", sux\u00edrenos que a compilaci\u00f3n poder\u00eda estar xa configurada cara ao ano 1140, o que vir\u00eda determinado polos seguintes feitos:\nOs manuscritos.\nXest\u00e1ronse varios manuscritos do \"Liber Sancti Iacobi\", conserv\u00e1ndose hoxe en d\u00eda ao redor de doce deles. En xeral poden dividirse en dous bloques: os que conte\u00f1en a versi\u00f3n m\u00e1is reducida ou \"libellus\" e os que conte\u00f1en a versi\u00f3n m\u00e1is extensa, cuxo m\u00e1ximo representante \u00e9 o \"Codex Calixtinus\".\nOs manuscritos que conte\u00f1en a versi\u00f3n completa son:\ne os que conte\u00f1en versi\u00f3ns parciais son:\nAdemais existen outros manuscritos que incl\u00faen un s\u00f3 dos libros do \"Liber\", como poden ser o \"Pseudo-Turpin\" ou o \"Libro dos Milagres\".\nO \"Codex Calixtinus\".\nO Codex Calixtinus (Santiago de Compostela, Arquivo da Catedral, s.n.) cust\u00f3diase na catedral de Santiago de Compostela. \u00c9, con diferenza, o m\u00e1is importante e completo de todos os manuscritos. Alg\u00fans investigadores consideraron que era a versi\u00f3n orixinal do \"Liber\", a partir da cal se copiaron posteriormente, de forma m\u00e1is ou menos parcial, o resto dos manuscritos. Con todo, hoxe en d\u00eda p\u00e9nsase que existiu un manuscrito, hoxe perdido, anterior ao \"Calixtinus\" ou polo menos, exist\u00edan manuscritos dos libros que o compo\u00f1en, xa que a an\u00e1lise do c\u00f3dice mostra que foi copiado sabendo de antem\u00e1n a extensi\u00f3n exacta de cada unha das s\u00faas partes. Crese que o \"Calixtinus\" foi copiado en Santiago de Compostela, entre 1160 e 1170, como se ve, poucos anos despois de rematada a compilaci\u00f3n do \"Liber\".\nO Manuscrito de Ripoll.\nO Manuscrito de Ripoll (Barcelona, Biblioteca da Coroa de Arag\u00f3n, Ripoll 99 - \"Collectaneum. Miraculi beati Iacobi\") cons\u00e9rvase en Barcelona e procede do mosteiro de Santa Mar\u00eda de Ripoll. Foi copiado en 1173 por un monxe do mosteiro chamado Arnaldo de Monte, quen peregrinara a Santiago. Crese que tanto este c\u00f3dice como o Calixtinus foron copiados dun manuscrito m\u00e1is primitivo hoxe perdido, ou ben o de Ripoll foi copiado directamente do Calixtinus.\nO manuscrito consta de 86 folios e mide 280 x 138\u00a0mm. Ten 26 li\u00f1as por p\u00e1xina. A estrutura do c\u00f3dice \u00e9 un pouco diferente \u00e1 do Calixtinus. Comeza co Libro III, cos textos referentes \u00e1 translaci\u00f3n de Santiago. Despois segue o Libro II, dos milagres, ao que se engade o milagre de V\u00e9z\u00e9lay de 1139, que non formaba parte da redacci\u00f3n orixinal do Calixtinus, sen\u00f3n que se inclu\u00eda nun ap\u00e9ndice. A continuaci\u00f3n v\u00e9n o Libro IV, o Pseudo-Turp\u00edn e boa parte do Libro V, ou \"Gu\u00eda do Peregrino\". Ao final, incl\u00fae unha copia parcial do Libro I con varios serm\u00f3ns e algunhas pezas lit\u00farxicas. Non cont\u00e9n ning\u00fan dos dous ap\u00e9ndices do \"Calixtinus\": nin o polif\u00f3nico nin o que incl\u00fae o \"Dum pater familias\".\nO Manuscrito de Alcoba\u00e7a.\nO Manuscrito de Alcoba\u00e7a (Lisboa, Biblioteca Nacional, Alcoba\u00e7a CCCII (334)) procede do mosteiro de Alcoba\u00e7a, situado ao norte de Lisboa e cons\u00e9rvase actualmente na Biblioteca Nacional de Portugal. Consta de 215 folios e o seu tama\u00f1o \u00e9 de 347 x 230\u00a0mm. \u00c9 unha copia case completa."}
{"id": "174814", "revid": "1093", "url": "https://gl.wikipedia.org/wiki?curid=174814", "title": "Ekipo Ja", "text": "Ekipo Ja \u00e9 unha pel\u00edcula espa\u00f1ola de 2007, dirixida por Juan Antonio Mu\u00f1oz.\nSinopse.\nO Ekipo Ja \u00e9 un grupo de xitanos moi peculiar dirixido por Juan de Dios, que non sabe que pos\u00fae un selo capaz de facer que se cumpran os desexos de quen o te\u00f1a. A complicaci\u00f3n v\u00e9n cando aparece unha estra\u00f1a millonaria, co\u00f1ecida como \"a Marquesa\", que pretende facerse co selo. Para acadar o obxecto, conta coa compa\u00f1a dun traficante italiano asociado coa mafia rusa. Mais a misi\u00f3n non resulta f\u00e1cil debido \u00e1 capacidade do Ekipo para complicalo todo."}
{"id": "174815", "revid": "89787", "url": "https://gl.wikipedia.org/wiki?curid=174815", "title": "Viaxe ao centro da Terra", "text": "Viaxe ao centro da Terra (en ) \u00e9 unha novela de ficci\u00f3n cient\u00edfica escrita polo autor franc\u00e9s Jules Verne (1828-1905) e publicada no ano 1894. Considerada unha das s\u00faas mellores novelas, conc\u00e9dese m\u00e1is peso \u00e1 aventura e \u00e1 imaxinaci\u00f3n do que \u00e1 verosimilitude e \u00e1 divulgaci\u00f3n cient\u00edfica.\nPersonaxes.\nOtto Lidenbrock, experto xe\u00f3logo e profesor de mineralox\u00eda no Johannaeum de Hamburgo. Home de gran reputaci\u00f3n no mundo cient\u00edfico e acad\u00e9mico, \u00e9 de car\u00e1cter impetuoso e sit\u00faa o seu compromiso coa ciencia mesmo por riba da s\u00faa propia vida. Por\u00e9n, responde con amor e compaix\u00f3n cando as adversidades da viaxe golpean ao seu sobri\u00f1o.\nAxel, sobri\u00f1o do profesor, partilla con el casa e ocupaci\u00f3n. Malia ser un axudante cualificado e disposto, o seu amor xuvenil e apaixonado pola afillada do profesor, as\u00ed como o desexo de levar unha vida convencional e c\u00f3moda, constit\u00fae un contrapunto \u00e1 personalidade do seu t\u00edo. Por\u00e9n, ao longo da novela ir\u00e1 virando cara a unha persoa m\u00e1is madura e curiosa.\nHans Bjelke, cazador island\u00e9s que ser\u00e1 o gu\u00eda na viaxe. \u00c9 unha persoa extremadamente h\u00e1bil, leal e de poucas palabras. O seu traballo, a s\u00faa afouteza e as s\u00faas capacidades ser\u00e1n decisivas \u00e1 hora de levar a bo termo a expedici\u00f3n.\nArne Saknussemm, sabio island\u00e9s do s\u00e9culo XVI, primitivo explorador do mundo soterrado. \u00c9 o autor do pergameo que d\u00e1 as instruci\u00f3ns precisas para a viaxe ao inframundo.\nGrauben, afillada do profesor e namorada de Axel. Xunto con Marta, a ama de chaves, o seu padri\u00f1o, e o seu namorado constit\u00faen o n\u00facleo que mora na casa de K\u00f6nigstrasse, no barrio m\u00e1is antigo de Hamburgo.\nArgumento.\nDentro dun manuscrito island\u00e9s que pertenceu a Arne Saknussemm, Otto Lidenbrock atopa un pergameo cifrado que cont\u00e9n a clave para realizaren unha viaxe ao centro da terra, tal e como o propio Saknussem fixera s\u00e9culos atr\u00e1s. O profesor Lidenbrock, Axel e mais o seu gu\u00eda Hans, comezan no monte island\u00e9s Sneffels un descenso que percorrera a codia terrestre at\u00e9 o centro do globo. Con todo, non acadar\u00e1n o seu obxectivo, pois ao tentaren eliminar un obst\u00e1culo cunha explosi\u00f3n, son expulsados nunha arroiada, sa\u00edndo \u00e1 superficie da terra pola boca do volc\u00e1n Stromboli, na illa siciliana do mesmo nome.\nEdici\u00f3n galega.\nA traduci\u00f3n galega \u00e9 obra de Valent\u00edn Arias, e foi publicada por vez primeira na colecci\u00f3n Xabar\u00edn de Edici\u00f3ns Xerais de Galicia no ano 1985."}
{"id": "174818", "revid": "23204", "url": "https://gl.wikipedia.org/wiki?curid=174818", "title": "A mi madre le gustan las mujeres", "text": "A mi madre le gustan las mujeres \u00e9 unha pel\u00edcula de cine espa\u00f1ola dirixida por In\u00e9s Par\u00eds e Daniela Fejerman.\nSinopse.\nElvira \u00e9 unha rapaza duns vinte anos, guapa pero bastante insegura, coincide coas s\u00faas irm\u00e1s, Jimena e Sol (como as fillas do Cid) na casa de s\u00faa nai, unha c\u00e9lebre pianista separada do pai das fillas hai tempo. Unha vez na casa, a nai comun\u00edcalle \u00e1s s\u00faas fillas que est\u00e1 namorada e que ten unha relaci\u00f3n cunha persoa, mais a alegr\u00eda tornarase sorpresa cando descobren que se trata dunha muller. As irm\u00e1s intentan reaccionar de xeito educado, pero Elvira afundirase nunha tremenda crise de identidade sexual. Ademais, as irm\u00e1s conspirar\u00e1n para separar \u00e1 s\u00faa nai da s\u00faa moza."}
{"id": "174820", "revid": "6098703", "url": "https://gl.wikipedia.org/wiki?curid=174820", "title": "Agulla (peixe)", "text": "A agulla ou corcito (\"Belone belone\" Linnaeus 1761) \u00e9 un peixe mari\u00f1o da familia \"Belonidae\", longo e estreito e coas mand\u00edbulas moi afiadas, todo o que lle d\u00e1 un aspecto de agulla.\nR\u00edos Panisse (1977) recolleu para esta especie o nome de \"agulla\" e mailas variantes \"agulla de terra\", \"peixe agulla\", \"aghill\u00f3n\" e \"aghulla\" en 46 dos 56 portos galegos nos que fixo a enquisa; tam\u00e9n recolleu os nomes de \"alcrique\", \"chandarme/chandarma\" e \"alpabarda\" (nomes que se aplican con m\u00e1is frecuencia a outro peixe semellante, \"Scomberesox saurus\") e, para os exemplares pequenos, os nomes de \"corcito/corsito\", \"pataguill\u00f3n\", \"fur\u00f3n\" ou \"rato\".\nDescrici\u00f3n.\nAdoita presentar tama\u00f1os de 40\u201345\u00a0cm, a\u00ednda que se describiron m\u00e1ximos de 93\u00a0cm, e pesos m\u00e1ximos de 1,3\u00a0kg. A pel \u00e9 verde, con brillos prateados no lombo, aclarando no ventre. Ten unha aleta dorsal e outra anal moi atrasadas, a anal un pouco m\u00e1is longa c\u00e1 dorsal (19-23 radios aquela fronte a 16-20 radios esta).\nA mand\u00edbula inferior \u00e9 m\u00e1is longa c\u00e1 superior, e mostra numerosos dentes puntiagudos, relativamente grandes e espazados.\nH\u00e1bitat e distribuci\u00f3n.\nVive en augas abertas e cerca da superficie, onde abundan os peixes m\u00e1is pequenos, xoubi\u00f1as e pi\u00f3ns, nos que preda. Distrib\u00faese por augas temperadas da costa leste do oc\u00e9ano Atl\u00e1ntico, entre os paralelos 14\u00ba e 65\u00ba N, mar do Norte e mar Mediterr\u00e1neo.\nDescrib\u00edronse catro subespecies:\nAproveitamento.\nCapt\u00farase con artes de cerco e \u00f3 corric\u00e1n, as\u00ed como na modalidade de pesca deportiva.\nDada a cor verdosa que ten nas espi\u00f1as e a carne dura e seca que pos\u00fae, \u00e9 unha especie pouco apreciada para o seu consumo en fresco. Pode elaborarse de distintas formas, entre as que son apreciadas a afumadura, en empanada ou en caldeirada."}
{"id": "174821", "revid": "1822", "url": "https://gl.wikipedia.org/wiki?curid=174821", "title": "Corcito", "text": ""}
{"id": "174822", "revid": "1822", "url": "https://gl.wikipedia.org/wiki?curid=174822", "title": "Belone belone", "text": ""}
{"id": "174827", "revid": "98629", "url": "https://gl.wikipedia.org/wiki?curid=174827", "title": "Alcrique", "text": "O alcrique (\"Scomberesox saurus\" Walbaum 1792) \u00e9 un peixe mari\u00f1o da familia dos \"Scomberesocidae\", de corpo longo e estreito e cunhas mand\u00edbulas aguzadas. Pode confundirse coa agulla (\"Belone belone\"), moi similar pero m\u00e1is grande. No Dicionario da RAG d\u00e1selle tam\u00e9n o nome de alpabarda, chandarme, pataguill\u00f3n ou rato .\nR\u00edos Panisse (1977) recolleu para esta especie os nomes com\u00fans de \"alcrique\" (e \"alcrico\") en 13 dos 56 portos galegos nos que fixo a enquisa, \"alpabarda\" en 11 portos, e \"chandarme\" (ou \"chindarme\", \"xandarme\" e \"xendarme\") en 15 portos; tam\u00e9n recolleu outros nomes m\u00e1is localizados, como \"crisna\", \"croque\", \"pataghill\u00f3n/pataghull\u00f3n\" e mais \"sardi\u00f1a de pico\". Para os exemplares pequenos, \"corcito\", nome que comparte coa agulla cando \u00e9 pequena.\nDescrici\u00f3n.\n\u00c9 un peixe de corpo longo e delgado, comprimido, de cor gris azulada polo lombo e branca verdosa polo lombo. O tama\u00f1o medio rolda os 30\u201335\u00a0cm, mais captur\u00e1ronse exemplares de 50\u00a0cm. As aletas dorsal e anal, \u00fanicas, est\u00e1n moi atrasadas, coma na agulla, pero cunha serie de 5-7 p\u00ednnulas entre elas e a aleta caudal, das que carece a agulla.\nAs mand\u00edbulas son aguzadas, sendo a inferior maior c\u00e1 superior.\nH\u00e1bitat e distribuci\u00f3n.\nVive en augas pouco profundas, con m\u00e1ximos de 30 metros, e \u00e9 de distribuci\u00f3n subtropical, entre os 66\u00ba N e 22 \u00baS, nas costas europea e americana do oc\u00e9ano Atl\u00e1ntico, inclu\u00eddo tam\u00e9n o Mediterr\u00e1neo. \u00c9 unha especie altamente migratioria e gregaria.\nAlim\u00e9ntase de zooplancto e larvas de peixes, ocasionalmente peixes pequenos. \u00c9 predado por at\u00fans, bacallaus, abadexos e golfi\u00f1os ou toni\u00f1as.\nAproveitamento.\nCapt\u00farase con artes de cerco, a finais de ver\u00e1n e principios do outono. Ten pouco aprecio para o consumo en fresco, polo que o seu destino principal \u00e9 a conserva."}
{"id": "174828", "revid": "1822", "url": "https://gl.wikipedia.org/wiki?curid=174828", "title": "Xendarme", "text": ""}
{"id": "174829", "revid": "1822", "url": "https://gl.wikipedia.org/wiki?curid=174829", "title": "Scomberesox saurus", "text": ""}
{"id": "174830", "revid": "5863", "url": "https://gl.wikipedia.org/wiki?curid=174830", "title": "Valent\u00edn Arias", "text": "Valent\u00edn Arias L\u00f3pez, nado na Vilerma (Maside, Sarria) o 21 de abril de 1934 e finado en Sarria o 25 de marzo de 2011, foi un escritor, tradutor e ensa\u00edsta galego. Foi o pai da escritora Xela Arias.\nTraxectoria.\nDiplomado en Maxisterio, exerceu como mestre e director da Escola Primaria de Orientaci\u00f3n Agr\u00edcola da Granxa de Barreiros (1955-1965). Dirixiu explotaci\u00f3ns de froiteiras en Chantada e Outeiro de Rei (1965-1968) e participou no movemento agr\u00edcola cooperativista de Lugo organizando unha Cooperativa Escolar de Produci\u00f3ns Hort\u00edcolas (1968-1969). Dende 1969 e ata a s\u00faa xubilaci\u00f3n en 1994, exerceu a docencia na Escola de EXB de Moledo (S\u00e1rdoma, Vigo). Traballou na Fundaci\u00f3n Penzol (1970-1975) e foi xerente da Editorial Galaxia (1975-1978). Colaborou en \"El Progreso\" e \"Grial\". Recibiu o premio de Traduci\u00f3n Pl\u00e1cido Castro en 2001.\nEn 2008, a ent\u00f3n Conseller\u00eda de Cultura e Deporte homenaxeou a Valent\u00edn Arias co gallo do \"D\u00eda Internacional da Traduci\u00f3n\", celebrado o 30 de setembro daquel ano. Reco\u00f1ec\u00eda e premiaba deste xeito o traballo desenvolvido durante anos ."}
{"id": "174831", "revid": "1888", "url": "https://gl.wikipedia.org/wiki?curid=174831", "title": "Valent\u00edn Arias L\u00f3pez", "text": ""}
{"id": "174832", "revid": "1131", "url": "https://gl.wikipedia.org/wiki?curid=174832", "title": "Virxilio da Silva", "text": "Virxilio da Silva, nado en Portonovo o 26 de xu\u00f1o de 1984, \u00e9 un guitarrista de jazz galego.\nTraxectoria.\nTras formarse no conservatorio estudou jazz no Seminario Permanente de Jazz de Pontevedra obt\u00e9n a licenciatura en jazz na ESMAE do Porto. Toca co seu Quinteto e co \"SOS trio\" ademais de acompa\u00f1ar a numerosos m\u00fasicos (Abe R\u00e1bade, Paco Charl\u00edn)."}
{"id": "174833", "revid": "5132", "url": "https://gl.wikipedia.org/wiki?curid=174833", "title": "Bengal\u00ed", "text": ""}
{"id": "174835", "revid": "98629", "url": "https://gl.wikipedia.org/wiki?curid=174835", "title": "Bandeira de Corea do Sur", "text": "A bandeira de Corea do Sur ou \"Taegeukgi\" (\ud0dc\uadf9\uae30, tam\u00e9n escrito \"Taegukgi\") foi adoptada o 6 de marzo de 1883 durante a Dinast\u00eda Joseon. \u00c9 de cor branca e leva no seu centro o yin-yang. O yin (s\u00edmbolo vermello) significa a luz e a calor, o yang (s\u00edmbolo azul) representa a escuridade e o fr\u00edo. Os s\u00edmbolos que rodean o yin-yang son catro dos taeguk, que simbolizan ceo, auga, lume e terra.\nDese\u00f1o.\nO dese\u00f1o xeral da bandeira deriva do uso tradicional do s\u00edmbolo tricolor (vermello, azul e amarelo) polos coreanos a partir da primeira \u00e9poca da historia de Corea. O fondo branco simboliza a \"pureza do pobo\". O Taegeuk representa a orixe de todas as cousas no universo, portando os dous principios do yin e o yang, o primeiro \u00e9 o aspecto negativo representado en azul, e o segundo o aspecto positivo representado en vermello, ambos en equilibrio. En conxunto, representan un movemento continuo no infinito, a fusi\u00f3n dos dous como un s\u00f3.\nAo redor do Taegeuk hai catro trigramas, llamados gwae (\uad18, \u5366), os cales provi\u00f1an dos oito trigramas do \"I Ching\" (\u6613\u7d93, Libro das mutaci\u00f3ns), ou \"Yeok Gyeong\" (\uc5ed\uacbd, \u6613\u7d93) en coreano. Tradicionalmente, os catro trigramas est\u00e1n relacionados cos cincos elementos: lume (\u706b), auga (\u6c34), terra (\u5730), madeira (\u6728) e metal (\u91d1). Outra analox\u00eda poder\u00eda ser cos catro elementos cl\u00e1sicos occidentais.\nCores.\nAs cores oficiais da Taegukgi est\u00e1n especificadas na \"Acta de Ordenanza da Lei sobre a Bandeira Nacional da Rep\u00fablica de Corea\" (\ub300\ud55c\ubbfc\uad6d\uad6d\uae30\ubc95\uc2dc\ud589\ub839). Non houbo unha especificaci\u00f3n das cores at\u00e9 1997, cando o goberno de Corea do Sur decidiu presentar especificaci\u00f3ns est\u00e1ndar para a bandeira. En outubro dese mesmo ano, por ordenanza presidencial as cores promulgadas, e en 2007 engadidas \u00e1 \"Lei da Bandeira Nacional\".\nHistoria.\nA bandeira coreana, ou Taegeukgi, foi creada e usada durante a dinast\u00eda Joseon (\uc870\uc120). A data e o seu creador \u00e9 algo a\u00ednda incerto. \u00c1s veces af\u00edrmase que o creador e primeiro en usar a bandeira actual foi Pak Yeonghyo (\ubc15\uc601\ud6a8). Por\u00e9n, non est\u00e1 abondo claro.\nAtopouse recentemente no libro \"Bandeiras de Naci\u00f3ns Mar\u00edtimas\", publicado pola Oficina de Navegaci\u00f3n do Departamento de Mari\u00f1a dos Estados Unidos, a primeira bandeira co\u00f1ecida de Corea, coas s\u00faas caracter\u00edsticas cores vermello e azul no centro, xunto con catro trigramas en cada esquina. O libro foi publicado en xullo de 1882. Suponse que Pak Yeonghyo usou a bandeira entre agosto e setembro dese ano nunha misi\u00f3n diplom\u00e1tica no Xap\u00f3n, polo que a bandeira publicada no libro ser\u00eda, polo menos, catro meses m\u00e1is antiga.\nSegundo Kim Weon-mo (\uae40\uc6d0\ubaa8), profesor em\u00e9rito da Universidade de Danguk, a bandeira que se atopa no libro poder\u00eda tratarse da mesma que se usou en maio de 1882 durante a firma do Tratado de Chemulpo (\uc81c\ubb3c\ud3ec \uc870\uc57d) entre a dinast\u00eda Joseon e Estados Unidos. En marzo de 1883, adoptouse formalmente a Taegeukgi como bandeira oficial. En 1948, despois do establecemento do goberno, as \"Regras sobre a bandeira de Corea\" convert\u00e9ronse nunha gu\u00eda para pendurala, a produci\u00f3n e o protocolo da bandeira."}
{"id": "174837", "revid": "27155", "url": "https://gl.wikipedia.org/wiki?curid=174837", "title": "Giardia intestinalis", "text": "O protozoo Giardia intestinalis, tam\u00e9n chamado Giardia lamblia (outros sin\u00f3nimos utilizados son Giardia duodenalis e Lamblia intestinalis), \u00e9 un flaxelado parasito que coloniza e se reproduce no intestino delgado, causando unha enfermidade de tipo diarreico chamada xiard\u00edase. O parasito \u00fanese ao epitelio intestinal por un disco ventral adhesivo, e reprod\u00facese por fisi\u00f3n binaria. O protozoo non se estende por v\u00eda sangu\u00ednea, polo que non pasa a outras partes do corpo, xa que permanece confinado no lume do intestino delgado. O trofozo\u00edto de \"Giardia\" absorbe os seus nutrientes do lume do intestino delgado, e \u00e9 anaerobio. O organismo tinguido nas preparaci\u00f3ns ten un aspecto que lembra a unha cara sorrindo. As principais v\u00edas para a infecci\u00f3n en humanos son a inxesti\u00f3n de auga non debidamente tratada, o que \u00e9 especialmente com\u00fan en pa\u00edses subdesenvolvidos economicamente; pero tam\u00e9n pode haber augas naturais contaminadas en zonas gandeiras.\nMicroscop\u00eda e metabolismo.\n\u00c9 un microorganismo de 15-20 \u03bcm de lonxitude, que se pode presentar en forma de trofozo\u00edto ou de quiste. O trofozo\u00edto \u00e9 a forma vexetativa que se alimenta e reproduce e provoca os s\u00edntomas da xiard\u00edase. O quiste \u00e9 a forma de resistencia e transmisi\u00f3n.\nCon microscopio \u00f3ptico, o trofozo\u00edto de \"Giardia\" semella unha \"cara de pallaso\", con dous n\u00facleos perfilados por discos adhesivos que te\u00f1en o aspecto de \"ollos\", situados sobre corpos mediais escuros que parecen unha \"boca\". Os quistes que forma \"Giardia\" son ovais, te\u00f1en catro n\u00facleos.\nO trofozo\u00edto \u00e9 piriforme e con simetr\u00eda bilateral. Pos\u00fae oito flaxelos, 2 anteriores, 2 posteriores, 2 ventrais e 2 caudais, que lle dan mobilidade. Na cara ventral presenta unha estrutura con forma de disco bilobulado, que lle serve para fixarse \u00e1 superficie do epitelio intestinal. Na cara dorsal encima do disco bilobulado hai dous n\u00facleos ovalados con grandes cariosomas (agrupaci\u00f3ns de cromatina no n\u00facleo) e falta de cromatina perif\u00e9rica, d\u00e1ndolle aos seus dous n\u00facleos unha aparencia de halo. Ao longo da superficie ventral existen uns elementos chamados corpos mediais. Reproduci\u00f3n por divisi\u00f3n binaria lonxitudinal moi r\u00e1pida. Alimentaci\u00f3n por fagocitose e pinocitose do contido intestinal a trav\u00e9s da superficie dorsal.\nO quiste ten unha lonxitude de 15 \u03bcm con forma ovalada. Pos\u00fae 4 n\u00facleos que sempre aparecen nun polo da c\u00e9lula. Non ten flaxelos pero si restos dos axonemas flaxelares, e os corpos mediais duplicados. A parede \u00e9 transparente e moi resistente tanto a factores f\u00edsicos coma qu\u00edmicos.\n\"Giardia\" \u00e9 un parasito que carece de mitocondrias, de a\u00ed que te\u00f1a un metabolismo fermentativo, polo que \u00e9 un dos poucos eucariotas que carecen dese org\u00e1nulo. Pero, a\u00ednda que carecen de mitocondrias, te\u00f1en uns org\u00e1nulos especiais que son vestixios das mitocondrias, polo que se considera que \"\"Giardia\" non era primitivamente amitocondrial e que retivo un org\u00e1nulo funcional derivado do endosimbionte mitocondrial orixinal\" Este org\u00e1nulo denom\u00ednase mitosoma. Tampouco te\u00f1en aparato de Golgi.\n\"Giardia\" depende da glicosa como a s\u00faa maior fonte de enerx\u00eda e degrada fermentativamente a glicosa a etanol, acetato e di\u00f3xido de carbono. Como carece de mitocondrias non ten ciclo do \u00e1cido c\u00edtrico, fosforilaci\u00f3n oxidativa e ciclo do glutati\u00f3n. Pode utilizar tam\u00e9n arxinina como fonte de enerx\u00eda. Pos\u00fae rutas bioqu\u00edmicas peculiares que suxiren que diverxiu doutros eucariotas nun estadio temper\u00e1n da evoluci\u00f3n.\nAs vitaminas do grupo B e os sales biliares, xunto coa glicosa, son necesarios para a supervivencia de \"Giardia\", e viuse nos ratos que unha dieta baixa en carbohidratos reduce o n\u00famero de c\u00e9lulas de \"Giardia\".\nH\u00f3spedes.\n\"Giardia\" infecta a humanos, pero tam\u00e9n a moitos animais, e \u00e9 un dos parasitos m\u00e1is com\u00fans en gatos, cans e aves. Os h\u00f3spedes mam\u00edferos tam\u00e9n incl\u00faen a vacas, castores, cervos, e ovellas.\nTransmisi\u00f3n.\nA infecci\u00f3n por \"Giardia\" pode occorer pola inxesti\u00f3n de quistes dormentes que se atopan en augas contaminadas, comida ou pola ruta fecal-oral (en pr\u00e1cticas hixi\u00e9nicas deficientes). O quiste pode sobrevivir durante semanas ou meses en auga fr\u00eda, polo que pode estar presente en augas de pozo contaminadas e outros sistemas acu\u00e1ticos, como augas encoradas e estanques, sistemas de almacenamento de auga pluvial, e \u00e1s veces mesmo en regatos de monta\u00f1a aparentemente limpos. Mesmo pode haber quistes nos dep\u00f3sitos de tratamento de auga, xa que os quistes resisten os tratamentos de auga convencionais, como a cloraci\u00f3n e a ozon\u00f3lise. A transmisi\u00f3n zoon\u00f3tica \u00e9 tam\u00e9n posible, e pode producirse en acampadas en lugares naturais ou por nadar en lagos onde hai animais salvaxes.\nA transmisi\u00f3n fecal-oral pode ocorrer, por exemplo en garder\u00edas, onde os rapaces te\u00f1en \u00e1s veces deficientes pr\u00e1cticas hixi\u00e9nicas. Os que traballan con nenos tam\u00e9n te\u00f1en risco de infecci\u00f3n, e os seus familiares se os nenos est\u00e1n infectados. Como non todas as infecci\u00f3ns por \"Giardia\" son sintom\u00e1ticas, hai moitos portadores do parasito que non saben que o te\u00f1en.\nCiclo de vida.\nO seu ciclo de vida empeza cando un quiste non infectivo se excreta coas feces dun individuo infectado. O quiste \u00e9 resistente e proporciona protecci\u00f3n \u00e1 calor e ao fr\u00edo, desecamento, e infecci\u00f3n por parte doutros organismos. Unha caracter\u00edstica distintiva do quiste \u00e9 que ten catro n\u00facleos e un citoplasma retra\u00eddo. Unha vez que un h\u00f3spede o inxeriu, emerxe con forma de trofozo\u00edto pasando a un estado activo m\u00f3bil, que se alimenta.\nDespois deste per\u00edodo de alimentaci\u00f3n, o trofozo\u00edto realiza unha replicaci\u00f3n sexual por fisi\u00f3n lonxitudinal. Os trofozo\u00edtos e quistes que se orixinan despois pasan polo aparato dixestivo e son expulsados coas feces. A\u00ednda que se poden atopar trofozo\u00edtos nas feces, s\u00f3 os quistes poden sobrevivir f\u00f3ra do h\u00f3spede.\nXiard\u00edase.\nA enfermidade causada polo parasito denom\u00ednase xiard\u00edase. A colonizaci\u00f3n do intestino por este parasito causa unha inflamaci\u00f3n dos \"villi\" intestinais e a atrofia da capacidade de absorci\u00f3n intestinal. \u00c1s veces a infecci\u00f3n \u00e9 asimtom\u00e1tica, pero outras veces produce principalmente diarrea, malestar, flatulencias moi cheirentas, esteatorrea (graxa nas feces), dor epig\u00e1strica e outros s\u00edntomas. Pode causar deficiencia de vitamina B12, debido \u00e1 diminuci\u00f3n da absorci\u00f3n intestinal.\nInvestigaci\u00f3n.\n\"Giardia\" alterna entre d\u00faas formas: unha forma de resistencia, dormente, que \u00e9 un quiste que contamina as augas e a comida, e unha forma activa, que causa a enfermidade e que emerxe cando se inxire o parasito. Frances Gillin da Universidade de California, San Diego e o seu equipo identificaron os sinais bioqu\u00edmicos do aparato deixestivo do h\u00f3spede que desencadean as transformaci\u00f3ns que sofre \"Giardia\" no seu ciclo vital. Tam\u00e9n descubriron varios modos en que o parasito evade as defensas do h\u00f3spede. Unha delas \u00e9 alterar as prote\u00ednas da s\u00faa superficie, o cal confunde o sistema inmunitario do h\u00f3spede (isto ch\u00e1mase variaci\u00f3n antix\u00e9nica). Os traballos de Gillin revelan por que as infecci\u00f3ns por \"Giardia\" son persistentes e recorrentes, o que poder\u00eda servir para idear novas estratexias de loita contra o parasito.\nEn 2008, Nature publicouse o descubrimento dun mecanismo de interferencia de ARN que permite a \"Giardia\" cambiar as s\u00faas prote\u00ednas de superficie VSPs (\"Variant-Specific Surface Proteins\") para evitar a resposta inmune do h\u00f3spede.\nXen\u00f3mica.\n\"Giardia\" e as outras diplom\u00f3nadas caracter\u00edzanse pola posesi\u00f3n de dous n\u00facleos celulares similares en aparencia, en contido de ADN, na s\u00faa transcrici\u00f3n e no seu tempo de replicaci\u00f3n. Te\u00f1en tres cromosomas por xenoma haploide. O xenoma foi secuenciado e publicado en 2007, a\u00ednda que quedaron varias zonas sen secuenciar. A secuencia \u00e9 de aproximadamente 12 mill\u00f3ns de pares de bases e cont\u00e9n uns 5.000 xenes codificadores de prote\u00ednas. O contido GC (de guanina-citosina) \u00e9 do 46%. Os trofozo\u00edtos te\u00f1en unha ploid\u00eda de catro e a ploid\u00eda do quiste \u00e9 de oito, o que formula a inc\u00f3gnita de como mant\u00e9n \"Giardia\" a homoxeneidade entre os cromosomas dos seus n\u00facleos. Utiliz\u00e1ronse modernas tecnolox\u00edas de secuenciaci\u00f3n para resecuenciar diferentes estirpes ou cepas.\n\"Giardia\" suponse que era primitivamente asexual e non ti\u00f1a maneira de transferir ADN entre os n\u00facleos. Esta asunci\u00f3n fai moi dif\u00edcil explicar o notablemente baixo nivel de heterocigosidade al\u00e9lica (&lt; 0,01%) achado nalg\u00fans xenomas do organismo. Por\u00e9n, todas estas asunci\u00f3ns est\u00e1n hoxe postas en d\u00fabida ao identific\u00e1rense xenes mei\u00f3ticos, que son evidencia da recombinaci\u00f3n entre estirpes e do intercambio de material xen\u00e9tico entre os n\u00facleos durante o proceso de enquistaci\u00f3n.\nAta hoxe descubr\u00edronse sete xenotipos (nomeados do A ao G). Deles, o xenotipo B \u00e9 o m\u00e1is com\u00fan. S\u00f3 os tipos A e B son infecciosos para os humanos.\nHistoria e nome da especie.\nActualmente util\u00edzanse para esta especie tres nomes: \"Giardia intestinalis\", \"Giardia lamblia\" e \"Giardia duodenalis\", o que pode levar a confusi\u00f3n, e \u00e9 resultado da complexa historia da asignacion de nome deste parasito, que fai complicada a aplicaci\u00f3n das regras de prioridade na denominaci\u00f3n. O nome \"Giardia\" v\u00e9n do cient\u00edfico Alfred Mathieu Giard, e \"lamblia\" v\u00e9n do cient\u00edfico Vilem Du\u0161an Lambl. Esta historia pode resumirse as\u00ed:\nCo\u00f1\u00e9cense casos antigos de epidemias de disenter\u00eda posiblemente causados por \"Giardia\", como a que afectou aos cruzados en Palestina nos s\u00e9culos XII e XIII. Hai casos modernos, como os dep\u00f3sitos de auga contaminados por \"Giardia\" en Noruega (Bergen, 2004, e Oslo, 2007) ou en Sidney, Australia en 1998."}
{"id": "174838", "revid": "27155", "url": "https://gl.wikipedia.org/wiki?curid=174838", "title": "Organismo aerobio", "text": "Un organismo aerobio ou aerobio \u00e9 un organismo que necesita ox\u00edxeno para sobrevivir, xa que o utiliza como aceptor de electr\u00f3ns no seu metabolismo enerx\u00e9tico. A diferenza deles, os organismos anaerobios son os que non requiren ox\u00edxeno para crecer, e alg\u00fans deles mesmo se ven prexudicados ou morren en presenza de ox\u00edxeno. Todos os aerobios poden vivir en ambientes con ox\u00edxeno, xa que poder\u00e1n obter enerx\u00eda e est\u00e1n protexidos encimaticamente dos efectos nocivos oxidantes de derivados do ox\u00edxeno que se poden formar, pero alg\u00fans anaerobios aerotolerantes tam\u00e9n poden vivir en presenza de ox\u00edxeno a\u00ednda que non o usen. A capacidade de realizar a respiraci\u00f3n aerobia ten grandes vantaxes para os aerobios, xa que \u00e9 un proceso metab\u00f3lico con maior rendemento enerx\u00e9tico que procesos anaerobios como a respiraci\u00f3n anaerobia ou a fermentaci\u00f3n. En xullo de 2020, bi\u00f3logos mari\u00f1os informaron que se atoparon microorganismos (principalmente) aerobios en \"animaci\u00f3n case suspendida\" en sedimentos pobres en materia org\u00e1nica, que ti\u00f1an ata 101,5 mill\u00f3ns de anos de antig\u00fcidade, a 76\u00a0m de profundidade baixo o fondo do mar no Xiro do Pac\u00edfico Sur (\"a zona con menos vida do oc\u00e9ano\"), os cales poder\u00edan ser os seres vivos de vida m\u00e1is longa nunca atopados.\nTipos.\nOs seres que poden utilizar o ox\u00edxeno para vivir son:\nAdemais destes, os anaerobios aerotolerantes non usan o ox\u00edxeno, mais tampouco sofren danos en presenza de dito gas.\nCando un organismo pode sobrevivir tanto en ambientes con ox\u00edxeno coma sen el, o efecto Pasteur pode servir para distinguir os anaerobios facultativos dos aerotolerantes. Se o organismo est\u00e1 nun ambiente anaerobio e est\u00e1 utilizando a fermentaci\u00f3n para obter enerx\u00eda, a adici\u00f3n de ox\u00edxeno fai que os anaerobios facultativos suspendan a fermentaci\u00f3n que estaban realizando e empecen a usar a respiraci\u00f3n celular, na cal consomen o ox\u00edxeno e \u00e9 m\u00e1is produtiva enerxeticamente. Por tanto, o organismos facultativos poden crecer tanto en ambientes oxixenados coma carentes de ox\u00edxeno.\nGlicosa.\nUn bo exemplo \u00e9 a oxidaci\u00f3n do monosac\u00e1rido glicosa na respiraci\u00f3n aerobia:\nonde a glicosa libera a enerx\u00eda qu\u00edmica almacenada no enlace dobre do ox\u00edxeno.\nEsta ecuaci\u00f3n \u00e9 un resumo global do que ocorre en tres rutas bioqu\u00edmicas: glic\u00f3lise, ciclo de Krebs e fosforilaci\u00f3n oxidativa.\nAdaptaci\u00f3n \u00e1 presenza de ox\u00edxeno.\nCando a evoluci\u00f3n biol\u00f3xica alcanzou a fotos\u00edntese oxix\u00e9nica, por medio da cal se libera ox\u00edxeno ao ambiente, os seres vivos presentes adaptaron o seu metabolismo para aproveitar a enerx\u00eda da glicosa por oxidaci\u00f3n, que \u00e9 m\u00e1is eficiente que a s\u00faa utilizaci\u00f3n anaerobia ou fermentaci\u00f3n.\nA teor\u00eda da endosimbiose prop\u00f3n que o antepasado com\u00fan dos organismos eucariontes (dotados de c\u00e9lulas nucleadas) desenvolveu a capacidade de realizar o metabolismo aerobio por medio da integraci\u00f3n dunha bacteria aerobia como org\u00e1nulo permanente, que ser\u00eda a mitocondria."}
{"id": "174840", "revid": "109216", "url": "https://gl.wikipedia.org/wiki?curid=174840", "title": "DVD-Audio", "text": "DVD-Audio (tam\u00e9n chamado DVD-A) \u00e9 un formato de disco de son para gravaci\u00f3n de son en alta definici\u00f3n. DVD-A non foi creado para gravar v\u00eddeo, e non debe confundirse cun DVD con m\u00fasica. Os primeiros discos sa\u00edron ao mercado no 2000, para combater con Super Audio CD (SACD), que \u00e9 outro formato para gravaci\u00f3n de son en alta definici\u00f3n, mais ning\u00fan dos dous tiveron moita fortuna.\nFoi desenvolto por Pioneer e Matsushita, en colaboraci\u00f3n doutras empresas.\nO DVD-A pertence \u00e1 familia do DVD (aparecido en 1997), que incl\u00fae tam\u00e9n o DVD-V\u00eddeo (DVD), o DVD-ROM, o DVD-R e o DVD-RAM.\nO DVD-A utiliza a modulaci\u00f3n por impulsos codificados (PCM) para codificar o son (de forma dixital). Admite 6 frecuencias de mostraxe: \nA resposta en frecuencia do DVD-A depende da frecuencia de mostraxe empregada, tal e como demostra o Teorema de Nyquist-Shannon. Non obstante, na pr\u00e1ctica, os reprodutores aplican un filtro pasabaixo que aten\u00faa progresivamente o sinal a partir dos 20\u00a0kHz, o l\u00edmite de audici\u00f3n humana. Na pr\u00e1ctica o ancho de banda \u00fatil (audible) \u00e9 o mesmo que o do CD-Audio (que ten unha frecuencia cr\u00edtica de 22,05\u00a0kHz, a\u00ednda que tam\u00e9n se encontra filtrado desde os 20\u00a0kHz). En ning\u00fan caso pode ser comparado por este motivo (a frecuencia de mostraxe) co outro formato co que compite en alta definici\u00f3n de son, o SACD, dado que a tecnolox\u00eda empregada \u00e9 outra: DSD con .\nO rango din\u00e1mico te\u00f3rico que pode admitir o DVD-A cunha cuantificaci\u00f3n de 24 bits \u00e9 duns 146,24\u00a0dB, mais na pr\u00e1ctica \u00e9 dif\u00edcil que un conversor exceda unha relaci\u00f3n sinal-ru\u00eddo de 120\u00a0dB. Supera os 98,09\u00a0dB te\u00f3ricos do CD e igu\u00e1lase na pr\u00e1ctica co SACD s\u00f3 na banda audible (ata 20\u00a0kHz), dado que a relaci\u00f3n sinal-ru\u00eddo do SACD non \u00e9 constante respecto da frecuencia, con 120\u00a0dB tam\u00e9n. En todo caso, a mellora audible, excepto polo potencial multicanle, \u00e9 moi discutible respecto do CD-Audio e comprobouse inexistente respecto do SACD.\nEspecificaci\u00f3ns.\nDVD-A pode ser almacenado en diferentes combinaci\u00f3ns:\nVe\u00f1en determinadas pola resoluci\u00f3n da cuantificaci\u00f3n linear do DVD-A, que pode ser de 16, 20 ou 24 bits e permite at\u00e9 6 canles de son. Os reprodutores DVD-A utilizan a t\u00e9cnica SMART (System Managed Audio Resource Technique) para pasar da reproduci\u00f3n de son multicanle a unha reproduci\u00f3n est\u00e9reo.\nUn DVD-A (de di\u00e1metro id\u00e9ntico ao CD e ao DVD e de aspecto similar) pode ofrecer at\u00e9 622 minutos de m\u00fasica. Esa \u00e9 a s\u00faa principal vantaxe con respecto ao SACD (74 minutos x capa, m\u00e1ximo 222 minutos nos SACD h\u00edbridos) e CD (74 minutos).\nPara manter a compatibilidade cos lectores CD convencionais, o DVD-A utiliza discos de dobre capa.\nUn DVD-A poder\u00e1 ser lido por un reprodutor de CD e, por ende, por un reprodutor DVD universal; mais, un DVD-A non \u00e9 soportado actualmente (2005) polos lectores DVD-V\u00eddeo, pois os sistemas de compresi\u00f3n que utilizan non son compatibles.\nO DVD-A usa como c\u00f3digo canle o MLP (Meridian Lossless Packing) que \u00e9 un tipo de compresi\u00f3n sen perdas, \u00e9 dicir, reduce a densidade de datos sen desprezar ningunha informaci\u00f3n. Esta compresi\u00f3n sen perdas conv\u00e9rteo nun formato de alta fidelidade para son.\nPara evitar a pirater\u00eda, os DVD-A incl\u00faen unha \u201cmarca de auga\u201d na s\u00faa trama de datos.\nOs discos DVD-Audio V son uns discos similares aos DVD-A (DVD-Audio), pero que conte\u00f1en ademais obxectos de v\u00eddeo (videoclips, entrevistas etc). O son do DVD-Audio V xa non est\u00e1 codificado con MLP, sen\u00f3n que utilizan o c\u00f3dec AC-3. Estes discos reprod\u00facense nun lector universal ou de son, pero, para ver a informaci\u00f3n de v\u00eddeo, hai que reproducilo nun DVD-V\u00eddeo."}
{"id": "174842", "revid": "5132", "url": "https://gl.wikipedia.org/wiki?curid=174842", "title": "Taegeukgi", "text": ""}
{"id": "174843", "revid": "5132", "url": "https://gl.wikipedia.org/wiki?curid=174843", "title": "Taegukgi", "text": ""}
{"id": "174844", "revid": "5132", "url": "https://gl.wikipedia.org/wiki?curid=174844", "title": "Bandeira da Rep\u00fablica de Corea", "text": ""}
{"id": "174845", "revid": "5863", "url": "https://gl.wikipedia.org/wiki?curid=174845", "title": "Giorgos Seferis", "text": "Ge\u00f3rgios Stylianou Seferiadis, co\u00f1ecido como Giorgos Seferis (en grego: \u0393\u03b9\u03ce\u03c1\u03b3\u03bf\u03c2 \u03a3\u03b5\u03c6\u03ad\u03c1\u03b7\u03c2), nado en Esmirna o 13 de marzo de 1900 e finado en Atenas o 20 de setembro de 1971, foi un escritor grego ga\u00f1ador do Premio Nobel de Literatura en 1963.\nTraxectoria.\nEn 1931 deuse a co\u00f1ecer cun libro de poemas \"Strofi\", influ\u00eddo polo simbolismo e o hermetismo. Foi c\u00f3nsul de Londres e publicou \"Mithist\u00f3rima\" (1935), \"Diario de abordo\" (I-II e o III, dedicado \u00e1 illa de Chipre) e, postumamente, \"Diario\" (1975-1978).\nObra.\nEscribiu en dimotik\u00ed glosa -a lingua do pobo-, lingua grega que seguiu a s\u00faa evoluci\u00f3n e que presentaba modificaci\u00f3ns notables respecto da lingua oficial, imposta polo Estado, chamada kazar\u00e9vusa. Intentou combinar as s\u00faas propias experiencias coa historia e a mitolox\u00eda. Unha das s\u00faas principais fontes de inspiraci\u00f3n foi a Odisea de Homero, en particular, para mostrar como a personalidade humana non cambiou a trav\u00e9s dos s\u00e9culos."}
{"id": "174847", "revid": "13097", "url": "https://gl.wikipedia.org/wiki?curid=174847", "title": "Axencia Italiana do Espazo", "text": ""}
{"id": "174848", "revid": "5132", "url": "https://gl.wikipedia.org/wiki?curid=174848", "title": "Bandeira da URSS", "text": ""}
{"id": "174849", "revid": "6939", "url": "https://gl.wikipedia.org/wiki?curid=174849", "title": "Axencia Espacial do Canad\u00e1", "text": ""}
{"id": "174858", "revid": "1888", "url": "https://gl.wikipedia.org/wiki?curid=174858", "title": "La Aurora del Mi\u00f1o", "text": "La Aurora del Mi\u00f1o foi un peri\u00f3dico semanal editado en Lugo en 1857.\nHistoria e caracter\u00edsticas.\nSubtitulado \"Peri\u00f3dico de intereses morales y materiales\", o primeiro n\u00famero apareceu o 15 de maio de 1857. Fundado por Manuel Soto Freire, o seu director foi Teolindo Mar\u00eda Romero ata o 2 de xu\u00f1o e a partir desa data Dimas Corral Rebell\u00f3n que dimitiu a finais de xullo, e ti\u00f1a como redactores a Antonio Castro Mart\u00ednez e aos directores. Colaboraron nel Jos\u00e9 Mar\u00eda Castro Bola\u00f1o, Jos\u00e9 L\u00f3pez de la Vega, Luciano S\u00e1nchez Gil, Jos\u00e9 Rodr\u00edguez e Rom\u00e1n Garc\u00eda Blanes. Inclu\u00eda poemas, artigos cient\u00edficos, correspondencia, cr\u00f3nicas, un bolet\u00edn relixioso e variedades. Desapareceu o 24 de novembro de 1857 co n\u00famero 32."}
{"id": "174859", "revid": "5618", "url": "https://gl.wikipedia.org/wiki?curid=174859", "title": "DLR", "text": ""}
{"id": "174861", "revid": "1131", "url": "https://gl.wikipedia.org/wiki?curid=174861", "title": "Cuvier", "text": "Cuvier pode referirse a:\nZoolox\u00eda.\nVarios animais levan o nome do zo\u00f3logo Fr\u00e9d\u00e9ric Cuvier:"}
{"id": "174862", "revid": "23204", "url": "https://gl.wikipedia.org/wiki?curid=174862", "title": "Montb\u00e9liard", "text": "Montb\u00e9liard \u00e9 un concello franc\u00e9s (\"commune\") que forma parte da metr\u00f3pole Rhin-R\u00f3dano. Est\u00e1 situado no departamento de Doubs, na rexi\u00f3n do Franco-Condado.\nO antigo nome xerm\u00e1nico de Montb\u00e9liard foi \"M\u00f6mpelgard\". De 1042 a 1793, a cidade formou parte do Sacro Imperio Romano Xerm\u00e1nico e formou o n\u00facleo do condado de Montb\u00e9liard, e despois do principado de Montb\u00e9liard (\"Grafschaft M\u00f6mpelgard\") fundado polo emperador Conrado II o S\u00e1lico. No s\u00e9culo XVI, Montb\u00e9liard adh\u00edrese \u00e1 Reforma protestante ao exemplo da Rep\u00fablica de Mulhouse e das cidades su\u00edzas.\nO principado foi anexionado por Francia nos tempos da Revoluci\u00f3n francesa, en 1793. Montb\u00e9liard cambiou ent\u00f3n varias veces de departamento. A cidade formou parte, en principio, do Haute-Sa\u00f4ne, e despois, en 1797, do departamento do Mont-Terrible antes de volver a Alsacia en 1800 pola s\u00faa integraci\u00f3n no departamento do Haut-Rhin. As perdas territoriais de 1815 levaron \u00e1 s\u00faa integraci\u00f3n definitiva no departamento de Doubs en 1816.\nMontb\u00e9liard \u00e9 o centro dunha aglomeraci\u00f3n de 119.059 habitantes e forma con Belfort a m\u00e1is grande \u00e1rea urbana da rexi\u00f3n, con 285.026 habitantes."}
{"id": "174866", "revid": "55340", "url": "https://gl.wikipedia.org/wiki?curid=174866", "title": "Rublo de Transnistria", "text": "O rublo \u00e9 a moeda oficial de Transnistria. Div\u00eddese en 100 kopeks. Dado que Transnistria \u00e9 un estado non reco\u00f1ecido internacionalmente, a s\u00faa moeda non ten c\u00f3digo ISO 4217. Por\u00e9n, de xeito non oficial, algunhas organizaci\u00f3ns empregan PRB como ISO 4217.\nAnteriormente, os habitantes de Transnistria chamaban \u00e1 s\u00faa moeda \"suvoriki\" (\u0441\u0443\u0432\u043e\u0440\u0438\u043a\u0438), xa que en t\u00f3dolos rublos dos anos 1993 - 94 estaba representado Aleksandr Suv\u00f3rov.\nHistoria.\nO proceso de transici\u00f3n cara a s\u00faa propia moeda foi moi complicado. Ao principio como moeda legal empreg\u00e1banse os billetes da Uni\u00f3n Sovi\u00e9tica e a Federaci\u00f3n Rusa dos anos 1961 a 1992 cun selo especial en forma dun retrato de Aleksandr Suv\u00f3rov.\nO 17 de agosto de 1994 foron introducidos na circulaci\u00f3n os primeiros rublos de Transnistria.\nO 18 de novembro do 2005, na cidade de Tir\u00e1spol foi inaugurada a Casa de Moeda de Transnistria. Ata daquela as moedas e billetes cu\u00f1\u00e1banse e imprim\u00edanse no estranxeiro.\nO primeiro rublo (1994).\nO Trans-Dniester Republican Bank (Banco Republicano de Transnistria, \u041f\u0440\u0438\u0434\u043d\u0435\u0441\u0442\u0440\u043e\u0432\u0441\u043a\u0438\u0439 \u0420\u0435\u0441\u043f\u0443\u0431\u043b\u0438\u043a\u0430\u043d\u0441\u043a\u0438\u0439 \u0411\u0430\u043d\u043a, Pridniestrovski Respublikanski Bank) introduciu o primeiro rublo en 1994. Esta moeda consist\u00eda en antigos billetes sovi\u00e9ticos e rusos datados entre 1961 e 1992 cun selo especial adherido. Estes billetes foron substitu\u00eddos por billetes rusos \u00e1 par.\nO segundo rublo (1994-2000).\nAo principio substitu\u00edronse os primeiros rublos de 1994 cunha taxa de troco de 1 novo rublo = 1.000 rublos antigos. A moeda comp\u00fa\u00f1ase nada m\u00e1is que de billetes debido \u00e1 alta inflaci\u00f3n, facendo que fora preciso estampar denominaci\u00f3ns maiores nas denominaci\u00f3ns en curso. A\u00ednda que se imprimiron en 1994, alg\u00fans billetes (de 50 a 5.000 rublos) imprim\u00edronse en 1993.\nO terceiro rublo (a partir de 2000).\nNo 2000 introduciuse un novo rublo cunha taxa de troco de 1 novo rublo = 1.000.000 rublos antigos. Esta moeda xa inclu\u00eda, tanto pezas met\u00e1licas como billetes.\nMoedas.\nAs moedas cu\u00f1adas son de denominaci\u00f3ns de 1, 5, 10, 25 e 50 kopeks. A moeda dun kopek deixou de circular o 1 de xaneiro do 2009."}
{"id": "174868", "revid": "65337", "url": "https://gl.wikipedia.org/wiki?curid=174868", "title": "Agnusd\u00e9i", "text": "O agnusd\u00e9i (do lat\u00edn Agnus Dei, \"Cordeiro de Deus\") era o nome que se lle daba a unha moeda castel\u00e1 de bill\u00f3n con mestura de prata que fixo labrar o rei Xo\u00e1n I de Castela (1379-1390).\nTi\u00f1a no anverso a inicial do nome do pr\u00edncipe e a lenda \"Agnus Dei Qui Tolis\" e no reverso o cordeiro de San Xo\u00e1n o Bautista e a lenda \"Pecata Mundi miser\". Val\u00eda un marabed\u00ed, \u00e9 dicir, nove di\u00f1eiros, a\u00ednda cando non pesaba sen\u00f3n tres. Mais o seu valor baixouse en 1837 a seis di\u00f1eiros. A lei e o peso dela variaron segundo os tempos compo\u00f1endo xa un real de prata, xa cinco destas moedas, xa dez, xa dezasete."}
{"id": "174869", "revid": "22795", "url": "https://gl.wikipedia.org/wiki?curid=174869", "title": "Ciencia da creaci\u00f3n", "text": ""}
{"id": "174875", "revid": "5863", "url": "https://gl.wikipedia.org/wiki?curid=174875", "title": "Auga pesada", "text": "Denom\u00ednase auga pesada a unha mol\u00e9cula de composici\u00f3n qu\u00edmica equivalente \u00e1 auga, na que os \u00e1tomos de hidr\u00f3xeno son substitu\u00eddos por deuterio, un is\u00f3topo pesado do hidr\u00f3xeno.\nA f\u00f3rmula qu\u00edmica da auga deuterada, \u00f3xido de deuterio ou auga pesada \u00e9: D2O ou 2H2O. A f\u00f3rmula qu\u00edmica da auga triciada, auga de tricio ou auga superpesada \u00e9: T2O ou 3H2O. Esta forma \u00e9 radioactiva. Ademais hai outras variedades isot\u00f3picas coma a auga semipesada con f\u00f3rmula qu\u00edmica HDO, DHO ou 1H2HO, e unha forma sen nome que corresponde a unha auga \"semisuperpesada\", \u00e1s veces chamada auga tritiada, con f\u00f3rmula qu\u00edmica HTO, THO ou 1H3HO. Esta forma tam\u00e9n \u00e9 radioactiva. Tam\u00e9n \u00e9 de suma utilidade para detectores de neutrinos coma o \"kamiokande\".\nPropiedades.\nA diferenza nos elemento do n\u00facleo modifica algunhas das s\u00faas propiedades f\u00edsicas, tales como a densidade ou o punto de vaporizaci\u00f3n. A auga pesada at\u00f3pase presente, en pequenas cantidades, mesturada coa auga normal, e pode ser separada desta por destilaci\u00f3n fraccionada. Tam\u00e9n se pode separar por absorci\u00f3n con amon\u00edaco que conte\u00f1a deuterio.\nModerador na fisi\u00f3n nuclear.\nA principal aplicaci\u00f3n tecnol\u00f3xica da auga pesada foi de moderador nos procesos de fisi\u00f3n nuclear, polo que se converteu nunha substancia estrat\u00e9xica durante o desenvolvemento dos primeiros reactores nucleares.\nDurante a segunda Guerra Mundial, os aliados emprenderon un conxunto de acci\u00f3ns directas para impedir o acceso dos nazis \u00e1 auga pesada (\"Batalla da auga pesada\"). Hoxe perdeu parte da s\u00faa importancia, \u00f3 utilizarse tam\u00e9n como moderadores nas centrais nucleares outros materiais coma a auga normal ou o grafito.\nConsideraci\u00f3n m\u00e9dicas.\nA auga pesada non est\u00e1 considerada como t\u00f3xica. Por\u00e9n, algunhas reacci\u00f3n metab\u00f3licas precisan de auga cl\u00e1sica, \u00e9 por isto que o consumo exclusivo de auga pesada pode ser considerado como perigoso para a sa\u00fade.\nO principal efecto so seu consumo \u00e9 reducir o n\u00famero de mitoses, causando a progresiva degradaci\u00f3n dos tecidos que precisan dunha r\u00e1pida rexeneraci\u00f3n. Despois de varios d\u00edas da inxesta de auga pesada unicamente, os flu\u00eddos corporais conte\u00f1en \u00f3 redor do 50% de auga pesada. Neste intre os s\u00edntomas comezan a aparecer, pola reduci\u00f3n das divisi\u00f3ns celulares, principalmente nas c\u00e9lulas con renovamento r\u00e1pido, como poden ser os cabelos ou as paredes do est\u00f3mago."}
{"id": "174880", "revid": "22570", "url": "https://gl.wikipedia.org/wiki?curid=174880", "title": "Amadeo Cobas", "text": "Amadeo L\u00f3pez Cobas, nado en Noia o 28 de xullo de 1966, \u00e9 un escritor galego.\nTraxectoria.\nReside en Zaragoza desde hai alg\u00fans anos. Cursou estudos de Dereito na Universidade de Santiago de Compostela. \u00c9 colaborador dos suplementos de cr\u00edtica literaria dos xornais \"Heraldo de Arag\u00f3n\" (\"Artes y Letras\") e \"Diario de Teruel\" (\"El Parnaso\"). \u00c9 tam\u00e9n responsable da Secci\u00f3n de Cultura do Centro Galego de Zaragoza."}
{"id": "174881", "revid": "98629", "url": "https://gl.wikipedia.org/wiki?curid=174881", "title": "Bandeira do L\u00edbano", "text": "A bandeira do L\u00edbano (en \u00e1rabe: \u0639\u0644\u0645 \u0644\u0628\u0646\u0627\u0646\u200e) est\u00e1 formada por dous franxas horizontais vermellas envolvendo a outra branca. A franxa branca \u00e9 o dobre de grande que cada unha das vermellas (proporci\u00f3n 1:2:1), o que se co\u00f1ece en vexilolox\u00eda como a \"franxa espa\u00f1ola\". O cedro verde situado no medio toca cada unha das d\u00faas franxas vermellas e a s\u00faa anchura \u00e9 un terzo do longo total da bandeira. Foi adoptada o 7 de decembro de 1943.\nDescrici\u00f3n.\nO texto completo do artigo 5 da Constituci\u00f3n libanesa di:\nA proporci\u00f3n non se menciona na constituci\u00f3n, pero \u00e9 de 2:3. O seu significado non \u00e9 claro, pero o branco \u00e9 a cor dos iemenitas e maronitas, en tanto que o vermello \u00e9 o dos kaisitas. Esta bandeira \u00e9 nacional e de Estado, en terra e en mar, e ten tam\u00e9n outros usos con algunhas variaci\u00f3ns:\nA forza a\u00e9rea utiliza un emblema vermello cun tri\u00e1ngulo branco co tres lados iguais, dentro do cal hai un disco verde.\nHistoria.\nDende o s\u00e9culo XVII, os cristi\u00e1ns maronitas do L\u00edbano utilizaron o cedro como emblema das s\u00faas bandeiras brancas. A primeira informaci\u00f3n certa do seu uso foi en outubro de 1848. A ef\u00e9mera rep\u00fablica de Kisrawan, proclamada o 1858, empregou esta bandeira. Na primeira guerra mundial os soldados libaneses (dentro o ex\u00e9rcito otom\u00e1n) utilizaron unha bandeira consistente nunha cruz de Santo Andr\u00e9 vermella sobre fondo branco, e o cedro verde escuro encima, pero trat\u00e1base dunha bandeira militar e non nacional.\nO 1918 os libaneses izaron a bandeira branca con cedro verde na parte inferior segundo o dese\u00f1o do escritor emigrado Shukri al-Juri e de Naum Labaki, preparada antes da revolta libanesa de 1918, que precedeu \u00e1 ocupaci\u00f3n francesa. Esta bandeira us\u00e1base desde 1919 baixo a autoridade do Mejlis ou Consello administrativo. Ocupada a rexi\u00f3n polos franceses en 1919, o tratado Sikes-Picot de 1916 entre Francia e Gran Breta\u00f1a entrou en vigor, quedando o L\u00edbano integrado no Mandato de Siria (tras a Conferencia de San Remo, en abril de 1920). Ao estalar a loita contra o rei de Siria, reino do cal nominalmente o L\u00edbano formaba parte, o Gran L\u00edbano declarouse independente baixo mandato franc\u00e9s. O xeneral Gourad declarou posesi\u00f3n francesa os distritos da Beeka, Hasbaia, Baalbeck e Rashaia o 3 de agosto de 1920, os cales tradicionalmente formaban parte de Siria, consider\u00e1ndoos a base do Gran L\u00edbano, o cal foi proclamado en Beirut o 1 de setembro de 1920 coas fronteiras que conserva o L\u00edbano actual.\nA partir deste ano 1920, empezouse a usar a mesma bandeira branca con cedro pero coa francesa na esquina esquerda, e o cedro desprazado \u00e1 parte baixa, e tam\u00e9n a bandeira nacional francesa pero co cedro verde na parte inferior da banda branca. A primeira bandeira do L\u00edbano xurdiu definitivamente en 1921, e foi a bandeira francesa co cedro no centro. Foi proposta en 1919 ao presidente Poincar\u00e9 polo pol\u00edtico Naum Moukarzel, l\u00edder do Movemento polo Renacemento Liban\u00e9s. O Gran L\u00edbano constitu\u00edu un dos mandatos franceses, e desde 1922 foi administrado conxuntamente cos outros mandatos de Siria (entidade Siria-Gran L\u00edbano), pero desde 1924 obtivo administraci\u00f3n separada.\nUnha nova constituci\u00f3n o 23 de maio de 1926 estableceu a rep\u00fablica aut\u00f3noma libanesa baixo mandato franc\u00e9s, pero non se produciu ning\u00fan cambio na bandeira. O artigo 5 da constituci\u00f3n dic\u00eda: \"A bandeira libanesa \u00e9 azul, branca e vermella, co cedro na parte branca\", isto \u00e9, a bandeira francesa cun cedro no centro. O 26 de novembro de 1941 o xeneral Catroux, en nome do xeneral De Gaulle, e apoiado por tropas brit\u00e1nicas, proclamou a independencia e a soberan\u00eda do L\u00edbano. O xeneral Dentz, Alto Comisario designado por Vichy, entregoulle o poder. No entanto, a independencia non foi realmente efectiva at\u00e9 1945, cando as tropas aliadas deixaron o pa\u00eds. Como non era adecuado o uso da bandeira francesa, volveuse a empregar a bandeira branca co cedro.\nO 11 de novembro de 1943 produc\u00edronse manifestaci\u00f3ns contra a detenci\u00f3n do presidente Bechara Khalil al-Khoury e alg\u00fans ministros, efectuados polo Alto Comisario franc\u00e9s ao derrogar o parlamento, a instancias do presidente, os artigos da constituci\u00f3n que habilitaban a tutela de Francia sobre o L\u00edbano. Sete deputados entraron no parlamento e decidiron establecer unha nova bandeira nacional que seguramente dese\u00f1ou Henri Pharaon. Estableceuse un goberno provisional en Bechamun que aceptou a bandeira, pero crese que a dividiu en tres franxas horizontais iguais co cedro verde na banda branca (\"coa bandeira libanesa\" dentro da banda branca). O dese\u00f1o dos parlamentarios realizouno Saade Munla no Parlamento e foi levado a Bechamun por membros do partido Kataeb e do Najjad (Renacemento), o 19 de novembro de 1943, sendo izada a bandeira o domingo 21 de novembro de 1943. O debuxo do dese\u00f1o parlamentario mostra unha bandeira en franxas 1:2:1 pero co cedro moito menos natural. O artigo 5 da Constituci\u00f3n foi cambiado: \"A bandeira libanesa \u00e9 vermella, branca e vermella en franxas horizontais co cedro verde ao centro da franxa branca\". O d\u00eda 21 de novembro foi establecido como d\u00eda da bandeira nacional en 1979.\nO 22 de novembro de 1943, o xeneral Catroux, que retornara ao L\u00edbano para terminar cos disturbios, libera aos gobernantes e restit\u00faeos nos seus cargos, polo que se considera tal data como o d\u00eda da Independencia. A nova bandeira se oficializa o 7 de decembro de 1943. O 27 de decembro a Francia de De Gaulle reco\u00f1eceu \u00e1 Rep\u00fablica e acordou a evacuaci\u00f3n a partir de 1944. O inicio da evacuaci\u00f3n alargouse at\u00e9 1945 e non se completou at\u00e9 o decembro de 1946."}
{"id": "174883", "revid": "55340", "url": "https://gl.wikipedia.org/wiki?curid=174883", "title": "Rublo", "text": "O termo rublo fai referencia a varias moedas de distintos pa\u00edses da Europa do Leste. Actualmente hai tres pa\u00edses que empregan o rublo como moeda oficial: Rusia, Belar\u00fas e Trasnistria, se ben este \u00faltimo \u00e9 un Estado non reco\u00f1ecido e polo tanto o seu rublo carece de c\u00f3digo ISO 4217 e non \u00e9 unha moeda reco\u00f1ecida internacionalmente.\nEtimolox\u00eda.\nUnha das teor\u00edas sobre o nome desta moeda \u00e9 a que di que o termo rublo v\u00e9n da palabra rusa \"rubl\", derivado de \"rubitj\", que significa cortar, xa que o antigo rublo era un anaco cortado dunha barra de prata. Segundo esta teor\u00eda, o primeiro rublo aparecido en Rusia foi un fragmento de prata cun peso de 200 gramos que se puxo en circulaci\u00f3n no s\u00e9culo XIII en N\u00f3vgorod que se presentaba en distintas formas e se cortaba para consegu\u00edr pezas m\u00e1is pequenas que finalmente se converter\u00edan en pezas acu\u00f1adas. I.K. Kondratiev no libro \"Antig\u00fcidade de Moscova de pelo gris\" escribiu:"}
{"id": "174884", "revid": "47401", "url": "https://gl.wikipedia.org/wiki?curid=174884", "title": "Eduardo Sanjurjo de Carricarte", "text": "Eduardo Sanjurjo de Carricarte, nado na Coru\u00f1a o 16 de decembro de 1911 e finado o 14 de febreiro de 1966, foi un avogado e alcalde da cidade da Coru\u00f1a.\nTraxectoria.\nEstudou dereito en Valladolid e despois da guerra civil traballou cos alcaldes da Coru\u00f1a Fernando \u00c1lvarez de Sotomayor e Jos\u00e9 P\u00e9rez-Ard\u00e1.\nAccedeu \u00e1 alcald\u00eda o 13 de agosto de 1963 e cesou o 20 de decembro de 1965. Durante o seu mandato a cidade tivo unha \u00e9poca de grande expansi\u00f3n e grazas \u00e1 s\u00faa iniciativa o 3 de xullo de 1964 constitu\u00eduse o Instituto Jos\u00e9 Cornide. Foi procurador en Cortes (1961-1964).\nFaleceu dous meses despois de deixar a alcald\u00eda e o concello deulle o seu nome a unha r\u00faa e a un colexio no barrio de Monte Alto. En 2010 a Comisi\u00f3n pola Recuperaci\u00f3n da Memoria Hist\u00f3rica da Coru\u00f1a denunciou que estas honras deb\u00edan ser retiradas conforme \u00e1 Lei de memoria hist\u00f3rica. En 2022, o colexio Sanjurjo de Carricarte pasou a denominarse Torre de H\u00e9rcules.\nHonras.\nFoille concedida a Gran Cruz de la Orden del M\u00e9rito Militar, con distintivo branco en 1964"}
{"id": "174885", "revid": "865", "url": "https://gl.wikipedia.org/wiki?curid=174885", "title": "Fishbone", "text": "Fishbone \u00e9 unha banda estadounidense de rock alternativo formada nos \u00c1nxeles no ano 1979. O grupo toca unha fusi\u00f3n de ska, punk rock, funk e outros estilos musicais.\nFishbone est\u00e1 formado por John Norwood Fisher (baixo, voces), o seu irm\u00e1n Phillip \"Fish\" Fisher (bater\u00eda), Angelo Moore (voces, saxof\u00f3ns e theremin), Kendall Jones (guitarra), \"Dirty\" Walter A. Kibby II (voces, trompeta) e Christopher Dowd (teclados, tromb\u00f3n, voces)."}
{"id": "174886", "revid": "23204", "url": "https://gl.wikipedia.org/wiki?curid=174886", "title": "Velvet Revolver", "text": "Velvet Revolver \u00e9 un supergrupo estadounidense de hard rock procedente de Rancho Santa Margarita (California) e formado no ano 2002. Est\u00e1 composto polos antigos membros de Guns N' Roses Slash, Duff McKagan e Matt Sorum, xunto con Dave Kushner, antigo compo\u00f1ente de Wasted Youth. O vocalista de Stone Temple Pilots Scott Weiland foi o cantante de Velvet Revolver dende a s\u00faa formaci\u00f3n ata o ano 2008. No ano 2004 o grupo acadou \u00e9xito comercial coa s\u00faa estrea \"Contraband\". A pesar das boas recensi\u00f3ns, alg\u00fans cr\u00edticos describiron inicialmente a Velvet Revolver como unha combinaci\u00f3n entre Stone Temple Pilots e Guns N' Roses, critic\u00e1ndoos por unha \"desconexi\u00f3n\" entre Weiland e o resto da banda.\nO grupo editou \"Libertad\" no ano 2007, iniciando unha xira con Alice in Chains. No mes de abril de 2008 Weiland deixou Velvet Revolver e reuniuse con Stone Temple Pilots. A banda entrou ent\u00f3n en hiato indefinido. No mes de novembro dese ano foi liberada do seu selo RCA Records a petici\u00f3n s\u00faa, para poder elixir con liberdade os seus pasos despois da marcha de Weiland.\nA edici\u00f3n do \u00e1lbum de estrea en solitario de Slash e o ingreso de Duff McKagan en Jane's Addiction puxo o futuro de Velvet Revolver en d\u00fabida. Por\u00e9n, McKagan deixou Jane's Addiction poucos meses despois de unirse. A pesar de estar en hiato, Velvet Revolver compuxo novos temas e planea facer unha audici\u00f3n para atopar vocalista e reunirse novamente en 2011."}
{"id": "174887", "revid": "865", "url": "https://gl.wikipedia.org/wiki?curid=174887", "title": "The Murder City Devils", "text": "The Murder City Devils \u00e9 unha banda de garage punk estadounidense procedente de Seattle, Washington formada en 1996. Est\u00e1 composta por Spencer Moody, Dann Gallucci, Derek Fudesco, Coady Willis, Nate Manny, Leslie Hardy e Gabe Kerbrat."}
{"id": "174888", "revid": "865", "url": "https://gl.wikipedia.org/wiki?curid=174888", "title": "The Raincoats", "text": "The Raincoats \u00e9 unha banda inglesa de post-punk, formada no ano 1977 en Londres por Ana da Silva (voces, guitarra) e Gina Birch (voces, baixo) cando eran estudantes no Hornsey College of Art. O grupo separouse en 1984 pero reunir\u00edase novamente no ano 1993."}
{"id": "174889", "revid": "107056", "url": "https://gl.wikipedia.org/wiki?curid=174889", "title": "Nebula", "text": "Nebula foi unha banda estadounidense de stoner rock. Form\u00e1rona en 1997 o guitarrista Eddie Glass e o bater\u00eda Ruben Romano despois de abandonar Fu Manchu. Rob Oswald substituir\u00eda a Ruben Romano no ano 2007.\nTraxectoria.\nNebula formouse no ano 1997 estando composta inicialmente polo guitarrista e vocalista Eddie Glass e o bater\u00eda Ruben Romano. Un\u00eduselles ao baixo Mark Abshire ata que abandonou o grupo durante a gravaci\u00f3n de \"Atomic Ritual\" (2003), que foi producido polo co\u00f1ecido roqueiro de desert rock Chris Goss. Simon Moon gravar\u00eda os baixos ata que atoparon a Tom Davies como baixista definitivo. \"Atomic Ritual\" foi lanzado con eloxios da cr\u00edtica.\nO seu disco \"Apollo\" publicouse nos Estados Unidos o 21 de febreiro do 2006. A banda comezou unha xira de promoci\u00f3n, rematando cunha parte europea en maio dese ano. Durante a xira europea estivo acompa\u00f1ado polo grupo de Texas The Sword.\nA canci\u00f3n \"Giant\" apareceu na banda sonora dos videoxogos \"Tony Hawk's Pro Skater 4\" e \"NHL 2K7\", e \"So It Goes\" est\u00e1 en \"Tony Hawk's Underground 2\".\nNo mes de marzo do ano 2010, despois de que Rob Oswald deixase a banda no medio dunha xira e fose substitu\u00eddo por Adam Kriney e Jimmy Sweet, Nebula anunciou a s\u00faa disoluci\u00f3n cancelando os concertos restantes."}
{"id": "174890", "revid": "85894", "url": "https://gl.wikipedia.org/wiki?curid=174890", "title": "Silverio Cerradelo", "text": "Silverio Cerradelo G\u00f3mez, nado en Ourense en 1964, \u00e9 un escritor galego.\nTraxectoria.\nLicenciado en Veterinaria e Filolox\u00eda Galega na Universidade Aut\u00f3noma de Barcelona, ten traballado sobre todo con fauna salvaxe. Foi membro dos grupos de teatro universitario galego de Barcelona. Traballou tam\u00e9n como tradutor, como xornalista (colaboraci\u00f3ns na revista \"Integral\", en \"El Peri\u00f3dico\" de Barcelona e en \"Vieiros\") e en temas de educaci\u00f3n ambiental. Dirixiu o proxecto educativo \"Contacontos nos Pireneos e na cordilleira Cant\u00e1brica\", para a sensibilizaci\u00f3n sobre o oso pardo, patrocinado polo WWF/Adena (Fondo Mundial para a Natureza), que durou m\u00e1is de dous anos. \u00c9 impulsor do proxecto na rede \"A Chave\"."}
{"id": "174891", "revid": "98629", "url": "https://gl.wikipedia.org/wiki?curid=174891", "title": "Porno for Pyros", "text": "Porno for Pyros \u00e9 unha banda estadounidense de rock alternativo formada no ano 1992 nos \u00c1nxeles (California) tras a separaci\u00f3n de Jane's Addiction. O grupo form\u00e1rono os membros dese grupo Perry Farrell (voces) e Stephen Perkins (bater\u00eda), xunto con Peter DiStefano (guitarra) e Martyn LeNoble (baixo). O baixista Mike Watt foi membro da banda entre 1995 e 1998, e posteriormente en aparici\u00f3ns \u00fanicas nos anos 2020 e 2022.\nA banda publicou dous \u00e1lbums de estudio, \"Porno for Pyros\" (1993) e \"Good God's Urge\" (1996), antes de entrar en hiato en 1998. No ano 2009 a formaci\u00f3n orixinal reuniuse para unha \u00fanica aparici\u00f3n na festa do 50 aniversario de Perry Farrell. En 2020, a formaci\u00f3n da \u00e9poca de Watt reuniuse para o Lolla2020, un evento gratu\u00eddo emitido a trav\u00e9s de YouTube durante as corentenas globais debidas ao COVID-19. Tras a actuaci\u00f3n, membros do grupo continuaron traballando xuntos en material novo, e en 2022 Farrell e Perkins reuniron Porno for Pyros para realizar a s\u00faa primeira serie de actuaci\u00f3ns a grande escala en 24 anos, volvendo a xuntarse a s\u00faa formaci\u00f3n orixinal."}
{"id": "174893", "revid": "865", "url": "https://gl.wikipedia.org/wiki?curid=174893", "title": "The Verve", "text": "The Verve foi unha banda inglesa de rock alternativo formada en Wigan no ano 1990. Fund\u00e1rona o vocalista Richard Ashcroft, o guitarrista Nick McCabe, o baixista Simon Jones e o bater\u00eda Peter Salisbury. O guitarrista e teclista Simon Tong unir\u00edase a eles m\u00e1is tarde na s\u00faa primeira reuni\u00f3n. \nComezou facendo un son psicod\u00e9lico con influencias do shoegazing e do space rock, e a mediados dos 90 o grupo xa levaba editados varios EPs e tres \u00e1lbums. O seu \u00e9xito comercial chegou en 1997 co seu traballo \"Urban Hymns\" e o seu sinxelo \"Bitter Sweet Symphony\". Pouco despois, en abril de 1999, separ\u00e1ronse debido a conflitos internos. A formaci\u00f3n orixinal reuniuse en xu\u00f1o do ano 2007, comezando unha xira e editando o \u00e1lbum \"Forth\" en agosto de 2008. No 2009 a banda volver\u00eda a separarse."}
{"id": "174894", "revid": "1131", "url": "https://gl.wikipedia.org/wiki?curid=174894", "title": "Lu\u00eds Celeiro", "text": "Lu\u00eds Celeiro \u00c1lvarez, nado en Samos o 25 de decembro de 1955, \u00e9 un xornalista e escritor galego.\nTraxectoria.\nLicenciado en Ciencias da Informaci\u00f3n (rama de Xornalismo) pola Universidade Complutense de Madrid, \u00e9 doutor en Sociolox\u00eda e Ciencia Pol\u00edtica, pola Universidade de Santiago de Compostela.\nDesenvolveu a s\u00faa actividade como xornalista en \"A Nosa Terra\", o semanario \"Tempo Galego\", correspondente de \"Diario 16\" en Galicia, colaborador de \"La Voz de Galicia\", \"El Progreso\", \"La Regi\u00f3n\", \"El Correo Gallego\" e \"O Correo Galego\", xunto con outra serie de publicaci\u00f3ns diarias e semanais. Entre 1991 e 1996 foi xefe do Gabinete do Conselleiro, primeiro, de Relaci\u00f3ns Institucionais e, despois, de Cultura. En xu\u00f1o de 1996 retomou a s\u00faa actividade como director de Comunicaci\u00f3n da Universidade de Santiago de Compostela. No ano 1997 encarg\u00e1ronlle a direcci\u00f3n da s\u00faa publicaci\u00f3n xornal\u00edstica e, en novembro de 1999, a do diario dixital \"USC. Xornal electr\u00f3nico\", o primeiro xornal diario electr\u00f3nico das universidades do Estado Espa\u00f1ol. Actualmente \u00e9 xefe do Gabinete de Comunicaci\u00f3n e profesor Asociado na Facultade de Ciencias da Comunicaci\u00f3n nesta mesma Universidade."}
{"id": "174895", "revid": "98629", "url": "https://gl.wikipedia.org/wiki?curid=174895", "title": "Beetlejuice", "text": "Beetlejuice \u00e9 un filme dirixido por Tim Burton que se estreou en 1988. A partir do \u00e9xito do filme, realizouse unha serie de animaci\u00f3n co mesmo nome.\nSinopse.\nO filme conta a historia dunha parella de casados (interpretada por Alec Baldwin e Geena Davis) que, despois de adquirir unha fermosa casa na zona residencial da cidade, ambos sofren un accidente de coche no que morren, sen eles sospeitalo. Unha nova familia, formada pola exc\u00e9ntrica escultora Delia e o seu apoucado marido Charles, xunto coa s\u00faa filla Lidia, merca a casa e as pantasmas vense obrigados a abandonala contra o seu desexo, polo que, tras descubrir a s\u00faa nova natureza, piden axuda a Beetlejuice, un desagradable, berr\u00f3n e falcatrueiro bio exorcista. Beetlejuice \u00e9 un \u00abexorcista dos vivos\u00bb, \u00e9 dicir, axuda \u00e1s pantasmas a botar do seu fogar a calquera ser vivo que os poida anoxar."}
{"id": "174896", "revid": "56817", "url": "https://gl.wikipedia.org/wiki?curid=174896", "title": "The Delgados", "text": "The Delgados foi unha banda escocesa de indie rock procedente de Hamilton, South Lanarkshire e formada no ano 1994. O grupo estaba composto por Alun Woodward (voces, guitarra), Stewart Henderson (baixo), Paul Savage (bater\u00eda) e Emma Pollock (voces, guitarra). Separar\u00edase no ano 2005."}
{"id": "174897", "revid": "865", "url": "https://gl.wikipedia.org/wiki?curid=174897", "title": "Scream (grupo musical)", "text": "Scream \u00e9 unha banda estadounidense de hardcore punk formada en Alexandria, Virginia e asentada na actualidade en Washington, D.C.. Formouse en 1981 e estivo actica ata o ano 1990, realizando posteriormente unha xira en 1993 e un \u00fanico concerto en 1994. Nesta primeira etapa da s\u00faa carreira Scream publicou cinco \u00e1lbums de estudio.\nNo ano 2009 a banda reuniuse novamente para realizar varios concertos e en xaneiro de 2012 realizou unha xira por Europa, continuando activa dende ent\u00f3n. En setembro de 2023 o bater\u00eda Kent Stax morreu de cancro, e en novembro dese ano o grupo lanzou o \u00e1lbum \"DC Special\"."}
{"id": "174898", "revid": "89787", "url": "https://gl.wikipedia.org/wiki?curid=174898", "title": "Francisco Casti\u00f1eira", "text": "Francisco Manuel Casti\u00f1eira Romar, nado en Del\u00e9mont, Su\u00edza o 11 de maio de 1977, \u00e9 un escritor galego.\nTraxectoria.\nFillo de emigrantes de Laxe. Pasou case toda a s\u00faa vida na Coru\u00f1a, a\u00ednda que tam\u00e9n residiu en Oviedo e en Santiago de Compostela. Ten estudos de T\u00e9cnico Especialista en Laboratorio. Traballou en institutos de investigaci\u00f3n, exercendo agora a s\u00faa actividade profesional nun laboratorio xen\u00e9tico en Regensburg, Baviera, Alema\u00f1a."}
{"id": "174899", "revid": "59564", "url": "https://gl.wikipedia.org/wiki?curid=174899", "title": "Xos\u00e9 Ant\u00f3n Cascudo", "text": "Xos\u00e9 Antonio Cascudo Rodr\u00edguez, nado en Guitiriz o 16 de marzo de 1976, \u00e9 un escritor galego.\nTraxectoria.\nLicenciado en Historia da Arte pola Universidade de Santiago de Compostela e Comunicaci\u00f3n Audiovisual pola Universidade da Coru\u00f1a. M\u00e1ster en Sociedade do Co\u00f1ecemento e T\u00e9cnico Superior en Fotograf\u00eda Art\u00edstica. Realizou os cursos de doutoramento no Departamento de Filosof\u00eda moral e Antropolox\u00eda social da USC onde traballa sobre o cineasta Alexander Sokurov, figura sobre a cal organizou en maio do 2008 o seminario \"Alexander Sokurov, a voz solitaria do home\", no Centro Galego de Arte Contempor\u00e1nea.\nNo eido cinematogr\u00e1fico realiza a obra de car\u00e1cter experimental \"Lada\u00ed\u00f1a n\u00ba 1 (fendendo)\" (2008), como guionista \u00e9 autor da peza \"A realidade m\u00e1xica\" dirixida por Mar\u00eda Cordero, e supervisor de \"Vikingland\" (Xurxo Chirro, 2011). As\u00ed mesmo colaborou en labores cr\u00edticas coa Axencia Audiovisual Galega, coa revista \"Audiovisual Galego\" e co suplemento cultural \"Kalaikia\". No 2014 dirixiu o documental \"O Instante Eterno\" sobre o poeta galego Xos\u00e9 Mar\u00eda D\u00edaz Castro.\n\u00c9 tam\u00e9n poeta, mantedor do blog \"Ficcionario\", e autor do poemario \"Manual do mis\u00e1ntropo\", vencedor do 1\u00ba Premio do Certame GZ Crea e publicado por Espiral Maior no 2007. \n\u00c9 profesor na USC, departamento de Ciencias da Comunicaci\u00f3n. Tam\u00e9n \u00e9 profesor no instituto IES Xelmirez I de Imaxe e Son."}
{"id": "174901", "revid": "23204", "url": "https://gl.wikipedia.org/wiki?curid=174901", "title": "Nicolas Malebranche", "text": "Nicolas Malebranche, nado en Par\u00eds o 5 de agosto de 1638 e finado na mesma cidade o 13 de outubro de 1715, foi un fil\u00f3sofo e te\u00f3logo franc\u00e9s.\nPertenc\u00eda a unha familia distinguida e tivo sempre unha sa\u00fade moi precaria, o que o obrigou a superar sufrimentos con multitude de coidados.\nOs seus primeiros contactos coa filosof\u00eda t\u00edvoos no Coll\u00e8ge de la Marche, dos que se defraudou.\nTraxectoria.\nSeu pai foi Nicolas Malebranche, funcionario (tesoureiro) do cardeal Richelieu e, en 1658, secretario do rei Lu\u00eds XIII de Francia. A s\u00faa nai, Catherine de Lauzon, era irm\u00e1 dun vicerrei do Canad\u00e1. Malebranche era o \u00faltimo de dez ou trece fillos (as fontes difiren nisto) e amosou desde pequeno grandes dotes intelectuais nun corpo sumamente d\u00e9bil. A educaci\u00f3n elemental recibiuna dun titor privado.\nEstudou filosof\u00eda e, fundamentalmente, ou de modo case exclusivo, teolox\u00eda na Sorbona e, como sucedera na Marche, tampouco lle entusiasmaron os m\u00e9todos intelectuais da prestixiosa universidade parisiense.\nEn 1660 entrou na Congregaci\u00f3n do Oratorio (o c\u00e9lebre \"Oratorium Iesu\") e, catro anos m\u00e1is tarde, foi ordenado sacerdote.\nEn 1699 foi nomeado membro honorario da Academia das Ciencias.\nFilosof\u00eda.\nEn 1664, a lectura de Descartes deixouno tan entusiasmado que resolveu dedicarse ao estudo da filosof\u00eda. Por\u00e9n, alg\u00fans comentaristas cren que ese interese pola filosof\u00eda derivar\u00eda dos seus estudos sobre a filosof\u00eda dominante no Oratorio (a de Santo Agosti\u00f1o).\nMalebranche pretendeu facer unha s\u00edntese do cartesianismo e o agosti\u00f1ismo, que resolveu nunha doutrina persoal, o ocasionalismo, segundo a cal Deus constituir\u00eda a \u00fanica causa verdadeira, sendo todas as demais \"causas ocasionais\". Por iso, o co\u00f1ecemento non se deber\u00eda \u00e1 interacci\u00f3n cos obxectos, sen\u00f3n que as cosas ser\u00edan \"vistas en Deus\".\nA s\u00faa principal obra \u00e9 \"De la recherche de la v\u00e9rit\u00e9\" (Da procura da verdade), onde trata da natureza do esp\u00edrito humano e do que o home debe facer para evitar o erro nas ciencias. Foi publicada e tres volumes, o primeiro en 1674 e os outros dous en 1675. Esta obra foi amplamente aumentada posteriormente ante as numerosas cr\u00edticas dos seus coet\u00e1neos.\nMalebranche critica aos fil\u00f3sofos que estudan as relaci\u00f3ns da alma co corpo, sen considerar a s\u00faa uni\u00f3n con Deus. Segundo el, a debilitaci\u00f3n das relaci\u00f3ns da alma con Deus foi consecuencia do pecado orixinal, que fortaleceu a relaci\u00f3n alma-corpo.\nA dificultade estriba na expresi\u00f3n \"dalgunha maneira\". Deus non se co\u00f1ece directamente, sen\u00f3n de modo indirecto, tal como reflectido nun espello, nas cousas creadas. O home participa de Deus e, participando de Deus, participa das cousas. Non hai ningunha interacci\u00f3n directa entre as substancias cartesianas. A congruencia entre ambas \u00e9 facilitada pola realidade divina. Non son eu quen percibe as cousas, sen\u00f3n que, en ocasi\u00f3n dun movemento da \"res extensa\", Deus provoca en min unha certa idea. E con ocasi\u00f3n dunha volici\u00f3n mi\u00f1a, Deus move o corpo extenso que \u00e9 o meu brazo. A relaci\u00f3n do esp\u00edrito do home con Deus e coas cousas s\u00f3 nel, \u00e9 a soluci\u00f3n decisiva. As\u00ed, a visi\u00f3n en Deus de todas as cousas resulta a condici\u00f3n necesaria de todos os saberes e verdades.\nEn \"Da procura da verdade\" trata da supresi\u00f3n dos erros provocados pola forte interacci\u00f3n da alma co corpo. Para o fil\u00f3sofo, o erro \u00e9 a causa da miseria dos homes. As\u00ed, afirmaba que era necesario denunciar os erros e as s\u00faas causas a trav\u00e9s dunha an\u00e1lise das percepci\u00f3ns da alma, que se realizar\u00edan por tres modos distintos: os sentidos, a imaxinaci\u00f3n e o entendemento. Pregaba, por tanto, o exame dos erros debidos a cada unha desas formas de percepci\u00f3n. Mediante tal exame ser\u00eda pos\u00edbel encontrar un criterio xeral para descubrir a verdade.\nA idea de Deus cobra un peso propio no seu sistema filos\u00f3fico. Continuador de Descartes, \u00e1s veces sup\u00e9rao en canto \u00e1 \"radicalidade\" das s\u00faas teor\u00edas. Para Malebranche, corpo e alma son entidades \u2014ou substancias\u2014 \"inconexas\" e \"independentes\", entre as que non existe comunicaci\u00f3n directa de ning\u00fan tipo. Todos os movementos que se efect\u00faan entre os corpos, e entre a alma e o corpo, m\u00e1is al\u00e1 dos movementos internos da alma, ter\u00edan en Deus \u00e1 s\u00faa causa eficiente.\nEstas relaci\u00f3ns, establecidas pola raz\u00f3n divina mediante unha orde eterna e invari\u00e1bel, poder\u00edan ser comprendidas polo entendemento, da mesma forma que o son as leis cient\u00edficas. Os seres particulares non ser\u00edan propiamente causas eficientes de nada do que ocorre, sen\u00f3n apenas ocasi\u00f3ns para o exercicio da causa \u00fanica, que \u00e9 Deus. Esta doutrina denom\u00ednase ocasionalismo, porque causar \u00e9 crear; e s\u00f3 Deus pode crear. Por iso, o movemento \u00e9 un paralelismo (o que tam\u00e9n sucede cos comportamentos humanos). Da alma non temos ningunha idea, sen\u00f3n simplemente unha persuasi\u00f3n interior. Deus, al\u00e9n diso, conter\u00eda en si mesmo todas as ideas como arquetipo das cousas. O co\u00f1ecemento da verdade, por parte do home, consistir\u00eda, en \u00faltima instancia, nunha visi\u00f3n de Deus.\nDestaquemos, unha vez m\u00e1is: \u00e9 Deus quen realiza a funci\u00f3n de comunicar ambas as entidades e quen crea o co\u00f1ecemento no home; pois, ao non haber contacto entre mente e corpo, o home por si s\u00f3 est\u00e1 \"imposibilitado\" para \"co\u00f1ecer\" o mundo. A presenza de Deus na alma dos homes suple a s\u00faa carencia para co\u00f1ecer outras entidades, pois o home \u2014como quedou dito\u2014 \"ve en Deus\" o resto das cousas.\nDeus \u00e9 a causa de todo influxo pos\u00edbel dunha realidade. O que chamamos causa \u00e9 s\u00f3 unha ocasi\u00f3n. A \u00fanica causa \u00e9 Deus: non \u00e9 o Sol quen produce calor, luz e vida, s\u00f3 \u00e9 unha ocasi\u00f3n; a causa \u00e9 Deus.\nA obra de Malebranche influ\u00edu no pensamento de, entre outros, Leibniz, Hume e J.-J. Rousseau."}
{"id": "174902", "revid": "22570", "url": "https://gl.wikipedia.org/wiki?curid=174902", "title": "Nativo dixital", "text": "A expresi\u00f3n nativo dixital ref\u00edrese \u00e1 persoa que naceu e medrou xa coas tecnolox\u00edas dixitais presentes, como videoxogos, internet, tel\u00e9fono m\u00f3bil, MP3 ou Tel\u00e9fono intelixente. A expresi\u00f3n foi formulada por Marc Prensky en 2001, no seu artigo \"On the Horizon\".\nAs persoas nativas dixitais caracter\u00edzanse principalmente por non necesitar do uso de papel nas tarefas co computador. No sentido m\u00e1is amplo, ref\u00edrese a persoas nadas a partir da d\u00e9cada de 1970 e m\u00e1is tarde, na Era da Informaci\u00f3n que tivo inicio entrado o s\u00e9culo XX. Este termo te\u00f1en sido aplicado en contextos como a educaci\u00f3n."}
{"id": "174913", "revid": "27155", "url": "https://gl.wikipedia.org/wiki?curid=174913", "title": "Micolox\u00eda", "text": "A micolox\u00eda \u00e9 a ciencia que estuda os fungos. Os mic\u00f3logos pescudan a Taxonom\u00eda, sistem\u00e1tica, morfolox\u00eda, fisiolox\u00eda, bioqu\u00edmica, utilidades, e os efectos ben\u00e9ficos e prexudiciais das especies de fungos, que poden ser parasitos, sapr\u00f3fitos ou decompositores.\nHistoria do cultivo de fungos.\nA historia do cultivo de cogomelos naceu hai miles de anos en Oriente, os chineses foron os precursores do cultivo de cogomelos para consumilos como alimento e tam\u00e9n como meneci\u00f1aa, xa que moitos te\u00f1en interesantes propiedades medicinais, mesmo os m\u00e1is populares que atopamos na actualidade no supermercado como o champi\u00f1\u00f3n ou os \"Pleurotus\", etiquetados por erro en ocasi\u00f3ns como \u201ccogomelo de cardo\u201d. Xaponeses e mexicanos tam\u00e9n foron dos primeiros en cultivar cogomelos, sen m\u00e9todos cient\u00edficos e con resultados moi desiguais. A Europa chegou a partir do ano 1600. Os franceses foron os primeiros en cultivar o champi\u00f1\u00f3n no s\u00e9culo XVIII e por iso ao \"Agaricus bisporus\" se lle deu como nome popular \"champi\u00f1\u00f3n de Par\u00eds\".\nO cultivo de cogomelos en Galiza.\nA Galiza non chegar\u00eda o cultivo de cogomelos para consumo masivo at\u00e9 o s\u00e9culo pasado, circunstancia na que seguro tivo que ver a micofobia existente en Galiza que se arrastra at\u00e9 a actualidade. Hoxe atopamos cogomelos frescos, secos, en tarro... todo o ano. Cult\u00edvanse distintas variedades de \"Pleurotus\" como: o pleuroto (\"P. Ostreatus\"), (\"Pleurotus Cornucopiae\") (pleuroto escuro), \"Pleurotus citrinopileatus\" (pleuroto tropical amarelo), \"Pleurotus eryngii\" (pleuroto de cardo), \"Pleurotus pulmonarius\", \"Agaricus bisporus\" (champi\u00f1\u00f3n com\u00fan) e incluso variedades en ensaio, menos populares, como \"Coprinus comatus\" (matacandil) ou \"Lepista nuda\" (p\u00e9 azul)."}
{"id": "174919", "revid": "1131", "url": "https://gl.wikipedia.org/wiki?curid=174919", "title": "Galer\u00eda de imaxes de cogomelos de Galicia", "text": "Galer\u00eda de imaxes de cogomelos de Galicia."}
{"id": "174920", "revid": "23204", "url": "https://gl.wikipedia.org/wiki?curid=174920", "title": "Bandeira de Malaisia", "text": "A bandeira de Malaisia, co\u00f1ecida como \"Jalur Gemilang\" (gloriosas franxas) foi adoptada o 16 de setembro de 1963. O seu dese\u00f1o \u00e9 moi semellante \u00e1 Bandeira dos Estados Unidos, a\u00ednda que probablemente non se pretendeu imitala sen\u00f3n lembrar a bandeira da Compa\u00f1\u00eda Brit\u00e1nica das Indias Orientais, na que parece que tam\u00e9n se inspirou a norteamericana.\nDese\u00f1o.\nA bandeira malaia conta con franxas horizontais do mesmo tama\u00f1o de cor vermella e branco e un cuadrante de cor azul no cant\u00f3n. As franxas vermellas e brancas suman catorce e simbolizan o trece estados federados malayos e a federaci\u00f3n malaya. No cant\u00f3n aparecen un crecente (l\u00faa crecente), un s\u00edmbolo isl\u00e1mico, e unha estrela de catorce puntas que representa, como as franxas, os estados malayos e a federaci\u00f3n que forman.\nTanto o crecente como a estrela son de cor amarela, s\u00edmbolo da monarqu\u00eda de Malaisia e figuran na parte superior do escudo de armas nacional. O 31 de agosto de 1997, o primeiro ministro Mahathir bin Mohammad aprobou a concesi\u00f3n \u00e1 bandeira dun nome, \"Jalur Gemilang\", \"Gloriosas Franxas\"."}
{"id": "174924", "revid": "57122", "url": "https://gl.wikipedia.org/wiki?curid=174924", "title": "Escudo da Rep\u00fablica Checa", "text": "O escudo da Rep\u00fablica Checa (en checo: \"St\u00e1tn\u00ed znak \u010cesk\u00e9 republiky\") une os bras\u00f3ns do tres territorios hist\u00f3ricos que conforman a actual Rep\u00fablica Checa.\nDese\u00f1o.\n\u00c9 un escudo cuartelado, no primeiro e cuarto cuartel de goles un le\u00f3n rampante de prata, armado, lampasado e coroado de ouro, que simboliza a Bohemia. No segundo de azur, unha aguia axadrezada de goles e prata, armada e coroada de ouro, que representa a Moravia; e no terceiro, de ouro, unha aguia de sabre armada de goles, coroada de ouro e cargada cun crecente de prata terminado en tres cruces do mesmo metal, que \u00e9 o escudo dunha parte de Silesia. Este escudo \u00e9 co\u00f1ecido como escudo grande. O pequeno (cun \u00fanico campo) \u00e9 o de Bohemia, que actualmente non \u00e9, oficialmente, o escudo nacional."}
{"id": "174925", "revid": "1131", "url": "https://gl.wikipedia.org/wiki?curid=174925", "title": "Antonio Balboa Salgado", "text": "Antonio Balboa Salgado, nado en Ver\u00edn en 1966, \u00e9 un historiador galego.\nTraxectoria.\nEstudou Historia na Universidade de Santiago de Compostela, e acadou o premio extraordinario de licenciatura. Acadou o doutoramento, especializ\u00e1ndose na Idade Antiga de Galicia. Realizou investigaci\u00f3ns en Alema\u00f1a como bolseiro do Deutscher Akademischer Austauschdienst, Austria como bolseiro do \u00d6sterreichische Austauschdienst, Francia e Italia.\nDe 1991 a 1993 foi o presidente da Asociaci\u00f3n Galega de Historiadores. Foi codirector de Edici\u00f3ns L\u00f3strego entre 2000 e 2013, cando pechou.\nDefende un celtismo cr\u00edtico que concibe a Galicia influ\u00edda por unha cultura c\u00e9ltica conectada co marco atl\u00e1ntico."}
{"id": "174928", "revid": "25871", "url": "https://gl.wikipedia.org/wiki?curid=174928", "title": "The Raconteurs", "text": "The Raconteurs (tam\u00e9n co\u00f1ecidos como The Saboteurs en Australia) \u00e9 un supergrupo de rock alternativo procedente de Detroit, M\u00edchigan. Est\u00e1 composta por Jack White (de The White Stripes e The Dead Weather), Brendan Benson, Jack Lawrence (de The Greenhornes, Blanche e The Dead Weather) e Patrick Keeler (tam\u00e9n de The Greenhornes)."}
{"id": "174929", "revid": "5132", "url": "https://gl.wikipedia.org/wiki?curid=174929", "title": "Stavovsk\u00e9 divadlo", "text": ""}
{"id": "174930", "revid": "98629", "url": "https://gl.wikipedia.org/wiki?curid=174930", "title": "Kde domov m\u016fj?", "text": "Kde domov m\u016fj (do checo: \"Onde esta o meu lar\") \u00e9 o himno nacional da Rep\u00fablica Checa. Tam\u00e9n o foi de Checoslovaquia, a cal formaba a primeira parte do himno checoslovaco, xunto co himno eslovaco que formaba a segunda parte.\nA m\u00fasica foi feita polo compositor Franti\u0161ek \u0160kroup e a letra escrita por Josef Kajet\u00e1n Tyl como parte da comedia \"Fidlova\u010dka aneb \u017d\u00e1dn\u00fd hn\u011bv a \u017e\u00e1dn\u00e1 rva\u010dka\". Foi escoitada por primeira vez no Stavovsk\u00e9 divadlo de Praga o 21 de decembro de 1834.\nA\u00ednda que orixinalmente foi m\u00e1is longa, s\u00f3 se tomaron as d\u00faas primeiras estrofas, sendo o resto esquecido. A s\u00faa letra describe poeticamente as belezas da paisaxe checa coas s\u00faas fragas, regatos e xard\u00edns en flor. Segundo a letra a paisaxe parece un para\u00edso terreal. Polo seu car\u00e1cter emotivo, o himno nacional checo difire dos acordes marciais da maior\u00eda dos himnos nacionais."}
{"id": "174931", "revid": "5132", "url": "https://gl.wikipedia.org/wiki?curid=174931", "title": "Kde domov muj", "text": ""}
{"id": "174932", "revid": "5132", "url": "https://gl.wikipedia.org/wiki?curid=174932", "title": "Kde domov muj?", "text": ""}
{"id": "174933", "revid": "5132", "url": "https://gl.wikipedia.org/wiki?curid=174933", "title": "Kde domov m\u016fj", "text": ""}
{"id": "174934", "revid": "5132", "url": "https://gl.wikipedia.org/wiki?curid=174934", "title": "Himno da Rep\u00fablica Checa", "text": ""}
{"id": "174935", "revid": "5132", "url": "https://gl.wikipedia.org/wiki?curid=174935", "title": "Himno de Chequia", "text": ""}
{"id": "174936", "revid": "85894", "url": "https://gl.wikipedia.org/wiki?curid=174936", "title": "Bande, Bande, Bande", "text": "Bande \u00e9 unha vila da parroquia de Bande, no concello ourens\u00e1n de Bande na comarca da Baixa Limia. Segundo o IGE en 2010 ti\u00f1a 728 habitantes (385 homes e 403 mulleres), o que sup\u00f3n a perda de habitantes con respecto a 2009.\n\u00c9 a capital do concello, ao que d\u00e1 nome."}
{"id": "174937", "revid": "5132", "url": "https://gl.wikipedia.org/wiki?curid=174937", "title": "Himno nacional da Rep\u00fablica Checa", "text": ""}
{"id": "174938", "revid": "5132", "url": "https://gl.wikipedia.org/wiki?curid=174938", "title": "Himno nacional de Chequia", "text": ""}
{"id": "174951", "revid": "12452", "url": "https://gl.wikipedia.org/wiki?curid=174951", "title": "Primeiro Ministro de Chequia", "text": ""}
{"id": "174952", "revid": "23204", "url": "https://gl.wikipedia.org/wiki?curid=174952", "title": "\u00c1ine", "text": "\u00c1ine \u00e9 un deusa do ceo na mitolox\u00eda celta e a ra\u00ed\u00f1a das fadas na irlandesa.\nCaracter\u00edsticas.\nComo deidade, viaxa polo espazo e \u00e9 filla do deus do mar Manann\u00e1n. \u00c9 unha deusa da fertilidade e na s\u00faa honra era celebrabada a festa da noite de ver\u00e1n, que despois se transformar\u00eda na festa de San Xo\u00e1n.\n\u00c1s veces \u00e9 confundida con Morrigan ou con Dana.\nSegundo a lenda dos reis de Munster, estes descenden dela.\n\u00abAynia\u00bb, a m\u00e1is poderosa fada do Ulster segundo a tradici\u00f3n, pode ser unha variante da deusa."}
{"id": "174953", "revid": "85894", "url": "https://gl.wikipedia.org/wiki?curid=174953", "title": "Agust\u00edn Rajoy Feijoo", "text": "Agust\u00edn Rajoy Feij\u00f3o, nado en Santiago de Compostela o 29 de febreiro de 1956, \u00e9 un economista e pol\u00edtico galego vinculado ao Partido Popular. \u00c9 licenciado en Econ\u00f3micas e Empresarais pola Universidade de Santiago de Compostela e traballa como profesor asociado da Universidade de Le\u00f3n. En 2011 formou parte da candidatura do PP \u00e1 alcald\u00eda de Le\u00f3n.\n\u00c9 curm\u00e1n directo do dirixente popular Mariano Rajoy."}
{"id": "174957", "revid": "23204", "url": "https://gl.wikipedia.org/wiki?curid=174957", "title": "Vosego", "text": "Vosego (\u00e1s veces Vosago ou Vosacio, nas fontes latinas, \"Vosegus\") orixinariamente foi un deus celta da caza e o bosque.\nCaracter\u00edsticas.\nNalg\u00fans artefactos, Vosego aparece cun arco e escudo, acompa\u00f1ado por un can. O centro da rexi\u00f3n onde se veneraba a Vosego estaba ao redor do Donon. No cume do outeiro hab\u00eda un templo dedicado a Vosego.\nM\u00e1is tarde, na relixi\u00f3n galorromana, Vosego era unha deidade tutelar dos Vosgos, na Galia oriental. O seu nome est\u00e1 testemu\u00f1ado en ao redor de cinco inscrici\u00f3ns de Alema\u00f1a occidental e Francia oriental, d\u00faas veces na forma \"Vosego Silv(estri)\" e unha como \"Merc(urio) Vos(ego)\"."}
{"id": "174961", "revid": "1131", "url": "https://gl.wikipedia.org/wiki?curid=174961", "title": "Recinto feiral de Pontevedra", "text": ""}
{"id": "174962", "revid": "43327", "url": "https://gl.wikipedia.org/wiki?curid=174962", "title": "Rota", "text": "Rota pode referirse a:"}
{"id": "174965", "revid": "865", "url": "https://gl.wikipedia.org/wiki?curid=174965", "title": "Good Riddance", "text": "Good Riddance foi unha banda de punk rock estadounidense procedente de Santa Cruz (California). O grupo formouse no ano 1986 e separar\u00edase no 2007, despois de editar sete \u00e1lbums de estudio a trav\u00e9s do selo Fat Wreck Chords. Liderada polo vocalista Russ Rankin, nela tam\u00e9n estaban o guitarrista Luke Pabich, o baixista Chuck Platt e o bater\u00eda Sean \"SC\" Sellers. O seu son estaba influenciado pola escena hardcore punk e a banda foi co\u00f1ecida por combinar punk rock r\u00e1pido e melod\u00edas pegadizas. As letras van dende a protesta pol\u00edtica e a an\u00e1lise cr\u00edtica da sociedade estadounidense ata a loita persoal e a alienaci\u00f3n."}
{"id": "174966", "revid": "23204", "url": "https://gl.wikipedia.org/wiki?curid=174966", "title": "Young Fresh Fellows", "text": "Young Fresh Fellows \u00e9 unha banda estadounidense de rock alternativo formada no ano 1981 en Seattle, Washington por Scott McCaughey e Chuck Carroll. Tad Hutchison, o curm\u00e1 de Chuck Carroll, uniuse ao grupo para a gravaci\u00f3n do seu \u00e1lbum de estrea en 1983.\nO seu primeiro \u00e1lbum foi \"The Fabulous Sounds of the Pacific Northwest\" (1984), despois do cal Jim Sangster se uniu a eles como baixista e McCaughey pasouse do baixo \u00e1 guitarra. Carroll deixou a banda en 1988, e foi substitu\u00eddo por Kurt Bloch de The Fastbacks.\nO tema \"Amy Grant\", unha canci\u00f3n c\u00f3mica sobre a m\u00fasica cristiana contempor\u00e1nea e a artista pop Amy Grant, aparecida no seu \u00e1lbum \"The Men Who Loved Music\", foi un \u00e9xito nas radios universitarias e \u00e9 probablemente o seu tema m\u00e1is co\u00f1ecido.\nA banda continua xunta, a pesar de que despois do \u00e1lbum de 1996 \"A Tribute To Music\" non volvesen a editar material novo ata \"Because We Hate You\" (2001), un traballo compartido co outro grupo de McCaughey, The Minus 5. McCaughey centrouse m\u00e1is en The Minus 5 dende ent\u00f3n, mentres que Bloch e Sangster formaron o grupo Sgt. Major, e Hutchison traballa m\u00e1is no dese\u00f1o e as artes visuais, ademais de actuar e gravar como Chris &amp; Tad con Chris Ballew de The Presidents of the United States of America. Por\u00e9n, os Fellows editaron \"I Think This Is\" no ano 2009 e comezaron unha xira por Espa\u00f1a no mes de outubro.\nO 27 de setembro de 2010 visitar\u00edan Santiago de Compostela como abreconcertos de Mudhoney nun concerto celebrado na Sala Capitol."}
{"id": "174967", "revid": "865", "url": "https://gl.wikipedia.org/wiki?curid=174967", "title": "Ashes Divide", "text": "Ashes Divide (escrito como ASHES dIVIDE) \u00e9 unha banda estadounidense de rock alternativo formada polo guitarrista de A Perfect Circle Billy Howerdel, que \u00e9 o seu principal compositor, produtor e vocalista."}
{"id": "174968", "revid": "23204", "url": "https://gl.wikipedia.org/wiki?curid=174968", "title": "Econom\u00eda da Guinea-Bissau", "text": "Un dos pa\u00edses m\u00e1is pobres do mundo, a econom\u00eda legal da Guinea-Bissau depende principalmente da agropecuaria e da pesca, pero o narcotr\u00e1fico \u00e9 probablemente o tipo de comercio m\u00e1is rendible. As plantaci\u00f3ns de anacardo creceron considerablemente nos \u00faltimos anos. O pa\u00eds exporta peixe e froitos do mar as\u00ed como pequenas cantidades de cacahuete, \"palmito\" (coraz\u00f3n de palmeira) e madeira.\nO arroz \u00e9 o principal cultivo e alimento b\u00e1sico. Con todo, os combates entre as tropas do goberno apoiadas polo Senegal, e unha xunta militar destru\u00edron moito da infraestrutura e causaron gran prexu\u00edzo \u00e1 econom\u00eda en 1998. A guerra civil levou a unha reduci\u00f3n do 28% do produto interno bruto aquel ano, cunha recuperaci\u00f3n parcial no per\u00edodo 1999-2002. A produci\u00f3n agr\u00edcola caeu algo ao redor de 17% durante o conflito, as\u00ed como a produci\u00f3n de casta\u00f1as de anacardo caeron at\u00e9 30%. Empeorando a situaci\u00f3n, o ano 2000 o prezo da casta\u00f1a caeu 50% no mercado internacional, aumentando a dificultade comezada coa devastaci\u00f3n da guerra civil.\nEn decembro de 2003 o Banco Mundial, o FMI e a UNDP foron forzados a intervir para fornecer auxilio orzamentario de emerxencia nun total de US$ 107 mill\u00f3ns para o ano de 2004, o que representou m\u00e1is do 80% do orzamento do pa\u00eds. A combinaci\u00f3n de perspectivas econ\u00f3micas limitadas, un goberno central d\u00e9bil e dirixido por unha facci\u00f3n e unha posici\u00f3n xeogr\u00e1fica favorable fixeron este pa\u00eds da \u00c1frica Occidental unha escala do narcotr\u00e1fico cara a Europa, utilizando especialmente varias illas deshabitadas do Arquip\u00e9lago de Bixag\u00f3s. Est\u00edmase que pasen polo pa\u00eds US$ 1 mil mill\u00f3ns en drogas por ano."}
{"id": "174971", "revid": "72012", "url": "https://gl.wikipedia.org/wiki?curid=174971", "title": "Lurtz", "text": "Lurtz \u00e9 un personaxe de ficci\u00f3n do filme \" a\u00ednda que o nome do personaxe non se menciona en todo o filme, pero co\u00f1\u00e9cese polos cr\u00e9ditos do peche. \u00c9 o capit\u00e1n dos Uruk-hai encargados de atacar \u00e1 Irmandade en Amon Hen e recuperar o Anel \u00danico. Mata a Boromir \u00f3 final do filme. Este personaxe non aparece na novela de J. R. R. Tolkien, xa que \u00e9 unha incorporaci\u00f3n dos guionistas do filme. Na novela, Boromir morre por m\u00faltiples feridas de arqueiros orcos an\u00f3nimos.\nNa pel\u00edcula.\nNada m\u00e1is nacer da lama da que xorden os Uruk-hai na pel\u00edcula, en Isengarda, asasina \u00f3 orco que o axudaba a sa\u00edr, e por iso \u00e9 ascendido a capit\u00e1n. As s\u00faas armas son unha espada de orco e un escudo, ademais dun arco e armadura pesada.\nDirix\u00eda un pequeno ex\u00e9rcito, que atacou \u00e1 Irmandade en Amon Hen. Moitos orcos foron aniquilados por Aragorn, Legolas e Gimli; pero noutro punto da batalla disparou tres frechas contra Boromir e matouno, pero foi decapitado por Aragorn, que acudira \u00e1 chamada do corno de Vorondil.\nInterpretaci\u00f3n.\nO personaxe de Lurtz \u00e9 interpretado por Lawrence Makoare, o cal tam\u00e9n interpreta a Gothmog (orco) no terceiro filme da trilox\u00eda \". Tam\u00e9n presta a s\u00faa voz \u00f3 xefe dos Nazg\u00fbl."}
{"id": "174973", "revid": "23204", "url": "https://gl.wikipedia.org/wiki?curid=174973", "title": "Lawrence Makoare", "text": "Lawrence Makoare, nado o 10 de marzo de 1968 en Auckland, Nova Zelandia \u00e9 un actor maor\u00ed co\u00f1ecido polos seus papeis na trilox\u00eda \"O Se\u00f1or dos Aneis\".\nTraxectoria.\nA s\u00faa carreira na gran pantalla comezou co filme \"Rapa-Nui\" de Kevin Reynolds, no que interpreta a Atta, un membro do clan dos \"Orellas Curtas\" da Illa de Pascua. Tam\u00e9n \u00e9 moi co\u00f1ecido entre os fans da serie de televisi\u00f3n '. No filme ' fixo de Lurtz, o capit\u00e1n dos Uruk-hai, e en \"\" interpretou o Rei Bruxo de Angmar e a Gothmog, o comandante orco da batalla dos Campos de Pelennor."}
{"id": "174974", "revid": "23204", "url": "https://gl.wikipedia.org/wiki?curid=174974", "title": "Minor Threat", "text": "Minor Threat foi unha banda estadounidense de hardcore punk formada en Washington, D.C. no ano 1980 polo vocalista Ian MacKaye e o bater\u00eda Jeff Nelson. MacKaye e Nelson tocaran en varios grupos xuntos, e recrutaron ao baixista Brian Baker e ao guitarrista Lyle Preslar para formar Minor Threat. En 1982 uniuse Steve Hansgen, engarg\u00e1ndose do baixo, mentres que Baker pasou a converterse no segundo guitarrista.\nA banda tivo unha curta vida, separ\u00e1ndose en 1983, pero foi moi influente na escena hardcore punk. A s\u00faa canci\u00f3n \"Straight Edge\" converteuse na base do posterior movemento \"straight edge\", mentres que a banda adoitaba profesar os seus propios ideais \"straight edge\".\nXunto coa tam\u00e9n banda de hardcore punk de Washington, D.C. Bad Brains e a californiana Black Flag, Minor Threat estableceu o est\u00e1ndar para moitos grupos do x\u00e9nero dos anos 80 e os anos 90. Todos os traballos de Minor Threat foron editados polo propio selo de Ian MacKaye e Jeff Nelson, Dischord Records. O EP \"Minor Threat\" e o seu \u00fanico \u00e1lbum \"Out of Step\" recibiron un gran n\u00famero de eloxios e c\u00edtanse como fitos do x\u00e9nero hardcore punk."}
{"id": "174975", "revid": "865", "url": "https://gl.wikipedia.org/wiki?curid=174975", "title": "The Bravery", "text": "The Bravery \u00e9 unha banda estadounidense de rock alternativo procedente de Nova York. Formouse no ano 2003 e est\u00e1 composta por Sam Endicott (voces, guitarra), Michael Zakarin (guitarra, coros), John Conway (teclados, coros), Mike Hindert (baixo, coros) e Anthony Burulcich (bater\u00eda, coros). A s\u00faa m\u00fasica \u00e9 unha mestura entre post-punk revival e New Wave."}
{"id": "174976", "revid": "89787", "url": "https://gl.wikipedia.org/wiki?curid=174976", "title": "Silvia Caride L\u00f3pez", "text": "Silvia Caride L\u00f3pez, nada en Vigo en 1977, \u00e9 unha psicopedagoga galega.\nTraxectoria.\nProfesora de Educaci\u00f3n Infantil e Orientadora. \u00c9 Psicopedagoga, ademais de experta en Alteraci\u00f3ns de Audici\u00f3n e Linguaxe, Pedagox\u00eda Terap\u00e9utica e ten realizado estudos de Diagn\u00f3stico e Intervenci\u00f3n Neuropsicopedag\u00f3xica. A s\u00faa experiencia docente levouna a traballar con rapazas e rapaces de todas as idades e etapas educativas, dende a Educaci\u00f3n Infantil ata Ciclos Formativos, tanto nas aulas como en diferentes Departamentos de Orientaci\u00f3n."}
{"id": "174977", "revid": "23204", "url": "https://gl.wikipedia.org/wiki?curid=174977", "title": "Rei Bruxo de Angmar", "text": "O Rei Bruxo de Angmar tam\u00e9n co\u00f1ecido como Se\u00f1or dos Nazg\u00fbl ou Capit\u00e1n Negro, \u00e9 un personaxe ficticio da saga d'O Se\u00f1or dos Aneis creado polo escritor brit\u00e1nico J. R. R. Tolkien.\nT\u00f3dolos Nazg\u00fbl portaban espadas de aceiro, e o seu l\u00edder, o Rei Bruxo de Angmar, esgrim\u00eda un coitelo con propiedades m\u00e1xicas malignas. M\u00e1is adiante, durante a Batalla dos Campos de Pelennor, levaba unha \"espada longa e p\u00e1lida\" que inspiraba terror nos coraz\u00f3ns dos defensores de Minas Tirith, e logo de chegaren os Rohirrim, brandiu unha maza nun duelo contra \u00c9owyn.\nHistoria.\nDespois do afundimento de N\u00famenor, pasou a ser o m\u00e1is temido servo de Sauron e na Terceira Idade instalouse no zona setentrional das Monta\u00f1as Bretemosas, no Reino de Angmar. Dende al\u00ed, enfrontouse a Arnor, o reino dos exiliados descendentes dos Numenorianos ata que en 1975 T.E. Arvedui, derradeiro rei de Arthedain, viuse obrigado a fuxir ante a invasi\u00f3n de Angmar e morreu conxelado nas augas do norte.\nO fillo do rei E\u00e4rnil II de Gondor, E\u00e4rnur, acudiu cunha inmensa frota dende o sur e desembarcou en Mithlond onde se lle uniron os Noldor e se reuniron en Ann\u00faminas cun ex\u00e9rcito vido de Valfendido \u00f3 mando de Glorfindel. Al\u00ed o Rei Bruxo fuxiu deles e repregouse en Fornost, en cuxa chaira levouse a cabo a Batalla de Fornost. Naquela ocasi\u00f3n foi detido por Glorfindel, quen profetizou que \"non caer\u00e1 por man de home alg\u00fan\" pero aquela derrota obrigou \u00f3 Rei Bruxo a fuxir \u00f3 sur. Tomou Minas Ithil e pasou a chamala Minas Morgul, a torre da feiticer\u00eda. Anos despois, E\u00e4nur accedeu \u00f3 trono de Gondor e foi retado polo Se\u00f1or dos Nazg\u00fbl a combate singular. A pesar dos consellos de Malbeth, E\u00e4rnur precipitouse \u00f3 combate e deste xeito desapareceu o \u00faltimo rei de Gondor.\nNa Guerra do Anel, \u00f3 final da Terceira Idade da Terra Media, acoitelou a Frodo cun Pu\u00f1al de Morgul na Cima dos ventos, esta ferida nunca sandar\u00eda de todo. O Rei Bruxo sucumbiu durante a Batalla dos Campos de Pelennor, pero non foi un home quen o derrotou. \u00c9owyn, a sobri\u00f1a do rei de Rohan acabou con el, coa axuda do hobbit Meriadoc Brandigamo."}
{"id": "174978", "revid": "23204", "url": "https://gl.wikipedia.org/wiki?curid=174978", "title": "Se\u00f1or dos Nazg\u00fbl", "text": ""}
{"id": "174979", "revid": "1888", "url": "https://gl.wikipedia.org/wiki?curid=174979", "title": "Paloma Calvo Varela", "text": "Paloma Calvo Varela, nada na Coru\u00f1a o 23 de febreiro de 1986, \u00e9 unha escritora galega.\nTraxectoria.\nPasa os primeiros anos e a mocidade en Arteixo, onde axi\u00f1a descobre a s\u00faa vocaci\u00f3n pola literatura. Estuda Xornalismo, e desde 2003 \u00e9 colaboradora en prensa con artigos de opini\u00f3n."}
{"id": "174980", "revid": "88215", "url": "https://gl.wikipedia.org/wiki?curid=174980", "title": "Jos\u00e9 Manuel Fuente", "text": "Jos\u00e9 Manuel Fuente Lavandera, nado en Limanes o 30 de setembro de 1945 e finado en Oviedo o 18 de xullo de 1996, foi un ciclista asturiano. Salientou como escalador e nas grandes voltas por etapas. O seu alcume era o \"Tarangu\", palabra en bable que significa forte e afouto. Logo da s\u00faa retirada foi director deportivo do equipo CLAS.\nTraxectoria.\nComezou como profesional en 1969. Na seguinte tempada adxudicouse unha etapa na Volta a Catalu\u00f1a. O ano da s\u00faa consagraci\u00f3n como figura do ciclismo foi 1971, cando ademais de facerse co Gran premio da monta\u00f1a no Giro de Italia, ga\u00f1ou unha etapa nesa volta e d\u00faas no Tour de Francia.\nEn 1972 ga\u00f1ou a Volta a Espa\u00f1a, ademais do clasificaci\u00f3n da monta\u00f1a e unha etapa. No Giro de Italia acadou a segunda praza na xeral tras unha dura pugna con Eddy Merckx, d\u00faas etapas e a clasificaci\u00f3n da monta\u00f1a. En 1973 foi terceiro no Tour de Francia que ga\u00f1ou Luis Oca\u00f1a, e oitavo no Giro de Italia, fac\u00e9ndose coa clasificaci\u00f3n da monta\u00f1a. Tam\u00e9n ga\u00f1ou a Volta a Su\u00edza ese mesmo ano, con d\u00faas etapas e o premio da monta\u00f1a. En 1974 obtivo a s\u00faa segunda Vuelta a Espa\u00f1a, e d\u00faas etapas. No Giro ga\u00f1ou cinco etapas e foi quinto na xeral.\nRetirouse debido a problemas de sa\u00fade en 1975."}
{"id": "174981", "revid": "22570", "url": "https://gl.wikipedia.org/wiki?curid=174981", "title": "Eloi Caldeiro", "text": "Eloi Caldeiro D\u00edaz, nado en Sarria o 23 de abril de 1955, \u00e9 un m\u00fasico, poeta, escritor e director de compa\u00f1\u00eda discogr\u00e1fica galego, pioneiro na fusi\u00f3n da m\u00fasica galega con outros ritmos.\nTraxectoria.\nEstudou o Bacharelato na s\u00faa vila natal, que compaxinou cos estudos de m\u00fasica, actividade que desenvolveu dende moi novo. No ano 1970 comezou a tocar en grupos de m\u00fasica. No ano 1971 fixo a s\u00faa primeira incursi\u00f3n no teatro afeccionado. No 1972 dirixe a revista \"A Lareira\" onde p\u00fablica os seus primeiros poemas. En 1974 dirixe o grupo de teatro afeccionado Val de Sarria representado a obra \"Barriga Verde\" do escritor Manuel Mar\u00eda por todo o pa\u00eds. No ano 1974 percorreu o Cami\u00f1o Franc\u00e9s para realizar un estudo-investigaci\u00f3n sobre o Cami\u00f1o de Santiago nas Terras de Sarria o cal foi galardoado no Certame Meiga e Trasgos como mellor traballo de investigaci\u00f3n hist\u00f3rica do ano seguinte. En 1976 fundou o primeiro grupo de rock en galego, Tebras.\nEstudou na Escola Universitaria de Profesores de EXB en Lugo, onde acadou a titulaci\u00f3n de mestre na especialidade de ciencias humanas. Entre 1978 e 1980 foi directivo da Asociaci\u00f3n Cultural Ergueitos de Sarria.\nEn 1980 logo da disoluci\u00f3n do grupo de rock Tebras fundou o grupo de folk galego Brath, no que continua na actualidade. En 1985 acadou o primeiro premio Galicia de Xornalismo polo programa de radio \"Folk 7\" que se emit\u00eda para toda Galiza na cadea de emisoras Ondas Galicia. En 1986 chegou \u00e1 final deste mesmo premio co programa de cultura galega \"A F\u00e1bula da Terra\". Dende 1985 a 1991 foi o director do Festival de m\u00fasica popular e folk Lugofolk, Alcontros de m\u00fasica popular. Este festival complement\u00e1base con conferencias de grandes persoeiros do mundo da m\u00fasica e da etnograf\u00eda.\nNo ano 1987 logo de aprobar unha oposici\u00f3n a director de centros, comezou a traballar na Xunta de Galicia. En 1988 foi un dos coordinadores da grande exposici\u00f3n do Lugo Romano encarg\u00e1ndose da secci\u00f3n audiovisual. Tam\u00e9n neste ano fundou a compa\u00f1\u00eda de m\u00fasica Sons Galiza, dedicada \u00e1 gravaci\u00f3n e edici\u00f3n discogr\u00e1fica e \u00e1 edici\u00f3n de libros, nesta compa\u00f1\u00eda editaron e editan discos moitos dos artistas m\u00e1is representativos da m\u00fasica folk galega, entre eles Luar na lubre, Na L\u00faa, Ux\u00eda Senlle, Mar\u00eda Manuela, Xocaloma, Saraibas e Brath. O catalogo actual de Sons Galiza conf\u00f3rmano m\u00e1is de 3.000 gravaci\u00f3ns de m\u00fasica galega, sendo a editora que m\u00e1is produci\u00f3ns discogr\u00e1ficas ten lanzado no pa\u00eds. Na edici\u00f3n bibliogr\u00e1fica conta no seu cat\u00e1logo con autoras/es como: Xavier Rodr\u00edguez Barrio, Mar\u00eda Xos\u00e9 Queiz\u00e1n, Fiz Vergara Vilari\u00f1o, Manuel Forcadela, Xes\u00fas Valcarcel, Xos\u00e9 Lois Garc\u00eda Fern\u00e1ndez ou propio Caldeiro.\nNo ano 1992 contratouno a S.A. de Xesti\u00f3n do Plan Xacobeo para o dese\u00f1o, realizaci\u00f3n e produci\u00f3n da programaci\u00f3n cultural do Xacobeo; a trav\u00e9s da empresa Sons Galiza progr\u00e1manse entre o ano 1992 e 1993 m\u00e1is de 500 eventos entre concertos, recitais de poes\u00eda, grupos corais e grupos tradicionais, as\u00ed como a contrataci\u00f3n de artistas internacionais e a edici\u00f3n de m\u00e1is de 10 CD's promocionais de m\u00fasica galega. De 1996 a 2006 desempe\u00f1a as tarefas de xerente da cadea de tendas de m\u00fasica marca \u201cTipo\u201d distribu\u00edndo m\u00fasica nas s\u00faas tendas de Lugo, Santiago de Compostela e Ferrol.\nEn 1998 e co gallo da celebraci\u00f3n dos dez anos de Sons Galiza creou o Certame \u201cGalicia Sonsfolk\u201d para a procura de novos valores da m\u00fasica folk galega. No ano 2002 e seguindo a mesma filosof\u00eda que no \u201cCertame Galicia Sonsfolk\u201d creou xunto coas Universidades galegas o \u201cCertame Campusons\u201d para grupos de rock e pop cantado en galego.\nNo ano 2003, dese\u00f1ou e realizou a colecci\u00f3n Son de Galicia, onde se incl\u00faen 41 discos do m\u00e1is representativo da m\u00fasica feita en Galicia e que se distribu\u00edu por medio do xornal \"La Voz de Galicia\" acadando preto de 1\u00a0500\u00a0000 de copias vendidas en tres meses, circunstancia que fixo que en cerca de 40.000 fogares galegos te\u00f1an na actualidade unha historia en CD da m\u00fasica galega.\nNo ano 2005, dese\u00f1a e dirixe \"O son e a Terra\" unha colecci\u00f3n de dez libro-discos, sobre a cultura e o acervo hist\u00f3rico-art\u00edstico das comarcas galegas, libros nos que se incl\u00fae a m\u00fasica de cada comarca en d\u00faas versi\u00f3ns. Esta colecci\u00f3n distrib\u00faese co xornal \"La Voz de Galicia\" da que se editan cerca de 100.000 exemplares.\nDende o ano 2006 edita e dirixe a revista de cultura galega \"Naz\u00f3n\". A partir de 2007, comeza a produci\u00f3n e filmaci\u00f3n da serie para TV \"Os Cami\u00f1os de Santiago en Galicia\", que incl\u00fae a m\u00fasica tradicional de cada concello por onde pasa cada cami\u00f1o. O traballo est\u00e1 a piques de rematar.\nCaldeiro ten editados m\u00e1is de 15 discos de m\u00fasica galega, entre o grupo Brath e os que asina co seu propio nome, e que van dende o folk ao rock pasando polo bossanova ou o chill out. Compuxo m\u00fasica para filmes e series de televisi\u00f3n, ten tres libros de poemas editados e dous que pronto ir\u00e1n ao prelo. Colabora asiduamente en xornais e revistas, as\u00ed como na radio. Participou durante anos no faladoiro pol\u00edtico \"Despierta Galicia\" que se emite para toda Galiza neste programa de RadioVoz e foi tam\u00e9n colaborador no programa da Cadena SER, \"A vivir que son dos d\u00edas Galicia\".\nAcadou premios como o antes citado Galicia de Xornalismo, Meigas e Trasgos, O Facho de Poes\u00eda ou nomeamentos aos premios da M\u00fasica da SGAE como mellor canci\u00f3n composta en galego no ano 2000. Foi fundador e presidente da Asociaci\u00f3n de Compa\u00f1\u00edas e Produtoras Discogr\u00e1ficas Galegas (Agaphono). Colaborou en traballos de investigaci\u00f3n: \u201cInforme da Comunicaci\u00f3n en Galicia, para o Consello da Cultura Galega que coordinou o escritor Manuel Rivas e a \u201cIndustria Cultural en Galicia, traballo colectivo a iniciativa da Universidade de Santiago de Compostela, sobre a industria cultural galega, dirixido polo catedr\u00e1tico da Facultade de Econ\u00f3micas de Santiago Alberte Meixide e que contou con Victor F.Freixanes, Presidente da Real Academia Galega, como coordinador.\nAdemais ten ofrecido conferencias e charlas por toda Galiza e noutros lugares de Espa\u00f1a, como Madrid, Segovia, Murcia, Asturias, na Universidade Internacional Men\u00e9ndez Pelayo, Universidade da Coru\u00f1a, entre outras. Mesmo o ten feito en pa\u00edses como a Arxentina no Centro Gallego de Buenos Aires e o Brasil.\nNo apartado musical ten editado os seguintes \u00e1lbums con Brath: Kalaikia, Viaxe Al\u00e9n de Fisterra, Homenaxe a Celso Emilio Ferreiro (varios artistas) Lembranza da Auga, N\u00e9boa Infinda, Cinco (nomeado aos Premios da M\u00fasica no ano 2000 pola \u201cAcademia de la M\u00fasica\u201d), Rodeira, O Latexo do Fogo, Bulevar Oc\u00e9ano Vol 1, Intres e Codex e Enxebre. Como Eloi Caldeiro ten editado: \"Color\u00edn\" (m\u00fasica para nenos/as con versos de Xos\u00e9 Mar\u00eda \u00c1lvarez Bl\u00e1zquez); A Terra e a Saudade, m\u00fasica para textos de Ram\u00f3n Pi\u00f1eiro; \"Eloi Caldeiro canta a Mar\u00eda Mari\u00f1o;\" \"XX S\u00e9culos de Noivado\" (B.S.O. dunha serie de 13 cap\u00edtulos para TV); \"O Ladr\u00f3n de Reliquias\" (B.S.O do filme do mesmo nome), \"Cantos de Nadal\" e EC \u201cEstado de shock\u201d.\nAsemade, dirixiu os documentais \u201cPalabra no tempo que comeza\u201d (Mar\u00eda Mari\u00f1o), \u201cEntre o Mi\u00f1o e o mar de Vigo\u201d (Xos\u00e9 Mar\u00eda \u00c1lvarez Bl\u00e1zquez), \u201cA Terra e a Saudade\u201d (Ram\u00f3n Pi\u00f1eiro).\nEn 2012 dirixiu e presentou o programa musical \u201cE-M\u00fasica\u201d na Televisi\u00f3n de Galicia. Durante os anos 2013, 2014 e 2015 dirixiu o programa para a TVG \"Pobos con M\u00fasica\" nos anos 2016 e 2017 o reality show \" Feirantes\", tam\u00e9n para a TVG.\nDende o ano 2014 dirixe o xornal dixital \"Xornaldelugo.com\" e a emisora LugoSiRadio."}
{"id": "174982", "revid": "59564", "url": "https://gl.wikipedia.org/wiki?curid=174982", "title": "Xos\u00e9 Manuel Cairo Antelo", "text": "Xos\u00e9 Manuel Cairo Antelo, nado en Noia en xaneiro de 1945, \u00e9 un escritor e pintor galego.\nTraxectoria.\nLicenciado e doutor en Medicina e Cirurx\u00eda pola Universidade de Santiago de Compostela. Traballa como hemat\u00f3logo do Complexo Hospitalario Universitario da Coru\u00f1a (CHUAC). Ten publicado poemas e relatos en diversas revistas, e participado en diversos recitais ademais de colaborar con ilustraci\u00f3ns en diversos libros."}
{"id": "174985", "revid": "98629", "url": "https://gl.wikipedia.org/wiki?curid=174985", "title": "Sopa de miso", "text": "A sopa de miso (\u5473\u564c\u6c41, misoshiru) \u00e9 unha sopa xaponesa cuxo principal ingrediente \u00e9 o miso, que ao tempo d\u00e1lle o seu nome. \u00c9 un dos pratos principais da gastronom\u00eda xaponesa.\nIngredientes e elaboraci\u00f3n.\nA sopa de miso est\u00e1 composta por dous ingredientes esenciais: o \"dashi\" (caldo de peixe) que \u00e9 a base da sopa e o \"miso\" (masa aromatizada de soia) que se disolve no dashi. Ad\u00f3itanse usar dous tipos distintos de miso, o \"Shiro-Miso\" (branco, suave e con pouco sal) ou o \"Aka-Miso\" (vermello, forte e salgado).\nOs ingredientes m\u00e1is habituais nesta sopa son o T\u014dfu en forma de cubi\u00f1os, as algas wakame e a ceboli\u00f1a ou porro. Pode levar outros ingredientes coma verduras (patacas, cenoria, daikon, repolo etc), carnes, peixes ou cogomelos.\nCostumes.\nEsta sopa \u00e9 un acompa\u00f1amento b\u00e1sico da gastronom\u00eda xaponesa que se serve en almorzos, xantares e ceas. Nunca se serve como prato \u00fanico e adoita acompa\u00f1ar o arroz branco e un ou dous pratos m\u00e1is. No inverno adoita acompa\u00f1ar comidas fr\u00edas coma o suxi.\n\u00c9 habitual servila en pequenas cuncas lacadas para bebela directamente delas sen utilizar culler, a\u00ednda que os ingredientes s\u00f3lidos se coman cos pauci\u00f1os.\nVariedades.\nExisten numerosas variedades dependendo das rexi\u00f3ns do Xap\u00f3n que te\u00f1en os seus propios ingredientes e tipos de miso. Inda que \u00e9 un prato tradicional moi antigo comezouse a consumir popularmente a partir do per\u00edodo Muromachi (1392-1573)."}
{"id": "174987", "revid": "89787", "url": "https://gl.wikipedia.org/wiki?curid=174987", "title": "Alv\u00e9olo dentario", "text": "Un alv\u00e9olo dentario \u00e9 unha cavidade dos \u00f3sos maxilares e da mand\u00edbula onde se aloxan as pezas dentarias.\nEstrutura e funci\u00f3n.\nO alv\u00e9olo existe en funci\u00f3n dos dentes e, tras da perda destes, o alv\u00e9olo deixa de existir. \nA s\u00faa funci\u00f3n principal \u00e9 a de dar soporte aos dentes para poder cortar e mastigar os alimentos.\nOs alv\u00e9olos dentarios son as divisi\u00f3ns en compartimentos que presenta o \u00f3so alveolar onde van inseridos os dentes, e est\u00e1n separados entre si por un tabique interalveolar \u00f3seo.\nO alv\u00e9olo presenta tres rexi\u00f3ns, a das \"placas corticais\", a \"esponxosa\" e a \"alveolar\" propiamente dita.\nAs placas corticais se disp\u00f3\u00f1ense en sentido lingual e labial, formando unha repisa de sostemento moi resistente de \u00f3so compacto, revestida por \u00f3so poroso, que constit\u00fae a capa esponxosa.\nEsta rodea a unha capa delgada de \u00f3so compacto, o \u00f3so alveolar propiamente dito, cuxa morfolox\u00eda es reflexo da forma da ra\u00edz da peza dentaria situada no seu interior.\nAs paredes do alv\u00e9olo dentario est\u00e1n delimitadas por unha fina l\u00e1mina do \u00f3so cortical que d\u00e1 inserci\u00f3n \u00e1s fibras do ligamento periodontal.\nPatolox\u00eda.\nA tumefacci\u00f3n dos alv\u00e9olos dentarios pode dar lugar a alveolite, que causa dor e molestias na boca."}
{"id": "174988", "revid": "23204", "url": "https://gl.wikipedia.org/wiki?curid=174988", "title": "\u00d3so alveolar", "text": "Denom\u00ednase \u00f3so alveolar ao \u00f3so dos maxilares que cont\u00e9n ou reviste as concas ou \"alv\u00e9los dentarios\", nas que se sit\u00faan as ra\u00edces dos dentes. \u00c9 un \u00f3so fino e compacto con m\u00faltiplas e pequenas perforaci\u00f3ns, a trav\u00e9s das cales pasan os vasos sangu\u00edneos, os nervios e os vasos linf\u00e1ticos. Por tanto, \u00f3so alveolar \u00e9 aquel \u00f3so xa sexa do maxilar superior ou da mand\u00edbula que cont\u00e9n as ra\u00edces dos dentes.\nSe fora pos\u00edbel mirar un cranio que estivera perdendo dentes, ver\u00edase que os \u00f3sos maxilares non son s\u00f3 planos \u00f3seos horizontais. Dentro do \u00f3so hai pequenos cr\u00e1teres que marcan o lugar onde os dentes se insiren.\nEstes espazos son os \"alv\u00e9olos\", e as s\u00faas paredes ch\u00e1manse procesos alveolares (na terminolox\u00eda cient\u00edfica, latina, \"processus alveolaris maxillae\"). Conforme o dente vai sa\u00edndo a trav\u00e9s da enxiva, o proceso alveolar desenv\u00f3lvese ao redor dos dentes para axudar a sostelos dentro dos maxilares.\nO \u00f3so alveolar \u00e9, por tanto, unha capa delgada que circunda a ra\u00edz dos dentes, mant\u00e9ndoos seguros contra as bacterias da xinxivite debido \u00e1 inserci\u00f3n das fibras col\u00e1xenas do ligamento periodontal. Pode ser considerado como un tecido conxuntivo especializado mineralizado, composto basicamente por un 33 % de matriz org\u00e1nica e un 67 % de cristais de hidroxiapatita. Ademais de manter a estrutura dent\u00e1ria no arco, o \u00f3so alveolar tam\u00e9n ten funci\u00f3ns de protecci\u00f3n, locomoci\u00f3n e de reservatorio.\nXusto antes da mineralizaci\u00f3n, os osteoblastos inician a produci\u00f3n de ves\u00edculas de matriz. Estas ves\u00edculas conte\u00f1en enzimas, tales como a fosfatase alcalina, que axudam a iniciar a enucleaci\u00f3n de cristais de hidroxiapatita. Estes cristais crecen e desenv\u00f3lvense, formando n\u00f3dulos \u00f3seos coalescentes, os cales, con fibras col\u00e1xenas en r\u00e1pido desenvolvemento e desorientadas, son a subestrutura do \u00f3so lamelar e o primeiro \u00f3so formado no alv\u00e9olo. M\u00e1is tarde, a trav\u00e9s da deposixi\u00f3n \u00f3sea, remodelaci\u00f3n e secrci\u00f3n de capass de fibras col\u00e1xenas orientadas, o \u00f3so lamelar maduro queda formado. Os cristais de hidroxiapatita est\u00e1n xeralmente ali\u00f1ados cos seus longos eixos paralelos \u00e1s fibras col\u00e1xenas.\nO \u00f3so alveolar desenv\u00f3lvese ao redor de cada fol\u00edculo dentario durante a odontox\u00e9nese. Cando un dente deciduo (\"dente de leite\") queda inclu\u00eddo, o \u00f3so alveolar reabs\u00f3rbese. O dente permanente sucesor m\u00f3vese para o lugar, desenvolvendo o seu propio \u00f3so alveolar a partir do seu propio fol\u00edculo dentario.\nA medida que a ra\u00edz dentaria se forma e os tecidos circundantes se desenvolven e madurecen, o \u00f3so alveolar f\u00fandese co \u00f3so basal de desenvolvemento separado e os dous forman unha estrutura continua. A pesar de que o \u00f3so alveolar e o \u00f3so basal te\u00f1en orixes diferentes, ambos derivan da crista neural ectomesenquimal.\nO \u00f3so basal da mand\u00edbula inicia a mineralizaci\u00f3n na sa\u00edda no nervio mentoniano dos forames mentonianos, mentres que o \u00f3so basal dos maxilares se incian na sa\u00edda do nervio infraorbital do forame infraorbital."}
{"id": "174989", "revid": "22795", "url": "https://gl.wikipedia.org/wiki?curid=174989", "title": "Proceso alveolar", "text": ""}
{"id": "174990", "revid": "23204", "url": "https://gl.wikipedia.org/wiki?curid=174990", "title": "Protectorado Espa\u00f1ol de Marrocos", "text": "O Protectorado Espa\u00f1ol de Marrocos (en \u00e1rabe: \u062d\u0645\u0627\u064a\u0629 \u0625\u0633\u0628\u0627\u0646\u064a\u0627 \u0641\u064a \u0627\u0644\u0645\u063a\u0631\u0628 \u1e25im\u0101yat Isb\u0101niy\u0101 fi-l-Magrib) \u00e9 a figura xur\u00eddica aplicada a unha serie de territorios de Marrocos nos que Espa\u00f1a, segundo os acordos franco-espa\u00f1ois asinados o 27 de novembro de 1912, exerceu un r\u00e9xime de protectorado.\nO protectorado consist\u00eda en dous territorios do actual Marrocos, xeograficamente separados: a zona do norte de Marrocos, que incl\u00fae as rexi\u00f3ns do Rif e Yebala, e a de Tarfaya, lindando coa ex colonia espa\u00f1ola do S\u00e1hara Espa\u00f1ol, ao suroeste e ao norte co r\u00edo Draa como fronteira. Oito meses antes dos acordos, Francia creara o seu propio protectorado sobre a maior parte do actual Marrocos. Con todo, a creaci\u00f3n dunha administraci\u00f3n colonial sobre os territorios do protectorado no Rif non se producir\u00eda ata 1927, unha vez a zona fora pacificada. O protectorado durar\u00eda ata o d\u00eda 7 de abril de 1956, salvo o que se co\u00f1ec\u00eda como o protectorado meridional ou rexi\u00f3n norte das tres en que se dividiu o S\u00e1hara Espa\u00f1ol.\nAntecedentes.\nAs orixes remotas do protectorado poder\u00edan acharse nos intentos castel\u00e1ns e portugueses de expansi\u00f3n no norte de \u00c1frica. Durante a segunda metade do s\u00e9culo XV e primeira do XVI, Castela ocupar\u00eda sucesivamente Melilla (1496), Cazaza e Mazalquivir (1505), o Pe\u00f1\u00f3n de V\u00e9lez da Gomera (1508), Or\u00e1n (1509), o pe\u00f1\u00f3n de Alxer, B\u00e9ja\u00efa e Tr\u00edpoli (1510), Bona, Bizerta, Tunisia e La Goulette (1535), en tanto que Portugal centraba a s\u00faa expansi\u00f3n no litoral atl\u00e1ntico, tomando Ceuta (1415), T\u00e1nxer (1471), Mazag\u00e1n (1502), Mogador (1516), Agadir (1505)...\nA maior parte das prazas foron perdidas durante o mesmo s\u00e9culo XVI, de forma que \u00e1 asunci\u00f3n da coroa portuguesa por parte de Filipe II, as \u00fanicas prazas en mans dos reis hisp\u00e1nicos eran Melilla, o Pe\u00f1\u00f3n de V\u00e9lez da Gomera, Or\u00e1n-Mazalquivir (polo lado castel\u00e1n) e Ceuta, T\u00e1nxer e Mazag\u00e1n (polo portugu\u00e9s).\nA\u00ednda que durante o reinado de Filipe III conquist\u00e1ronse tam\u00e9n Larache (1610) e A M\u00e1mora (1614), o ascenso da dinast\u00eda alau\u00ed significou a conquista da maior parte das prazas en mans de pa\u00edses occidentais. \u00c1 morte do sult\u00e1n Ismail (1672-1727), s\u00f3 Mazag\u00e1n (Portugal), T\u00e1nxer (Inglaterra) e Ceuta (que preferira seguir \u00e1 beira dos reis espa\u00f1ois en 1640, cando Portugal independizouse), Melilla, as illas Alhucemas (ocupadas en 1673) e o Pe\u00f1\u00f3n de V\u00e9lez da Gomera, en mans espa\u00f1olas, escapaban do seu dominio. Desta forma, s\u00f3 Ceuta, Melilla, as illas Alhucemas e o Pe\u00f1\u00f3n de V\u00e9lez da Gomera segu\u00edan en mans espa\u00f1olas ao comezo do s\u00e9culo XIX.\nAs prazas conservaran sempre un car\u00e1cter de presidios, cuxa ampliaci\u00f3n fora unha constante durante o s\u00e9culo XVIII. En 1774, o sult\u00e1n Sidi Mohamed atacou Melilla, a cal estivo sometida a un asedio que durou tres meses. Con todo, o asedio foi infrutuoso e o sult\u00e1n de Marrocos decidiu adoptar unha pol\u00edtica amigable cara a Espa\u00f1a.\nXa no s\u00e9culo XIX, a debilidade do sultanato marroqu\u00ed leva a unha progresiva intervenci\u00f3n de pa\u00edses occidentais nos seus asuntos internos, notablemente Francia, Reino Unido e Espa\u00f1a. No caso espa\u00f1ol, co pretexto de responder a un ataque sobre Ceuta levado a cabo por algunhas tribos lim\u00edtrofes (as tribos de Anyera), Espa\u00f1a ataca \u00e1s forzas marroqu\u00eds desenvolvendo unhas operaci\u00f3ns militares de certa envergadura que desembocan na batalla dos Castillejos, a toma de Tetu\u00e1n (1860) e a firma dos tratados de 1860 (Tratado de Paz e de Amizade entre Espa\u00f1a e Marrocos ou de Wad-Ras) e 1861. Mediante estes tratados: \nA\u00ednda que o pago da indemnizaci\u00f3n creou enormes dificultades financeiras a Marrocos, a indemnizaci\u00f3n foi finalmente pagada, polo que Tetu\u00e1n foi devolta o 2 de maio de 1862.\nMarrocos converteuse nunha encrucillada dos intereses europeos: Reino Unido, moi sensible a calquera ameaza \u00e1 s\u00faa ruta imperial cara \u00e1 India, recelaba da presenza francesa no norte de \u00c1frica. Francia, dona xa de Alxeria e logo de Tunisia, desexa consolidar o seu dominio sobre o norte de \u00c1frica, \u00e1 vez que velaba pola seguridade de Alxeria, pronto dividida en tres departamentos franceses. Espa\u00f1a, pola s\u00faa banda, buscaba asegurar os seus presidios norteafricanos \u00e1 vez que impedir ser afogada por outros pa\u00edses, notablemente Francia. Tam\u00e9n buscaba unha alternativa aos imperios coloniais perdidos en Am\u00e9rica. Finalmente, Alema\u00f1a intervir\u00eda en Marrocos buscando atizar as diverxencias entre Reino Unido e Francia. Son precisamente as apetencias alem\u00e1s as que forzan a Francia e Reino Unido a chegar a un acordo, de forma que en 1890, Reino Unido decide deixar mans libres en Marrocos a Francia, que fixo o propio con Exipto en favor de Alema\u00f1a.\nTras os tratados asinados entre o sult\u00e1n de Marrocos e o goberno espa\u00f1ol nos anos sesenta, as relaci\u00f3ns con Espa\u00f1a foron de paz relativa, co prop\u00f3sito de manter o \"statu quo\". Con todo, a paz ver\u00edase perturbada pola crise de Melilla, que comezou en 1890 e seguiu durante os tres anos seguintes. Durante eses anos, os choques entre as tropas espa\u00f1olas estacionadas en Melilla e as tribos rife\u00f1as lim\u00edtrofes foran increment\u00e1ndose, ata culminar no ataque \u00e1 cidade durante os d\u00edas 27 e 28 de outubro de 1893, no que morreu o xeneral Margallo, gobernador militar de Melilla. O goberno espa\u00f1ol destaca tropas a Melilla ao mando do xeneral Mart\u00ednez Campos, ante a posibilidade dunha guerra, o sult\u00e1n Hassan I destaca ao seu irm\u00e1n, con fortes efectivos, o cal logra reducir a rebeli\u00f3n rife\u00f1a.\nA estes enfrontamentos seguiu un novo per\u00edodo de paz relativa, que haber\u00eda de cambiar tras a perda das \u00faltimas colonias en Am\u00e9rica e o Pac\u00edfico en 1898. A partir de ent\u00f3n, a pol\u00edtica exterior de Espa\u00f1a c\u00e9ntrase no norte de \u00c1frica. Ademais Espa\u00f1a intenta sa\u00edr do seu illamento internacional e intentar participar nas novas pol\u00edticas de alianzas que se dan en Europa a comezos do s\u00e9culo XX. Desde 1898 Espa\u00f1a intentou establecer acordos entre Francia, Inglaterra ou ambos \u00e1 vez, pero foron dificultados polos continuos cambios de goberno. Foi achegando posici\u00f3ns con Francia, estando interesada esta en dominar Marrocos para unificar o norte de \u00c1frica baixo dominio franc\u00e9s. Xa en 1902 ofreceu a Espa\u00f1a a repartici\u00f3n de Marrocos en d\u00faas zonas de influencia. Daba a Espa\u00f1a unha zona ao norte, entre os r\u00edos Seb\u00fa e Muluya, e outra ao sur, en torno ao antigo establecemento de Santa Cruz do Mar Pequeno. O goberno espa\u00f1ol non aceptou ent\u00f3n, reclamando que Inglaterra fose informada para evitar a s\u00faa hostilidade. Espa\u00f1a intentou un novo acordo ao ano seguinte, pero xa non interesaba a Francia, que iniciara un achegamento a Inglaterra. Nestes momentos Espa\u00f1a era partidaria de manter o status quo na zona, pero en 1904 unha declaraci\u00f3n conxunta franco-brit\u00e1nica deixaba sen efecto esa pol\u00edtica, pasando \u00e1 idea de \"penetraci\u00f3n pac\u00edfica\" en ausencia dun goberno estable ou a existencia dun goberno hostil. Espa\u00f1a non ti\u00f1a intereses coloniais en Marrocos, v\u00eda a cuesti\u00f3n como unha necesidade de defensa nacional, vendo con malos ollos que unha potencia como Francia fose fronteira tanto ao norte como ao sur.\nA nova situaci\u00f3n internacional supu\u00f1a a marxinaci\u00f3n de Alema\u00f1a. En resposta a esa situaci\u00f3n e coa escusa das crecentes presi\u00f3ns francesa sobre o goberno marroqu\u00ed, o K\u00e1iser desembarcou en T\u00e1nxer en 1905, reclamando a independencia do sult\u00e1n. Para evitar unha guerra, convocouse unha Conferencia internacional para falar sobre Marrocos. En 1906 celebrouse a Conferencia de Alxeciras (15 de xaneiro-7 de abril), a cal, a\u00ednda que afirmando respectar a independencia marroqu\u00ed, significar\u00eda de feito o seu fin. Na conferencia v\u00edronse frustrados os intentos alem\u00e1ns por participar na repartici\u00f3n de Marrocos, pero se acordou o dereito de todos os pa\u00edses de lograr acordos econ\u00f3micos con Marrocos. Ademais, acept\u00e1base a repartici\u00f3n do pa\u00eds en zonas de influencia entre Francia e Espa\u00f1a, e o dereito destas a intervir nelas, se o sult\u00e1n non era capaz de manter a orde. Tras as desordes de Casablanca (1907), com\u00e9zase a ocupaci\u00f3n das diferentes zonas de influencia. Finalmente, Francia e Espa\u00f1a aceptan retirar as s\u00faas tropas tras diversos episodios b\u00e9licos. No caso de Espa\u00f1a, hai que destacar a denominada guerra de Melilla de 1909, na que as tropas espa\u00f1olas sofren un grave rev\u00e9s militar no monte Gurug\u00fa e o barranco do Lobo (endereitado a duras penas) con graves repercusi\u00f3ns na pol\u00edtica interior espa\u00f1ola (Semana Tr\u00e1xica). O resultado ser\u00eda finalmente a ampliaci\u00f3n da zona de influencia melillense pola conca do r\u00edo Kert ata Zeluan e Nador por unha banda, e ata o Cabo Tres Forcas pola parte oposta.\nEn 1911, Marrocos estaba en completa anarqu\u00eda. De acordo co previsto na Conferencia de Alxeciras, o sult\u00e1n pediu axuda a Francia. As tropas francesas ocuparon a capital de Marrocos, Fes. Espa\u00f1a ocupou Larache e Alcazarquivir. Alema\u00f1a enviou un canoneiro a Agadir. Isto deu lugar ao acordo franco-alem\u00e1n polo que Alema\u00f1a renunciaba a Marrocos, e aceptaba o Protectorado franc\u00e9s sobre este, a cambio dunha cesi\u00f3n de territorios no \u00c1frica Ecuatorial.\nEvoluci\u00f3n do protectorado.\nAs continuas inxerencias franco-espa\u00f1olas fan insostible a posici\u00f3n do sult\u00e1n, que en marzo de 1912 asina o Tratado de Fes con Francia, polo que se establece formalmente o protectorado. Mediante o Tratado hispano-franc\u00e9s asinado o 27 de novembro, Francia reco\u00f1eceu a Espa\u00f1a o territorio da zona norte de Marrocos, establec\u00e9ndose o protectorado espa\u00f1ol, con capital en Tetu\u00e1n. Establec\u00edanse os l\u00edmites entre as zonas francesa e espa\u00f1ola ao norte do r\u00edo Uarga. Mediante real decreto de 27 de febreiro de 1913 estableceuse a s\u00faa organizaci\u00f3n.\nEn febreiro de 1913, comeza a ocupaci\u00f3n formal do territorio, coa ocupaci\u00f3n pac\u00edfica de Tetu\u00e1n por parte do xeneral espa\u00f1ol Felipe Alfau Mendoza. Posteriormente chega o primeiro jalifa ou representante do sult\u00e1n da zona Muley Mohammed Mehedi Uld Ben Ismael, substitu\u00eddo polo seu fillo Muley El Hassan Ben El Mehdi en 1923. A prensa do d\u00eda seguinte titulou: \u00ab\"La bandera de Espa\u00f1a tremola al viento sobre la Alcazaba de Tetu\u00e1n como 53 a\u00f1os ha\"\u00bb (recordando as\u00ed a primeira entrada realizada en 1860 polo xeneral Prim.\nA resistencia dos marroqu\u00eds \u00e1 ocupaci\u00f3n fixo que houbese que enviar reforzos: en 1913 alcanz\u00e1ronse os 50.000 soldados espa\u00f1ois. Con todo, o comezo da Primeira guerra mundial, fixo que Espa\u00f1a deixase de ocupar territorios, para evitar unha guerra con outras potencias europeas.\nTerminada a guerra, ren\u00f3vanse as operaci\u00f3ns militares que levan en 1919 ao alto comisario, xeral D\u00e1maso Berenguer, a establecer a paz en Anyera, o Haus e Wad Ras. En 1920 t\u00f3manse as alturas do Gorges e Ben Karrich e en setembro, tras unha longa marcha, as alturas de Beni Hasan e Xauen. Tras o desastre de Annual, en xullo de 1921, ante as c\u00e1bilas de Abd el-Krim, \u00e1brese o cami\u00f1o cara \u00e1 ditadura de Primo de Rivera. Ser\u00eda no entanto o ditador o que organizar\u00eda en 1925 o desembarco de Alhucemas, que con axuda francesa supor\u00eda o fin das guerras de Marrocos e o inicio da pacificaci\u00f3n definitiva da zona e a s\u00faa articulaci\u00f3n administrativa.\nDurante a Guerra do Rif, en 1921-1927, forzas combinadas franco-espa\u00f1olas lanzaron bombas de gas mostaza sobre os rebeldes b\u00e9rberes. 100.000 soldados espa\u00f1ois e 325.000 franceses foron necesarios para completar o control do territorio.\nO 1 de maio de 1931 os obreiros marroqu\u00eds manif\u00e9stanse pedindo a igualdade cos espa\u00f1ois, e 800 notables marroqu\u00eds env\u00edan unha carta ao Presidente Niceto Alcal\u00e1-Zamora ped\u00edndolle a igualdade en todos os aspectos cos espa\u00f1ois. Con todo, a II Rep\u00fablica s\u00f3 trouxo dous cambios: concedeuse a nacionalidade espa\u00f1ola aos xudeus, e o 5 de abril de 1934 ocupouse Ifni. \nEn xullo de 1936, Espa\u00f1a dispu\u00f1a en Marrocos dun ex\u00e9rcito de 32.000 homes, inclu\u00eddos os nativos. O 17 de xullo de 1936 in\u00edciase en Melilla a sublevaci\u00f3n militar que se estende ao resto do protectorado. O d\u00eda 19 chega a Tetu\u00e1n o xeneral Franco por v\u00eda a\u00e9rea desde as illas Canarias, para facerse cargo do ex\u00e9rcito de \u00c1frica, cuxo paso ao territorio metropolitano ser\u00eda clave no desenvolvemento da sublevaci\u00f3n e consecuente Guerra Civil.\nO r\u00e9xime franquista aproveitou a derrota francesa en 1940 para ocupar a cidade de T\u00e1nxer (ata ent\u00f3n cun estatuto de cidade internacional). A ocupaci\u00f3n durar\u00eda ata o final da segunda guerra mundial en 1945.\nCoa liberaci\u00f3n do Marrocos franc\u00e9s en 1942, os marroqu\u00eds fundaron partidos pol\u00edticos en todo Marrocos. No Protectorado espa\u00f1ol xurdiron o Reformista e o Unionista, que rapidamente se fusionaron no Partido Reformista e publicaron un manifesto pedindo a independencia. Ambos os partidos foron apoiados por Ahmed Belbachir Haskouri, a man dereita do Jalifa. Ambos foron tolerados por Espa\u00f1a. Entre tanto, o sult\u00e1n de Marrocos Mohamed V refusou por primeira vez en 1944 as decisi\u00f3ns do Residente franc\u00e9s (principal representante do goberno). Este xesto era un s\u00edntoma da crecente axitaci\u00f3n nacionalista en contra do dominio estranxeiro. En 1946 o Partido Reformista reclama que os marroqu\u00eds poidan explotar as riquezas do seu pa\u00eds en empresas mixtas cos espa\u00f1ois, ao estilo do que xa se permit\u00eda no Marrocos franc\u00e9s.\nEn 1948 os partidos nacionalistas marroqu\u00eds forman unha Fronte Nacional co obxectivo de lograr a independencia. En repetidas ocasi\u00f3ns, o sult\u00e1n sinalou que el desexaba o mesmo. Por iso, en 1952 Francia depuxo ao sult\u00e1n e desterrouno substitu\u00edndoo por outro. Espa\u00f1a mostrou o seu descontento por non ser informada previamente: en 1954 Franco declara que o Protectorado espa\u00f1ol permanecer\u00e1 baixo a soberan\u00eda do jalifa, nomeado polo sult\u00e1n, xa que o cesamento deste esixe o consentimento previo espa\u00f1ol. En 1955, O Glaoui e as autoridades francesas en Marrocos apoiadas por Valino quer\u00edan ofrecer provisionalmente o trono de Marrocos enteiro ao jalifa. Ahmed Belbachir Haskouri op\u00faxose \u00e1 idea xa que os franceses estaban perdendo a guerra en contra da resistencia. Isto fixo que a situaci\u00f3n no Marrocos franc\u00e9s fose deterior\u00e1ndose, o que levou aos franceses a permitir o regreso do sult\u00e1n en 1955. Un ano despois, o 2 de marzo de 1956, Mohammed V conseguiu o reco\u00f1ecemento da independencia do seu pa\u00eds por parte de Francia. O 7 de abril de 1956, Espa\u00f1a, a pesar das protestas formuladas polo Ex\u00e9rcito (entre outros polo xeneral Garc\u00eda Vali\u00f1o, alto comisario) fai o propio reco\u00f1ecendo a independencia marroqu\u00ed. Finalizaban desta forma os protectorados exercidos por Francia e Espa\u00f1a, respectivamente, sobre Marrocos. A zona sur (Cabo Juby ou Tarfaya) non pasou a soberan\u00eda marroqu\u00ed ata 1958, en tanto que Ifni, que se converteu en provincia espa\u00f1ola ese mesmo ano, fixo o propio once anos m\u00e1is tarde, seguindo as resoluci\u00f3ns de Naci\u00f3ns Unidas.\nAdministraci\u00f3n.\nO r\u00e9xime administrativo do Protectorado der\u00edvase do concepto mesmo de protectorado, existindo unha dualidade formal de autoridades. Por unha banda, existe unha administraci\u00f3n marroqu\u00ed, \u00e1 fronte da cal atop\u00e1base o \"jalifa\", o cal exerc\u00eda, por delegaci\u00f3n do sult\u00e1n, todos os seus poderes, fundamentalmente o lexislativo, que exerc\u00eda mediante o \"dahir\" (decreto). Tam\u00e9n era a m\u00e1xima autoridade relixiosa. Este goberno dirixido polo jalifa recib\u00eda a denominaci\u00f3n de \"Majz\u00e9n\" e atop\u00e1base dividida en departamentos, a modo de ministerios, coordinados polo Gran Visir. Os ministros eran o \"qadi al-qudat\" (xefe ou xu\u00edz de xu\u00edces), o Visir dos Habus (patrimonio inalienable cuxas rendas destinar a unha obra ou instituci\u00f3n piadosa ou relixiosa), o \"amin al-amlak\" e o \"amin al-umana\" (ministro de Facenda). Contaba cun consello consultivo formado por dous representantes de cada unha das cinco rexi\u00f3ns. O jalifa era elixido polo sult\u00e1n de entre unha dupla proposta polo goberno espa\u00f1ol. O primeiro jalifa, Muley el Mehdi, tomou posesi\u00f3n do seu cargo en Tetu\u00e1n o 27 de abril de 1913. S\u00f3 dous jalifas ocuparon o cargo ata a independencia de Marrocos, o xa citado Muley el Mehdi (entre 1913 e 1923) e o seu fillo Muley el Hass\u00e1n bin el Mehdi (que asumiu aos trece anos, \u00abreinando\u00bb entre 1925 e 1941 e m\u00e1is tarde entre 1945 e 1956), pertencentes \u00e1 familia real marroqu\u00ed e descendentes do pr\u00edncipe Muley Ismail, irm\u00e1n do Sultan Muley Hassan I.\nA administraci\u00f3n espa\u00f1ola estaba dirixida por un alto comisario, unha figura desenvolvida a imaxe e semellanza dos altos comisionados ingleses, formalmente acreditada ante o jalifa, como representante do sult\u00e1n, pero de feito a m\u00e1xima autoridade no Protectorado. A Alta Comisar\u00eda dirix\u00eda a acci\u00f3n pol\u00edtica de Espa\u00f1a no Protectorado, e dela emanaban as ordes e instruci\u00f3ns. O alto comisario estaba asistido por diversas departamentos (Asuntos Ind\u00edxenas, Fomento e Facenda). Exist\u00eda un interventor territorial en cada unha das rexi\u00f3ns, representado directamente \u00e1 Delegaci\u00f3n de Asuntos Ind\u00edxenas. Subordinados a el exist\u00eda un seguinte chanzo, con interventores comarcais e, finalmente, interventores locais.\nO mantemento da orde estaba a cargo dos Regulares (forzas do ex\u00e9rcito espa\u00f1ol con \"ind\u00edxenas\") e da Polic\u00eda Ind\u00edxena. No aspecto militar, o alto comisario estaba asistido por tres comandantes con sede en Ceuta, Melilla e Larache.\nHoubo un total de vinte altos comisarios nos corenta e tres anos de duraci\u00f3n do Protectorado, sendo na s\u00faa inmensa maior\u00eda militares (todos menos Silvela, que exerceu en 1923, e tres dos cinco nomeados pola Rep\u00fablica, Luciano L\u00f3pez Ferrer, Juan Moles e Manuel Rico Avello):\nOrganizaci\u00f3n territorial.\nNun principio, as autoridades espa\u00f1olas distribu\u00edron o territorio asignado de forma xen\u00e9rica en tres demarcaci\u00f3ns postas baixo a autoridade das comandancias xerais de Ceuta, Melilla e Larache. Con todo, esta divisi\u00f3n non foi definitiva. En 1918, o protectorado divid\u00edase en d\u00faas \u00fanicas zonas, oriental e occidental, baixo a autoridade das comandancias militares de Melilla e Ceuta respectivamente. En 1927, unha vez pacificado e ocupado efectivamente o territorio, a Alta Comisar\u00eda comezou a organizar o territorio en rexi\u00f3ns. Ao caer a monarqu\u00eda e instaurarse a Rep\u00fablica, cre\u00e1ronse tres rexi\u00f3ns civ\u00eds. A organizaci\u00f3n definitiva, que se manter\u00eda ata o final do protectorado, data de 1935, cando o servizo de Intervenci\u00f3ns dividiu o territorio en cinco rexi\u00f3ns: Yebala, Lucus, Gomara, Rif e Kert.\nLocalidades m\u00e1is importantes: Arcila, Xauen, Tetu\u00e1n, Villa Sanjurjo, Villa Nador, Larache.\nPrensa.\nA historia da prensa no protectorado comeza xa en 1860, na cidade de Tetu\u00e1n, co \"Eco de Tetu\u00e1n\" fundado por Pedro Antonio de Alarc\u00f3n, que tras fusionarse co \"El Norte de \u00c1frica\", pasar\u00eda a chamarse \"La Gaceta de \u00c1frica\". Os xornais m\u00e1is importantes editados en lingua espa\u00f1ola no protectorado son os seguintes: En Xauen ed\u00edtase desde 1920 \"El Eco de Chef Chauen\", no que colabora Tom\u00e1s Borr\u00e1s.\nEn Larache edit\u00e1base desde 1925 \"El Heraldo de Marruecos\". Finalmente, en T\u00e1nxer, a\u00ednda que zona internacional, cheg\u00e1ronse a editar \"El Porvenir\", \"Diario de \u00c1frica\" e o diario \"Espa\u00f1a\", que foi publicado entre 1938 a 1967.\nPor\u00e9n edit\u00e1ronse outros moitos xornais tales como:\nDeportes.\nVarios equipos de f\u00fatbol participaron na liga espa\u00f1ola durante os anos de protectorado. O Atl\u00e9tico Tetu\u00e1n foi o \u00fanico que chegou a xogar na Primeira divisi\u00f3n espa\u00f1ola de f\u00fatbol, a\u00ednda que s\u00f3 durante unha tempada (1951-52). Outros como o Larache, Alc\u00e1zar ou o Pescadores chegaron a xogar en Terceira."}
{"id": "174995", "revid": "98629", "url": "https://gl.wikipedia.org/wiki?curid=174995", "title": "W\u00f2 h\u01d4 c\u00e1ng l\u00f3ng", "text": "W\u00f2 h\u01d4 c\u00e1ng l\u00f3ng (t\u00edtulo orixinal: \u81e5\u864e\u85cf\u9f8d) que en galego significa \"Tigre agazapado, Drag\u00f3n agochado\"; \u00e9 un filme wuxia (de acci\u00f3n, aventuras e artes marciais) dirixido por Ang Lee en 2000. \u00c9 unha coproduci\u00f3n entre China, Hong Kong, Taiw\u00e1n e Estados Unidos e a lingua orixinal \u00e9 o mandar\u00edn. Est\u00e1 protagonizado por estrelas do cine de etnia chinesa, inclu\u00edndo a Chow Yun-fat, Michelle Yeoh, Zhang Ziyi e Chang Chen. O filme bas\u00e9ase na novela \"Crouching Tiger, Hidden Dragon\" do escritor de literatura \"wuxia\" Wang Dulu. As escenas de artes marciais e as de acci\u00f3n son froito das coreograf\u00edas de Yuen Wo Ping.\nSinopse.\n\u00c9 unha historia ficticia, situada no per\u00edodo da Dinast\u00eda Qing na China, aproximadamente durante o reinado do Emperador Qianlong (arredor de 1680).\nOs protagonistas da historia son dous experimentados e famosos mestres en artes marciais, Li Mu Bai (Chow Yun-fat) e Yu Shu Lien (Michelle Yeoh). Os dous est\u00e1n namorados, pero cren que non poden estar xuntos porque Shu Lien \u00e9 a vi\u00fava do mellor amigo de Mu Bai. Por outra parte, Jen (Zhang Ziyi), filla do Gobernador Yu de Manchuria (Fa Zeng Li), desexa desesperadamente ter a vida emocionante e chea de aventuras dun guerreiro. Polo que de xeito secreto, Jen conv\u00e9rtese na alumna da malvada guerreira \"Raposa de Xade\" (Cheng Pei-pei), de quen Mu Bai xurou vingarse xa que matou o seu mestre. Mu Bai vai na busca da s\u00faa lendaria espada, \"A espada celestial\", que roubou Jen. Jen loita contra Mu Bai en varias ocasiones, e pese a superioridade de Mu Bai, el rexeita matala porque quere adestrala como aprendiz. Jen tam\u00e9n loita contra Shu Lien, quen intenta ensinarlle os valores do amor e a amizade. Pero Jen non se deixa convencer polo seu amor prohibido co bandido do deserto Lo (Chang Chen), e rexeita a axuda de Mu Bai e Shu Lien."}
{"id": "174997", "revid": "23204", "url": "https://gl.wikipedia.org/wiki?curid=174997", "title": "David Wenham", "text": "David Wenham nado o 21 de setembro de 1965 en Marrickville, Nova Gales do Sur, \u00e9 un actor australiano de cine e televisi\u00f3n que acadou a fama internacional en 2002 pola s\u00faa interpretaci\u00f3n de Faramir na trilox\u00eda d'O Se\u00f1or dos Aneis de Peter Jackson.\nTraxectoria.\nA s\u00faa primeira interpretaci\u00f3n consistiu nun pequeno papel na serie \"Sons and Daughters\" (1982). Despois de participar noutras series de televisi\u00f3n, deu o salto \u00f3 cine con \"Greenkeeping\" (1992) e \"Cosi\" (1996), das cales recibiu os parab\u00e9ns do p\u00fablico e da cr\u00edtica australiana. Pero foi con \"The Boys\" (1998) cando se afianzou definitivamente como un dos grandes actores australianos, conseguindo diversos premios e nomeamentos.\nEn 1998 tivo un papel principal na serie \"Seachange\", de grande \u00e9xito, que lle serviu para afianzar a s\u00faa popularidade. En 1999 protagonizou o filme \"Molokai\", para a que interpretou a vida do padre Dami\u00e1n de Molokai nunha comunidade de leprosos no Hawai do s\u00e9culo XIX.\nA participaci\u00f3n de Wenham en filmes m\u00e1is de sona mundial incl\u00faen un pequeno papel en \"Mouling Rouge!\" (2001), o personaxe de Faramir en ' (2002) e ' (2003) da trilox\u00eda d'O Se\u00f1or dos Aneis de Peter Jackson, \u00f3 monxe Carl en \"Van Helsing\" (2004) e \u00f3 soldado espartano Dilios en \"300\" (2007).\nTam\u00e9n foi protagonista na versi\u00f3n teatral de Cyrano de Bergerac en Melbourne durante o 2005."}
{"id": "174998", "revid": "23204", "url": "https://gl.wikipedia.org/wiki?curid=174998", "title": "Smertrios", "text": "Smertrios ou Smertrius era un deus da guerra na Galia c\u00e9ltica e en N\u00f3rico. No Imperio Romano foi comparado co deus Marte. O seu nome pos\u00fae a mesma ra\u00edz ca a da deusa Rosmerta e puido significar \"O provedor\", m\u00e1is ca un nome propio.\nPosiblemente foi a deidade tutelar do pobo \"Smertae\", deus da abundancia e a fecundidade, segundo a \u00fanica menci\u00f3n hist\u00f3rica do xe\u00f3grafo Claudio Tolomeo.\nRepres\u00e9ntaselle coma un home musculado e barbudo enfrontado a unha serpe."}
{"id": "174999", "revid": "5132", "url": "https://gl.wikipedia.org/wiki?curid=174999", "title": "Xefe do goberno", "text": ""}
{"id": "175000", "revid": "5132", "url": "https://gl.wikipedia.org/wiki?curid=175000", "title": "Xefe de goberno", "text": ""}
{"id": "175002", "revid": "89787", "url": "https://gl.wikipedia.org/wiki?curid=175002", "title": "Francesco Masala", "text": "Francesco Masala, nado en Nughedu San Nicol\u00f2 o 17 de setembro de 1916 e finado en Cagliari o 23 de xaneiro de 2007 foi un poeta e ensa\u00edsta sardo en lingua italiana e sarda.\nTraxectoria.\nEstudou en Ozieri e Sassari. Gradouse en filosof\u00eda e letras na Universidade La Sapienza de Roma coa tese \"Il Teatro di Luigi Pirandello\" con Natalino Sapegno como relator.\nComo poeta, en 1951 recibiu o Premio Grazia Deledda, e en 1956 o Premio Chianciano por \"Pane nero\". En 1962 publicou \"Quelli dalle labbra bianche\", co editor Giangiacomo Feltrinelli, e en 1981 a antolox\u00eda biling\u00fce \"Poesias in duas limbas\" con Vanni Scheiwiller.\nA s\u00faa obra m\u00e1is co\u00f1ecida \u00e9 \"Quelli dalle labbra bianche\", que en 1999 tivo unha adptaci\u00f3n cinematogr\u00e1fica dirixida por Piero Livi. Foi presidente da comisi\u00f3n do Premio literario en sardo Citt\u00e0 di Ozieri, e en 1978 do Comitadu prol sa limba, que foi promotor da Proposta de Lei de Iniciativa Popular polo Biling\u00fcismo Perfecto en Sarde\u00f1a, a partir da cal xurdiu a Lei da Rexi\u00f3n Aut\u00f3noma de Sarde\u00f1a o 17 de outubro de 1997.\nNos eidos cultural e pol\u00edtico mantivo importantes v\u00ednculos con persoeiros do talle de Emilio Lussu, Aldo Capitini, Giuseppe Dess\u00ec ou Salvatore Cambosu."}
{"id": "175003", "revid": "23204", "url": "https://gl.wikipedia.org/wiki?curid=175003", "title": "Rublo svalbarense", "text": "O rublo svalbarense foi unha moeda que circulou nas illas Svalbard (tam\u00e9n chamadas Spitzbergen). Un rublo divid\u00edase en 100 kopeks. Esta moeda circulou dende 1946 ata principios do s\u00e9culo XXI.\nHistoria.\nO 7 de maio de 1935 a Uni\u00f3n Sovi\u00e9tica asinou o tratado de Svalbard, o que permitiu a instalaci\u00f3n dunha compa\u00f1\u00eda mineira sovi\u00e9tica nas illas Svalbard (en ruso: \u0428\u043f\u0438\u0446\u0432\u0435\u0440\u0433\u0435\u043d, tr.: Shpitsvergen) ao norte de Noruega e no interior do C\u00edrculo Polar \u00c1rtico. Esta compa\u00f1\u00eda, chamada Arktikugol (\u0410\u0440\u043a\u0442\u0438\u043a\u0443\u0433\u043e\u043b\u044c), emitiu unha serie de moedas e billetes para o uso exclusivo dos habitantes da illa de nacionalidade sovi\u00e9tica. Emit\u00edronse varias series de moedas trala ca\u00edda da Uni\u00f3n Sovi\u00e9tica. Estes rublos foron de curso legan non s\u00f3 nas illas Svalbard sen\u00f3n en todo o territorio ruso. Debido \u00e1 s\u00faa escasa tirada, os rublos das illas Svalbard son moi apreciados polos coleccionistas.\nMoedas.\nDurante o tempo que esta moeda estivo en circulaci\u00f3n no territoria acu\u00f1\u00e1ronse tres series de moedas que circularon en distintos per\u00edodos entre 1946 e 2002.\nPrimeira serie de moedas.\nConstaba das seguintes denominaci\u00f3ns:\nSegunda serie de moedas.\nA segunda serie de moedas non contaba con moedas de kopeks:\nTerceira serie de moedas.\nA derradeira serie emitiga serie emitida contaba coas seguintes denominaci\u00f3ns:\nBilletes.\nEmit\u00edtonse billetes, mais non para uso regular. A\u00ednda que se empregaron os billetes do Rublo sovi\u00e9tico e de coroa norueguesa."}
{"id": "175006", "revid": "114718", "url": "https://gl.wikipedia.org/wiki?curid=175006", "title": "Hypertext Transfer Protocol Secure", "text": "Hypertext Transfer Protocol Secure, que en galego ser\u00eda \"Protocolo seguro de transferencia de hipertexto\", m\u00e1is co\u00f1ecido polas s\u00faas siglas HTTPS, \u00e9 un protocolo de aplicaci\u00f3n baseado no protocolo HTTP, destinado \u00e1 transferencia segura de datos de hipertexto, \u00e9 dicir, \u00e9 a versi\u00f3n segura de HTTP. \u00c9 utilizado principalmente por entidades bancarias, tendas en li\u00f1a, e calquera tipo de servizo que requira o env\u00edo de datos persoais ou contrasinais."}
{"id": "175008", "revid": "1131", "url": "https://gl.wikipedia.org/wiki?curid=175008", "title": "Castro de Arme\u00e1", "text": "O castro de Arme\u00e1 (\u00e1s veces castro de Augas Santas) \u00e9 un castro situado no lugar de Arme\u00e1, na parroquia de Augas Santas, pertencente \u00f3 concello ourens\u00e1n de Allariz. A cronolox\u00eda de ocupaci\u00f3n do Castro \u00e9 entre o s\u00e9culo IV-III a.C e o s\u00e9culo IV da nosa era.\nCaracter\u00edsticas.\nO castro de Arme\u00e1 foi declarado Monumento Hist\u00f3rico-Art\u00edstico en 1963. Actualmente ten a categor\u00eda de Ben de Interese Cultural (BIC).\nArqueolox\u00eda.\nFoi escavado por Conde Valv\u00eds. Atop\u00e1ronse unha sauna castrexa, restos ind\u00edxenas e romanos, que est\u00e1n depositados na s\u00faa maior\u00eda no Museo Arqueol\u00f3xico Provincial de Ourense.\nEn 2018, na quinta campa\u00f1a dirixida polo arque\u00f3logo Adolfo Fern\u00e1ndez na Atalaia, atopouse unha inscrici\u00f3n en d\u00faas pedras co texto \"MAX\".\nContorna.\nPr\u00f3ximo ao castro, e nunha carballeira, at\u00f3pase o lugar co\u00f1ecido polo nome de \"As P\u00edas\" ou \"Ba\u00f1os de Santa Mari\u00f1a\", segundo Vicente Risco. Tr\u00e1tase de d\u00faas p\u00edas labradas nun afloramento gran\u00edtico situado a rentes do chan que aparece rodeado perimetralmente por un muro de cachoter\u00eda dun metro de altura e planta circular. A p\u00eda de maior tama\u00f1o ten forma rectangular e conserva un bo caudal de auga durante todo o ano. \u00c1 beira dun dos seus lados maiores disponse outra p\u00eda de menores dimensi\u00f3ns. Na cabeceira da p\u00eda maior, as\u00ed como nun lateral daquela, sit\u00faanse d\u00faas cazoletas circulares de tama\u00f1o desigual. Conde Valv\u00eds apuntou a posibilidade de que esta construci\u00f3n operase como prensa de aceite de oliva, unha hip\u00f3tese que parece ser corroborada pola existencia dun pequeno orificio que une ambos recipientes."}
{"id": "175009", "revid": "1131", "url": "https://gl.wikipedia.org/wiki?curid=175009", "title": "Castro de Pena do Couto", "text": "O castro de Pena do Couto \u00e9 un castro situado na parroquia de Augas Santas, no concello ourens\u00e1n de Allariz.\nMorfolox\u00eda.\nConsta dun recinto fortificado localizado nun outeiro de escasa altura. Non se aprecian murallas, polo que o seu contorno \u00e9 pouco definido.\nArqueolox\u00eda.\nNon se ten noticia de que se realizasen campa\u00f1as arqueol\u00f3xicas."}
{"id": "175010", "revid": "98629", "url": "https://gl.wikipedia.org/wiki?curid=175010", "title": "Castro de Folgoso", "text": "O castro de Folgoso, tam\u00e9n chamado de Boa Nai, \u00e9 un castro situado na parroquia de Folgoso, no concello ourens\u00e1n de Allariz.\nMorfolox\u00eda.\nConsta dun recinto fortificado dobre. A croa est\u00e1 delimitada por un recinto murado. No seu cumio at\u00f3panse grandes penedos con numerosas p\u00edas, algunha delas comunicada cunha canle perforada na rocha que desemboca nun desaugadoiro. Arredor da croa obs\u00e9rvase un segundo recinto anular arredor do m\u00e1is elevado. Este est\u00e1 interrompido \u00e1 altura dunha pequena plataforma que se pecha contra o primeiro recinto. Neste lugar \u00e9 posible que estivese a entrada. Ao sur existe outra plataforma que se pecha sobre o segundo recinto fortificado, a modo de socalco.\nArqueolox\u00eda.\nNon se ten noticia de que se te\u00f1an realizado campa\u00f1as arqueol\u00f3xicas. Nunha prospecci\u00f3n superficial atop\u00e1ronse restos de cer\u00e1mica castrexa con decoraci\u00f3n estampillada."}
{"id": "175011", "revid": "98629", "url": "https://gl.wikipedia.org/wiki?curid=175011", "title": "Rublo transcauc\u00e1sico", "text": "O rublo transcauc\u00e1sico (en ruso: \u0440\u0443\u0431\u043b\u044c, armenio: \u057c\u0578\u0582\u0562\u056c\u056b), manat (en azar\u00ed: \u0645\u0646\u0627\u062a) o maneti (en xeorxiano: \u10db\u10d0\u10dc\u10d4\u10d7\u10d8) foi unha moeda de curso legal que circulou nos tres estados do C\u00e1ucaso que se uniron na Rep\u00fablica Democr\u00e1tica Federal Transcauc\u00e1sica e posteriormente na Rep\u00fablica Socialista Sovi\u00e9tica Federativa Transcauc\u00e1sica.\nHistoria.\nPrimeiro rublo, 1918-1919.\nEn 1918, o Comisariado da Rep\u00fablica Democr\u00e1tica Federal Transcauc\u00e1sica emitiu papel moeda con denominaci\u00f3n en rublos para substitu\u00edr o rublo ruso cando a rexi\u00f3n transcauc\u00e1sica se separou do Imperio Ruso logo da primeira guerra mundial. Este rublo estaba fixado ao rublo ruso cunha taxa de troco equivalente.\nEntre 1919 e 1923, Armenia, Xeorxia e Acerbaix\u00e1n emitiron a s\u00faa propia moeda: o rublo armenio, o manat azar\u00ed e o maneti xeorxiano respectIvamente, que substitu\u00edron o rublo transcauc\u00e1sico cunha taxa de troco de 1:1.\nSegundo rublo, 1923-1924.\nA segunda versi\u00f3n foi introducida en 1923 como moeda da Rep\u00fablica Federal Socialista Sovi\u00e9tica Transcauc\u00e1sica constitu\u00edda trala conquista das tres rep\u00fablicas por parte do Ex\u00e9rcito Vermello. Un ano m\u00e1is tarde esta moeda foi substitu\u00edda polo rublo sovi\u00e9tico.\nDende 1924, o rublo sovi\u00e9tico circulou como moeda oficial de Transcaucasia, e posteriormente nas Rep\u00fablicas Socialistas Sovi\u00e9ticas de Armenia, Xeorxia e Acerbaix\u00e1n.\nBilletes.\nNa primeira versi\u00f3n desta moeda se emitiran billetes con denominaci\u00f3ns de 1, 3, 5, 10, 50, 100 e 250 rublos. Entre 1923 e 1924, a Rep\u00fablica Federal Socialista Sovi\u00e9tica Transcauc\u00e1sica (parte da URSS) emitiu billetes que oscilaban dende os 1.000 rublos ao bill\u00f3n de rublos. Nas d\u00faas edici\u00f3ns, os billetes ti\u00f1an no anverso inscrici\u00f3ns en ruso, e no reverso en cada unha das linguas das tres rep\u00fablicas."}
{"id": "175012", "revid": "98629", "url": "https://gl.wikipedia.org/wiki?curid=175012", "title": "Castro de Cerdeira", "text": "O castro de Cerdeira, tam\u00e9n chamado Outeiro do Castro, \u00e9 un castro situado entre a parroquia de Requeixo de Valverde, no concello ourens\u00e1n de Allariz, e a da Gra\u00f1a, no concello tam\u00e9n ourens\u00e1n de Xunqueira de Amb\u00eda.\nMorfolox\u00eda.\nConsta dun recinto fortificado situado a 726 metros sobre o nivel do mar. Ten planta ovalada. O seu cumio \u00e9 pedregoso e nel p\u00f3dese distinguir un recinto murado de pedra cunhas dimensi\u00f3ns de 150 metros no eixo norte-sur. Pola banda oeste hai unha plataforma de at\u00e9 50 metros de lonxitude, mentres que pola banda sur hai outra de 20 metros. A continuaci\u00f3n hai outro socalco de 8 metros que comunica coa plataforma do lado oeste.\nArqueolox\u00eda.\nRivas Quintas fala da existencia de nove grupos de petr\u00f3glifos na aba do outeiro."}
{"id": "175013", "revid": "98629", "url": "https://gl.wikipedia.org/wiki?curid=175013", "title": "Castro de Monte Castrelo", "text": "O castro de Monte Castrelo, tam\u00e9n chamado Cima de Vila, \u00e9 un castro situado entre a parroquia de San Vitoiro da Mezquita e San Mamede de Urr\u00f3s, no concello ourens\u00e1n de Allariz, e a de Proente, no concello tam\u00e9n ourens\u00e1n da Merca.\nMorfolox\u00eda.\nConsta dun recinto fortificado situado sobre un outeiro a 655 metros sobre o nivel do mar. Na aba que mira \u00f3 concello da Merca obs\u00e9rvanse tres li\u00f1as de murallas con cadanseus socalcos, pero non as\u00ed na vertente que se asoma \u00f3 concello de Allariz.\nArqueolox\u00eda.\nDurante prospecci\u00f3ns arqueol\u00f3xicas atop\u00e1ronse restos de cer\u00e1mica con desengraxantes de seixo pertencentes a bordos e corpos. Apareceron tam\u00e9n anacos de cer\u00e1mica medieval, que foron depositados no Museo Arqueol\u00f3xico de Ourense."}
{"id": "175014", "revid": "5749", "url": "https://gl.wikipedia.org/wiki?curid=175014", "title": "Protocolo UDP", "text": ""}
{"id": "175015", "revid": "5749", "url": "https://gl.wikipedia.org/wiki?curid=175015", "title": "Simple Mail Transfer Protocol", "text": ""}
{"id": "175016", "revid": "5749", "url": "https://gl.wikipedia.org/wiki?curid=175016", "title": "Secure shell", "text": ""}
{"id": "175017", "revid": "5749", "url": "https://gl.wikipedia.org/wiki?curid=175017", "title": "Protocolo SNMP", "text": ""}
{"id": "175018", "revid": "5749", "url": "https://gl.wikipedia.org/wiki?curid=175018", "title": "Internet Relay Chat", "text": ""}
{"id": "175020", "revid": "5749", "url": "https://gl.wikipedia.org/wiki?curid=175020", "title": "Post Office Protocol", "text": ""}
{"id": "175021", "revid": "5749", "url": "https://gl.wikipedia.org/wiki?curid=175021", "title": "Internet Message Access Protocol", "text": ""}
{"id": "175022", "revid": "5749", "url": "https://gl.wikipedia.org/wiki?curid=175022", "title": "Protocolo TCP", "text": ""}
{"id": "175023", "revid": "5749", "url": "https://gl.wikipedia.org/wiki?curid=175023", "title": "Point-to-Point Protocol", "text": ""}
{"id": "175024", "revid": "98629", "url": "https://gl.wikipedia.org/wiki?curid=175024", "title": "Damageplan", "text": "Damageplan foi un supergrupo estadounidense de heavy metal procedente de Dallas, Texas formado no ano 2003. Despois da desaparici\u00f3n do seu anterior grupo Pantera, os irm\u00e1ns Dimebag Darrell e Vinnie Paul Abbott quer\u00edan comezar unha nova banda. A parella recrutou ao antigo guitarrista de Halford Pat Lachman para as voces, e posteriormente a Bob Zilla como baixista. Damageplan editou o seu primeiro \u00e1lbum, \"New Found Power\", o 10 de febreiro de 2004, que se estreou no n\u00famero 38 da \"Billboard 200\", vendendo 44.676 copias na s\u00faa primeira semana.\nMentres Damageplan promocionaba o \u00e1lbum nun concerto o 8 de decembro de 2004, un home chamado Nathan Gale subiu ao escenario e asasinou a Darrell, o guitarrista da banda. A pesar de que non se atoparon motivos, algunhas testemu\u00f1as afirman que Gale culpou aos irm\u00e1ns da ruptura de Pantera e de que lle roubaran as s\u00faas letras. Gale foi morto por un oficial de polic\u00eda. Abbott e Zilla un\u00edronse posteriormente \u00e1 banda Hellyeah, e Lachman fixo o mesmo con The Mercy Clinic."}
{"id": "175025", "revid": "1888", "url": "https://gl.wikipedia.org/wiki?curid=175025", "title": "Lu\u00eds Coch\u00f3n", "text": "Jos\u00e9 Luis Coch\u00f3n Touri\u00f1o, co\u00f1ecido como Lu\u00eds Coch\u00f3n, nado na Ruibal (Salcedo, Pontevedra) en 1942, \u00e9 un escritor e profesor de lingua e literatura castel\u00e1.\nTraxectoria.\nFoi catedr\u00e1tico de lingua e literatura castel\u00e1 no IES Rosal\u00eda de Castro, en Santiago de Compostela. Neste instituto coincidiu con Xes\u00fas R\u00e1bade Paredes, con quen mantivo unha grande amizade. Foi militante do PCE nos anos 60 e 70.\nEspecialista en literatura espa\u00f1ola e galega, tense dedicado \u00e1 obra de Ux\u00edo Novoneyra e outros autores destacando pola s\u00faa relaci\u00f3n co Centro Ram\u00f3n Pi\u00f1eiro. En 2011 publicou \"Volvo do mar derradeiro\", escrito na memoria de Herminio Barreiro (\"Sarmiento: Revista Galego-Portuguesa de Historia da Educaci\u00f3n\").\nTen colaborado en revistas como \"A Trabe de Ouro\", \"Encrucillada\", \"Bolet\u00edn Galego de Literatura\", \"Bolet\u00edn da Real Academia Galega\"."}
{"id": "175026", "revid": "98629", "url": "https://gl.wikipedia.org/wiki?curid=175026", "title": "Lollapalooza", "text": "Lollapalooza \u00e9 un festival musical estadounidense que se celebra anualmente e amosa reco\u00f1ecidas bandas de heavy metal, rock alternativo, hip hop e punk rock, ademais de espect\u00e1culos de danza, comedia e talleres. Tam\u00e9n proporciona unha plataforma para organizaci\u00f3ns pol\u00edticas e sen \u00e1nimo de lucro.\nHistoria e caracter\u00edsticas.\nPolos escenarios de Lollapalooza pasaron unha ampla variedade de grupos e o festival axudou a popularizar a artistas ou bandas alternativas como Red Hot Chili Peppers, Pearl Jam, Primus, The Killers, Rage Against the Machine, Arcade Fire, Nine Inch Nails, Jane's Addiction, Soundgarden, Siouxsie &amp; the Banshees, The Smashing Pumpkins, Muse, Alice in Chains, Tool, Hole, 30 Seconds to Mars, The Strokes, Lady Gaga e Green Day.\nConcibido e creado en 1991 polo vocalista de Jane's Addiction Perry Farrell como unha xira de despedida da s\u00faa banda, Lollapalooza celebrouse anualmente ata 1997, e recuperouse no ano 2003. Dende a s\u00faa creaci\u00f3n ata 1997, e na s\u00faa edici\u00f3n do 2003 o festival xirou por Norteam\u00e9rica. No ano 2004 os seus organizadores decidiron aumentar as datas a dous d\u00edas por cidade, pero as baixas vendas de entradas fixeron que esa edici\u00f3n fose cancelada. No 2005, Farrell e a William Morris Agency asociada coa compa\u00f1\u00eda de Austin, Texas Capital Sports Entertainment (agora C3 Presents), reestructuraron Lollapalooza ao seu actual formato, un festival de fin de semana en Grant Park, Chicago, Illinois. No 2010 anunciaron que Lollapalooza estrear\u00edase no estranxeiro, fac\u00e9ndose tam\u00e9n en Santiago de Chile os d\u00edas 2 e 3 de abril do 2011."}
{"id": "175028", "revid": "56817", "url": "https://gl.wikipedia.org/wiki?curid=175028", "title": "Bloody Mary", "text": "A expresi\u00f3n inglesa Bloody Mary pode referirse a:"}
{"id": "175029", "revid": "5132", "url": "https://gl.wikipedia.org/wiki?curid=175029", "title": "Copa do Pr\u00edncipe de Asturias de baloncesto", "text": ""}
{"id": "175030", "revid": "98629", "url": "https://gl.wikipedia.org/wiki?curid=175030", "title": "Accidentes nucleares de Fukushima I", "text": "Os accidentes nucleares de Fukushima I comprenden unha serie de explosi\u00f3ns nos edificios que albergan os reactores nucleares, fallos nos sistemas de refrixeraci\u00f3n ou liberaci\u00f3n de radiaci\u00f3n \u00e1 atmosfera, rexistrados nas instalaci\u00f3ns da central nuclear de Fukushima I, est\u00e1 localizado nos concellos de \u014ckuma e de Futaba no distrito de Futaba na prefectura de Fukushima, a consecuencia dos danos ocasionados polo terremoto, e posterior tsunami, que afectou o nord\u00e9s do Xap\u00f3n o 11 de marzo de 2011.\nCausas.\nHai evidencias dunha fusi\u00f3n parcial do n\u00facleo nos reactores 1, 2 e 3; produc\u00edronse explosi\u00f3ns que destru\u00edron o revestimento superior de hidr\u00f3xeno dos edificios de aloxamento dos reactores 1, 3 e 4; unha explosi\u00f3n damnificou o confinamento dentro do reactor 2; e m\u00faltiplos incendios produc\u00edronse no reactor 4. Al\u00e9n diso, as barras de combust\u00edbel almacenado en piscinas de combust\u00edbel irradiado das unidades 1-4 comezaron a sobrequentar os niveis de auga nas piscinas abandonadas.\nOs traballadores da f\u00e1brica sufriron exposici\u00f3n \u00e1 radiaci\u00f3n e foron temporalmente evacuados en varios momentos. O 11 de abril as autoridades xaponesas designaron a magnitude do perigo nos reactores 1, 2 e 3 no nivel 7, considerando que a escala vai do 1 ao 7 na Escala Internacional de Accidentes Nucleares (INES). A enerx\u00eda foi restaurada para partes da central nuclear o 20 de marzo, mais m\u00e1quinas damnificadas por inundaci\u00f3ns, incendios e explosi\u00f3ns permaneceron inoperantes."}
{"id": "175032", "revid": "6430716", "url": "https://gl.wikipedia.org/wiki?curid=175032", "title": "Jorge Emilio B\u00f3veda", "text": "Jorge Emilio B\u00f3veda \u00c1lvarez, nado en Ourense o 9 de xu\u00f1o de 1975, \u00e9 un escritor galego.\nTraxectoria.\nDiplomado en Linguas Estranxeiras pola Universidade de Vigo traballa coma mestre de lingua inglesa ademais de colaborar con varios medios xornal\u00edsticos e literarios.\nComezou a escribir de moi novo e as s\u00faas primeiras incursi\u00f3ns visibles na narrativa foron nos certames de Relatos de Ver\u00e1n de \"La Voz de Galicia\", resultando finalista no ano 2000 co relato titulado \"Un cambio en su vida\". Foi baixista e vocalista en varios grupos de Rock, escribiu gui\u00f3ns para curtametraxes e estivo vinculado \u00e1 prensa, colaborando nos peri\u00f3dicos \"Mundourense\", \"Ourense por Barrios\" e \"Noticias Galicia\" tanto na s\u00faa faceta de articulista como na de debuxante de humor gr\u00e1fico. En canto \u00e1 narrativa comezou a publicar profesionalmente no 2010 grazas ao editor David Gonz\u00e1lez Couso.\nEscribiu a primeira obra en galego sobre a historia do cinema de terror (\"A xanela escura\". Urco 2011) e un ensaio sobre a ficci\u00f3n cient\u00edfica literaria cun cap\u00edtulo adicado ao tratamento dese x\u00e9nero na literatura galega (\"A xanela ins\u00f3lita\". Urco 2014). \u00c9 art\u00edfice da autodenominada \"Xeraci\u00f3n Illada\" con Eladio Medel e Francisco Javier Fontenla, cuxo manifesto foi lido na feira do libro de Ourense en 2019 durante a presentaci\u00f3n dun libro de B\u00f3veda. Tam\u00e9n \u00e9 un dos responsables da \"Revista Inviable\" de dita xeraci\u00f3n."}
{"id": "175034", "revid": "1131", "url": "https://gl.wikipedia.org/wiki?curid=175034", "title": "Pablo Bouza", "text": "Pablo Bouza Su\u00e1rez, nado en Fene en 1965, \u00e9 un poeta galego.\nTraxectoria.\nLicenciado en Filosof\u00eda e Ciencias da Educaci\u00f3n pola Universidade de Santiago de Compostela. Exerce como funcionario dende o ano 1990 no Concello de Culleredo, localidade onde reside, desempe\u00f1ando o cargo de xefe de servizo de Cultura e Educaci\u00f3n.\nColaborou en \"El Correo Gallego\" e na emisora Radio Fene. Foi director e colaborador de Radio Culleredo. Ten publicado en \"Poes\u00eda Galicia\" e \"Anuario Brigantino\".\nParticipou en diversos certames art\u00edsticos e literarios, como os II e III Encontros de Pintura e Poes\u00eda organizados pola Deputaci\u00f3n Provincial da Coru\u00f1a e I e II Di\u00e1logos de Pintura e Poes\u00eda, Culleredo."}
{"id": "175035", "revid": "98629", "url": "https://gl.wikipedia.org/wiki?curid=175035", "title": "Glenn Branca", "text": "Glenn Branca, nado o 6 de outubro de 1948 en Harrisburg, Pensilvania e finado o 13 de maio de 2018, foi un influente compositor e guitarrista de vangarda. Branca utilizaba habitualmente guitarras preparadas e \u00e9 co\u00f1ecido polo seu uso de fortes volumes, repetici\u00f3ns, \"droning\" e series harm\u00f3nicas. No ano 2008 conced\u00e9uselle unha subvenci\u00f3n sen restrici\u00f3ns da Foundation for Contemporary Arts.\nTraxectoria.\nComezos.\nBranca comezou a tocar a guitarra aos 15 anos. Despois de ir ao York College entre os anos 1966 e 1967, creou a banda de versi\u00f3ns The Crystal Ship con Al Whiteside e Dave Speece no ver\u00e1n de 1967. Branca estudou teatro no Emerson College en Boston a principios dos anos 70. En 1973 trasladouse de Boston a Londres coa s\u00faa ent\u00f3n moza Meg English. Cando regresou novamente a Boston en 1974 co\u00f1eceu a John Rehberger. Comezou a experimentar co son como fundador dun grupo de teatro experimental chamado Bastard Theater en 1975.\nGlenn escribiu e produciu a peza teatral/musical \"Anthropophagoi\", a primeira obra da compa\u00f1\u00eda. En 1976 apareceu a segunda produci\u00f3n de The Bastard Theater, \"What Actually Happened\". A pesar da natureza pouco convencional, os espect\u00e1culos recibiron interesantes cr\u00edticas por parte dos xornais \"The Phoenix\" e \"The Boston Globe\". Toda a m\u00fasica para as produci\u00f3n de The Bastard Theater eran composici\u00f3ns orixinais de Branca ou de Rehberger e foron interpretadas ao vivo polos actores/m\u00fasicos.\nFinais dos 70 e anos 80.\nEn 1976 mudouse a Nova York. O seu primeiro encontro coa escena musical da cidade foi con N. Dodo Band, xa que estivo moitas veces no seu lugar de ensaio. As\u00ed co\u00f1eceu a Jeffrey Lohn, que tocaba o viol\u00edn el\u00e9ctrico no grupo. Glenn ent\u00f3n formou d\u00faas bandas a finais dos 70: Theoretical Girls en 1977 co compositor e guitarrista Jeffrey Lohn, e The Static. Tam\u00e9n actuou no \"Guitar Trio\" de Rhys Chatham en 1977, unha experiencia de m\u00fasica noise moi importante no desenvolvemento da s\u00faa faceta de compositor.\nA principios dos 80 realizou varias composici\u00f3ns para conxuntos de guitarras el\u00e9ctricas, como \"The Ascension\" (1981) e \"Indeterminate Activity of Resultant Masses\" (1981). Pouco despois comezou a compo\u00f1er sinfon\u00edas para orquestras de guitarras el\u00e9ctricas e percusi\u00f3n, que mesturaban cacofon\u00eda \"droning\" industrial e microtonalidade cunhas case m\u00edsticas e avanzadas matem\u00e1ticas. Comezando coa Sinfon\u00eda No. 3 (\"Gloria\") (1983), empezou a compo\u00f1er sistematicamente para as series harm\u00f3nicas. Neste proxecto, Branca isto inicialmente influenciado polos escritos de Dane Rudhyar, Hermann von Helmholtz, e Harry Partch. Tam\u00e9n constru\u00edu varios instrumentos amplificados electricamente da s\u00faa propia invenci\u00f3n, expandindo o seu conxunto m\u00e1is al\u00f3 da guitarra. Un feixe deses instrumentos eran c\u00edtaras de tres pontes que bautizou como \"mallet guitars\" (guitarras de mazo), porque eran instrumentos de percusi\u00f3n tocados con baquetas, e cimbal\u00f3ns el\u00e9ctricos monot\u00f3n cunha terceira ponte adicional en posici\u00f3ns resoantes. Entre os primeiros membros do seu grupo estaban Thurston Moore e Lee Ranaldo de Sonic Youth, Page Hamilton de Helmet e varios membros de Swans como Michael Gira e Dan Braun.\nDos 90 ata 2018.\nA principios dos 90, David Baratier intentou documentar o estilo de ensinanza de Branca en \"They Walked in Line\". En setembro de 1996, The Glenn Branca Ensemble tocou na cerimonia de apertura do \"Aarhus Festival\" en Dinamarca. A cerimonia tivo lugar na \u00f3pera Musikhuset, e entre a audiencia estaba a ra\u00ed\u00f1a de Dinamarca e o alcalde de Aarhus entre outras personalidades. Despois de recibir m\u00e1is de 25 grandes encargos dende 1981 a m\u00fasica de Branca comezou finalmente a ser reco\u00f1ecida entre os acad\u00e9micos. Alg\u00fans estudosos, entre os que destaca Kyle Gann, consid\u00e9rano (xunto con Rhys Chatham) como membro da nova corrente do post-minimalismo, a escola totalista.\nA partir da \"Symphony No. 7\", Branca comezou a compo\u00f1er para orquestra tradicional, a pesar de que nunca abandonou a guitarra el\u00e9ctrica. Branca tam\u00e9n fai duetos con guitarras excesivamente amplificadas coa s\u00faa muller, e dirixiu a s\u00faa \"13th symphony\" para 100 guitarras el\u00e9ctricas na base do World Trade Center en xu\u00f1o do ano 2001. Dende ent\u00f3n, o seu conxunto de 100 guitarras actuou en 10 cidades dos Estados Unidos e Europa. En 2008 compuxo a s\u00faa 14\u00aa sinfon\u00eda, titulada \"The Harmonic Series\", que \u00e9 interpretada por unha orquestra tradicional. O primeiro movemento desta sinfon\u00eda, chamado \"2,000,000,000 Light Years From Home\", estreouse en St. Louis interpretada pola the St. Louis Symphony Orchestra dirixida por David Robertson o 13 de novembro do ano 2008. Foi a d\u00e9cimo segunda grande orquestra en interpretar un traballo de Branca dende 1986.\nEn 2008 tam\u00e9n foi premiado cunha bolsa da Foundation for Contemporary Arts Grants to Artists Award. En 2010 Fortissimo Records relanzou o seu \u00e1lbum de 1981 \"The Ascension\" como unha edici\u00f3n especial en vinilo de 180 gramos e Branca compuxo a peza \"The Ascension: The Sequel\", publicada o mesmo ano a trav\u00e9s do selo Systems Neutralizers. Esta peza de continuaci\u00f3n xerou un renovado interese polo seu traballo e tivo destacadas actuaci\u00f3ns nos festivais Primavera Sound e Villette Sonique en 2011.\nEn outubro de 2014 Branca estreou \"Ascension Three\", e xirou co Glenn Branca Ensemble por Europa. En febreiro de 2015 a s\u00faa segunda peza para 10 guitarras el\u00e9ctricas, \"Symphony No. 16 (Orgasm)\", foi estreada na Cit\u00e9 de la Musique de Par\u00eds. The Light (for David) para catro guitarras, baixo e bater\u00eda, estreouse en outubro de 2016 na Roulette de Brooklyn.\nO 14 de maio de 2018 a p\u00e1xina oficial de Facebook de Reg Bloor, a s\u00faa muller, revelou nunha mensaxe que Branca morrera de cancro de gorxa a noite anterior aos 69 anos de idade."}
{"id": "175036", "revid": "865", "url": "https://gl.wikipedia.org/wiki?curid=175036", "title": "The Rentals", "text": "The Rentals \u00e9 unha banda de powerpop estadounidense liderada polo vocalista Matt Sharp, co\u00f1ecido por ser o antigo baixista de Weezer. O grupo \u00e9 co\u00f1ecido polo seu sinxelo de mediados dos 90 \"Friends of P.\". A banda editou dous \u00e1lbums, \"Return of the Rentals\" e \"Seven More Minutes\" a trav\u00e9s do selo Maverick Records. A banda disolveuse en 1999 despois da xira mundial do seu segundo \u00e1lbum, pero reformouse en 2006 e dende ent\u00f3n editou varios EPs."}
{"id": "175037", "revid": "122527", "url": "https://gl.wikipedia.org/wiki?curid=175037", "title": "Fungato", "text": "O Lycoperdon perlatum \u00e9 un cogomelo co\u00f1ecido como fungato e tam\u00e9n chamado fung\u00f3n, fungo de sapo, bufo de vella. \u00c9 un tipo de cogomelo dos chamados peidos de lobo, fungos da familia das licoperd\u00e1ceas de corpo fruc\u00edfero globoso, abrancazados por f\u00f3ra ao principio cheos dunha gleba branca, maciza (comest\u00edbel) que ao madurar se transforma nun po pardo formado polas esporas\nCaracter\u00edsticas.\nDescrici\u00f3n.\nO fungo \u00e9 branco e a medida que alcanza a madurez vaise tornando marr\u00f3n. Pos\u00fae uns grans pequenos a modo de verrugas en toda a parte superior que se desprenden facilmente.\nH\u00e1bitat.\nPode ser atopado nos bosques de con\u00edferas e de \u00e1rbores de folla caduca, no ver\u00e1n, outono e primavera, especialmente xunto a excrementos de cervo.\nDiferenciaci\u00f3n.\nPode confundirse co \"Lycoperdon echinatum\", mais este \u00e9 m\u00e1is escuro, cun tinge avermellado ou co \"Lycoperdon mammiforme\" que \u00e9 m\u00e1is voluminoso e de cor crema.\nUsos.\nComestibilidade.\n\u00c9 un fungo comestible pero s\u00f3 cando \u00e9 novo e de cor branca.\nMedicinal.\nEmpr\u00e9gase na medicina popular coma hemost\u00e1tico de uso externo. A masa espor\u00edfera apl\u00edcase directamente sobre das feridas, exercendo unha acci\u00f3n hemost\u00e1tica, antibi\u00f3tica e cicatrizante.\nEra frecuente empregar \"o seu fume\" (a masa espor\u00edfera) para tratar os problemas na pele dos cativi\u00f1os, derivados polo uso dos cueiros."}
{"id": "175038", "revid": "5863", "url": "https://gl.wikipedia.org/wiki?curid=175038", "title": "Carmen Blanco Ramos", "text": "Carmen Blanco Ramos, nada en Vilar de C\u00e9ltigos (Grixoa, Santa Comba) o 2 de xu\u00f1o de 1957, \u00e9 unha escritora galega.\nTraxectoria.\nViviu desde 1968 en Madrid, onde se formou acad\u00e9mica e culturalmente. Estudou filolox\u00eda na Universidade Complutense de Madrid. Os inicios literarios produc\u00edronse cos contos publicados no suplemento cultural \u201cO espello\u201d de \"A Freita. Revista da lingua e da cultura galega de Asturias\". Por\u00e9n, \u00e9 co\u00f1ecida pola s\u00faa novela \"A golpe de dor\" publicada pola editorial 3C3.\nPublicou varios relatos e artigos de cr\u00edtica literaria en \"Madrygal. Revista de estudios gallegos\", \"A Freita\" e \"Grial\".\nEn 2001 regresou a Galicia. Reside en Vilar de C\u00e9ltigos."}
{"id": "175040", "revid": "1131", "url": "https://gl.wikipedia.org/wiki?curid=175040", "title": "Xos\u00e9 Manuel Blanco Prado", "text": "Xos\u00e9 Manuel Blanco Pardo, nado na Coru\u00f1a o 14 de abril de 1950, \u00e9 un etn\u00f3grafo e ensa\u00edsta galego.\nTraxectoria.\nLicenciado en Filosof\u00eda e Letras e doutor en Historia pola Universidade de Santiago de Compostela. Na actualidade exerce como profesor numerario de Filosof\u00eda no IES Xo\u00e1n Montes de Lugo. Foi socio fundador da Asociaci\u00f3n de Amigos do Conxunto Hist\u00f3rico-Art\u00edstico de Sargadelos. Colabora con temas relacionados coa antropolox\u00eda, etnograf\u00eda e historia en distintos bolet\u00edns e revistas culturais: \"Bolet\u00edn do Museo Provincial de Lugo\", \"Caderno de Estudios Chairegos\", \"Casti\u00f1eiro Milenario\", \"Croa\", \"Estudios Mindonienses\", \"Lucensia\", \"Lucus\", \"Pena do Encanto\" etc., as\u00ed como en revistas dixitais como \"Galicia Encantada\". Desde o ano 2009 coordina e colabora na nova revista dixital \"Etnograf\u00eda\" ligada ao \"Mes\u00f3n do Forno\".\nConseguiu as seguintes distinci\u00f3ns: IX \"Certame Literario da Terra Ch\u00e1\", 1972; Premio de periodismo \"Manuel Mato Vizoso\" nos anos 1982 e 1984; e Premio \"Cal da Loba\" no 1999. Foi nomeado \"Milagrosista 1997\"."}
{"id": "175041", "revid": "89787", "url": "https://gl.wikipedia.org/wiki?curid=175041", "title": "Coliseum da Coru\u00f1a", "text": "O Coliseum da Coru\u00f1a \u00e9 un recinto multi\u00fasos destinado a espect\u00e1culos, xestionado polo Instituto Municipal Coru\u00f1a Espect\u00e1culos (IMCE), situado no acceso principal \u00e1 Coru\u00f1a dende a autoestrada AP-9 e a autov\u00eda A-6. Foi dese\u00f1ado polos enxe\u00f1eiros de cami\u00f1os Jes\u00fas Ortiz Herrera, Juan A. Dom\u00ednguez, Mar\u00eda Jes\u00fas Izquierdo e Julio Mart\u00ednez Calz\u00f3n m\u00e1is os arquitectos Salvador P\u00e9rez Arroyo, Javier Garc\u00eda Alba; Fernando R\u00edo Dur\u00e1n e Berta Rodr\u00edguez Rodr\u00edguez. Inaugurouse o 19 de maio de 1991, o 6 de xu\u00f1o dese mesmo ano tivo lugar o primeiro concerto, do m\u00fasico Sting.\nCaracter\u00edsticas.\nO recinto acolle varios tipos de eventos, dende espect\u00e1culos musicais, eventos deportivos, eventos de ocio (como patinaxe sobre xeo), grandes asembleas e feiras sectoriais, e durante unha \u00e9poca, cada mes de agosto, converteuse tam\u00e9n en praza de touros, hoxe canceladas.\nA base do edificio \u00e9 circular, ten unha arena duns 1.900 m\u00b2 que se emprega como cancha deportiva, auditorio para macroconcertos, feiras de mostras, ou, noutrora, coma praza de touros. A capacidade do Coliseum para concertos \u00e9 de 11.000 persoas, e de 8.000 cando se empregaba para touradas.\nFeira Taurina da Coru\u00f1a.\nDurante m\u00e1is de vinte anos na Coru\u00f1a celebrouse unha feira taurina que habitualmente ti\u00f1a lugar no mes de agosto coincidindo coas festas de Mar\u00eda Pita, e que adoitaba estar composta por 3 festexos, un o venres, un o s\u00e1bado e outro o domingo. O uso taurino deste recinto resucitou as corridas de touros na cidade da Coru\u00f1a, unha cidade que hai anos tivo outra praza de touros e na que dende o 7 de outubro de 1967 non se celebraban festexos taurinos.\nA primeira corrida de touros que se celebrou no \"Coliseum\" foi o 12 de agosto de 1991. Nesa data actuaron Luis Francisco Espl\u00e1, Morenito de Maracay e V\u00edctor M\u00e9ndez. Camilo Jos\u00e9 Cela conservaba a cabeza do primeiro touro \u00f3 que se lle cortou unha orella neste recinto.\nPara a pr\u00e1ctica taurina, o recinto dispu\u00f1a de t\u00f3dalas dependencias que ten calquera praza de touros, cunha arena de 45 metros de di\u00e1metro, enfermer\u00eda, capela etc.\nNo ano 2010 actuaron figuras tan salientables como Enrique Ponce, El Fandi ou Jesul\u00edn de Ubrique. En 2014 a feira tivo lugar en outubro, coincidindo coas festas do Rosario.\nExistiu na cidade bastante pol\u00e9mica os \u00faltimos anos polas celebraci\u00f3ns destes festexos que xa caeran en desuso e pola teima do concello en recuperar e subvencionar a feira con di\u00f1eiro p\u00fablico para a manter viva. Diversas asociaci\u00f3ns coma Galicia mellor sen touradas intentaron acabar coa feira na cidade. Finalmente, en xullo de 2015 o concello suspendeu a feira."}
{"id": "175042", "revid": "89787", "url": "https://gl.wikipedia.org/wiki?curid=175042", "title": "Carlos Caetano Bisca\u00ednho", "text": "Carlos Caetano Biscainho Fernandes, nado na Coru\u00f1a en 1968, \u00e9 un actor e ensa\u00edsta galego.\nTraxectoria.\nDoutor en Filolox\u00eda Galego-Portuguesa, exerce como profesor na Universidade da Coru\u00f1a. Como ensa\u00edsta est\u00e1 especializado no sistema teatral galego. No \u00e1mbito actoral, seguiu estudos de Arte Dram\u00e1tica con Arkadi Nemirovski, Doina Fagadar, Liudmila Uk\u00f3lova, \u00c1ngel Guti\u00e9rrez, Claude Buchvald e Jacques Nichet, e, para al\u00e9n do seu traballo nos palcos, tense dedicado \u00e1 formaci\u00f3n de int\u00e9rpretes, \u00e1 cr\u00edtica de espect\u00e1culos e \u00e1 investigaci\u00f3n do campo teatral galego, con especial atenci\u00f3n ao papel da lingua como norma sist\u00e9mica.\n\u00c9 membro do consello de redacci\u00f3n da \"Revista Galega de Filolox\u00eda\" e dirixe a colecci\u00f3n de Literatura Dram\u00e1tica Galega da Biblioteca-Arquivo Teatral \"Francisco Pillado Mayor\" da Universidade da Coru\u00f1a.\nDesde 2007 integra o xurado do Premio de Interpretaci\u00f3n Teatral \"Maruxa Villanueva\" do Concello de Padr\u00f3n."}
{"id": "175043", "revid": "5863", "url": "https://gl.wikipedia.org/wiki?curid=175043", "title": "Rock g\u00f3tico", "text": "O rock g\u00f3tico \u00e9 un subx\u00e9nero do post-punk e do rock alternativo aparecido a finais dos anos 70. As bandas de rock g\u00f3tico medraron ligadas fortemente ao punk rock ingl\u00e9s e xurdiron das escenas post-punk. O x\u00e9nero e si mesmo foi definido como movemento independente do punk rock durante os primeiros anos 80 debido \u00e1s diferenzas significativas da nova corrente; o rock g\u00f3tico, en oposici\u00f3n ao punk, combina escuridade, e a mi\u00fado m\u00fasica pesada de teclados con letras introspectivas e depresivas.\nO rock g\u00f3tico deu lugar a unha subcultura g\u00f3tica m\u00e1is ampla que incl\u00fae clubs, roupa e numerosas publicaci\u00f3ns que medraron en popularidade nos anos 80.\nPrimeira xeraci\u00f3n (1979 - 1985).\nDestacadas bandas da primeira xerac\u00f3n do rock g\u00f3tico son Bauhaus, Siouxsie and the Banshees, Cocteau Twins, The Cure, The Sisters of Mercy, Virgin Prunes, Sex Gang Children, Christian Death, The Damned, Southern Death Cult, This Mortal Coil, Flesh for Lulu, UK Decay, The Mission, Specimen, Theatre of Hate, Theatre of Ice, Xmal Deutschland, The Danse Society, Dead Can Dance, The Bolshoi, 45 Grave, Gene Loves Jezebel, Kommunity FK e Alien Sex Fiend, entre outras.\nSegunda xeraci\u00f3n (1985 - 1995).\nClan of Xymox, Lacrimosa, The Merry Thoughts.\nTerceira xeraci\u00f3n (1995 ata hoxe).\nLondon After Midnight, The Cruxshadows, The Frozen Autumn, Diary of Dreams, The Last Dance, Noctivagus, Sunshine Blind, Trance to the Sun, The Empire Hideous, The Shroud, Voltaire e Two Witches."}
{"id": "175044", "revid": "1131", "url": "https://gl.wikipedia.org/wiki?curid=175044", "title": "Praza de touros de Pontevedra", "text": "A Praza de touros de Pontevedra \u00e9 un edificio adicado a actividades taurinas na cidade de Pontevedra, no cal se celebra cada ano a feira taurina da Peregrina. \nO recinto ten unha capacidade para 7.800 persoas, sendo polo tanto o segundo recinto con m\u00e1is capacidade da capital pontevedresa, s\u00f3 por detr\u00e1s do Estadio de Pasar\u00f3n. A Praza de touros de Pontevedra \u00e9 o \u00fanico sitio permanente dedicado \u00e1 tauromaquia en todo o territorio galego. \nHistoria.\nAntes da existencia da praza de touros, as corridas celebr\u00e1banse desde o s\u00e9culo XVII nas prazas da Ferrer\u00eda e da Alh\u00f3ndiga (detr\u00e1s da actual casa do concello), pech\u00e1ndose as entradas con t\u00e1boas e reserv\u00e1ndose o dereito para utilizar as fiestras dalgunhas casas para presenciar os festexos. Estes espect\u00e1culos menci\u00f3nanse nas cr\u00f3nicas da cidade de Pontevedra de Prudencio Land\u00edn Tob\u00edo.\nEn 1892, o capit\u00e1n de artiller\u00eda Benito Calder\u00f3n Ozores, irm\u00e1n da marquesa de Riestra e xenro de Eugenio Montero R\u00edos, en asociaci\u00f3n con dous cordobeses, promoveu a construci\u00f3n dunha praza de touros de madeira no Campo da Torre, no mesmo lugar que a actual praza de pedra. Foi inaugurada o 10 de agosto de 1892 cunha corrida na que actuaron Espartero, Mazzantini e Guerrita. En 1896 recibiuse no Concello unha solicitude para a construci\u00f3n dunha praza de touros de pedra. A solicitude foi aprobada o 5 de novembro do mesmo ano, pero o proxecto de construci\u00f3n quedou en suspenso ata 1899.\nO arquitecto Siro Borrajo Montenegro, encargouse da direcci\u00f3n das obras que comezaron en outubro de 1899. Concretamente, o d\u00eda 8, ao ritmo do pasodobre interpretado pola banda de m\u00fasica do orfanato. Antes de que se cumprise un ano do inicio das obras, a praza foi inaugurada polos toureiros Emilio Torres \"Bombita\" e Ricardo Torres \"Bombita chico\" que lidaron touros de Salas. Foi o 12 de agosto de 1900 no barrio de San Roque, o mesmo lugar onde se situou a praza de madeira.\nDende ent\u00f3n moitas figuras do pasado e do presente pasaron pola praza: Manolete, Luis Miguel Domingu\u00edn, Enrique Ponce, El Juli, Anto\u00f1ete, Cesar Rinc\u00f3n, Espartaco, Jos\u00e9 Tom\u00e1s etc. Como curiosidade, o mesmo rei Afonso XIII presenciou un festexo taurino na praza en 1929.\nO 16 de agosto de 1931 acolleu a disputa do combate de boxeo entre \u00c1ngel Sobral e Emile Romerio, polo campionato de Espa\u00f1a de peso medio..\nDesde 1975 a praza de touros \u00e9 propiedade dos irm\u00e1ns Lozano. Dende o ano 1996 a praza ten unha cuberta que protexe do sol ou da choiva a todo o recinto (tanto bancadas como area).\nDescrici\u00f3n.\nO edificio ten d\u00faas plantas, a primeira reservada \u00e1s bancadas e a segunda aos palcos e asentos cubertos. A praza de touros est\u00e1 cuberta. En 1996, a praza de touros renovouse cunha cuberta dun tecido similar ao dos veleiros, que d\u00e1 acubillo aos espectadores e a unha parte do rodo, deixando aberto o centro. Esta cuberta de membrana de PVC cunha superficie de 4300 m2 foi inaugurada o 25 de xullo, durante unha corrida na que os toureiros lidaron touros bravos do Torre\u00f3n e na que se anunciaron os matadores valencianos Enrique Ponce e Vicente Barrera, as\u00ed como o colombiano C\u00e9sar Rinc\u00f3n.\nA praza de touros de Pontevedra caracter\u00edzase polo seu gran n\u00famero de afeccionados. Os tendidos de sol da praza de touros \u00e9nchense de pe\u00f1as que crean un gran ambiente cada tarde de touros. Ao redor de 50 pe\u00f1as celebran cada ano a Feira da Virxe Peregrina. Este fen\u00f3meno das pe\u00f1as \u00e9 algo arraigado en Pontevedra.\nA praza de touros de Pontevedra \u00e9 a \u00fanica de Galicia e o escenario da maior\u00eda das corridas do noroeste da Pen\u00ednsula Ib\u00e9rica. A feira da Peregrina \u00e9 un dos ciclos taurinos da tempada espa\u00f1ola que ten m\u00e1is \u00e9xito de recadaci\u00f3n, xerando gran expectaci\u00f3n nos seus carteis. A actividade taurina conc\u00e9ntrase na Feira da Peregrina, patroa da provincia de Pontevedra, que se celebra cada ano para partir do segundo domingo de agosto.\nNa praza cel\u00e9branse ademais de corridas eventos como concertos musicais, mitins pol\u00edticos ou actos da Feira Franca.\nFeira Taurina da Peregrina.\nCada ano ten lugar a feira taurina da Peregrina coincidindo coas festas da cidade, na que se celebran 4 festexos durante as d\u00faas primeiras fins de semana do mes de agosto na praza de touros de Pontevedra. Esta feira taurina ten un grande arraigo en sectores da cidade, con 47 grupos taurinos (\"pe\u00f1as\"), con arredor de 1350 socios.\nControversia.\nCon todo, tam\u00e9n hai unha forte oposici\u00f3n social \u00e1 celebraci\u00f3n deste evento taurino. As\u00ed, a Coordenadora Antitouradas de Pontevedra integra diferentes asociaci\u00f3ns de diferente ideolox\u00eda: contra o maltrato animal (Galiza mellor sen touradas, Matar por Matar NON, protectora Os Palleiros), ecoloxistas (ADEGA, APDR, Vaipolor\u00edo, Verdegaia, Colectivo Ecoloxista do Saln\u00e9s), pol\u00edticas (Galiza Nova, Isca!, Briga, N\u00f3s-UP) sociais (A Revira), culturais (Cineclube de Pontevedra, Liceo Mutante) ou sindicais (CNT). Demandan a abolici\u00f3n do maltrato animal e a reconversi\u00f3n da praza de touros nun espazo p\u00fablico."}
{"id": "175045", "revid": "98629", "url": "https://gl.wikipedia.org/wiki?curid=175045", "title": "Muralla de \u00c1vila", "text": "A Muralla de \u00c1vila \u00e9 unha cerca militar rom\u00e1nica que rodea o casco antigo da cidade de \u00c1vila, na comunidade aut\u00f3noma de Castela e Le\u00f3n, en Espa\u00f1a. Na actualidade, o casco antigo, a muralla e as igrexas situadas extramuros foron declaradas Patrimonio da Humanidade.\nAs murallas son un factor activo moi importante na conformaci\u00f3n do urbanismo da cidade e historicamente participaron na distribuci\u00f3n do espazo urbano entre os diversos grupos sociais que habitaron \u00c1vila. A muralla representaba a separaci\u00f3n entre o \u00abespazo salvaxe\u00bb e o \u00abcivilizado\u00bb. O campo, a \"terra chaira\", viv\u00edan os campesi\u00f1os que era a clase social m\u00e1is baixa que manti\u00f1an \u00e1 cidade. Sobre o campesi\u00f1ado reca\u00eda o 80% dos custos das infraestruturas urbanas, inclu\u00edda a muralla cuxo mantemento reciba o nome de \"reparo dos muros\". Segundo a tradici\u00f3n a direcci\u00f3n da construci\u00f3n da muralla recaeu nos dous maestres de xeometr\u00eda, o romano Casandro e o franc\u00e9s Flor\u00edn de Piruenga. O estudo da estrutura defensiva sinala que se trata dunha construci\u00f3n similar, na s\u00faa morfolox\u00eda e poliorc\u00e9tica (arte de construci\u00f3n de murallas e castelos) \u00e1s murallas do \u00e1mbito andalus\u00ed.\nO car\u00e1cter militar da muralla \u00e9 eminentemente defensivo e mant\u00edvose a\u00ednda coas reformas realizadas no s\u00e9culo XIV que a reforzaron.\n\u00c9 propiedade do Estado Espa\u00f1ol e est\u00e1 xestionada polo concello de \u00c1vila. Alg\u00fans tramos, os que coinciden con alg\u00fans edificios como palacios e igrexas (entre elas a catedral) son privados."}
{"id": "175046", "revid": "1888", "url": "https://gl.wikipedia.org/wiki?curid=175046", "title": "Novoneyra", "text": ""}
{"id": "175047", "revid": "98629", "url": "https://gl.wikipedia.org/wiki?curid=175047", "title": "Felipe de Marichalar y Borb\u00f3n", "text": " \nFelipe Juan Froil\u00e1n de Todos los Santos de Marichalar y Borb\u00f3n, nado en Madrid o 17 de xullo de 1998, \u00e9 o fillo m\u00e1is vello da infanta Elena, duquesa de Lugo, e Jaime de Marichalar. Felipe \u00e9 cuarto na li\u00f1a de sucesi\u00f3n ao trono espa\u00f1ol, logo da s\u00faa nai e por diante da s\u00faa irm\u00e1 m\u00e1is nova, Victoria Federica.\nFoi nomeado Filipe polo seu t\u00edo o Pr\u00edncipe de Asturias, Xo\u00e1n polo seu bisav\u00f3 o Conde de Barcelona; Froil\u00e1n por ser o santo patr\u00f3n de Lugo (a s\u00faa nai \u00e9 a duquesa de Lugo), e Todos os Santos como \u00e9 costume entre os Borb\u00f3ns. Os seus padri\u00f1os foron o seu av\u00f3, Xo\u00e1n Carlos I e a s\u00faa avoa, Mar\u00eda da Concepci\u00f3n S\u00e1enz de Tejada e Fern\u00e1ndez de Boadilla, condesa vi\u00fava de Ripalda.\nA pesar de que xeralmente se lle co\u00f1ece pola prensa como Froil\u00e1n, na familia \u00e9 chamado Felipe. Como fillo dunha infanta de Espa\u00f1a d\u00e1selle o trato de \"A s\u00faa Excelencia\" e pos\u00fae a dignidade de Grande de Espa\u00f1a.\nEstivo estudando nun internado no Condado de Sussex, Reino Unido, para perfeccionar o seu dominio do ingl\u00e9s, sendo o primeiro dos netos do rei que o fai."}
{"id": "175048", "revid": "98629", "url": "https://gl.wikipedia.org/wiki?curid=175048", "title": "Victoria de Marichalar y Borb\u00f3n", "text": " \nVictoria Federica de Todos los Santos de Marichalar y Borb\u00f3n, nada en Madrid o 9 de setembro de 2000, \u00e9 a segunda filla da infanta Elena, duquesa de Lugo, e Jaime de Marichalar. \u00c9 neta dos reis em\u00e9ritos de Espa\u00f1a, Xo\u00e1n Carlos I e Sof\u00eda de Grecia, e sobri\u00f1a dos reis Filipe VI e Letizia Ortiz.\nFoi nomeada Victoria pola s\u00faa tataravoa a ra\u00ed\u00f1a Vitoria Ux\u00eda de Battenberg, esposa de Afonso XIII de Espa\u00f1a, e Federica pola s\u00faa bisavoa Federica de Hannover, esposa de Paulo I de Grecia, e Todos os Santos como \u00e9 costume na Casa Real. Os seus padri\u00f1os foron o seu t\u00edo materno, o ent\u00f3n pr\u00edncipe Filipe, e a s\u00faa t\u00eda paterna, Ana de Marichalar e S\u00e1enz de Tejada.\nVictoria \u00e9 a quinta na li\u00f1a de sucesi\u00f3n ao trono espa\u00f1ol, por detr\u00e1s das s\u00faas curm\u00e1s Leonor e Sof\u00eda de Borb\u00f3n, a s\u00faa nai e o seu irm\u00e1n m\u00e1is vello Felipe Juan Froil\u00e1n. Como filla dunha infanta de Espa\u00f1a d\u00e1selle o trato de \"A s\u00faa Excelencia\" e pos\u00fae a dignidade de Grande de Espa\u00f1a."}
{"id": "175049", "revid": "98629", "url": "https://gl.wikipedia.org/wiki?curid=175049", "title": "Juan Urdangarin y Borb\u00f3n", "text": " \nJuan Valent\u00edn de Todos los Santos Urdangarin y Borb\u00f3n, nado en Barcelona o 29 de setembro de 1999, \u00e9 o fillo primox\u00e9nito da Infanta Cristina de Espa\u00f1a e I\u00f1aki Urdangarin. \u00c9 neto dos reis em\u00e9ritos de Espa\u00f1a, Xo\u00e1n Carlos I e Sof\u00eda de Grecia, e sobri\u00f1o dos actuais reis Filipe VI e Letizia Ortiz.\nTres meses logo do seu nacemento Juan Valent\u00edn foi bautizado no Palacio da Zarzuela o d\u00eda 12 de decembro. Os seus padri\u00f1os foron a s\u00faa t\u00eda materna a infanta Elena e o seu t\u00edo paterno Mikel Urdangarin. Ch\u00e1mase Juan na honra aos seus av\u00f3s o rei Xo\u00e1n Carlos I e Juan Mar\u00eda Urdangarin, Valent\u00edn por San Valent\u00edn de Berriochoa, antepasado da s\u00faa familia paterna e Todos os Santos \u00e9 tradici\u00f3n na Familia real espa\u00f1ola.\nJuan \u00e9 o s\u00e9timo na li\u00f1a de sucesi\u00f3n ao trono de Espa\u00f1a, logo das s\u00faas curm\u00e1s Leonor e Sof\u00eda de Borb\u00f3n, a s\u00faa t\u00eda Elena de Borb\u00f3n e os seus fillos Felipe Juan Froil\u00e1n e Victoria Federica e a s\u00faa nai Cristina de Borb\u00f3n e por diante dos seus irm\u00e1ns m\u00e1is novos Pablo, Miguel e Irene. Como fillo dunha infanta de Espa\u00f1a d\u00e1selle o trato de \"A s\u00faa Excelencia\" e pos\u00fae a dignidade de Grande de Espa\u00f1a."}
{"id": "175050", "revid": "98629", "url": "https://gl.wikipedia.org/wiki?curid=175050", "title": "Pablo Urdangarin y Borb\u00f3n", "text": " \nPablo Nicol\u00e1s Sebasti\u00e1n de Todos los Santos Urdangarin y Borb\u00f3n, nado en Barcelona o 6 de decembro de 2000, \u00e9 un xogador de balonm\u00e1n espa\u00f1ol, que milita no filial do FC Barcelona. \u00c9 o segundo fillo da Infanta Cristina de Espa\u00f1a e I\u00f1aki Urdangarin, neto dos reis em\u00e9ritos de Espa\u00f1a, Xo\u00e1n Carlos I e Sof\u00eda de Grecia, e sobri\u00f1o dos reis Filipe VI e Letizia Ortiz.\nSeis semanas logo do seu nacemento en Barcelona, o novo membro da Familia real espa\u00f1ola foi bautizado o 20 de xaneiro de 2001 no Palacio da Zarzuela. O cardeal Antonio Mar\u00eda Rouco Varela presidiu a cerimonia. Os padri\u00f1os son Kubrat de Bulgaria, pr\u00edncipe de Panagiurishte e a princesa Alexia de Grecia.\nPablo \u00e9 o oitavo na li\u00f1a de sucesi\u00f3n ao trono de Espa\u00f1a, por detr\u00e1s das s\u00faas curm\u00e1s Leonor e Sof\u00eda de Borb\u00f3n, a s\u00faa t\u00eda Elena de Borb\u00f3n e os seus fillos Felipe Juan Froil\u00e1n e Victoria Federica, a s\u00faa nai Cristina de Borb\u00f3n e o seu irm\u00e1n m\u00e1is vello Juan, e por diante dos seus irm\u00e1ns m\u00e1is novos Miguel e Irene. Como fillo dunha infanta de Espa\u00f1a d\u00e1selle o trato de \"A s\u00faa Excelencia\" e pos\u00fae a dignidade de Grande de Espa\u00f1a."}
{"id": "175051", "revid": "12452", "url": "https://gl.wikipedia.org/wiki?curid=175051", "title": "Pablo Urdangar\u00edn e de Borb\u00f3n", "text": ""}
{"id": "175053", "revid": "109216", "url": "https://gl.wikipedia.org/wiki?curid=175053", "title": "Lago Chungar\u00e1", "text": "O lago Chungar\u00e1, do aimar\u00e1 \"chunkara\", que significa \"musgo na pedra\", \u00e9 un lago situado na provincia de Parinacota, Rexi\u00f3n de Arica e Parinacota, no extremo norte de Chile. \u00c9 un dos m\u00e1is altos do mundo con 4.570 metros sobre o nivel do mar. At\u00f3pase rodeado por diversos cumios nevados, como o conxunto dos nevados de Payachatas, composto polos volc\u00e1ns Parinacota e Pomerape, o nevado Sajama e o Guallatiri."}
{"id": "175054", "revid": "98629", "url": "https://gl.wikipedia.org/wiki?curid=175054", "title": "Volc\u00e1n Pomerape", "text": "O volc\u00e1n Pomerape \u00e9 un estratovolc\u00e1n que se atopa na fronteira entre Bolivia e Chile, no Departamento de Oruro e na Rexi\u00f3n de Arica e Parinacota respectivamente, sobre a cordilleira dos Andes. Conta cunha altura duns 6.282 metros e constit\u00fae conxuntamente co volc\u00e1n Parinacota os chamados nevados de Payachatas."}
{"id": "175055", "revid": "6939", "url": "https://gl.wikipedia.org/wiki?curid=175055", "title": "Pomerape", "text": ""}
{"id": "175056", "revid": "839", "url": "https://gl.wikipedia.org/wiki?curid=175056", "title": "Volc\u00e1n Parinacota", "text": "O volc\u00e1n Parinacota, do aimar\u00e1 \"parinaquta\", que significa 'lagoa de parinas', \u00e9 un estratovolc\u00e1n situado na fronteira de Chile e Bolivia na Rexi\u00f3n de Arica e Parinacota, atop\u00e1ndose sobre a cordilleira de Andes. Xunto co Pomerape conforma os nevados de Payachatas, \"deuses\" para os habitantes do altiplano andino tanto bolivianos como chilenos. A s\u00faa primeira ascensi\u00f3n foi o 12 de decembro de 1928 polo boliviano Carlos Ter\u00e1n e austr\u00edaco Joseph Prem."}
{"id": "175057", "revid": "89787", "url": "https://gl.wikipedia.org/wiki?curid=175057", "title": "Indoeurope\u00edstica", "text": "A indoeurope\u00edstica (ou ling\u00fc\u00edstica indoeuropea) \u00e9 a rama da ling\u00fc\u00edstica hist\u00f3rica e da ling\u00fc\u00edstica comparada que se ocupa da reconstruci\u00f3n da lingua indoeuropea e das evoluci\u00f3ns hist\u00f3ricas das linguas indoeuropeas. Xurdida con base cient\u00edfica no segundo decenio do s\u00e9culo XIX, ten elaborado e v\u00e1lese principalmente do m\u00e9todo comparativo que permite, a trav\u00e9s da comparaci\u00f3n entre as linguas co\u00f1ecidas, a identificaci\u00f3n de correspondencias estruturais sistem\u00e1ticas, a trav\u00e9s das cales \u00e9 pos\u00edbel elaborar un cadro de conxunto da lingua indoeuropea que non nos \u00e9 co\u00f1ecida \"per se\", xa que \u00e9 unha lingua prehist\u00f3rica que non deixou testemu\u00f1os directos. Xunto coa arqueolox\u00eda e a historia, a indoeurope\u00edstica tenta tam\u00e9n reconstru\u00edr, sempre por v\u00eda indutiva, as caracter\u00edsticas do pobo indoeuropeo que falou tal lingua, e o seu posterior espallamento que deu orixe aos pobos indoeuropeos historicamente co\u00f1ecidos.\nHistoria.\nA fase pioneira (s\u00e9culos XVII-XVIII).\nA finais da Idade Media viaxeiros e mercadores notaron, casualmente e esporadicamente, algunhas semellanzas entre as linguas europeas e as da India, sen estar por\u00e9n en condici\u00f3ns de fornecer explicaci\u00f3ns para tal afinidade. En particular, foi o florentino Filippo Sassetti quen notou no 1585 singulares semellanzas entre o sistema dos numerais latinos e os do lingua s\u00e1nscrita. Nesa \u00e9poca non foi pos\u00edbel captar a importancia da observaci\u00f3n, que non atinx\u00eda a coincidencias casuais sen\u00f3n sistem\u00e1ticas; analogamente, permaneceron no nivel de mera curiosidade as observaci\u00f3ns doutras tantas correlaci\u00f3ns no campo do sistema da terminolox\u00eda de parentesco. A primeira formulaci\u00f3n da existencia dun devanceiro com\u00fan de gran parte das linguas hist\u00f3ricas de Europa e da Asia centro-occidental aparece en 1686, cando Andreas J\u00e4ger presentou, no seu \"De lingua vetustissima Europae\", a hip\u00f3tese de que o grego, o lat\u00edn, as linguas xerm\u00e1nicas, as linguas c\u00e9lticas,o eslavo e o persa fosen o resultado da evoluci\u00f3n dunha lingua extinta, parlada antigamente nas proximidades do C\u00e1ucaso e \u00e1 que deu o nome de \"escitoc\u00e9ltico\".\nNo curso do s\u00e9culo XVIII os progresos no campo foron limitados, se ben paralelamente se foi asentando entre os europeos o co\u00f1ecemento, ata agora bastante superficial, da lingua s\u00e1nscrita. Decisiva, neste senso, foi a dominaci\u00f3n brit\u00e1nica da India. O 2 de febreiro de 1786 William Jones, orientalista brit\u00e1nico que na India traballaba como xu\u00edz no Tribunal Supremo de Calcuta, pronunciou, ante a Asiatic Society de Bengala que el mesmo fundara e da que era presidente, o discurso que se considera o punto de inflexi\u00f3n no cami\u00f1o do nacemento da indoeurope\u00edstica.\nLimit\u00e1ndose a establecer a existencia desta familia ling\u00fc\u00edstica, Jones abriu o cami\u00f1o para que outros indagasen sistematicamente tales relaci\u00f3ns ling\u00fc\u00edsticas.\nIndependente e contemporaneamente, en Europa vi\u00f1eron importantes contribuci\u00f3ns por parte dos irm\u00e1ns Schlegel: August Wilhelm editou o \"Bhagavad Gita\" e o \"Ramayana\"; Friedrich no 1808 publicou \"\u00dcber die Sprache und Weisheit der Indier\", considerado un dos textos fundacionais da tipolox\u00eda ling\u00fc\u00edstica. No seu ensaio, Schlegel apuntou unha clasificaci\u00f3n morfol\u00f3xica (linguas flexivas, linguas aglutinantes etc.) e, no campo espec\u00edfico da protoindoeurope\u00edstica, reafirmou a existencia dun parentesco xen\u00e9tico entre s\u00e1nscrito, persa, grego, latino etc. A profunda influencia de Schlegel sobre cultura europea contempor\u00e1nea foi decisiva para dirixir a atenci\u00f3n da comunidade cient\u00edfica cara \u00e1 elaboraci\u00f3n das primeiras bases da indoeurope\u00edstica. Tras a primeira e mediocre gram\u00e1tica de Paulino de San Bartolomeu (\"Sidharubam seu Gram\u00e1tica Samscrdamica\", publicada en Roma no 1790), no 1805 Henry Thomas Colebrooke deu ao prelo \"A Grammar of the Sanscrit Language\", que se converteu no punto de referencia de toda a ling\u00fc\u00edstica europea e que fixo pos\u00edbel a fundaci\u00f3n mesma da indoeurope\u00edstica.\nNacemento e desenvolvemento da indoeurope\u00edstica como ciencia (s\u00e9culo XIX).\nO nacemento da indoeurope\u00edstica como ciencia, e m\u00e1is en xeral da ling\u00fc\u00edstica comparada, d\u00e1tase en 1816, ano no que o alem\u00e1n Franz Bopp publicou \"\u00dcber das Conjugationssystem der Sanskritsprache en Vergleichung mit jenem der griechischen, lateinischen, persischen und germanischen Sprache\", no que por primeira vez se estudaban sistematicamente as relaci\u00f3ns entre as linguas indoeuropeas al\u00e9n das simples analox\u00edas l\u00e9xicas, que poder\u00edas ser froito de coincidencias ou de pr\u00e9stamo. Bopp, polo contrario, demostrou como os nexos entre as linguas da familia implicaban tam\u00e9n os sistemas gramaticais e os sistemas morfol\u00f3xicos, que non poden ser obxecto de intercambio entre as linguas, sen\u00f3n que s\u00f3 poden derivar dun devanceiro com\u00fan.\nCronoloxicamente anterior, pero non difundido ata o traballo de Bopp foi o do dan\u00e9s Rasmus Christian Rask, \"Unders\u00f8gelse om det gamle Nordiske eller Islandske Sprogs Oprindelse\" (redactado no 1814, publicado en 1818). Os resultados de Rask son en gran parte semellantes aos de Bopp; por\u00e9n, o diverso cami\u00f1o seguido polos dous estudosos (Bopp era orientalista, Rask xermanista) levou aos dous traballos a soluci\u00f3ns complementarias: se a Bopp lle debemos a identificaci\u00f3n das correspondencias sistem\u00e1ticas dos sistemas morfol\u00f3xicos, a Rask vai o m\u00e9rito de ter identificado an\u00e1logas correspondencias no campo da fon\u00e9tica.\nCon Bopp e Rask establec\u00e9ronse os fundamentos da indoeurope\u00edstica. Grazas ao m\u00e9todo comparativo, situado entre os instrumentos m\u00e1is rigorosos e dignos de confianza ao dispor das ciencias humanas, foi inmediatamente pos\u00edbel identificar como membros da familia ling\u00fc\u00edstica indoeuropea o grego, o lat\u00edn, as linguas xerm\u00e1nicas e as linguas indoiranias; a pertenza ao grupo das linguas c\u00e9lticas, sostida por Rask e posta como hip\u00f3tese desde os momentos pioneiros da indoeurope\u00edstica, foi demostrada definitivamente por Bopp no 1838, cando o ling\u00fcista alem\u00e1n puidera xa, grazas ao desenvolvemento contempor\u00e1neo das respectivas filolox\u00edas, inclu\u00edr no elenco sen d\u00fabida tam\u00e9n as linguas b\u00e1lticas e as linguas eslavas. Tam\u00e9n foi Bopp que reco\u00f1eceu a indoeuropeidade da lingua albanesa, mentres a da lingua armenia como rama propia, particularmente problem\u00e1tica a causa da extrema evoluci\u00f3n do material ling\u00fc\u00edstico indoeuropeo orixinario, non chegou ata o 1875 grazas a Heinrich H\u00fcbschmann.\nReconstruci\u00f3n.\nUnha vez establecida a existencia mesma da familia ling\u00fc\u00edstica indoeuropea, a neonata disciplina dedicouse ao intento de reconstru\u00edr a protolingua com\u00fan - o indoeuropeo, - a trav\u00e9s da rigorosa aplicaci\u00f3n do m\u00e9todo comparativo. Os primeiros indoeurope\u00edstas como Bopp non pensaron tampouco na posibilidade de tal reconstruci\u00f3n, pero a xeraci\u00f3n seguinte de ling\u00fcistas foi bastante m\u00e1is optimista: August Schleicher mesmo chegou a compo\u00f1er en \u201cindoeuropeo\u201d unha f\u00e1bula, \"A ovella e os cabalos\".\nAl\u00e9n dos excesos de optimismo, a obra de reconstruci\u00f3n levouna adiante principalmente a Escola neogram\u00e1tica alem\u00e1 (os \"Junggrammatiker\": Hermann Osthoff, Karl Brugmann, August Leskien, Berthold Delbr\u00fcck, Hermann Paul), que chegou a definir unha primeira, \"cl\u00e1sica\" reconstruci\u00f3n do indoeuropeo. Os neogram\u00e1ticos, inspirados polas investigaci\u00f3ns contempor\u00e1neas no campo da filolox\u00eda xerm\u00e1nica que arribaron \u00e1 definici\u00f3n da Lei de Grimm e da Lei de Verner, identificaron unha serie de leis que regulaban as relaci\u00f3ns fon\u00e9ticas no paso do indoeuropeo reconstru\u00eddo \u00e1s linguas indoeuropeas hist\u00f3ricas; particular relevo ten a Lei de Leskien, segundo a cal o cambio fon\u00e9tico, en igualdade de condici\u00f3ns, ten sempre o mesmo resultado, sen excepci\u00f3ns. Ademais, os neogram\u00e1ticos introduciron tam\u00e9n os principios, complementarios \u00e1 Lei de Leskien, da analox\u00eda e do pr\u00e9stamo. A reconstruci\u00f3n neogram\u00e1tica atopou a s\u00faa s\u00edntese definitiva na monumental \"Grundri\u00df der vergleichenden Grammatik der indogermanischen Sprachen\" (1897-1916) de Brugmann, que representou por decenios o punto de referencia da indoeurope\u00edstica.\nOs debates da indoeurope\u00edstica contempor\u00e1nea (s\u00e9culo XX).\nReducionismo.\nNos primeiros decenios do s\u00e9culo XX a s\u00edntese neogram\u00e1tica foi obxecto de repetidos intentos de reducionismo: o complexo fonol\u00f3xico e morfosint\u00e1ctico do indoeuropeo reconstru\u00eddo polos neogram\u00e1ticos resultaba cada vez m\u00e1is insatisfactorio, quer pola s\u00faa excesiva rixidez, quer pola s\u00faa excesiva riqueza de estruturas. Tal tendencia reducionista recibiu un decisivo impulso tras o desciframento da lingua hitita, levada a cabo polo checo Bed\u0159ich Hrozn\u00fd no 1917: o hitita resultou ser non s\u00f3 a lingua indoeuropea de testemu\u00f1o m\u00e1is antigo, sen\u00f3n que ademais se separaba significativamente do paradigma neogram\u00e1tico, fundado sobre o axioma dun maior arca\u00edsmo - e polo tanto dunha maior relevancia para definir a lingua com\u00fan - do grego e do s\u00e1nscrito. O descubrimento do hitita puxo en crise o \"paradigma grego-sanscritista\" dos neogram\u00e1ticos, impo\u00f1endo a busca dunha nova reconstruci\u00f3n do indoeuropeo com\u00fan.\nO reducionismo operou en todos os \u00e1mbitos da lingua reconstru\u00edda. No campo fon\u00e9tico, interesou quer o vocalismo quer o consonantismo. O sistema voc\u00e1lico reconstru\u00eddo polos neogram\u00e1ticos prev\u00eda dez vogais (a/e/i/o/u, cada unha nas d\u00faas variedades longa e breve), pero xa o su\u00edzo Ferdinand de Saussure na \"M\u00e9moire sur le syst\u00e8me primitif des voyelles dans les langues indoeurop\u00e9ennes\" (1878) criticou a pobre base comparativa de /a/; a eliminaci\u00f3n de /a/ ter\u00eda xerado, por\u00e9n, un sistema e/i/o/u tipoloxicamente inacept\u00e1bel, polo que se propuxo unha diferente reconstruci\u00f3n do vocalismo na serie a/e/i/u, tipoloxicamente v\u00e1lida e rica en implicaci\u00f3ns dialectol\u00f3xicas. Actualmente as d\u00faas hip\u00f3teses - con cinco ou catro vogais - son as que obte\u00f1en maior consenso entre os indoeurope\u00edstas; pouco seguimento tiveron as propostas de reducir as vogais a d\u00faas (e/o, para o polaco Jerzy Kury\u0142owicz ou o espa\u00f1ol Francisco Rodr\u00edguez Adrados) ou mesmo a unha (para o franc\u00e9s Andr\u00e9 Martinet).\nA atenci\u00f3n da indoeurope\u00edstica estivo catalizada polo debate sobre a Teor\u00eda das laringais, postulada xa por De Saussure no \"M\u00e9moire\" e retomada polo dan\u00e9s Hermann M\u00f6ller, polo franc\u00e9s Albert Cuny e por Jerzy Kury\u0142owicz. Xa antes do descubrimento do hitita postul\u00e1rase a presenza de tres fonemas laringais (/h1/, /h2/, /h3/) respons\u00e1beis dalgunhas anomal\u00edas no vocalismo indoeuropeo, pero tal hip\u00f3tese, fundada sobre a reconstruci\u00f3n interna e non sobre o m\u00e9todo comparativo posto que non hab\u00eda testemu\u00f1o de tales fonemas, encontrou ao principio amplas resistencias. Foi o testemu\u00f1o do hitita, que efectivamente presenta este tipo de sons, o que despexou a estrada \u00e1 afirmaci\u00f3n da teor\u00eda, na formulaci\u00f3n xeralmente compartida do franc\u00e9s \u00c9mile Benveniste (\"Le vocabulaire des institutions indo-europ\u00e9ennes\", 1969). Un \u00e9xito menor tiveron as propostas dun n\u00famero distinto de laringais, dunha a dez; restan por\u00e9n neste \u00e1mbito alg\u00fans puntos sen resolver, quer sobre o n\u00famero de sons, quer sobre a s\u00faa realizaci\u00f3n fon\u00e9tica efectiva.\nO paradigma neogram\u00e1tico prev\u00eda para as oclusivas cinco ordes (labial, dental, velar, palatal e labiovelar) e catro series (sonora, xorda, sonora aspirada, xorda aspirada), cun total de vinte fonemas. Tam\u00e9n neste caso o af\u00e1n reducionista v\u00e9n de De Saussure, e levou a Kury\u0142owicz a exclu\u00edr do inventario as xordas aspiradas; tam\u00e9n as ordes foron obxecto de reducionismo, coa boa acollida da exclusi\u00f3n das palatais proposta polo franc\u00e9s Antoine Meillet. O sistema que resulta (sonora/xorda/sonora aspirada) presenta con todo graves inconvenientes tipol\u00f3xicos, aos cales a indoeurope\u00edstica buscou unha soluci\u00f3n postulando a Teor\u00eda das glotais. Elaborada en modo independente polo franc\u00e9s Andr\u00e9-Georges Haudricourt, polos sovi\u00e9ticos Vja\u010deslav Vsevolodovi\u010d Ivanov e Tamaz V. Gamkrelidze e polo estadounidense Paul J. Hopper, tal hip\u00f3tese forn\u00e9celle ao indoeuropeo un sistema de oclusivas sonora/xorda/xorda glotalizada tipoloxicamente acept\u00e1bel, introducindo por\u00e9n novas dificultades a\u00ednda obxecto de elaboraci\u00f3n por parte da disciplina.\nCanto \u00e1 morfolox\u00eda, a indoeurope\u00edstica ten afinado progresivamente a reconstruci\u00f3n das ra\u00edces e das estruturas morfosint\u00e1cticas do indoeuropeo reconstru\u00eddo. Na flexi\u00f3n nominal, obxecto dos traballos e do debate da indoeurope\u00edstica te\u00f1en estado o x\u00e9nero (identificaci\u00f3n dos dous sufixos do feminino; natureza da oposici\u00f3n orixinaria -se foi masculino/feminino ou animado/inanimado), o n\u00famero (existencia e grao de desenvolvemento do dual); o caso (desenvolvemento dos sufixos de nominativo, acusativo, vocativo, xenitivo, dativo; existencia e grao de desenvolvemento de instrumental, locativo, ablativo e directivo) e as formas e o desenvolvemento dos pronomes e dos adxectivos. Tam\u00e9n no campo da flexi\u00f3n verbal a indoeurope\u00edstica novecentista someteu a revisi\u00f3n a reconstruci\u00f3n neogram\u00e1tica, xeralmente valorada como demasiado inclinada a acoller os elementos peculiares do s\u00e1nscrito e, sobre todo, do grego. As\u00ed t\u00e9\u00f1ense revisado os elencos das desinencias de persoa, tempo, n\u00famero e di\u00e1tese e afondada a reconstruci\u00f3n e a evoluci\u00f3n dos morfemas caracter\u00edsticos, as\u00ed como dos de aspecto e de modo; tam\u00e9n neste campo operou unha tendencia reducionista, dirixida sobre todo a adelgazar a listaxe de tempos, das di\u00e1teses e dos modos asign\u00e1beis ao indoeuropeo com\u00fan.\nActualmente, a indoeurope\u00edstica non ofrece un \"corpus\" completo e concluso como o que fornec\u00edan os neogram\u00e1ticos. As varias teor\u00edas, en li\u00f1a xeral, parecen compat\u00edbeis entre elas, con todo t\u00e9ndese a renunciar \u00e1 formulaci\u00f3n dunha \"gram\u00e1tica\" fechada, para privilexiar m\u00e1is ben a an\u00e1lise dos \u00e1mbitos particulares. Tal tendencia vese tam\u00e9n reforzada pola toma de conciencia de que a escala temporal durante a cal o indoeuropeo foi lingua viva foi moi ampla, da orde de milenios, e que polo tanto o que definimos como \"indoeuropeo\" foi en realidade un corpo en constante evoluci\u00f3n interna, do cal as linguas hist\u00f3ricas se separaron en diferentes momentos: isto \u00e9, existiron diversos \"stadios\" de indoeuropeo, a cada un dos cales lle corresponder\u00eda unha reconstruci\u00f3n diferente. Ademais, o m\u00e9todo comparativo, sostido pola reconstruci\u00f3n interna e pola tipolox\u00eda, \u00e9 quen pola s\u00faa natureza de afondar a evoluci\u00f3n diacr\u00f3nica dos fen\u00f3menos fon\u00e9ticos ou morfosint\u00e1cticos particulares, non de xerar unha estrutura sincr\u00f3nica est\u00e1bel.\nDialectolox\u00eda.\nDesde os inicios da ling\u00fc\u00edstica indoeuropea, desenvolveuse unha dialectolox\u00eda indoeuropea que tenta, por unha banda, describir as relaci\u00f3ns dialectais entre as varias familias ling\u00fc\u00edsticas indoeuropeas e, por outra, a identificar os eventuais parentescos xen\u00e9ticos entre o indoeuropeo propiamente dito e outras protolinguas prehist\u00f3ricas.\nXa durante a fase pioneira da disciplina (XVII s\u00e9culo), os ling\u00fcistas indicaron as relaci\u00f3ns dialectais entre as varias linguas indoeuropeas a trav\u00e9s de met\u00e1foras de parentesco, isto \u00e9 falando de linguas \"nais\", \"fillas\", \"irm\u00e1ns\" e as\u00ed. Desde a fundaci\u00f3n da indoeurope\u00edstica como tal tales met\u00e1foras conform\u00e1ronse en modelos tipo \u00e1rbore xeneal\u00f3xica, id\u00e9nticos aos empregados para as relaci\u00f3ns de parentesco humanas; o primeiro, en 1853, trazouno August Schleicher. O esquema de Schleicher postulaba alg\u00fans dialectos intermedios entre o indoeuropeo reconstru\u00eddo e as linguas hist\u00f3ricas, que deber\u00edan ter dado conta dos maiores v\u00ednculos que tales linguas parec\u00edan ter; en particular, o indoeurope\u00edsta alem\u00e1n postulou un \"eslavo-xerm\u00e1nico\", do cal ter\u00eda derivado ademais do xerm\u00e1nico outro dialecto intermedio, o \"baltoeslavo\", e un \"ario-pel\u00e1sxico\", onde \"pel\u00e1sxico\" ter\u00eda sido unha etapa dialectal posterior com\u00fan a grego e lat\u00edn. Xa no 1858, por\u00e9n, Carl Lottner presentou unha \u00e1rbore completamente diferente, que como dialectos intermedios postulaba un \"indopersa\" e un \"europeo\"; o mesmo Schleicher, no 1861, reformulou a s\u00faa propia \u00e1rbore propo\u00f1endo desta volta un \"ario-grego-italo-c\u00e9ltico\" e un \"eslavo-xerm\u00e1nico\", mentres outros estudosos propo\u00f1en outras tantas variaci\u00f3ns. A inestabilidade das representaci\u00f3ns, que levou ao definitivo abandono do modelo, debeuse a dous factores principais: por unha banda, o afondamento dos co\u00f1ecementos sobre as distintas linguas pareceu presentar novos elementos de afinidade dialectal; por outra, a diferente valoraci\u00f3n dos mesmos elementos co\u00f1ecidos (segundo se considerasen arca\u00edsmos ou innovaci\u00f3ns) levaba a conclusi\u00f3ns diametralmente opostas. Criticaron o modelo da \u00e1rbore posto que prev\u00eda implicitamente unha fragmentaci\u00f3n instant\u00e1nea da unidade indoeuropea, mentres entre os indoeurope\u00edstas se impuxo progresivamente a idea, historicamente m\u00e1is veros\u00edmil, dunha fragmentaci\u00f3n gradual, con grupos que se afastaban aos poucos dun tronco com\u00fan, para despois se cadra reencontr\u00e1rense - e logo reintroduc\u00edrense nun \"continuum\" ling\u00fc\u00edstico - en sedes distintas das orixinais; todo nun proceso que pod\u00eda durar varios milenios.\nUn intento alternativo de explicar a complexidade dos nexos dialectais entre as linguas indoeuropeas foi proposto, no 1872, por Johannes Schmidt: o \"modelo das ondas\". Tal esquema prev\u00eda un \"continuum\" dialectal entre todas as linguas indoeuropeas, con algunhas m\u00e1is pr\u00f3ximas a outras, pero no cal unha innovaci\u00f3n particular pod\u00eda \"propagarse\", como os c\u00edrculos das ondas, non s\u00f3 aos dialectos contiguos, sen\u00f3n tam\u00e9n - se ben en n\u00famero menor - tam\u00e9n aos m\u00e1is remotos. Como o da \u00e1rbore, tam\u00e9n o modelo das ondas \u00e9 teoricamente pos\u00edbel; por\u00e9n, o seu emprego para a descrici\u00f3n dos nexos dialectais indoeuropeos se revelou pouco produtivo. \u00c1mbolos dous, en particular, ti\u00f1an o defecto de seren sistemas pechados: o descubrimento dunha nova lingua inevitabelmente os tornar\u00eda totalmente errados - cousa que sucedeu en efecto co desciframento do hitita, no 1917. O conxunto dos problemas a resolver - dialectalizaci\u00f3n gradual, contactos secundarios entre as linguas, etapas intermedias com\u00fans, valoraci\u00f3n de arca\u00edsmos e innovaci\u00f3ns etc. - levou aos indoeurope\u00edstas no s\u00e9culo XX a operar con modelos radicalmente diferentes: os da escisi\u00f3n gradual. Tales esquemas, ademais, permiten encadrar tam\u00e9n cronoloxicamente, e non s\u00f3 ling\u00fcisticamente, a sucesi\u00f3n do fraccionamento do conxunto indoeuropeo nas varias ramas da familia ling\u00fc\u00edstica indoeuropea, sen por isto po\u00f1er obst\u00e1culos a eventuais contactos secundarios acontecidos en momentos hist\u00f3ricos sucesivos. Entre os primeiros esquemas deste tipo, o proposto por George L. Trager e Henry L. Smith no 1951: unha proposta pronto rexeitada na s\u00faa formulaci\u00f3n espec\u00edfica, pero amplamente aceptada desde o punto de vista do esquema, hoxe de uso com\u00fan na indoeurope\u00edstica tam\u00e9n por ser perfectamente compat\u00edbel coa Teor\u00eda dos kurgans de indoeuropeizaci\u00f3n da Eurasia.\nA amplitude e caracteres dos nexos dialectais entre as linguas indoeuropeas son actualmente un dos temas m\u00e1is debatidos da indoeurope\u00edstica, con pouco acordo no seo da comunidade cient\u00edfica sobre os detalles do complicado e plurimilenario proceso de separaci\u00f3n e continuo reagrupamento entre as linguas. Existen, con todo, alg\u00fans puntos,amplamente se non unanimemente aceptados. Un \u00e9 a certeza de que o grupo anat\u00f3lico foi a primeira rama en separarse do tronco com\u00fan, probabelmente no IV milenio a. C.; Do mesmo modo, hai acordo en considerar o grupo indoiranico herdeiro do indoeuropeo m\u00e1is recente. T\u00e9\u00f1ense mesmo identificados trazos dialectais espec\u00edficos compartidos polas linguas indoiranias co armenio, o frixio e o grego, o que leva a moitos indoeurope\u00edstas a conclu\u00edr que tam\u00e9n estas tres linguas derivan dunha variedade tard\u00eda do indoeuropeo, falada a finais do III milenio a. C.. Para as outras familias ling\u00fc\u00edsticas indoeuropeas o cadro aparece m\u00e1is confuso; a s\u00faa orixe sit\u00faase xeralmente a principios do III milenio a. C., pero con etapas de desenvolvemento secundarias en parte com\u00fans e en parte orixinais, a\u00ednda obxecto de estudo. A\u00ednda est\u00e1 en estadio de hip\u00f3tese a proposta de identificar un estrato a\u00ednda m\u00e1is antigo de linguas indoeuropeas, xerado no V milenio a. C. e polo tanto mesmo anterior \u00e1s linguas anat\u00f3licas, que ter\u00edan deixado alg\u00fans testemu\u00f1os na hidronimia de Europa, pero nas herdeiras hist\u00f3ricas co\u00f1ecidas: \u00e9 o que se co\u00f1ece como antigo europeo..\nNostrat\u00edstica.\nUnha rama particular da indoeurope\u00edstica encargouse de indagar as pos\u00edbeis ligaz\u00f3ns do indoeuropeo con outras protolinguas prehist\u00f3ricas, e pretende inserir o mesmo indoeuropeo no seo dunha familia ling\u00fc\u00edstica m\u00e1is ampla. Xa o mesmo Bopp lanzou a hip\u00f3tese, nas s\u00faas primeiras obras, de pos\u00edbeis relaci\u00f3ns entre a familia indoeuropea e a malaio-polinesia ou a cauc\u00e1sica, pero despois abandonou el mesmo tales ideas, falto dun adecuado soporte metodol\u00f3xico. No curso do s\u00e9culo XIX e dos primeiros decenios do XX propux\u00e9ronse outros pos\u00edbeis parentescos para o indoeuropeo (o coreano por Hermann G\u00fcntert e Heinrich Koppelmann, o sumerio por Charles Autran, o chin\u00e9s por Hans Jensen, o ainu por Pierre Naert etc.), sen que ningunha superase o estadio de hip\u00f3tese abstracta, se non da mera elucubraci\u00f3n.\nDe Nicolai Anderson a Holger Pedersen, foi particularmente activa a busca de pos\u00edbeis ligaz\u00f3ns coas linguas finougrias, que chegou a ir m\u00e1is al\u00f3 das coincidencias l\u00e9xicas illadas e empezou esculcar algunhas correspondencias sistem\u00e1ticas. A partir destas, a indoeurope\u00edstica foi pouco e pouco afinando a comparaci\u00f3n non entre a familia indoeuropea e outra familia ling\u00fc\u00edstica particular, sen\u00f3n entre un conxunto de familias ling\u00fc\u00edsticas eurasi\u00e1ticas, que poder\u00edas xurdir dun mesmo devanceiro: a \"lingua nostra\" ou \"nostr\u00e1tico\", segundo a definici\u00f3n creada polo mesmo Pedersen en analox\u00eda co \"Mare nostrum\". A partir da metade do s\u00e9culo XX, a nostrat\u00edstica esforzouse as\u00ed por identificar correspondencias sistem\u00e1ticas, debendo con todo operar con instrumentos en parte diferentes dos que fundaron a indoeurope\u00edstica, sobre todo o m\u00e9todo comparativo entre sistemas gramaticais. A investigaci\u00f3n nostrat\u00edstica debe volver a estadios das protolinguas tan antigos que preceden a formaci\u00f3n mesma dos sistemas gramaticais que as caracterizan e por isto foi vista con escepticismo por moitos ling\u00fcistas; por\u00e9n, ten sido pos\u00edbel illar algunhas constantes fonol\u00f3xicas, l\u00e9xicas e morfol\u00f3xicas que sentaron as bases da nostr\u00e1tica. Segundo estudos levados a cabo por Vladislav Markovi\u010d Illi\u010d-Svity\u010d e Aron Borisovi\u010d Dolgopol'skij e continuados entre outros por Vittore Pisani e Raimo Anttila, reco\u00f1\u00e9cense como membros da familia nostr\u00e1tica, ademais das indoeuropeas, as linguas finougrias, as linguas afroasi\u00e1ticas, as linguas altaicas, as linguas kartvelianas e as linguas drav\u00eddicas.\nAntig\u00fcidades indoeuropeas.\nDesde as orixes da ciencia, unha especialidade da indoeurope\u00edstica tentou, de acordo coa historia e a arqueolox\u00eda, identificar as caracter\u00edsticas concretas dos falantes do indoeuropeo reconstru\u00eddo - os \"Indoeuropeos\", en suma. Tal campo de busca definiuse como \"antig\u00fcidades indoeuropeas\" e ten caracter\u00edsticas metodol\u00f3xicas peculiares, trat\u00e1ndose dun pobo prehist\u00f3rico cuxa situaci\u00f3n no se co\u00f1ece con certeza. A busca avanzou seguindo d\u00faas correntes. Por unha banda tentou, apoi\u00e1ndose na dialectolox\u00eda, remontarse \u00e1 \"patria orixinaria\" dos Indoeuropeos (\"Urheimat\"), o lugar onde viviron como pobo unitario, e fornecer en consecuencia indicaci\u00f3ns \u00fatiles \u00e1 arqueolox\u00eda; por outra, f\u00edxose o intento de remontarse a certas caracter\u00edsticas do pobo indoeuropeo, polo menos a alg\u00fans aspectos a partir do estudo mesmo da s\u00faa lingua. As d\u00faas correntes, complementarias, te\u00f1en sufrido fortes oscilaci\u00f3ns no curso dos dous s\u00e9culos de historia da indoeurope\u00edstica, para chegar actualmente a estaren afirmados en torno a un n\u00facleo de co\u00f1ecementos compartidos e un m\u00e1is amplo conxunto de teor\u00edas a\u00ednda en estadio hipot\u00e9tico.\nA reconstruci\u00f3n das antig\u00fcidades indoeuropeas establecida sobre o m\u00e9todo l\u00e9xico leva ao desenvolvemento dunha arqueolox\u00eda ling\u00fc\u00edstica (a \"paleontolox\u00eda ling\u00fc\u00edstica\") e rem\u00f3ntase \u00e1 metade do s\u00e9culo XIX, cos traballos do alem\u00e1n Adalbert Kuhn e sobre todo polos moi sistem\u00e1ticos do su\u00edzo Adolphe Pictet. Como no reconstrucionismo da lingua com\u00fan, tam\u00e9n no dos usos e costumes do pobo co\u00f1ec\u00eda un m\u00e1ximo florecemento e un impulso de optimismo no s\u00e9culo XIX, para despois ser suxeito de revisi\u00f3n cr\u00edtica no s\u00e9culo seguinte. Ao m\u00e9todo l\u00e9xico imput\u00f3uselle en particular a excesiva vaguidade dos conceptos reconstru\u00eddos: por exemplo, \u00e9 indubid\u00e1bel que os indoeuropeos co\u00f1eceron a figura do \"rei\" (s\u00e1nscrito \"r\u0101\u1e6d\", galo \"rix\", lat\u00edn \"rex\" &lt; indoeuropeo *\"r\u0113ks\"), pero non \u00e9 pos\u00edbel comprender que era concretamente este \"rei\" na sociedade indoeuropea. Ademais, da mesma ra\u00edz poden derivarse palabras con significados parecidos, pero non perfectamente coincidentes; a arqueolox\u00eda ling\u00fc\u00edstica non ten, en li\u00f1a xeral, instrumentos para identificar cal era exactamente: por exemplo, do indoeuropeo *\"bh\u0101gos\" ve\u00f1en o lat\u00edn \"f\u0101gus\" e o alto alem\u00e1n antigo \"buohha\" (\"faia\"), pero tam\u00e9n o grego \"ph\u0101g\u00f3s\" (\"carballo\") e o ruso \"buz\" (\"salgueiro\").\nNa segunda metade do s\u00e9culo XX o m\u00e9todo l\u00e9xico vese axudado polo m\u00e9todo textual, posto a identificar que de orixinariamente indoeuropeo se transmitiu nas palabras particulares, e que nos testemu\u00f1os po\u00e9ticos, mitol\u00f3xicos, relixiosos e literarios historicamente testemu\u00f1ados. Este m\u00e9todo rexistrou desenvolvementos particulares na busca dunha po\u00e9tica indoeuropea cos italianos Marcello Durante e Enrico Campanile e co estadounidense Calvert Watkins, mentres no \u00e1mbito da relixi\u00f3n e da \"ideolox\u00eda\" dos indoeuropeos as principais contribuci\u00f3ns vi\u00f1eron do franc\u00e9s Georges Dum\u00e9zil (quen postulou unha ideolox\u00eda tripartita a trav\u00e9s da cal se interpretar\u00eda cada \u00e1mbito do real) e do italiano Giacomo Devoto (que pensaba nunha sucesi\u00f3n de d\u00faas fases - unha \"teocr\u00e1tica\" e unha \"democr\u00e1tica\", e que o paso da unha \u00e1 outra vi\u00f1era por medio dunha verdadeira revoluci\u00f3n). Por\u00e9n, os dous foron obxecto de numerosas cr\u00edticas polos moitos trazos que se xulgaron excesivamente especulativos.\nA busca da patria ancestral.\nOutra corrente amplamente percorrida pola indoeurope\u00edstica desde as s\u00faas orixes foi a da identificaci\u00f3n da patria orixinaria dos indoeuropeos (\"Urheimat\", como se denomina, recorrendo \u00e1 expresi\u00f3n alem\u00e1), ou sexa, cal foi o lugar no que se falou o indoeuropeo reconstru\u00eddo. O problema est\u00e1 en conexi\u00f3n co da cronolox\u00eda (absoluta e relativa) da fragmentaci\u00f3n da familia ling\u00fc\u00edstica indoeuropea, e est\u00e1 por tanto estreitamente entrelazado cos desenvolvementos da dialectolox\u00eda. Inicialmente, e estando o nacemento mesmo da indoeurope\u00edstica en gran parte conectada co \"descubrimento\" do s\u00e1nscrito por parte dos europeos, os primeiros estudosos inclin\u00e1banse a unha colocaci\u00f3n asi\u00e1tica da patria ancestral, en particular na India (o noroeste segundo Friedrich von Schlegel, Caxemira segundo Thomas Young). No curso do XIX propux\u00e9ronse logo numerosas outras sedes, en xeral froito de especulaci\u00f3ns gratu\u00edtas (desde Babilonia ao Polo Norte), ata restrinxir o campo a poucas e m\u00e1is solidamente argumentadas opci\u00f3ns. Dous son, en particular, os escenarios tomados en consideraci\u00f3n por esta disciplina: a Europa centro-setentrional e as estepas da Rusia meridional; pouco cr\u00e9dito recibiu entre os indoeurope\u00edstas (e entre os ling\u00fcistas en xeral) a teor\u00eda dunha \"Urheimat\" anat\u00f3lica proposta polo arque\u00f3logo Colin Renfrew, as\u00ed como a de considerar o indoeuropeo como un pidgin.\nNo 1851 Robert Latham propuxo por vez primeira unha situaci\u00f3n europea da patria ancestral: Lituania. Inicialmente pouco considerada, tal hip\u00f3tese foi despois retomada por Theodor Poesche en 1878, que a acompa\u00f1ou con consideraci\u00f3ns dialectol\u00f3xicas: pensaba, de feito, que o lituano era a lingua indoeuropea m\u00e1is arcaica e postulou que iso era debido a que os lituanos eran os indoeuropeos que non se moveran da \"Urheimat\". Pouco m\u00e1is tarde, no 1883, Karl Penka relanzou a tese dunha procedencia orixinaria europea, pero desta vez coloc\u00e1ndoo na Escandinavia meridional. En 1902 a hip\u00f3tese foi retomada polo acreditado xermanista Gustaf Kossinna, que lle proporcionou un prolongado \u00e9xito. S\u00f3 no 1922 Peter Giles puxo de novo en discusi\u00f3n a hip\u00f3tese n\u00f3rdica e pronunciouse, sempre segundo razoamentos de arqueolox\u00eda ling\u00fc\u00edstica, pola \u00e1rea danubiana como fogar indoeuropeo. Tras a segunda Guerra Mundial, con todo, a maior parte dos indoeurope\u00edstas acolleu ben a proposta de identificar a \"Urheimat\" coas estepas do sur de Rusia e fixo caer as hip\u00f3teses dunha colocaci\u00f3n europea; entre os \u00faltimos en soster localizaci\u00f3ns centroeuropeas est\u00e1n, Pere Bosch i Gimpera e Giacomo Devoto.\nO debate sobre os \"arios\".\nNa s\u00faa busca da patria ancestral dos indoeuropeos, a indoeurope\u00edstica formulou, no curso do tempo, numerosas hip\u00f3teses m\u00e1is o menos fundadas. Todas as teor\u00edas foron obxecto de debate, mesmo encendido, dentro da comunidade cient\u00edfica, pero nunca traspasaron os l\u00edmites do enfrontamento acad\u00e9mico; unha soa, por\u00e9n, pasou do \u00e1mbito cient\u00edfico ao pol\u00edtico, onde contribu\u00edu a xerar efectos tam\u00e9n graves. Tratouse da proposta de identificar a patria ancestral dos indoeuropeos - ou, como se adoitaba dicir na \u00e9poca, dos \"arios\" \u2013 coa dos xermanos, identificada en 1902 por Kossinna na rexi\u00f3n comprendida entre Escandinavia meridional, Xutlandia e actual Alema\u00f1a setentrional.\nA identidade, establecida por Kossinna, entre indoeuropeos e xermanos baseouse nunha reedici\u00f3n dalgunhas argumentaci\u00f3ns sdesenvolvidas por Penka que despois, a\u00ednda sendo falaces sobre todo desde o punto de vista ling\u00fc\u00edstico (era un arque\u00f3logo), exerceron unha profunda influencia sobre a indoeurope\u00edstica da primeira metade do s\u00e9culo XX: que os Indoeuropeos eran sedentarios e agricultores; que eran \"racialmente\" loiros, dolicoc\u00e9falos e cos ollos azuis; que na s\u00faa patria orixinaria estaban en contacto co mar e medraba a faia (\"argumento da faia\", inferido segundo o m\u00e9todo l\u00e9xico da existencia da palabra \"faia\" en indoeuropeo, pero que m\u00e1is tarde se demostrou falaz). Penka e Kossinna cr\u00edan que s\u00f3 os xermanos conservaran intactas as caracter\u00edsticas - f\u00edsicas e morais - dos Indoeuropeos orixinarios, e que polo tanto permaneceran de \"pura raza aria\"; todos os demais pobos indoeuropeos, migrando a outros lugares, ter\u00edan \"corrompido\" a pureza orixinaria. Tales teor\u00edas, xa daquela totalmente relegadas do debate cient\u00edfico interno da indoeurope\u00edstica, co\u00f1eceron gran fortuna sobre todo en Alema\u00f1a nos primeiros decenios do s\u00e9culo XX e entraron a constitu\u00edr unha parte relevante da cultura que orixinar\u00eda a ideolox\u00eda nazi. No mesmo \"Mein Kampf\" de Adolf Hitler estas teses retom\u00e1ronse amplamente, constitu\u00edndo un dos presupostos te\u00f3ricos da pol\u00edtica racial na Alema\u00f1a nazi.\nA segunda guerra mundial, coa cat\u00e1strofe da Shoah, levou ao rexeitamento, mesmo nos ambientes indoeurope\u00edstico m\u00e1is conservadores, da teor\u00eda da \"orixinariedade\" xerm\u00e1nica \u00e1 parte , obviamente, das implicaci\u00f3ns pol\u00edticas que o nazismo fixera que derivasen dela; xa nos anos 20 o debate interno da indoeurope\u00edstica, f\u00f3ra da \u00e1rea xerm\u00e1nica, recomezara a debater o problema da \"Urheimat\" indoeuropea, chegando a hip\u00f3teses totalmente diferentes da de Kossinna. Por\u00e9n, a memoria da ideoloxizaci\u00f3n nazi proxectou a\u00ednda por moito tempo unha sombra de descr\u00e9dito non s\u00f3 sobre a localizaci\u00f3n nordeuropea da patria ancestral, sen\u00f3n tam\u00e9n sobre a indoeurope\u00edstica completa como disciplina. O mesmo termo de \"ario\" abandonouse como sin\u00f3nimo de \"indoeuropeo\" e empr\u00e9gase s\u00f3, sobre todo en compostos, para definir todos ou alg\u00fans pobos indoiranios.\nMetodolox\u00eda.\nA indoeurope\u00edstica v\u00e1lese de diversas metodolox\u00edas operativas; algunhas desenvolvidas autonomamente, outras compartidas por diversas disciplinas ling\u00fc\u00edsticas. Polo que atinxe a reconstruci\u00f3n da lingua com\u00fan prehist\u00f3rica, conf\u00edase en:\nNo intento de desenvolver unha arqueolox\u00eda ling\u00fc\u00edstica (a \"paleontolox\u00eda ling\u00fc\u00edstica\") que reconstr\u00faa os caracteres concretos do pobo indoeuropeo prehist\u00f3rico (\"Antig\u00fcidades indoeuropeas\"), os m\u00e9todo desenvolvidos son:\nInvestigaci\u00f3n.\n\u00d3rganos acad\u00e9micos.\nDepartamentos, institutos e centros de estudos universitarios dedicados \u00e1 indoeurope\u00edstica:\nRevistas.\nPrincipais revistas de indoeurope\u00edstica e ling\u00fc\u00edstica hist\u00f3rico-comparada:"}
{"id": "175058", "revid": "624", "url": "https://gl.wikipedia.org/wiki?curid=175058", "title": "A ovella e os cabalos", "text": ""}
{"id": "175059", "revid": "624", "url": "https://gl.wikipedia.org/wiki?curid=175059", "title": "Teor\u00eda dos kurgans", "text": ""}
{"id": "175060", "revid": "624", "url": "https://gl.wikipedia.org/wiki?curid=175060", "title": "Estudos indoeuropeos", "text": ""}
{"id": "175061", "revid": "5749", "url": "https://gl.wikipedia.org/wiki?curid=175061", "title": "Linguas flexivas", "text": ""}
{"id": "175062", "revid": "624", "url": "https://gl.wikipedia.org/wiki?curid=175062", "title": "Linguas aglutinantes", "text": ""}
{"id": "175064", "revid": "624", "url": "https://gl.wikipedia.org/wiki?curid=175064", "title": "X\u00e9nero (ling\u00fc\u00edstica)", "text": ""}
{"id": "175066", "revid": "624", "url": "https://gl.wikipedia.org/wiki?curid=175066", "title": "Sufixos", "text": ""}
{"id": "175068", "revid": "89787", "url": "https://gl.wikipedia.org/wiki?curid=175068", "title": "Feira Taurina de Padr\u00f3n", "text": "A Feira Taurina de Padr\u00f3n formaba parte dos festexos da Pascua que se celebraban cada ano na localidade galega de Padr\u00f3n. Os festexos tam\u00e9n constaban de espect\u00e1culos de doma de cabalos, aproveitando as instalaci\u00f3ns da praza de touros port\u00e1til que se constru\u00eda no Campo da Barca con motivo da Semana Santa padronesa.\nO festexo taurino constaba de dous eventos, un o s\u00e1bado con recortadores e \"vaquillas\" soltas, e outro o domingo cunha corrida sen picadores na que act\u00faan un rexoneador a cabalo e dous \"novilleiros\". A praza de touros port\u00e1til que se constru\u00eda no Campo da Barca ti\u00f1a acollida para unhas 1000 persoas."}
{"id": "175071", "revid": "5863", "url": "https://gl.wikipedia.org/wiki?curid=175071", "title": "Feira Taurina de Sarria", "text": " \nA Feira Taurina de Sarria \u00e9 un evento que forma parte do programa dos festexos de San Xo\u00e1n na localidade luguesa de Sarria. Nos anos 2008 e 2010 non se levou a cabo por raz\u00f3ns econ\u00f3micas, xa que o Concello de Sarria non destinou fondos para a celebraci\u00f3n das corridas de touros.\nSarria \u00e9 unha das localidades de Galicia cunha tradici\u00f3n taurina m\u00e1is importante e antiga , con Padr\u00f3n, Noia, A Coru\u00f1a e Pontevedra, pero tam\u00e9n ten unha cantidade grande da s\u00faa poboaci\u00f3n que \u00e9 contraria a esta tradici\u00f3n.\nA praza de touros port\u00e1til constru\u00edase cada ano na zona de Outarela, entre o centro de sa\u00fade e o hotel Alfonso IX, cunha capacidade para 4000 persoas. Nos derradeiros anos o festexo consist\u00eda nunha corrida cun novilleiro e dous toureiros, seguidos dunha solta de vaquillas. En 2009 un dos toureiros foi Jos\u00e9 Antonio Canales Rivera.\nA celebraci\u00f3n futura deste evento taurino en Sarria \u00e9 moi dubidosa, debido a raz\u00f3ns econ\u00f3micas e de presi\u00f3ns ecoloxistas, e a pesar do apoio das d\u00faas pe\u00f1as taurinas da localidade."}
{"id": "175072", "revid": "56817", "url": "https://gl.wikipedia.org/wiki?curid=175072", "title": "WYSIWYG", "text": "WYSIWYG \u00e9 o acr\u00f3nimo de \"What You See Is What You Get\" (en ingl\u00e9s, \"o que ves \u00e9 o que obt\u00e9s\"). Apl\u00edcase \u00f3s procesadores de texto e outros editores de texto con formato (como os editores de HTML) que permiten escribir un documento vendo directamente o resultado final, frecuentemente o resultado impreso.\nHistoria e caracter\u00edsticas.\nDise en contraposici\u00f3n a outros procesadores de texto, hoxe en d\u00eda pouco frecuentes, nos que se escrib\u00eda sobre unha vista que non mostraba o formato do texto, at\u00e9 a impresi\u00f3n do documento. No caso de editores de HTML este concepto apl\u00edcase \u00f3s que permiten escribir a p\u00e1xina sobre unha vista preliminar similar \u00e1 dun procesador de textos, ocup\u00e1ndose neste caso o programa de xerar o c\u00f3digo fonte en HTML.\nExemplos de editores HTML tipo WYSIWYG son: Dreamweaver, NVU/Kompozer, as versi\u00f3ns de Composer de Netscape e Mozilla, Amaya, Writer (de OpenOffice.org), Adobe Golive, Frontpage e Microsoft Word. \nTam\u00e9n existen editores que se poden integrar en formularios de p\u00e1xinas web como FCKeditor, TinyMCE, FreeRichTextEditor.\nNa \u00e1rea de dese\u00f1o web existen tam\u00e9n ferramentas WYSIWYG, dentro dos chamados CMS (Content Management System); a\u00ednda que un CMS non ten porqu\u00e9 ser WYSIWYG, \u00e9 dicir, pode ser un xestor de contidos cuxo panel de xesti\u00f3n non se corresponda co dese\u00f1o final, sen\u00f3n que neste caso util\u00edzase un back-end ou panel de xesti\u00f3n para crear-modificar os contidos, que ser\u00e1n reflectidos no front-end ou parte final que ven os usuarios. No grupo dos CMS WYSIWYG hai varias aplicaci\u00f3ns, incluso algunha delas con tecnolox\u00eda flash, por exemplo Easy Site Manager.\nUn bo e actual exemplo de editor espec\u00edfico de textos que non \u00e9 WYSIWYG \u00e9 aquel que utiliza o formato de documento LaTeX."}
{"id": "175076", "revid": "89787", "url": "https://gl.wikipedia.org/wiki?curid=175076", "title": "Danny Invincibile", "text": "Daniele \"Danny\" Invincibile, nado en Brisbane o 31 de marzo de 1979, \u00e9 un futbolista australiano. Xoga de dianteiro\u00a0e o seu equipo actual \u00e9 o Army United FC."}
{"id": "175077", "revid": "85894", "url": "https://gl.wikipedia.org/wiki?curid=175077", "title": "St. Johnstone F.C.", "text": "O St. Johnstone F.C. \u00e9 un club de f\u00fatbol escoc\u00e9s\u00a0da cidade de Perth. Fundouse en 1884 e na tempada 2017-2018 compet\u00eda na Scottish Premiership."}
{"id": "175078", "revid": "895", "url": "https://gl.wikipedia.org/wiki?curid=175078", "title": "St. Johnstone FC", "text": ""}
{"id": "175080", "revid": "865", "url": "https://gl.wikipedia.org/wiki?curid=175080", "title": "Chris Wolstenholme", "text": ""}
{"id": "175081", "revid": "5132", "url": "https://gl.wikipedia.org/wiki?curid=175081", "title": "Guerras husitas", "text": ""}
{"id": "175082", "revid": "56817", "url": "https://gl.wikipedia.org/wiki?curid=175082", "title": "Peter Prescott", "text": "Peter Prescott (nado o 26 de outubro de 1957 en Nantucket, Massachusetts) \u00e9 un m\u00fasico estadounidense, co\u00f1ecido por ser o bater\u00eda da banda de Boston Mission of Burma.\nDespois de que a banda se separase en 1983, Prescott seguiu activo na escena musical da cidade, formando Volcano Suns e posteriormente Kustomized e The Peer Group. Dende o regreso de Mission of Burma no ano 2004, Prescott adicouse \u00e1s s\u00faas vellas tarefas cos seus compa\u00f1eiros Roger Miller e Clint Conley."}
{"id": "175083", "revid": "23204", "url": "https://gl.wikipedia.org/wiki?curid=175083", "title": "Thom Yorke", "text": "Thomas Edward Yorke, nado en Wellingborough (Northamptonshire) o 7 de outubro de 1968, \u00e9 un m\u00fasico ingl\u00e9s co\u00f1ecido por ser o vocalista e principal compositor das bandas de rock alternativo Radiohead e Atoms for Peace, aclamado polo seu ton vocal e o seu uso do falsetto. Como multi instrumentalista, el toca principalmente a guitarra e o piano, a\u00ednda que tam\u00e9n ten tocado o sintetizador, o baixo e a bater\u00eda, as\u00ed como outros instrumentos, facendo tam\u00e9n uso de m\u00e1quinas electr\u00f3nicas como os samplers e as caixas de ritmos. Nos anos 90', Thom Yorke era co\u00f1ecido por ser un m\u00fasico da variante rock, pero dende o ano 2000, coa publicaci\u00f3n do \u00e1lbum Kid A, mostrou a expansi\u00f3n da s\u00faa m\u00fasca rock engadindo sons electr\u00f3nicos. Ademais de ser o membro principal de Radiohead, editou dous \u00e1lbums en solitario: The Eraser (2006) e Tomorrow's Modern Boxes (2014). F\u00f3ra da m\u00fasica, Yorke \u00e9 un activista pol\u00edtico en prol dos dereitos humanos, dos movementos ecoloxistas e as causas anti-guerra.\nYorke ten sido citado como unha das figuras m\u00e1is influentes da industria musical. No ano 2002 a revista \"Q Magazine\" nomeouno o m\u00fasico brit\u00e1nico m\u00e1is intenso, e no 2005, Radiohead quedou no posto 73 da lista da \"Rolling Stone\" dos 100 mellores artistas de todos os tempos. Yorke tam\u00e9n foi citado entre os mellores vocalistas da historia da m\u00fasica popular. Nunha enquisa do ano 2005, feita pola revista \"Blender\", e a canle MTV2, Yorke foi votado o 18\u00ba mellor cantante de todos os tempos, e no 2008 foi posto no n\u00famero 66 da lista da \"Rolling Stone\" dos 100 mellores vocalistas de todos os tempos."}
{"id": "175084", "revid": "98629", "url": "https://gl.wikipedia.org/wiki?curid=175084", "title": "The King's Speech", "text": "The King's Speech \u00e9 un filme brit\u00e1nico de drama hist\u00f3rico dirixido por Tom Hooper que foi estreada en 2010, baseada na historia real do rei Xurxo VI do Reino Unido contra o inicio da segunda guerra mundial.\nSinopse.\nCando o rei Xurxo V (Michael Gambon) falece, o seu fillo Eduardo (Guy Pearce) pasa a ocupar o trono como Eduardo VIII. Eduardo ti\u00f1a unha relaci\u00f3n amorosa con Wallis Simpson, unha americana divorciada, pero non foi aceptada pola familia real, e cando manifestou a s\u00faa intenci\u00f3n de casar con Mrs. Simpson foi rexeitado polo Primeiro Ministro Stanley Baldwin. Ent\u00f3n Eduardo VIII toma unha decisi\u00f3n dr\u00e1stica: en decembro do mesmo ano abdica, argumentando que non ser\u00eda capaz de cargar o peso da coroa sen o apoio da muller que ama. O seu irm\u00e1n m\u00e1is novo Alberto (Colin Firth) conv\u00e9rtese as\u00ed no novo rei de Inglaterra como Xurxo VI, pero ten un problema: \u00e9 tatexo e falar en p\u00fablico non \u00e9 doado para el. Por iso, a s\u00faa muller Isabel (Helena Bonham Carter) contrata o exc\u00e9ntrico logopeda Lionel Logue (Geoffrey Rush) para que o axude. Finalmente, co apoio da s\u00faa familia, de Logue e do mesmo Winston Churchill (Timothy Spall), Xurxo VI prep\u00e1rase para dar un discurso \u00e1 toda a naci\u00f3n para dicirlles que o Reino Unido lle declara a guerra \u00e1 Alema\u00f1a Nazi de Hitler."}
{"id": "175085", "revid": "111586", "url": "https://gl.wikipedia.org/wiki?curid=175085", "title": "Maria Beth\u00e2nia", "text": "Maria Beth\u00e2nia Viana Teles Veloso, m\u00e1is co\u00f1ecida como Maria Beth\u00e2nia, nada en Santo Amaro da Purifica\u00e7\u00e3o, Ba\u00eda, o 18 de xu\u00f1o de 1946, \u00e9 unha cantante brasileira.\nTraxectoria.\nCarreira.\nTen a marca de ser a segunda artista feminina en vendas de discos do Brasil, sendo a maior da MPB, con 26 mill\u00f3ns de copias. Atende polo alcume de \"Abella ra\u00ed\u00f1a\" por causa do primeiro verso da m\u00fasica que d\u00e1 nome ao LP \"Mel\" de 1979. \nFamilia.\n\u00c9 t\u00eda do m\u00fasico Moreno Veloso e irm\u00e1 de Caetano Veloso, quen lle compuxo canci\u00f3ns como \"T\u00e1 combinado\" e \"Reconvexo\", e con quen cantou en dueto."}
{"id": "175086", "revid": "5132", "url": "https://gl.wikipedia.org/wiki?curid=175086", "title": "Guerra de Sucesi\u00f3n austr\u00edaca", "text": ""}
{"id": "175087", "revid": "23204", "url": "https://gl.wikipedia.org/wiki?curid=175087", "title": "Indie rock", "text": "O indie rock \u00e9 un subx\u00e9nero do rock alternativo aparecido no Reino Unido e nos Estados Unidos nos anos 80. O significado do termo \"indie rock\" \u00e9 discutido a\u00ednda hoxe en d\u00eda por moitos m\u00fasicos, seareiros e xornalistas. Principalmente o termo \u00fasase para describir calquera tipo de rock producido por artistas que traballan con selos discogr\u00e1ficos independentes e salas \"underground\", que apareceron nos Estados Unidos e noutros lugares nos anos 80 e 90. Outros ven ao indie rock como un x\u00e9nero propio dentro do rock cunha est\u00e9tica espec\u00edfica, e danlle menos importancia ao contexto no que apareceu. Moitos adoptan os dous significados do termo, crendo que a est\u00e9tica do x\u00e9nero e a s\u00faa filosof\u00eda de produci\u00f3n est\u00e1n profundamente entrelazados.\nOs artistas do indie rock son co\u00f1ecidos por procurar manter o control completo da s\u00faa m\u00fasica e as s\u00faas carreiras, editando \u00e1lbums en discogr\u00e1ficas independentes e confiando nas xiras, no boca a boca, na emisi\u00f3ns dos seus temas en radios universitarias ou independentes e, en anos m\u00e1is recentes, na promoci\u00f3n a trav\u00e9s de Internet. \nPor\u00e9n, nos anos 2000 moitos artistas cun estilo musical definido como \"indie\" asinaron con grandes discogr\u00e1ficas ou as s\u00faas subsidiarias, e comezaron a promocionarse a trav\u00e9s de medios de comunicaci\u00f3n m\u00e1is tradicionais. Isto deu lugar a unha nova confusi\u00f3n no significado do termo. O \u00e9xito comercial desa escena estivo liderada por catro bandas: The Strokes, The White Stripes, The Hives e The Vines. O emo tam\u00e9n chegou ao mainstream a principios dos anos 2000.\nCaracter\u00edsticas.\nO termo indie rock, que v\u00e9n de \"independente\", describe aos selos pequenos e de presuposto relativamente baixo nos que \u00e9 editada este tipo de m\u00fasica e \u00e1 actitude DIY das bandas e artistas involucrados. A\u00ednda que os contratos de distribuci\u00f3n normalmente se realizan con grandes compa\u00f1\u00edas corporativas, estes selos e os grupos que albergan intentaron manter a s\u00faa autonom\u00eda, deix\u00e1ndoos libres para explorar sons, emoci\u00f3ns e temas cun atractivo limitado para as grandes audiencias do \"mainstream\". As influencias e estilos dos artistas do x\u00e9nero son extremadamente diversas, e incl\u00faen o punk, a psicodelia, o post-punk e o country. Os termos \"rock alternativo\" e \"indie rock\" foron termos intercambiables nos anos 80, pero despois de que moitas bandas alternativas seguisen a Nirvana no seu \u00e9xito cara o \"mainstream\" a principios dos 90, o termo \"indie rock\" comezou a ser usado para describir a esas banda, que traballando en distintos estilos, non persegu\u00edan ou non acadaron o \u00e9xito comercial. En termos de est\u00e9tica, o indie rock caracter\u00edzase por un coidadoso equilibrio de accesibilidade pop con noise, experimentaci\u00f3n con f\u00f3rmulas da m\u00fasica pop, letras sensibles enmascaradas por posturas ir\u00f3nicas, unha preocupaci\u00f3n sobre a \"autenticidade\" e a representaci\u00f3n dun rapaz ou rapaza sinxelo.\n\"Allmusic\" identifica o indie rock como unha serie de diferentes enfoques musicais non compatibles cos gustos \"mainstream\". Unido por unha \u00e9tica m\u00e1is que por un enfoque musical, o movemento indie rock abarcou unha ampla gama de estilos, dende as bandas m\u00e1us duras influenciadas polo grunge, pasando por grupos DIY experimentais como Pavement, ata cantantes punk-folk como Ani DiFranco. De feito, hai unha lista eterna de x\u00e9neros e subx\u00e9neros do indie rock. Moitos pa\u00edses desenvolveron unha extensa escena indie local, florecendo con bandas coa suficiente popularidade como para sobrevivir dentro dos seus respectivos pa\u00edses, pero sendo virtualmente desco\u00f1ecidas f\u00f3ra deles. Por\u00e9n, a\u00ednda hai bandas indie que comezan localmente e consiguen chegar a un p\u00fablico internacional.\nO indie rock destaca por ter unha proporci\u00f3n relativamente alta de artistas femininas en comparaci\u00f3n con anteriores x\u00e9neros do rock, unha tendencia exemplificada no desenvolvemento da m\u00fasica feminista riot grrrl de artistas como Bikini Kill, Bratmobile, 7 Year Bitch, Team Dresch e Huggy Bear. Por\u00e9n, Cortney Harding sinalou que este sentido de igualidade non se ve reflectido no n\u00famero de mulleres que dirixen selos independentes."}
{"id": "175089", "revid": "89787", "url": "https://gl.wikipedia.org/wiki?curid=175089", "title": "Xos\u00e9 Tarr\u00edo", "text": "Xos\u00e9 Tarr\u00edo Gonz\u00e1lez, nado na Coru\u00f1a en 1968 e finado na mesma cidade o 2 de xaneiro de 2005, preso anarquista, s\u00edmbolo da loita pola abolici\u00f3n dos c\u00e1rceres e do r\u00e9xime FIES, \u00e9 o autor do libro autobiogr\u00e1fico sobre o mesmo tema \"Huye, hombre, huye. Diario de un preso FIES\".\nTraxectoria.\nTarr\u00edo, alcumado o Che ou o Chech\u00e9, naceu na Coru\u00f1a no seo dunha familia humilde de cinco irm\u00e1ns no ano 1968, no marxinal barrio de Katanga, tam\u00e9n chamado as Casas de Franco. Xa desde novo conviviu cos malos tratos debido a problemas familiares ocasionados polo alcoholismo do seu pai e pola incapacidade econ\u00f3mica da s\u00faa nai Pastora Gonz\u00e1lez, malia os seus esforzos por manter a familia. Xos\u00e9 era o cativo de cinco irm\u00e1ns. Aos once anos ingresou nun internado cat\u00f3lico xa que os seus pais tiveron que emigrar a Su\u00edza. Al\u00ed comezou a recibir malos tratos por parte das monxas que o ti\u00f1an baixo os seus coidados. Empezou desde novo a delinquir, o que o levou a ingresar aos 14 anos nun reformatorio. Entrou na cadea por primeira vez \u00f3s 17, onde estivo seis meses a causa dun roubo. Este feito marcou a s\u00faa vida, e a partir daquela chegaron novas condenas complicadas con outras novas xurdidas a partir de problemas dentro da propia prisi\u00f3n e numerosos intentos de fuxida. Chegou a ter sentenza por 71 anos de penas firmes e m\u00e1is dun cento de anos solicitados. Pasou a ser catalogado como preso en r\u00e9xime FIES (Ficheiro de Internos de Especial Seguimento), creado polo goberno do PSOE, sendo ministro Antoni Asunci\u00f3n.\nCon 20 anos, e no c\u00e1rcere, volveuse adicto \u00e1 hero\u00edna, diagnostic\u00f3uselle que era portador da VIH e perdeu ademais varios seres queridos, o que o levou a reformular moitas cousas na s\u00faa vida, entre outras a s\u00faa militancia pol\u00edtica. No proceso de autoformaci\u00f3n pol\u00edtica, en reclusi\u00f3n, foi abandonando as s\u00faas adicci\u00f3ns, primeiro \u00e1 hero\u00edna e logo o resto (inclu\u00edndo as drogas legais).\nXos\u00e9 Tarr\u00edo protagonizou m\u00faltiples fugas e mot\u00edns, \u00e1s veces con \u00e9xito, ao longo do seu periplo pola mayor\u00eda dos c\u00e1rceres da xeograf\u00eda espa\u00f1ola onde fixo amizades duradeiras, como, por exemplo con Juan Jos\u00e9 Garfia, consideradado durante moito tempo a inimigo p\u00fablico n\u00famero 1 en Espa\u00f1a e autor do libro \"Adi\u00f3s prisi\u00f3n\". Neste periplo co\u00f1eceu de primeira man a violencia, o narcotr\u00e1fico e embrutecemento que se viv\u00eda nos c\u00e1rceres. Xos\u00e9 Tarr\u00edo cumpriu 17 anos de c\u00e1rcere, doce deles en illamento, sen permiso ning\u00fan nin terceiro grao por mor do seu comportamento problem\u00e1tico. Neste tempo tam\u00e9n se formou, cultivando a lectura nos longos per\u00edodos de illamento, o que lle permitiu escribir o seu libro autobiogr\u00e1fico, que recolle a realidade de moitas persoas confinadas no c\u00e1rcere. En 1988 cadra no c\u00e1rcere de Zamora co vigu\u00e9s Gabriel Pombo da Silva, con quen comparte unha vida paralela, marcada pola emigraci\u00f3n, a pobreza, o maltrato no c\u00e1rcere e a convicci\u00f3n anarquista.\nFinalmente sa\u00edu en liberdade ano e medio m\u00e1is tarde do que deber\u00edan ter sido, xa que non se lle fusionaron as s\u00faas penas nunha soa. F\u00edxoo en 2005 logo de sufrir unha par\u00e1lise cerebral diagnosticada por erro como gripe polos m\u00e9dicos do c\u00e1rcere. Logo dun calvario hospitalario, pasou por estado de coma, ata o seu falecemento a comezos de 2005. Trala s\u00faa morte, houbo manifestaci\u00f3ns no estado espa\u00f1ol. Esa mesma noite sabote\u00e1ronse con c\u00f3cteles molotov caixeiros de Caixa Catalunya e La Caixa en Barcelona.\nAutobiograf\u00eda.\nNa s\u00faa autobiograf\u00eda Tarr\u00edo mostra \u00e1 sociedade a violencia institucional no panorama carcelario espa\u00f1ol e, por extensi\u00f3n, o submundo dos c\u00e1rceres no mundo e desde o punto de vista dos presos m\u00e1is desfavorecidos. O seu diario \"Fuxe, home, fuxe\" \u00e9 unha alegaci\u00f3n contra o sistema penal e penitenciario desde o punto de vista de quen sufriu os abusos e vexaci\u00f3ns que se dan no \u00e1mbito carcelario, consentidas pola sociedade. Tam\u00e9n se reflicten nel as ansia de liberdade dos presos embrutecidos polo desarraigo familiar (consecuencia da pol\u00edtica de dispersi\u00f3n de presos instaurada por Antoni Asunci\u00f3n, e que condena \u00e1s familias dos presos a cumpriren tam\u00e9n a pena xa que non poden ir visitar aos seus familiares), as condici\u00f3ns inhumanas dos presos doentes (especialmente aqueles que sofren enfermidades incur\u00e1beis como a SIDA) e a esperanza dun mundo mellor da outra banda dos barrotes que queda afogada polos maltratos, abusos e torturas dos funcionarios de prisi\u00f3ns.\n\"Huye, hombre, huye\", converteuse nun dos t\u00edtulos m\u00e1is reeditados da literatura anticarceraria anarquista recente, onde se denuncia as condici\u00f3ns de prisi\u00f3n das persoas de familia pobre e emigrante que se rebela contra os abusos carcelarios e, daquela, acaba por vivir nun r\u00e9xime penitenciario extremo.\nReco\u00f1ecementos.\nFoi obxecto de varios actos de reco\u00f1ecemento e manifestaci\u00f3ns en diversas cidades do estado espa\u00f1ol. O 3 de xaneiro de 2009 familiares e amizades de Xos\u00e9 reun\u00edronse en Madrid para homenaxealo coa inauguraci\u00f3n da praza Xos\u00e9 Tarr\u00edo. Con este acto non se procuraba un reco\u00f1ecemento legal nin unha homenaxe singular a Tarr\u00edo sen\u00f3n crear un espazo de memoria para dar voz \u00e1 loita do movemento a prol da abolici\u00f3n dos c\u00e1rceres. Desde que se inaugurou a praza, o concello retirou varias veces as placas en lembranza de Xos\u00e9 Tarr\u00edo, por\u00e9n sempre volven aparecer. Desde a s\u00faa creaci\u00f3n neste lugar tiveron lugar de xornadas, teatro, charlas e proxecci\u00f3ns abolicionistas e en defensa dos dereitos das persoas confinadas en prisi\u00f3n e nos CIES. Coidamos de vital importancia recuperar os vencellos sociais que se foron fracturando conforme o sistema capitalista foi fac\u00e9ndose m\u00e1is complexo. Por esa raz\u00f3n as xornadas van realizarse de novo na praza Xos\u00e9 Tarr\u00edo (situada na encrucillada a r\u00faa do Calvario e Ministriles), na r\u00faa xa que coidamos que \u00e9 o \u00fanico sitio que nos achega a tod@s e onde ningu\u00e9n pode sentirse exclu\u00edd@. (Fragmento traducido da presentaci\u00f3n das xornadas \"Dentro, fuera, dentro\" realizadas na Plaza Xos\u00e9 Tarr\u00edo de Madrid en 2011)En 2010 o Ateneu Llibertari del Casc Antic de Barcelona editou un documental \"Fugarse del infierno. Un peque\u00f1o homenaje a Xos\u00e9 Tarr\u00edo, asesinado el 2 de enero de 2005 por la sociedad carcelaria\". Nel rec\u00f3llense declaraci\u00f3ns de Tarr\u00edo, de Pastora Gonz\u00e1lez e documenta acci\u00f3ns na r\u00faa na s\u00faa memoria e a prol do movemento abolicionista das prisi\u00f3ns.\nEn 2015 cr\u00e9ase na Coru\u00f1a o Ateneo Libertario Xos\u00e9 Tarr\u00edo."}
{"id": "175090", "revid": "67049", "url": "https://gl.wikipedia.org/wiki?curid=175090", "title": "HYLAS", "text": "HYLAS, acr\u00f3nimo en ingl\u00e9s de Highly Adaptable Satellite (\"sat\u00e9lite altamente adapt\u00e1bel\"), \u00e9 un pequeno sat\u00e9lite de comunicaci\u00f3ns xeostacionario lanzado polo Ariane 5 V198 dende o Centro Espacial de Kourou na G\u00fciana Francesa. Proporcionar\u00e1 novos e innovadores servizos, inclu\u00eddos a HDTV (televisi\u00f3n en alta definici\u00f3n) e servizos de banda larga. O sat\u00e9lite axudar\u00e1 a solucionar o problema de cobertura de banda larga en moitas partes de Europa que ten unha infrastrutura terrestre menos desenvolvida."}
{"id": "175091", "revid": "624", "url": "https://gl.wikipedia.org/wiki?curid=175091", "title": "Familia ling\u00fc\u00edstica", "text": ""}
{"id": "175092", "revid": "624", "url": "https://gl.wikipedia.org/wiki?curid=175092", "title": "Rasmus Christian Rask", "text": ""}
{"id": "175093", "revid": "47401", "url": "https://gl.wikipedia.org/wiki?curid=175093", "title": "Lei de memoria hist\u00f3rica de Espa\u00f1a", "text": "A Lei de memoria hist\u00f3rica ou Lei pola que se reco\u00f1ecen e ampl\u00edan dereitos e establ\u00e9cense medidas en favor de quen padeceron persecuci\u00f3n ou violencia durante a guerra civil e a ditadura, \u00e9 unha lei espa\u00f1ola aprobada polo Congreso dos Deputados o 31 de outubro de 2007 partindo do texto do proxecto de lei previamente aprobado polo Consello de Ministros o d\u00eda 28 de xullo de 2006, sendo Presidente do Goberno Jos\u00e9 Luis Rodr\u00edguez Zapatero.\nIncl\u00fae o reco\u00f1ecemento de todas as v\u00edtimas da guerra civil e as v\u00edtimas da ditadura, pero non a apertura de fosas com\u00fans, nas que a\u00ednda xacen os restos das v\u00edtimas das represalias dos sublevados na guerra civil, realizadas desde entidades privadas (como a Asociaci\u00f3n para a Recuperaci\u00f3n da Memoria Hist\u00f3rica -ARMH- e o Foro pola Memoria) ou comunidades aut\u00f3nomas.\nA Asociaci\u00f3n para a Recuperaci\u00f3n da Memoria Hist\u00f3rica -ARMH, pioneira na exhumaci\u00f3n cient\u00edfica de fosas com\u00fans de asasinados pola ditadura franquista, criticou que no seu pre\u00e1mbulo o texto afirma que a memoria das v\u00edtimas do franquismo \u00e9 persoal e familiar; negando dese modo no seu marco de formulaci\u00f3ns que os delitos do franquismo son cometidos contra toda a sociedade e a humanidade e o deber do Estado de practicar pol\u00edticas p\u00fablicas que garantan \u00e1s v\u00edtimas dos delitos m\u00e1is graves que existen o seu dereito \u00e1 verdade, \u00e1 xustiza e \u00e1 reparaci\u00f3n.\nA insatisfacci\u00f3n co texto da lei \u00e9 o que levou a catorce asociaci\u00f3ns memorialistas a presentar unha denuncia por centos de desaparici\u00f3ns ante a Audiencia Nacional o 14 de decembro de 2006.\nAntecedentes.\nEn 1969 Francisco Franco ditou o Decreto-Lei 10/1969, polo que prescrib\u00edan todos os delitos cometidos antes de 1 de abril de 1939, (\u00e9 dicir, o final da guerra civil). Devandito Decreto-Lei foi ditado \u00f3s trinta anos de acabada a guerra civil.\nCoa chegada da democracia f\u00f3ronse promulgando unha serie de decretos e leis espec\u00edficas para tratar de compensar as penalidades e sufrimentos daqueles que padeceron os avatares da guerra no bando republicano ou prisi\u00f3n na \u00e9poca franquista. Algunhas delas foron:\nTodas estas leis, decretos e disposici\u00f3ns foron mellorados e ampliados por algunhas comunidades aut\u00f3nomas.\nO 28 de outubro de 2007, o Congreso dos Deputados aprobou a Lei pola que se reco\u00f1ecen e ampl\u00edan dereitos e establ\u00e9cense medidas a favor de quen padeceron persecuci\u00f3n ou violencia durante a guerra civil e a ditadura, comunmente co\u00f1ecida como \"Lei para a memoria hist\u00f3rica\". O d\u00eda 10 de decembro, foi aprobada no Senado.\nDesenvolvemento.\nO programa electoral do PSOE para as elecci\u00f3ns de 2004 non inclu\u00eda ningunha menci\u00f3n \u00e1 \"memoria hist\u00f3rica\". Soamente fala da creaci\u00f3n dun Centro Estatal de Documentaci\u00f3n e Investigaci\u00f3n Hist\u00f3rica sobre a Guerra Civil e o Franquismo, dentro da \u00e1rea de cultura do programa:\nTampouco no seu discurso de investidura, o presidente Jos\u00e9 Luis Rodr\u00edguez Zapatero mencionou a memoria hist\u00f3rica ou outros proxectos relacionados.\nO proceso que derivou na aprobaci\u00f3n do mesmo iniciouse o 10 de setembro de 2004 coa aprobaci\u00f3n dun Real Decreto de creaci\u00f3n dunha comisi\u00f3n interministerial (a \"Comisi\u00f3n Interministerial para o Estudo da Situaci\u00f3n das V\u00edtimas da Guerra Civil\"), presidida pola vicepresidenta Mar\u00eda Teresa Fern\u00e1ndez de la Vega para o estudo da situaci\u00f3n das v\u00edtimas da Guerra Civil e o franquismo, e buscase a s\u00faa \"rehabilitaci\u00f3n moral e xur\u00eddica\". O traballo da comisi\u00f3n non produciu resultados durante o ano seguinte e os ent\u00f3n socios preferentes do goberno, Esquerra Republicana de Catalunya e Esquerda Unida, expresaron o seu descontento pola falta de resultados da comisi\u00f3n, presentando, o 18 de novembro de 2005, senllas proposici\u00f3ns de lei para a recuperaci\u00f3n da memoria hist\u00f3rica.\nO 22 de xu\u00f1o de 2006 aprobouse no Congreso dos Deputados coa \u00fanica oposici\u00f3n do Partido Popular que o ano 2006 fose declarado ano da memoria hist\u00f3rica. O 28 de xu\u00f1o dese ano, o goberno presentou un proxecto de lei, co nome de Proxecto de lei pola que se reco\u00f1ecen e ampl\u00edan dereitos e establ\u00e9cense medidas en favor de quen padeceron persecuci\u00f3n ou violencia durante a guerra civil e a ditadura que foi criticado tanto polo Partido Popular como por Esquerra Republicana de Catalunya e Esquerda Unida, que mesmo presentaron proxectos alternativos.\nDurante o mes de outubro de 2007, culminaron as negociaci\u00f3ns entre o PSOE, Esquerda Unida, o PNV e BNG para tramitar o proxecto de lei de forma que fose aprobado antes da finalizaci\u00f3n da lexislatura.\nDisposici\u00f3ns.\nDespois do longo proceso de xestaci\u00f3n da lei, as s\u00faas disposici\u00f3ns foron as seguintes:\nS\u00f3 en Andaluc\u00eda fixeron un inventario de 595 fosas na que se desco\u00f1ecen o n\u00famero total de cad\u00e1veres.\nCr\u00edticas.\nO Partido Popular e diversos medios de comunicaci\u00f3n de car\u00e1cter conservador criticaron estas iniciativas alegando que abren vellas feridas. Outros medios chegan a afirmar que con estas acci\u00f3ns, Jos\u00e9 Luis Rodr\u00edguez Zapatero pretende \"ga\u00f1ar a guerra civil que se enterrou e superou coa Transici\u00f3n e pretende establecer a lexitimidade democr\u00e1tica en 1931, non en 1978\" (Lu\u00eds Mar\u00eda Ans\u00f3n, 4/10/2005).\nOs aliados preferentes do goberno \u00f3 comezo da lexislatura, Esquerra Republicana de Catalunya e Esquerda Verde, criticaron a tardanza do goberno en aprobar a lei de recuperaci\u00f3n da memoria hist\u00f3rica prometida en 2004 e atrasada en tres ocasi\u00f3ns, presentando as s\u00faas propias proposici\u00f3ns de lei en novembro de 2005.\nOutro motivo de cr\u00edtica contra esta lei \u00e9 a alteraci\u00f3n de material e monumentos hist\u00f3ricos alegando que o principal motivo dos devanditos actos \u00e9 a vinganza.\nO goberno de Rodr\u00edguez Zapatero alega que \u00e9 necesario lembrar para non volver cometer os mesmos erros e di que a oposici\u00f3n non entende que esta lei poida non reavivar vellas rifas, sen\u00f3n cicatrizar as feridas dunha gran parte de espa\u00f1ois que te\u00f1en que cargar co esquecemento e con aquela humillaci\u00f3n.\nEn xullo de 2007 o l\u00edder da oposici\u00f3n, Mariano Rajoy, promet\u00eda derrogar esta proposta de lei que cualificou como \"asunto incomprensible\" se consegu\u00eda ga\u00f1ar as seguintes elecci\u00f3ns (2008). Con todo, durante a s\u00faa tramitaci\u00f3n por parte da Comisi\u00f3n Constitucional do Congreso o seu partido votou favorablemente varios dos seus artigos."}
{"id": "175094", "revid": "98629", "url": "https://gl.wikipedia.org/wiki?curid=175094", "title": "Atlantic Records", "text": "Atlantic Records \u00e9 un selo discogr\u00e1fico estadounidense co\u00f1ecido sobre todo polas s\u00faas gravaci\u00f3ns de rhythm and blues, rock and roll e jazz. Durante moito tempo foi un dos selos independentes m\u00e1is importante dos Estados Unidos, e na actualidade opera como subsidiaria de Warner Music Group (\u00e1 cal pertence na s\u00faa totalidade), que fusionou a Atlantic Records e a Elektra Records nun grupo chamado Atlantic Records Group no ano 2004. Craig Kallman \u00e9 o actual presidente de Atlantic Records, e Ahmet Erteg\u00fcn traballou como \"presidente fundador\" ata a s\u00faa morte o 14 de decembro de 2006, aos 83 anos."}
{"id": "175097", "revid": "624", "url": "https://gl.wikipedia.org/wiki?curid=175097", "title": "Lingua protocelta", "text": ""}
{"id": "175102", "revid": "1888", "url": "https://gl.wikipedia.org/wiki?curid=175102", "title": "Partit Obrer d'Unificaci\u00f3 Marxista", "text": ""}
{"id": "175103", "revid": "5863", "url": "https://gl.wikipedia.org/wiki?curid=175103", "title": "Xerardo \u00c1lvarez Gallego", "text": "Xerardo \u00c1lvarez Gallego, nado en Ourense o 29 de novembro de 1899 e finado en Miami o 4 de abril de 1986, foi un escritor e pol\u00edtico galego.\nTraxectoria.\nFillo de Xerardo \u00c1lvarez Limeses, cursou o bacharelato en Ourense e rematou o \u00faltimo curso en Pontevedra, onde tam\u00e9n obtivo o t\u00edtulo de mestre. Licenciouse en Dereito na Universidade de Santiago de Compostela e exerceu como procurador en Vigo. Colaborou nos xornais \"Galicia\", \"El Pueblo Gallego\", onde foi redactor xefe, e \"El Pa\u00eds\". Foi militante do Partido Galeguista, do que foi secretario, e onde traballou co seu cu\u00f1ado Alexandre B\u00f3veda, foi un dos cinco candidatos galeguistas propostos polo PG para concorrer nas elecci\u00f3ns xerais coa Fronte Popular. En abril de 1936 foi elixido compromisario na candidatura da Fronte Popular por Pontevedra para a elecci\u00f3n do presidente da Rep\u00fablica. Logo do golpe de Estado do 18 de xullo de 1936 fuxiu a Santiago de Compostela agoch\u00e1ndose na cl\u00ednica de Ram\u00f3n Baltar, quen lle vendou cabeza e cara simulando unha operaci\u00f3n e as\u00ed logrou pasar a Portugal.\nExiliouse en Cuba, onde desempe\u00f1ou o cargo de secretario da Presidencia. Co golpe de estado de Fulgencio Batista renunciou a este posto e dedicouse de cheo a escribir na prensa. En agosto de 1938 fundou Hermandad Gallega, organizaci\u00f3n pol\u00edtica antifascista do Centro Galego, que presidiu ata 1941. Tam\u00e9n en 1938 asumiu a direcci\u00f3n das revistas antifascistas \"Nosotros\", \"Cr\u00f3nica de Espa\u00f1a\" e \"Voz de Espa\u00f1a\". Foi vicepresidente do Congreso da Emigraci\u00f3n Galega celebrado en Buenos Aires en xullo de 1956. Tentou volver do exilio desembarcando na Coru\u00f1a, pero un d\u00eda despois foi detido en Pontevedra e obrigado a abandonar o pa\u00eds. Despois de reiterados esforzos por establecerse definitivamente en Galicia, onde chegou a pasar uns meses, viuse forzado a un novo exilio e instalouse en Miami, onde permaneceu ata a s\u00faa morte.\nAs s\u00faas colaboraci\u00f3ns xornal\u00edsticas est\u00e1n espalladas por numerosas publicaci\u00f3ns, como as revistas cubanas \"Carteles\" e \"Bohemia\", as dos centros galegos da Habana, Buenos Aires, M\u00e9xico etc. Durante os meses de estancia en Galicia ga\u00f1ou o premio convocado pola Asociaci\u00f3n da Prensa de Vigo por unha biograf\u00eda cr\u00edtica da obra de Lu\u00eds Taboada. No terreo da cr\u00edtica literaria destacan os seus artigos sobre Rosal\u00eda de Castro cos que obtivo os dous primeiros premios do concurso convocado polo Centro Galego da Habana con motivo do centenario de Rosal\u00eda, publicados en 1937 na revista \"Cultura Gallega\"."}
{"id": "175104", "revid": "1888", "url": "https://gl.wikipedia.org/wiki?curid=175104", "title": "\u00c1lvarez Gallego", "text": ""}
{"id": "175106", "revid": "1888", "url": "https://gl.wikipedia.org/wiki?curid=175106", "title": "Gerardo \u00c1lvarez Gallego", "text": ""}
{"id": "175110", "revid": "54334", "url": "https://gl.wikipedia.org/wiki?curid=175110", "title": "Celsa Barja", "text": "Celsa Barja, nada no Pereiro (A Mezquita) o 29 de agosto de 1966, \u00e9 unha escritora galega en castel\u00e1n e en galego."}
{"id": "175111", "revid": "865", "url": "https://gl.wikipedia.org/wiki?curid=175111", "title": "Powerpop", "text": ""}
{"id": "175112", "revid": "1131", "url": "https://gl.wikipedia.org/wiki?curid=175112", "title": "M\u00f3nica Bar Cend\u00f3n", "text": "M\u00f3nica Bar Cend\u00f3n, nada en Vigo o 30 de maio de 1962, \u00e9 unha fil\u00f3loga e ensa\u00edsta galega.\nTraxectoria.\nLicenciada en Filolox\u00eda Hisp\u00e1nica pola UNED (1988. Ten estudos de doutoramento, especialidade en Teor\u00eda da Literatura e Literatura Espa\u00f1ola, UNED (2001-2003) e conseguiu o Diploma de Estudos Avanzados (DEA) en 2003. \u00c9 tam\u00e9n titulada en Arte Dram\u00e1tica polo Instituto del Teatro de Sevilla no 1988. \u00c9 especialista en Igualdade e Impacto de X\u00e9nero.\nFormou parte do Consello de redacci\u00f3n da revista cultural \"Festa da Palabra Silenciada\", na que colabora asiduamente desde 1993. Tam\u00e9n publica artigos en diversos diarios galegos como \"La Voz de Galicia\" e \"Faro de Vigo\"."}
{"id": "175114", "revid": "56817", "url": "https://gl.wikipedia.org/wiki?curid=175114", "title": "The Throes", "text": "The Throes \u00e9 o \u00e1lbum de estrea do d\u00fao de indie rock estadounidense Two Gallants, editado o 18 de maio do 2004 a trav\u00e9s do selo Alive Records. Foi remasterizado e reeditado como \"The Throes Remix\" o 12 de decembro do 2006 en vinilo, cunha canci\u00f3n extra chamada \"Anna's Sweater\", unha versi\u00f3n da desaparecida banda de San Francisco Blear."}
{"id": "175115", "revid": "89787", "url": "https://gl.wikipedia.org/wiki?curid=175115", "title": "Lu\u00eds Taboada", "text": "Lu\u00eds Taboada Coca, nado en Vigo o 6 de outubro de 1848 e finado en Madrid o 13 de xaneiro de 1906, foi un escritor galego.\nTraxectoria.\nEstudou no instituto de Pontevedra. Trasladouse a Madrid protexido por Alejandro Chao que o nomeou o seu administrador para que puidese vivir na capital. Traballou nos ministerios de Gobernaci\u00f3n e de Fomento, sendo secretario particular de Ruiz Zorrilla e Nicol\u00e1s Mar\u00eda Rivero. Foi redactor de \"El Meteoro\" de Vigo en 1867; colaborou con cr\u00f3nicas festivas en \"La Ilustraci\u00f3n Espa\u00f1ola y Americana\", \"La Ilustraci\u00f3n Ib\u00e9rica\", \"Madrid C\u00f3mico\", \"Nuevo Mundo\", \"El Imparcial\", \"El Duende\", \"ABC\" e \"Blanco y Negro\". En \"El Mi\u00f1o\" publicou unha serie de poemas baixo o t\u00edtulo de \"Gorgoritos\". Estreou en Madrid en 1878 a comedia nun acto \"Afinador y m\u00e1rtir\". O humor de Taboada Coca, na li\u00f1a costumista, foi moi popular en toda Espa\u00f1a. En \"Or\u00e1culos del matrimonio\" proporcionou un modo de saber que parella se ter\u00e1, a partir duns tipos b\u00e1sicos de homes e mulleres, dos que se dan fotos. Wenceslao Fern\u00e1ndez Fl\u00f3rez inclu\u00eduno na s\u00faa antolox\u00eda do humor."}
{"id": "175116", "revid": "23204", "url": "https://gl.wikipedia.org/wiki?curid=175116", "title": "Jesse Peretz", "text": "Jesse Peretz, nado o 19 de maio de 1968 en Cambridge, Massachusetts, \u00e9 un baixista e director de v\u00eddeos musicais estadounidense.\nTraxectoria.\nPeretz foi un dos membros fundadores da banda de rock alternativo The Lemonheads. Deixou o grupo como m\u00fasico antes do lanzamento do \u00e1lbum \"It's A Shame About Ray\", por\u00e9n, continuou traballando con eles como fot\u00f3grafo e director de videoclips. Os seus primeiros v\u00eddeos para The Lemonheads foron os de \"Mrs. Robinson\", \"Confetti\" e \"It's a Shame about Ray\". Tam\u00e9n dirixiu v\u00eddeos para Foo Fighters, Jack Black e The Breeders, e tam\u00e9n creou e codirixiu as vi\u00f1etas c\u00f3micas \"Jimmy the Cab-Driver\" para a MTV cos seus amigos de Harvard, Donal Logue e Clay Tarver. Peretz fixo tam\u00e9n anuncios publicitarios para marcas como Nike, Ikea e Sony PlayStation. No ano 1998 dirixiu unha pel\u00edcula chamada \"First Love, Last Rites\" e dende ent\u00f3n leva realizadas tres m\u00e1is."}
{"id": "175117", "revid": "23204", "url": "https://gl.wikipedia.org/wiki?curid=175117", "title": "Ducado de Palma de Mallorca", "text": "O Ducado de Palma de Mallorca foi un t\u00edtulo nobiliario vitalicio concedido polo rei de Espa\u00f1a Xo\u00e1n Carlos I, \u00e1 s\u00faa filla a infanta Cristina de Borb\u00f3n e Grecia o 26 de setembro de 1997, con ocasi\u00f3n do seu matrimonio con I\u00f1aki Urdangarin. Non obstante, en medio do esc\u00e1ndalo provocado polo Caso N\u00f3os, no que se viu involucrada xunto ao seu marido, o seu irm\u00e1n o Rei Filipe VI revogoulle a concesi\u00f3n do t\u00edtulo ducal por un Real Decreto do 11 de xu\u00f1o de 2015.\nO primox\u00e9nito da infanta, Juan Valent\u00edn, non o herdar\u00eda por tanto tras o falecemento da s\u00faa nai.\nA denominaci\u00f3n do t\u00edtulo fac\u00eda referencia \u00e1 cidade de Palma."}
{"id": "175118", "revid": "197", "url": "https://gl.wikipedia.org/wiki?curid=175118", "title": "Mosteiro de Poblet", "text": "O Real Mosteiro de Santa Mar\u00eda de Poblet (en catal\u00e1n: \"Reial Monestir de Santa Maria de Poblet\") \u00e9 o prototipo de abad\u00eda cisterciense espa\u00f1ola. Localizado na comarca da Conca de Barber\u00e0, no termo municipal de Vimbod\u00ed i Poblet, en Tarragona, o primeiro cenobio foi impulsado e patrocinado por Ram\u00f3n Berenguer IV, conde de Barcelona, que o entregou aos monxes bernardos da abad\u00eda de Fontfroide no ano 1149.\nFoi pante\u00f3n real da Coroa de Arag\u00f3n, desde finais do s\u00e9culo XIV ata a extinci\u00f3n da casa real de Arag\u00f3n no s\u00e9culo XV.\nEnriquecido con distintas doaz\u00f3ns, alcanzou o seu m\u00e1ximo esplendor no s\u00e9culo XIV, e a s\u00faa total decadencia e abandono en 1835 como consecuencia da desamortizaci\u00f3n de Mendiz\u00e1bal. En 1930 iniciouse a s\u00faa restauraci\u00f3n, de forma que en 1935 puido dedicarse novamente a igrexa ao culto, e en 1940 retornaban \u00e1 s\u00faa abad\u00eda alg\u00fans monxes. Non todos os espazos poden visitarse, por ser dependencias en clausura utilizadas polos cistercienses que de novo ocupan o mosteiro.\nEn 1991 foi declarado pola Unesco Patrimonio da Humanidade. Poblet, xunto con Guadalupe, El Escorial, San Mill\u00e1n de Yuso e San Mill\u00e1n de Suso son os mosteiros en Espa\u00f1a que gozan deste t\u00edtulo."}
{"id": "175119", "revid": "624", "url": "https://gl.wikipedia.org/wiki?curid=175119", "title": "Ling\u00fc\u00edstica indoeuropea", "text": ""}
{"id": "175121", "revid": "23204", "url": "https://gl.wikipedia.org/wiki?curid=175121", "title": "Filippo Sassetti", "text": "Filippo Sassetti, nado en Florencia en 1540 e morto en Goa en 1588, foi un mercador, explorador e ling\u00fcista.\nTraxectoria.\nDistinguiuse pola s\u00faa participaci\u00f3n nos debates culturais das distintas academias florentinas da \u00e9poca, con cuxa ocasi\u00f3n escribiu un \"Discorso sopra Dante\" (\u2018Discurso sobre Dante\u2019) e distinguiuse tam\u00e9n pola s\u00faa traduci\u00f3n da \"Po\u00e9tica\" de Arist\u00f3teles. Tras conterterse en axente comercial en 1578, Sassetti pasou alg\u00fans anos primeiro en Espa\u00f1a e logo en Portugal, de onde partiu para emprender a empresa que sempre proxectara: viaxar polo subcontinente indio.\nFoi un dos primeiros europeos a estudar o s\u00e1nscrito, a antiga lingua da India. En 1585, notou similitudes entre algunhas palabras s\u00e1nscritas e italianas (ex. \"deva/dio\" \u2018deus\u2019, \"sarpa/serpe\" \u2018serpe\u2019, \"sapta/sette\" \u2018sete\u2019, \"ashta/otto\" \u2018oito\u2019, \"nava/nove\" \u2018nove\u2019). As s\u00faas observaci\u00f3ns anticiparon o descubrimento da familia ling\u00fc\u00edstica indoeuropea. Sassetti morreu en Goa, na India en 1588."}
{"id": "175122", "revid": "2074", "url": "https://gl.wikipedia.org/wiki?curid=175122", "title": "Terremoto de Sendai de 2011", "text": ""}
{"id": "175123", "revid": "2074", "url": "https://gl.wikipedia.org/wiki?curid=175123", "title": "Tsunami de Sendai de 2011", "text": ""}
{"id": "175133", "revid": "29443", "url": "https://gl.wikipedia.org/wiki?curid=175133", "title": "Michael Collins", "text": "O nome de Michael Collins pode referirse a varias persoas:"}
{"id": "175142", "revid": "22570", "url": "https://gl.wikipedia.org/wiki?curid=175142", "title": "Dionisio o Exiguo", "text": "Dionisio o Exiguo, tam\u00e9n co\u00f1ecido como Dionisio o Humilde, nado \"circa\" 470 e finado \"circa\" 544, foi un monxe do s\u00e9culo VI nado na Escitia Menor, a moderna Dobruia, repartida entre Roman\u00eda e Bulgaria. Foi membro da comunidade dos monxes escitas concentrada en Tomis, a principal cidade da Escitia Menor. Dionisio \u00e9 famoso por ser o inventor da era Anno Domini, que se usa para numerar os anos tanto do calendario gregoriano coma do calendario xuliano (cristianizado).\nTraxectoria.\nDende arredor do 500 viviu en Roma, onde, como membro erudito da curia romana, traduciu do grego ao lat\u00edn 401 canons eclesi\u00e1sticos, inclu\u00edndo os apost\u00f3licos e os decretos dos concilios de Nicea, I concilio de Constantinopla, concilio de Calcedonia e Sardis, e tam\u00e9n unha colecci\u00f3n das decretais dos papas dende Siricio ata Anastasio II. Estas colecci\u00f3ns eran respectadas na \"pars occidentis\" e a\u00ednda gu\u00edan as administraci\u00f3ns eclesi\u00e1sticas. Dionisio tam\u00e9n escribiu un tratado de matem\u00e1ticas elementais.\nO autor dunha continuaci\u00f3n do \"Computus\" de Dionisio, en 616, describiuno coma o \"abade m\u00e1is erudito da cidade de Roma\", e Beda o Venerable concedeulle o t\u00edtulo honor\u00edfico de \"abbas\", que se empregaba con calquera monxe, especialmente un maior e respectado, e non implica necesariamente que Dionisio dirixise algunha vez un mosteiro; en efecto, o amigo de Dionisio Casiodoro confirma en \"Institutiones\" que xa con idade avanzada era s\u00f3 un monxe.\nObras e traduci\u00f3ns.\nSegundo Casiodoro, compa\u00f1eiro de estudos, a\u00ednda que escita de nacemento, Dionisio era por car\u00e1cter un romano verdadeiro e cat\u00f3lico devoto, un gran erudito tanto en grego coma en lat\u00edn e un escriturista consumado. Traduciu obras de referencia do grego ao lat\u00edn, principalmente a \"Vida de san Pachomio\", a \"Instruci\u00f3n de san Proclo de Constantinopla\" para os armenios, o \"De opificio hominis\" de Gregorio de Nisa, e a historia da descuberta de Xo\u00e1n o Baptista. A traduci\u00f3n da carta sinodia de Cirilo de Alexandr\u00eda contra Nestorio, e algunhas outras obras moito tempo atribu\u00eddas a Dionisio son agora consideradas anteriores no tempo e asignadas a Mario Mercator.\nDe grande importancia foron as s\u00faas contribuci\u00f3ns ao dereito can\u00f3nico, cuxos comezos en Occidente son debidos a el. A s\u00faa \"Collectio Dionysiana\" abrangue:\nAnno Domini.\nDionisio \u00e9 c\u00e9lebre por ser o inventor da era Anno Domini, usada para numerar os anos de tanto o calendario gregoriano coma o calendario xuliano. Usouna para identificar as pascuas na s\u00faa t\u00e1boa de pascua, pero non para datar ning\u00fan acontecemento hist\u00f3rico. Cando dese\u00f1ou a t\u00e1boa, os anos do calendario xuliano identific\u00e1banse nomeando os c\u00f3nsules de cada ano - el mesmo escribe que o \"ano actual\" \u00e9 \"o consulado de Probo Iunior Flavio Probo\", afirmando que pasaran 525 anos \"dende a encarnaci\u00f3n do noso Se\u00f1or Xes\u00fas Cristo\". Como fixo os c\u00e1lculos non se sabe. Inventou un novo xeito de numerar os anos para substitu\u00edr a anos de Diocleciano que se ti\u00f1an empregado nunha vella t\u00e1boa de pascua xa que non quer\u00eda continuar lembrando un tirano que perseguira os cristi\u00e1ns. A era Anno Domini pasou a ser usada en todo Occidente polo Venerable Beda para datar acontecementos na s\u00faa Historia Eclesi\u00e1stica do Pobo Ingl\u00e9s, completada en 731."}
{"id": "175144", "revid": "98629", "url": "https://gl.wikipedia.org/wiki?curid=175144", "title": "Aligi Sassu", "text": "Aligi Sassu, nado en Mil\u00e1n o 17 de xullo de 1912 e finado en Pollen\u00e7a o 17 de xullo de 2000, foi un pintor, escultor e ceramista italiano."}
{"id": "175145", "revid": "25871", "url": "https://gl.wikipedia.org/wiki?curid=175145", "title": "Irene Visedo", "text": "Irene Visedo Herrero, nada en Madrid o 16 de xullo de 1978, \u00e9 unha actriz espa\u00f1ola.\nTraxectoria.\nAcadou sona no 2001 a ra\u00edz da s\u00faa participaci\u00f3n na serie espa\u00f1ola \"Cu\u00e9ntame c\u00f3mo pas\u00f3\", inda que previamente xa traballara como actriz en varios filmes, a meirande parte delas curtos."}
{"id": "175146", "revid": "98629", "url": "https://gl.wikipedia.org/wiki?curid=175146", "title": "Deathrock", "text": "Deathrock ou deathpunk \u00e9 un termo usado para referirse a un subx\u00e9nero do punk rock que incorpora elementos de terror e con atmosferas arrepiantes, que apareceu na costa oeste dos Estados Unidos cara o ano 1979.\nCaracter\u00edsticas.\nAs canci\u00f3ns deathrock usan acordes sinxelos, guitarras con eco, un baixo moi presente, bater\u00edas repetitivas, ritmos post-punk e tribais con tempos 4/4. As bandas do x\u00e9nero adoitan a crear atmosferas con guitarras chirriantes, sintetizadores arrepiantes ou sinistros, e experimentan con outro tipo de instrumentaci\u00f3n. As letras poden variar, pero adoitan ser introspectivas e surrealistas, e tratan temas escuros como o illamento, desilusi\u00f3n, perda, depresi\u00f3n, vida ou morte. As letras do deathrock e os outros elementos estil\u00edsticos adoitan incorporar temas de pel\u00edculas de terror e ciencia ficci\u00f3n, que \u00e1 s\u00faa vez leva a a moitos grupos a adoptar elementos do rockabilly e o surf rock.\nA pesar de ter un nome semellante, o deathrock non ten conexi\u00f3n co death metal (ademais de temas l\u00edricos en ocasi\u00f3ns semellantes), que \u00e9 un subx\u00e9nero extremo do heavy metal. Por\u00e9n, bandas como The Birthday Party influenciaron en estilos vocais usados polos segundos.\nEtimolox\u00eda.\nO termo \"death rock\" foi usado por vez primeira nos anos 50 para describir un x\u00e9nero tem\u00e1tico relacionado co rock and roll que comezou en 1958 con tema de Jody Reynolds \"Endless Sleep\" e rematou en 1964 con \"Last Kiss\" de J. Frank Wilson\". Estas canci\u00f3ns sobre adolescentes mortos destacaron pola s\u00faa visi\u00f3n rom\u00e1ntica e morbosa da morte, polas s\u00faas pontes con voces faladas e os seus efectos de son. O tema de The Shangri-Las \"Leader of the Pack\" \u00e9 posiblemente o mellor exemplo deses anos do uso do termo.\nO uso de \"deathrock\" re-emerxeu 15 anos despois no ano 1979 para describir o son de varios grupos da costa oeste estadounidense. O termo chegou de tres fontes istintas: Rozz Williams, membro fundador de Christian Death, para describir o son da s\u00faa banda; a prensa musical, reusando o termo dos 50 para describir un emerxente subx\u00e9nero do punk rock; e/ou a pel\u00edcula de Nick Zedd de 1979 \"They Eat Scum\", na que aparec\u00eda unha banda ficticia de \"death rock\" chamada \"Suzy Putrid and the Mental Deficients\"."}
{"id": "175147", "revid": "98629", "url": "https://gl.wikipedia.org/wiki?curid=175147", "title": "Ex Models", "text": "Ex Models \u00e9 unha banda de no wave estadounidense procedente de Brooklyn, Nova York.\nTraxectoria.\nA banda, que xira ao redor dos irm\u00e1ns Shahin e Shahryar Motia, fundouse cando a\u00ednda estaban no instituto. Editaron o seu primeiro \u00e1lbum, \"Other Mathematics\", no ano 2001 a trav\u00e9s do selo Ace Fu Records.\nO seu segundo \u00e1lbum, \"Zoo Psychology\", editouse dous anos despois. Colle ideas do seu anterior traballo, pero as canci\u00f3ns fanse m\u00e1is sucias e ruidosas, con peculiares cambios de tempo. Nese tempo o baixista Mike Masiello deixou a banda e Zach Lehrhoff substitu\u00eduno, proporcionando tam\u00e9n voces.\nDe cara 2005 a banda reduc\u00edrase a un d\u00fao formado por Shahin e Zach que editaron o seu terceiro \u00e1lbum, \"Chrome Panthers\", tomando unha nova direcci\u00f3n, m\u00e1is repetitiva e minimalista. Kid Millions, da banda Oneida, axudou a gravar as bater\u00edas e tam\u00e9n realizou alg\u00fan concerto con Ex Models. Finalmente os ritmos fix\u00e9ronse m\u00e1is primitivos e a banda chegou a utilizar tres bater\u00edas sobre o escenario.\nNo ano 2007, a formaci\u00f3n cl\u00e1sica de Motias, Zach e o bater\u00eda Jake Fiedler actuaron no East River Park de Nova York. Por\u00e9n, a reuni\u00f3n con Fiedler foi curta, e os tres membros restantes comezaron a tocar como Knyfe Hyts, unha banda m\u00e1is orientada cara o metal."}
{"id": "175148", "revid": "89787", "url": "https://gl.wikipedia.org/wiki?curid=175148", "title": "Henry Thomas Colebrooke", "text": "Henry Thomas Colebrooke, nado o 15 de xu\u00f1o de 1765 en Londres e morto o 10 de abril de 1837 en Calcuta, foi un fil\u00f3logo, orientalista e bot\u00e1nico brit\u00e1nico, que foi un dos primeiros estudosos da lingua s\u00e1nscrita e da bot\u00e1nica da India, onde traballou como maxistrado\nTraxectoria.\nFillo do banqueiro e pol\u00edtico George Colebrooke, educ\u00e1rono na casa ata os quince anos. Trasladouse \u00e1 India en 1782, e al\u00ed traballou para a administraci\u00f3n colonial en distintas zonas do pa\u00eds (Calcuta, Tirhut, Purnia). Da s\u00faa actividade ao servizo da administraci\u00f3n brit\u00e1nica trouxo a inspiraci\u00f3n para o ensaio \"Remarks on the Husbandry and Commerce of Bengal\" (\"Observaci\u00f3ns sobre a econom\u00eda e sobre o comercio de Bengala\"), publicado, nun primeiro momento privadamente, en 1795, no cal invocaba o libre cambio entre a India e a Gran Breta\u00f1a.\nNo 1793 comezou o estudo da lingua s\u00e1nscrita e completou o \"Digest of Hindu Laws\" (\"Compendio de dereito hind\u00fa\"), o monumental estudo sobre o dereito hind\u00fa que deixara inconcluso William Jones; traduciu despois os tratados \"Mit\u0101k\u1e63ar\u0101\" de Vij\u00f1\u0101ne\u015bvara e o \"D\u0101yabh\u0101ga\" de J\u012bm\u016btav\u0101hana, que publicou xuntos baixo o t\u00edtulo de \"Law of Inheritance\" (\"Leis sobre a herdanza\").\nEn 1799 foi enviado a unha misi\u00f3n en Nagpur e, ao seu retorno a Calcuta, nome\u00e1rono xu\u00edz do novo tribunal de apelaci\u00f3n, do que logo se converteu en presidente. No 1805 o gobernador xeral da India, Richard Wellesley, nomeouno profesor de Dereito hind\u00fa no Fort William College de Calcuta. Con William Jones foi un dos fundadores da Asiatic Society, da que tam\u00e9n foi presidente.\nDurante a s\u00faa primeira estancia en Calcuta escribiu \"A Grammar of the Sanscrit Language\" (\"Unha gram\u00e1tica da lingua s\u00e1nscrita\", 1805), varios ensaios sobre as cerimonias relixiosas hind\u00fas e \"Essay on the Vedas\" (\"Ensaios sobre os Veda\", 1805); tales obras constitu\u00edron por moito tempo o punto de referencia sobre o tema en Gran Breta\u00f1a e exercitaron un profundo influxo en toda Europa. A s\u00faa gram\u00e1tica s\u00e1nscrita, en particular, conv\u00e9rtese no punto de referencia de toda a ling\u00fc\u00edstica europea e fixo pos\u00edbel a fundaci\u00f3n da indoeurope\u00edstica.\nTras a s\u00faa morte publicaron \"Miscellaneous Essays\" (\"Ensaios miscel\u00e1neos\", 1837) e \"On the Religion and Philosophy of the Hindus\" (\"Sobre a relixi\u00f3n e a filosof\u00eda dos hind\u00fas\", 1858).\nNo seu labor como bot\u00e1nico deixou descrici\u00f3ns de plantas da India, que aparecen baixo a abreviatura Colebr."}
{"id": "175149", "revid": "22570", "url": "https://gl.wikipedia.org/wiki?curid=175149", "title": "Condado de Salvaterra", "text": "O Condado de Salvatierra \u00e9 un t\u00edtulo nobiliario espa\u00f1ol creado polo rei Filipe III o 20 de febreiro de 1613 a favor de Diego Sarmiento de Sotomayor e Mendoza, se\u00f1or do Sobroso e de Salvaterra.\nDiego Sarmiento de Sotomayor y Mendoza era fillo de Garc\u00eda Sarmiento de Sotomayor y Noro\u00f1a, IV se\u00f1or do Sobroso e de Salvaterra, e de Leonor Sarmiento de Mendoza y Pesqueira.\nO rei Filipe V concedeu a G.E., o 10 de xaneiro de 1718, a Jos\u00e9 Francisco Sarmiento de Sotomayor y Velasco, V conde de Salvaterra, marqu\u00e9s do Sobroso e conde de Pi\u00e9 de Concha.\nA s\u00faa denominaci\u00f3n fai referencia \u00e1 localidade de Salvaterra de Mi\u00f1o (Pontevedra).\nO Condado de Salvatierra \u00e9 un t\u00edtulo independente e sen ningunha relaci\u00f3n co Condado de Salvatierra de \u00c1lava, (creado por Filipe V, o 1 de decembro de 1707). As\u00ed mesmo non garda relaci\u00f3n co Marquesado de Salvaterra (creado por Carlos IV o 21 de decembro de 1795), nin co Marquesado de Salvatierra de Peralta (creado por Filipe V o 18 de marzo de 1708)."}
{"id": "175151", "revid": "89787", "url": "https://gl.wikipedia.org/wiki?curid=175151", "title": "Andreas J\u00e4ger", "text": "Andreas J\u00e4ger, nado en 1660 e finado en 1730, foi un fil\u00f3logo e relixioso sueco, considerado precursor da indoeurope\u00edstica.\nTraxectoria.\nSon escasas as informaci\u00f3ns sobre a vida de J\u00e4ger, ata tal punto que mesmo a s\u00faa data de nacemento e defunci\u00f3n son aproximadas. Estudou probabelmente na Universidade de Uppsala; as s\u00faas ideas non acadaron \u00e9xito ning\u00fan na comunidade cient\u00edfica do seu tempo, tanto que volveu a Uppsala e converteuse en pastor.\nObra.\nA J\u00e4ger atrib\u00faeselle o di\u00e1logo \"De lingua vetustissima Europae Scytho-Celtica et Gothica\" (xeralmente abreviado en \"De lingua vetustissima Europae\"), publicado en Wittenberg en 1686 e que cont\u00e9n a primeira formulaci\u00f3n da existencia dun devanceiro com\u00fan de gran parte das linguas hist\u00f3ricas de Europa e da Asia centro-occidental. Para J\u00e4ger, grego, lat\u00edn, linguas xerm\u00e1nicas, linguas c\u00e9lticas, linguas eslavas e persa eran o resultado da evoluci\u00f3n dunha lingua extinta, parlada antigamente nos arredores do C\u00e1ucaso e \u00e1 que lle deu o nome de \"escitoc\u00e9ltico\". Segundo J\u00e4ger, entre as varias linguas xeneticamente emparentadas que conservaban os caracteres de meirande arca\u00edsmo, e polo tanto de maior proximidade coa lingua perdida com\u00fan, estaban o persa, ao que chamaba \"lingua escita\".\nA atribuci\u00f3n a J\u00e4ger do \"De lingua vetustissima Europae\" \u00e9 aceptada pola meirande parte dos ling\u00fcistas, se ben grazas aos argumentos de George J. Metcalf existe a hip\u00f3tese de que o verdadeiro autor do di\u00e1logo non fose o que responde \u00e1s cuesti\u00f3ns (J\u00e4ger, daquela un xove estudante), sen\u00f3n o que as fac\u00eda: un profesor, polo tanto, ao que se quere identificar con Georg Caspar Kirchmaier."}
{"id": "175152", "revid": "25871", "url": "https://gl.wikipedia.org/wiki?curid=175152", "title": "Colaxe", "text": " \nA colaxe \u00e9 unha t\u00e9cnica art\u00edstica baseada en ensamblar diferentes elementos nun todo unificado. O termo prov\u00e9n do franc\u00e9s \"coller\", que significa pegar. Apl\u00edcase fundamentalmente \u00e1 pintura, pero por extensi\u00f3n pode referirse a calquera outra manifestaci\u00f3n art\u00edstica, como a m\u00fasica, o cine, a literatura ou a videocreaci\u00f3n.\nArtistas da colaxe.\nEntre os artistas que utilizaron esta t\u00e9cnica figuran:"}
{"id": "175156", "revid": "5863", "url": "https://gl.wikipedia.org/wiki?curid=175156", "title": "Efecto 2000", "text": "O efecto 2000 \u00e9 o termo empregado para denominar a un \"bug\" ou erro de software que estar\u00eda causado pola omisi\u00f3n da centuria no d\u00edxito correspondente \u00f3 ano para a almacenaxe de datas. Esta pr\u00e1ctica ti\u00f1a como obxectivo economizar memoria, asumindo que o software s\u00f3 funcionar\u00eda durante os anos que comenzaran con 19.\nCaracter\u00edsticas.\nA hip\u00f3tese do efecto 2000 presum\u00eda que despois do 31 de decembro de 1999 os sistemas inform\u00e1ticos contabilizar\u00edan as datas considerando que o 1 de xaneiro do 2000 ser\u00eda o 1 de xaneiro de 1900.\nNa predici\u00f3n dos efectos que este erro de software poder\u00eda ter consider\u00e1banse os seguintes posibles:\n\u00d3 aproximarse o ano 2000 xurdiron moitos rumores sobre os problemas que este efecto 2000 provocar\u00eda. Fal\u00e1base de cat\u00e1strofes econ\u00f3micas e dun eventual colapso dos sistemas inform\u00e1ticos. As intervenci\u00f3ns nos sistemas encami\u00f1adas a corrixir estes posibles efectos tivo un custo elevad\u00edsimo en termos econ\u00f3micos, sen contar outros custos relacionados.\nCasos relacionados.\nExisten outros erros de software similares, relacionados coa representaci\u00f3n de datas:"}
{"id": "175157", "revid": "624", "url": "https://gl.wikipedia.org/wiki?curid=175157", "title": "Heinrich H\u00fcbschmann", "text": ""}
{"id": "175158", "revid": "23204", "url": "https://gl.wikipedia.org/wiki?curid=175158", "title": "Fender Jaguar", "text": "A Fender Jaguar \u00e9 unha guitarra el\u00e9ctrica de Fender aparecida no ano 1962. Se os dese\u00f1adores da Jaguar intentaron que o instrumento fose usado na m\u00fasica surf, ou se era un novo intento de irromper no mercado das guitarras de jazz (como a s\u00faa predecesora, a Jazzmaster) segue sendo un tema de controversia entre os afeccionados \u00e1 Jaguar. Por\u00e9n, a Jaguar entrou rapidamente na emerxente escena da m\u00fasica surf, un\u00edndose \u00e1 Jazzmaster, \u00e1 Mosrite e \u00e1 Stratocaster como as guitarras m\u00e1is asociadas ao x\u00e9nero. Tanto a Jaguar como a Jazzmaster volv\u00e9ronse moi populares durante os anos 80 coa aparici\u00f3n do rock alternativo e novamente nos anos 90 cando foron usadas por gran cantidade de bandas de grunge.\nHistoria.\nA Jaguar baseouse na Jazzmaster, coa mesmo corpo e sistema de tr\u00e9molo. A diferenza desta, a Jaguar vi\u00f1a equipada cunha escala menor de 24 polgadas, con 22 trastes (a primeira guitarra de Fender en ter este n\u00famero de trastes, e con pastillas sinxelas m\u00e1is pequenas con placas que melloraban a protecci\u00f3n contra frecuencias electromagn\u00e9ticas, facendo \u00e1 Jaguar menos propensa \u00e1s interferencias que as m\u00e1is populares Stratocaster e Telecaster.\nA pesar de que a Jaguar e a Jazzmaster compart\u00edan o mesmo esquema de circu\u00edto dual, a Jaguar ti\u00f1a un circu\u00edto secundario m\u00e1is complexo, que consist\u00eda en tres interruptores na parte inferior: os dous primeiros eran interruptores para elixir entre as d\u00faas pastillas, e o terceiro activaba un condensador que serv\u00eda de filtro pasa-altos. O circu\u00edto r\u00edtmico po\u00f1\u00edase en funcionamento cando un dos interruptores superiores se activaba, d\u00e1ndolle \u00e1 guitarra un son m\u00e1is grave, tendo reguladores individuais de volume e ton. Outra das caracter\u00edsticas da Jaguar era un resorte que mediante unha goma enmudec\u00eda as cordas. Este foi dese\u00f1ado para guitarristas que fac\u00edan \"pal mute\" durante moito tempo, cousa que era moi dif\u00edcil coa ponte flotante da Jaguar. Este accesorio converteuse en moi impopular ao desafinar as cordas cando non se acciona axeitadamente.\nAo igual que a Jazzmaster e o Bass VI, a Jaguar ti\u00f1a unha panca do tr\u00e9molo flotante infrecuente, distinto ao sistema da Stratocaster. Leo Fender cr\u00eda que este novo dese\u00f1o era superior aos anteriores xa que a ponte se mov\u00eda realmente cara a adiante e cara a atr\u00e1s xunto coas cordas cando se usaba a panca, sen que estas se desafinasen cando se usaba moito. Este concepto de ponte flotante usar\u00edase posteriormente tam\u00e9n na Fender Mustang. O mecanismo do tr\u00e9molo flotante inclu\u00eda un trabador integrado para o tr\u00e9molo, o cal axudaba ao guitarrista a preservar a afinaci\u00f3n ante unha eventual rotura de corda. A\u00ednda cando estas ideas parec\u00edan boas nos papeis, a unidade era propensa ao mal funcionamento, facendo disto un dos aspectos m\u00e1is problem\u00e1ticos da Jaguar e da Jazzmaster, facendo que moitos guitarristas elixisen a Stratocaster e a Telecaster.\nConcibida como a principal guitarra de Fender dende o seu lanzamento en 1962, a Jaguar nunca tivo a popularidade da Stratocaster e a Telecaster. Despois de varias melloras a s\u00faa fabricaci\u00f3n interrompeuse en 1975.\nRexurdimento.\nNos anos 90 a popularidade da Jaguar e da Jazzmaster incrementouse, ao ser moi usada por varias bandas de rock alternativo e grunge como Sonic Youth, Red Hot Chili Peppers, Nirvana, Placebo, Bush, My Bloody Valentine, The Flaming Lips, Stereolab, Pixies ou Spacemen 3.\nUnha das raz\u00f3ns pola que a Jaguar se fixo tan popular entre os artista de indie rock foi porque era unha das poucas guitarras de corpo s\u00f3lido coa ponte estendida producidas por un gran fabricante. Tanto a Jaguar como a Jazzmaster ti\u00f1an un dese\u00f1o que creaban un mecanismo de terceira ponte na ponte flotante. Cando as cordas se pulsan detr\u00e1s da ponte crean un caracter\u00edstico son de camp\u00e1s, moi usado por artistas como Sonic Youth.\nEstas guitarras tam\u00e9n foron populares entre os artistas \"indie\" de finais dos 80 debido \u00e1 s\u00faa impopularidade entre os guitarristas m\u00e1is tradicionais da \u00e9poca. Isto significaba que as Jaguars e Jazzmasters eran bastante m\u00e1is baratas que as cl\u00e1sicas Stratocasters ou Telecasters, polo que m\u00fasicos como J Mascis e Sonic Youth pod\u00edan facerse con guitarras Fender de boa calidade a bo prezo.\nAs Jaguars tam\u00e9n atoparon apoio entre os instrumentistas de mans pequenas. A Jaguar e a Mustang son d\u00faas guitarras de Fender coa escala curta (24 polgadas) e o mastro delgado. Os guitarristas con mans pequenas atoparon eses mastros m\u00e1is doados de tocar cando intentaban acordes complicados.\nReedici\u00f3n.\nFender reeditou a versi\u00f3n de 1962 da Jaguar no ano 1999 como parte das s\u00faas \"American Vintage Series\" (versi\u00f3ns de menos custo fabricadas no Xap\u00f3n estiveron dispo\u00f1ibles dende 1986/87, orixinalmente feitas de tileiro, e na actualidade de ameneiro como os seus hom\u00f3logos estadounidenses). Outras variaci\u00f3ns foron lanzadas durante a \u00faltima d\u00e9cada, como varias versi\u00f3ns con pastillas \"humbucker\" ou un baixo Jaguar en 2006. Fender do Xap\u00f3n tam\u00e9n produce Jaguars para o seu mercado dom\u00e9stico con numerosas edici\u00f3ns especiais, inclu\u00edda unha versi\u00f3n exacta do modelo modificado de Kurt Cobain. Cara 2007 as principais diferenzas entre os exemplares xaponeses e estadounidenses estaban na electr\u00f3nica, os estadounidenses usaban cromo de maior calidade que as pezas de aceiro inoxidable e lat\u00f3n. Ademais, as Jaguars estadounidenses est\u00e1n lacadas con laca de nitrocelulosa.\nA pesar de que Fender ten moitos modelos \"signature\" de Stratocasters e Telecasters dese\u00f1ados ao lado de famosos int\u00e9rpretes, e de que as primeiras Jazzmasters foron introducidas en 2007, A Jaguar Kurt Cobain foi presentada en 2011 (polo 20 aniversario do lanzamento do \u00e1lbum \"Nevermind\" de Nirvana). No pasado, unha r\u00e9plica da Jaguar de Kurt Cobain foi fabricada para o mercado dom\u00e9stico xapon\u00e9s e a Fender Jag-Stang, un h\u00edbrido de Mustang e Jaguar hybrid, foi feita por Kurt Cobain coa s\u00faa achega ao dese\u00f1o."}
{"id": "175159", "revid": "89787", "url": "https://gl.wikipedia.org/wiki?curid=175159", "title": "Superl\u00faa", "text": "En astronom\u00eda, unha superl\u00faa representa unha ocasi\u00f3n na cal unha l\u00faa chea se atopa a non m\u00e1is dun 10% do seu punto m\u00e1is pr\u00f3ximo \u00e1 terra no percorrido da s\u00faa \u00f3rbita (o perixeo). Isto d\u00e1se debido a que a \u00f3rbita lunar \u00e9 el\u00edptica e o seu centro non concorda co centro da terra. Nos devanditos casos, apr\u00e9ciase m\u00e1is grande e m\u00e1is brillante do normal.\nSuperl\u00faa chea de 2011.\nA superl\u00faa chea do 19 de marzo de 2011 estivo a s\u00f3 unha hora do perixeo, a unha distancia de 356.577 quil\u00f3metros. Por iso veuse un 14% m\u00e1is grande e at\u00e9 un 30% m\u00e1is brillante.\nO 28 de marzo de 1993 foi a anterior vez que ocorreu devandito evento. Unha coincidencia tan pr\u00f3xima \u00e1 perfecci\u00f3n s\u00f3 se produce cada 18 anos.\nMitos.\nNa cultura xeral, \u00e1s veces as\u00f3ciase este evento con desastres naturais, como terremotos e volc\u00e1ns, ou mesmo tormentas. Nada disto ocorreu coas anteriores superl\u00faas cheas como a de 1993 ou a case superl\u00faa chea de 2008."}
{"id": "175160", "revid": "56817", "url": "https://gl.wikipedia.org/wiki?curid=175160", "title": "Post hoc ergo propter hoc", "text": "Post hoc ergo propter hoc (en lat\u00edn, despois diso, e polo tanto causado por iso) \u00e9 o nome dunha falacia l\u00f3xica, que consiste na idea de que dous eventos que ocorran en secuencia cronol\u00f3xica est\u00e1n necesariamente interligados a trav\u00e9s dunha relaci\u00f3n de causa e efecto. A s\u00faa forma b\u00e1sica \u00e9 a seguinte:\nUn exemplo ser\u00eda:"}
{"id": "175166", "revid": "88628", "url": "https://gl.wikipedia.org/wiki?curid=175166", "title": "Ulises (novela)", "text": "Ulises \u00e9 unha novela do escritor irland\u00e9s James Joyce, escrita en lingua inglesa co t\u00edtulo orixinal de Ulysses. Foi serializada en parte no xornal americano \"The Little Review\" dende marzo de 1918 a decembro de 1920, e posteriormente foi publicada por Sylvia Beach en febreiro de 1922, en Par\u00eds. Est\u00e1 considerada unha das obras m\u00e1is importantes da Literatura modernista, e foi descrita como \"a demostraci\u00f3n e a suma de todo o movemento\".\nCaracter\u00edsticas.\n\"Ulises\" conta o paseo de Leopold Bloom pola cidade de Dubl\u00edn durante un d\u00eda corrente, o 16 de xu\u00f1o de 1904 (o d\u00eda da primeira cita de Joyce coa s\u00faa futura muller, Nora Barnacle). Ulises \u00e9 o nome latinizado de Odiseo, o heroe do poema de Homero \"A Odisea\", e a novela establece unha serie de paralelismos entre os seus personaxes e situaci\u00f3ns e os do poema (como a correspondencia de Leopold Bloom con Odiseo, Molly Bloom con Pen\u00e9lope e Stephen Dedalus con Tel\u00e9maco).\n\"Ulises\" ten aproximadamente 265.000 palabras, cun vocabulario de 30.030 (inclu\u00edndo nomes propios, plurais e distintas formas verbais), e est\u00e1 dividido en 18 cap\u00edtulos. Dende a s\u00faa publicaci\u00f3n, o libro xerou moita controversia e escrutinio, como xu\u00edzos por obscenidade. A t\u00e9cnica do mon\u00f3logo interior de \"Ulises\", cunha estruturaci\u00f3n coidadosa, e a prosa experimental, chea de calembur, parodias e alusi\u00f3ns, as\u00ed como a s\u00faa rica caracterizaci\u00f3n e humor aberto, fixeron que o libro te\u00f1a un gran prestixio no pante\u00f3n modernista. En 1998, a Modern Library clasificou \"Ulises\" no primeiro posto da s\u00faa lista das \"100 mellores novelas do s\u00e9culo XX en lingua inglesa\". Os fans de Joyce en todo o mundo celebran o 16 de xu\u00f1o como o Bloomsday.\nTraduci\u00f3n ao galego.\nO 15 de agosto de 1926 apareceron publicados na revista \"N\u00f3s\" alg\u00fans fragmentos do \"Ulises\" traducidos por Ram\u00f3n Otero Pedrayo, facendo do galego a primeira lingua da Pen\u00ednsula Ib\u00e9rica en que se puideron ler partes da novela. A totalidade da obra foi traducida por Eva Almaz\u00e1n, Xavier Queipo, Mar\u00eda Alonso Seisdedos e Ant\u00f3n Vialle e publicada por Editorial Galaxia en 2013. Este proxecto editorial, malia ter sido rexeitado nas axudas da Direcci\u00f3n Xeral do Libro do ano 2011, acadou o Premio Nacional de Traduci\u00f3n de Espa\u00f1a en 2014."}
{"id": "175168", "revid": "98629", "url": "https://gl.wikipedia.org/wiki?curid=175168", "title": "C\u00e1ndido Fern\u00e1ndez Mazas", "text": "C\u00e1ndido Fern\u00e1ndez Mazas, co\u00f1ecido como Dichi, nado en Ourense o 18 de decembro de 1902 e finado en Pedrouzos (Castro Caldelas) o 15 de novembro de 1942, foi un pintor, debuxante, ilustrador, humorista gr\u00e1fico e escritor galego. Est\u00e1 encadrado dentro do grupo d'\"Os Novos\", xunto con Maruxa Mallo, Arturo Souto, Manuel Colmeiro Guimar\u00e1s, Carlos Maside e Manuel Torres. A s\u00faa pintura caracterizouse pola bimensionalidade. Foi bolseiro da Deputaci\u00f3n de Ourense en Par\u00eds, onde bebeu de Henri Matisse, Pablo Picasso e Paul C\u00e9zanne. No ano 2020 a Conseller\u00eda de Cultura e Turismo da Xunta de Galicia e a Asociaci\u00f3n Galega de Profesionais da Ilustraci\u00f3n (AGPI) dedic\u00e1ronlle o D\u00eda da Ilustraci\u00f3n.\nTraxectoria.\nFillo de Nicanor Fern\u00e1ndez Rodr\u00edguez, militar, e Remedios Gonz\u00e1lez Mazas, desde moi novo distinguiuse polos seus dotes de debuxante. \u00d3s doce anos abandonou os estudos para pasar por sucesivos obradoiros de pintura. Entrou en contacto con intelectuais e artistas locais a quen foi retratando. En 1922 comezou a colaborar co diario \"Galicia. Diario de Vigo\", facendo ilustraci\u00f3ns, e na revista \"Alfar\" ata 1923, ano en que ilustrou \"Kindergarten\", libro de poemas de Paco Luis Bern\u00e1rdez. En 1924 comezou a colaborar con artigos e debuxos en \"El Pueblo Gallego\" e en 1925 como linoelista no diario \"La Zarpa\". Coa axuda da Deputaci\u00f3n de Ourense trasladouse a Par\u00eds para completar a s\u00faa formaci\u00f3n pict\u00f3rica. Al\u00ed asistiu ao faladoiro de Miguel de Unamuno e frecuentou personaxes da vangarda francesa, para volver catro meses m\u00e1is tarde. En 1926 fundou, con Augusto Mar\u00eda Casas, a revista \"Galaxia\".\nEn 1927 volveu a Francia de novo como bolseiro da Deputaci\u00f3n e achegouse ao surrealismo. Empezou ent\u00f3n a ter problemas de man\u00eda persecutoria ata a s\u00faa morte. En 1929 dirixiu a parte art\u00edstica da revista \"Gaceta de Galicia\". Posteriormente trasladouse a Madrid e colaborou en distintas publicaci\u00f3ns e actos culturais, \u00e1 vez que enviou colaboraci\u00f3n gr\u00e1fica e literaria \u00e1 revista \"Escuela del Trabajo\", de Ourense. Fixo o cartel e os monicreques, pintou os decorados e participou nas actividades culturais das Misi\u00f3ns Pedag\u00f3xicas dirixidas por Rafael Dieste, en 1933 por Galicia e Castropol e en 1934 nas localidades segovianas de Tur\u00e9gano e Cantalejo, onde deixou o documento gr\u00e1fico do cartel do \"Retablo de fantoches\". Namorouse platonicamente da actriz Margarida Xirgu.\nO comezo da Guerra civil espa\u00f1ola sorprendeuno no gabinete de prensa de Gobernaci\u00f3n en Madrid. En 1937 desprazouse a Valencia, onde colaborou na revista \"El Combatiente Rojo\", do Partido Obrero de Unificaci\u00f3n Marxista, e en \"Umbral\". Desertou na Fronte de Teruel e agochouse. Foi detido polo ex\u00e9rcito sublevado en X\u00e0bia cando pretend\u00eda pasar a Alacant. Estivo preso na cadea de Valencia cinco meses ata ser liberado por influencia de seu pai, capit\u00e1n do ex\u00e9rcito franquista, e de Sebasti\u00e1n Mart\u00ednez-Risco, xu\u00edz. Volveu a Penedo en (Castro Caldelas), en moi mal estado mental e f\u00edsico, e abandonou toda actividade pl\u00e1stica e intelectual.\nA s\u00faa obra art\u00edstica at\u00f3pase dispersa. Ademais dos debuxos de diferentes publicaci\u00f3ns, pintou numerosos cadros, entre eles \"Ventana al campo\", \"Rapaza\", \"Rumba\", \"\u00c1ngel de la paz\", un retrato de Lu\u00eds Seoane e retratos de Sebasti\u00e1n Mart\u00ednez-Risco.\nComo escritor, ademais de artigos xornal\u00edsticos, publicou \"Santa Margor\u00ed\" (Madrid, Alcor Galaico, 1930) unha par\u00e1bola en tres escenarios en prosa galega e unha farsa en sete momentos titulada \"Los cuernos disparatados\" (1932). Tam\u00e9n deixou preparado un libro de versos, \"Aleteia\".\nTe\u00f1en obra s\u00faa o Museo Galego de Arte Contempor\u00e1nea Carlos Maside e a Colecci\u00f3n Afundaci\u00f3n.\nEn 2002 o C\u00edrculo de Belas Artes de Madrid dedicoulle unha exposici\u00f3n antol\u00f3xica.\nUnha r\u00faa da cidade de Ourense leva o seu nome."}
{"id": "175171", "revid": "85894", "url": "https://gl.wikipedia.org/wiki?curid=175171", "title": "Manuel Torres", "text": "Manuel Torres Mart\u00ednez, nado en Mar\u00edn o 17 de xu\u00f1o de 1901 e finado na mesma vila o 10 de maio de 1995, foi un mestre e pintor galego. Recibiu a Medalla Castelao en 1990.\nTraxectoria.\nRecibe as primeiras ensinanzas de debuxo aos sete anos e, dende aquela, mostra unha grande inquietude pola pintura. Alterna os seus estudos de Maxisterio coa s\u00faa afecci\u00f3n art\u00edstica e literaria. No seu primeiro destino como mestre, en Campo Lameiro, ten a oportunidade de sentir de preto os problemas do mundo rural e isto, unido \u00f3 ambiente mari\u00f1eiro do que procede e \u00f3 feito de ser un gran co\u00f1ecedor da obra de Castelao e da xeraci\u00f3n N\u00f3s, esperta nel a conciencia da problem\u00e1tica social galega, que se converte nunha constante tem\u00e1tica da s\u00faa obra.\nEn 1925 foi trasladado a Canido, na parroquia viguesa de Oia, e asiste aos faladoiros do Caf\u00e9 Derby, onde co\u00f1ece diferentes persoeiros que infl\u00faen na s\u00faa formaci\u00f3n, como Rafael Dieste, Carlos Maside, Valent\u00edn Paz Andrade, Blanco Torres. Neses anos, ademais, comeza a realizar labores gr\u00e1ficos en \"Faro de Vigo\" e a colaborar na revista bonaerense \"C\u00e9ltiga\".\nEn 1927 a Deputaci\u00f3n de Pontevedra conc\u00e9delle unha bolsa para completar a s\u00faa formaci\u00f3n en Madrid; na capital asiste a clases de debuxo e pintura, visita museos, co\u00f1ece a ilustradores da prensa local, entre eles Llu\u00eds Bagaria e Federico Ribas, que deixan nel, igual que antes fixeran Castelao e Maside, unha pegada importante, e participa na Exposici\u00f3n Colectiva de Arte Galega. Tras unha curta estancia en Galicia, volve a Madrid en 1929 e realiza unha serie de vi\u00f1etas para \"El Sol\" e \"La Libertad\". De regreso en Vigo, en 1930, colabora en \"El Pueblo Gallego\". Nestes traballos gr\u00e1ficos, que desenvolve ata a Guerra Civil, o tema principal \u00e9 o pobo, os personaxes son tipos populares e os di\u00e1logos van da cr\u00edtica social e pol\u00edtica \u00f3 filos\u00f3fico e coloquial. O car\u00e1cter lineal destas creaci\u00f3ns procede da influencia do modernismo europeo e \u00e9 unha caracter\u00edstica xeral na caricatura da \u00e9poca. Os trazos grosos e profundos reforzan a expresividade das figuras e danlle un car\u00e1cter persoal \u00f3 debuxo, que \u00e9 de formas pesadas, redondeadas e volum\u00e9tricas. Nesta \u00e9poca Torres tam\u00e9n se interesa polo gravado, realizando coa t\u00e9cnica do lin\u00f3leo diversos traballos para as revistas \"Cristal\" e \"Spes\", como El puerto pesquero ou Mujer con cesta en la cabeza.\nEn 1930 presenta dous cadros na mostra da sala Goya do C\u00edrculo de Belas Artes de Madrid e a s\u00faa obra pict\u00f3rica comeza a ser apreciada. O co\u00f1ecemento das vangardas non o arrastra e vese m\u00e1is atra\u00eddo pola pintura europea de entreguerras; esta corrente infl\u00fae poderosamente na obra de Torres, para quen pintar a realidade conv\u00e9rtese nun medio de chegar ao significado esencial das cousas.\nEntre 1931 e 1933 goza doutras pensi\u00f3ns da Deputaci\u00f3n pontevedresa, que lle permiten viaxar a Par\u00eds. En 1932 realiza, ademais, a s\u00faa primeira mostra individual en Mar\u00edn e o seu cadro \"El buzo\" foi admitido na Exposici\u00f3n Nacional de Belas Artes de Madrid. En 1933 exp\u00f3n xunto ao escultor Xos\u00e9 Eiroa no Casino de Vigo e env\u00eda alg\u00fans cadros \u00e1s exhibici\u00f3ns colectivas que te\u00f1en lugar en Compostela durante as festas do Ap\u00f3stolo. Torres s\u00e9ntese atra\u00eddo pola escultura, a\u00ednda que a s\u00faa produci\u00f3n neste x\u00e9nero non \u00e9 abundante. Nos seus traballos (o primeiro \u00e9 de 1934) aparecen tipos populares, as formas r\u00edxidas e macizas do rom\u00e1ntico, a inxenuidade do pobo e, como no debuxo, unha tendencia \u00e1 expresividade. Fai tallas en madeira, alg\u00fans fundidos en bronce, bosquexos para a f\u00e1brica de cer\u00e1mica celta de Pontecesures ou un busto de Jos\u00e9 Trasande.\nA s\u00faa afinidade ideol\u00f3xica co grupo dos Renovadores m\u00e1rcao politicamente e, entre 1941 e 1942, foi castigado co traslado \u00e1 escola de Pet\u00e1n (A Ca\u00f1iza), a\u00ednda que non ocupa este posto e permanece inactivo ata recuperar a s\u00faa praza en Mar\u00edn, onde contin\u00faa ata a s\u00faa xubilaci\u00f3n. Neses anos, polas s\u00faas inquietudes culturais e art\u00edsticas, relaci\u00f3nase cos intelectuais pontevedreses e participa no faladoiro do Caf\u00e9 Saboy, realizando un importante labor gr\u00e1fico e literario nas revistas do momento: \"Logos\", Spes, \"Mar\", \"Finisterre\" e \"Sonata Gallega\", entre outras.\nObra.\nTralas primeiras experiencias co \u00f3leo e a acuarela, Torres inicia unha nova andaina pict\u00f3rica, na que os co\u00f1ecementos e influencias adquiridos durante a s\u00faa formaci\u00f3n en Vigo e Madrid comezan agora a ordenarse sistematicamente. Esta etapa \u00e1brese cunha t\u00e9cnica que el denomina \u00f3leos monotipos, unha especie de gravados dunha soa tirada, feitos sobre cristal, nos que une neles os valores do \u00f3leo e os da imaxe impresa. Ofrece nestas obras un expresionismo esperp\u00e9ntico que se aproxima, en ocasi\u00f3ns, \u00e1 elementalidade neofigurativa de Dubuffet ou \u00e1 que Antonio Saura fai nos anos 60. Nun segundo momento, na d\u00e9cada dos 50, relaci\u00f3nase co expresionismo abstracto de Willen de Kooning, desgarrando \u00e1s poutadas a figura humana, a\u00ednda que sen afastarse dela. Non hai que esquecer, por outra parte, o contacto de Torres co mundo infantil e o car\u00e1cter de divertimento que para el te\u00f1en estas pezas ou as obras de car\u00e1cter abstracto, realizadas con esta t\u00e9cnica.\nA partir de 1951 crea unha serie de debuxos ao pastel, nos que prescinde da policrom\u00eda e s\u00f3 emprega brancos, negros, ocres e sanguinas. Neles aparecen personaxes e apuntamentos da vida diaria que xa mostrara nas s\u00faas vi\u00f1etas e que agora son m\u00e1is complexos e elaborados, como Leiteiras, Pescantinas ou Parexa parolando. En 1957 exp\u00f3n as s\u00faas obras na Arxentina e colabora na revista bonaerense Galicia Emigrante, onde publica o conto \"A \u00e9goa de don Leandro\". As\u00ed mesmo, entre 1956 e 1977 pinta un conxunto de vi\u00f1etas para o almanaque agr\u00edcola da empresa galega Zeltia e en 1962 retoma o seu traballo como humorista en La Voz de Galicia.\nNa d\u00e9cada dos 60 logra os seus mellores \u00f3leos, Siesta, Peixeiras, Mujer sentada ou Descanso, nos que exalta a muller campesi\u00f1a galega e nos que tende \u00e1s formas poscubistas, que en ocasi\u00f3ns se volven xeom\u00e9tricas. As s\u00faas figuras son monumentais, pesadas, de formas rexas e con volumes ben delimitados, recordando a obra picassiana dos anos 20; ademais, mat\u00edzaas coa esp\u00e1tula, de a\u00ed esa especie de rugosidades tan caracter\u00edsticas, suxerindo o volume, a densidade da materia e a estrutura compositiva. Emprega as cores m\u00e1is vivas e o debuxo m\u00e1is conciso e expresivo nos primeiros planos e, \u00e1s veces, d\u00e1lles un certo car\u00e1cter de bosquexo \u00e1s figuras, cuxa rudeza se acent\u00faa polas caracter\u00edsticas caricaturescas dos seus debuxos sat\u00edricos, como en Romer\u00eda.\nA paisaxe \u00e9 outro tema constante na s\u00faa obra. Pinta cadros de factura impresionista, cheos de frescura e onde as formas se disolven na cor. Son, xeralmente, o resultado dun modo subxectivo de ve-las cousas, tendo nalg\u00fans casos unha gran carga an\u00edmica, e neles emprega pinceladas livi\u00e1s e palpitantes superpostas sobre longas manchas de tinta.\nCoa acuarela, t\u00e9cnica moi empregada polo pintor, consegue unha extraordinaria finura e penetraci\u00f3n psicol\u00f3xica da terra galega. Fronte \u00e1 pastosidade como elemento expresivo dos seus \u00f3leos, neste caso obt\u00e9n a s\u00faa principal arma estil\u00edstica dilu\u00edndo as tintas, co que logra unhas imaxes moito m\u00e1is tenues, envolventes e po\u00e9ticas.\nA partir de 1967, cando se xubila, intensifica a s\u00faa dedicaci\u00f3n \u00e1 arte, e as s\u00faas inquietudes pict\u00f3ricas l\u00e9vano a explorar novas metodolox\u00edas como a do \u00f3leo rascado, pintando sobre formica, raspando o material e conseguindo os brancos, como se se tratara do papel na acuarela. Tam\u00e9n utiliza a augada, debuxando cunha soa cor e proxectando as calidades do sombreado ou modelado con spray.\nA s\u00faa vitalidade e o renovado esp\u00edrito creador l\u00e9vano por estes anos a duplica-lo volume da s\u00faa obra, de a\u00ed que realice un gran n\u00famero de exposici\u00f3ns, como a da sala Quijote de Madrid, en 1967, xunto a Colmeiro, Laxeiro, Prego ou Seoane, e que participe en varias bienais de Pontevedra (na de 1970 obt\u00e9n a Medalla de Prata por Peixeiras). En 1981, co gallo do seu octox\u00e9simo aniversario, realiza en Mar\u00edn a s\u00faa primeira exposici\u00f3n antol\u00f3xica e en 1986 publica o seu \u00fanico libro, \"Do meu cartafol\", que cont\u00e9n textos narrativos e poemas. En 1992 o seu concello natal nom\u00e9ao fillo predilecto e inaugura o museo municipal, que leva o seu nome e que acolle unha exposici\u00f3n permanente do pintor."}
{"id": "175173", "revid": "10599", "url": "https://gl.wikipedia.org/wiki?curid=175173", "title": "Real Mallorca", "text": ""}
{"id": "175174", "revid": "23204", "url": "https://gl.wikipedia.org/wiki?curid=175174", "title": "S\u00e1hara Espa\u00f1ol", "text": "O S\u00e1hara Espa\u00f1ol (en \u00e1rabe: \u0627\u0644\u0635\u062d\u0631\u0627\u0621 \u0627\u0644\u0625\u0633\u0628\u0627\u0646\u064a\u0629 \"al-Sahara' al-Isbaniyya\") foi unha colonia e, posteriormente, provincia espa\u00f1ola en \u00c1frica xurdida da uni\u00f3n en 1958 dos territorios de Saguia el Hamra e R\u00edo de Oro, despois de que a agrupaci\u00f3n de territorios da \u00c1frica Occidental Espa\u00f1ola deixase de existir. En 1976, logo da Marcha Verde de Marrocos sobre o territorio, Espa\u00f1a abandonouno. Desde ese momento o chamado S\u00e1hara Occidental \u00e9 disputado por Marrocos, que o anexiona sen reco\u00f1ecemento internacional, e a Rep\u00fablica \u00c1rabe Saharau\u00ed Democr\u00e1tica que quere establecer un Estado independente no antigo territorio provincial.\nSegundo o Dereito Internacional, xuridicamente a soberan\u00eda e a administraci\u00f3n do S\u00e1hara Occidental seguen en mans de Espa\u00f1a, a\u00ednda que desde a firma dos Acordos de Madrid, non levou a cabo ningunha acci\u00f3n en tal sentido.\nTerritorios.\nSaguia el Hamra.\nSaguia el Hamra \u00e9 o territorio correspondente \u00e1 zona setentrional da antiga provincia espa\u00f1ola do S\u00e1hara Espa\u00f1ol. Nun principio foi unha colonia espa\u00f1ola no S\u00e1hara, pero m\u00e1is tarde foi unido a R\u00edo de Oro. Ti\u00f1a unha superficie aproximada de 282.000\u00a0km\u00b2. A capital era O Aai\u00fan. Outra poboaci\u00f3n importante era Esmara, fundada por Ma el Ainin e considerada centro relixioso.\nA s\u00faa denominaci\u00f3n, que poder\u00eda traducirse en galego como \"arroio vermello\", prov\u00e9n do gran arroio hom\u00f3nimo, que desembocaba uns quil\u00f3metros ao oeste do Ai\u00fan, no seu porto.\nDo Cabo Bojador part\u00eda a li\u00f1a divisoria co territorio de R\u00edo de Oro; situada no paralelo 26\u00ba serv\u00edalle como fronteira sur. O paralelo 27\u00ba 50' marcaba a fronteira cos territorios do Protectorado espa\u00f1ol de Marrocos no sur.\nR\u00edo de Oro.\nR\u00edo de Oro (\"Ued o Dahab\" en \u00e1rabe) \u00e9 un dos dous territorios en que se divid\u00eda o S\u00e1hara Espa\u00f1ol antes da invasi\u00f3n ilegal de Marrocos. A s\u00faa capital era Villa Cisneros (actual Dakhla). Nun principio fixo parte da Colonia de R\u00edo de Oro que posteriormente conformou o S\u00e1hara Espa\u00f1ol. Cunha superficie de 184.000\u00a0km\u00b2, ocupaba a zona central e meridional do territorio.\nAtravesada polo Tr\u00f3pico de C\u00e1ncer, o paralelo 26\u00ba marcaba a s\u00faa fronteira setentrional, con Saguia el Hamra. O l\u00edmite sur era o Cabo Branco, unha pen\u00ednsula na que se acha a poboaci\u00f3n de Lagouira, a cal foi anexionada por Mauritania entre 1976 e 1979.\nA fronteira establecida entre as zonas ocupadas de Mauritana e Marrocos comezaba en Villa Cisneros, no paralelo 24\u00ba, e terminaba na fronteira con Mauritania, \u00e1 altura do paralelo 23\u00ba.\nChegou unha expedici\u00f3n espa\u00f1ola xa nos anos 1885 e 1886 a declarar que non exist\u00eda r\u00edo ning\u00fan que desembocase no golfo, podendo levar a unha posible equivocaci\u00f3n a forma longa e estreita do golfo que os descubridores portugueses tomaron polo estuario dun r\u00edo.\nAdministraci\u00f3n.\nNacionalidade espa\u00f1ola.\nTodos os habitantes nativos do S\u00e1hara recib\u00edan o Documento Nacional de Identidade (DNI) e o pasaporte espa\u00f1ois, xunto co libro de familia, e todos os documentos correspondentes. Este feito demostraba a plena nacionalidade espa\u00f1ola dos seus habitantes e foi esgrimido nos recursos realizados por cidad\u00e1ns saharau\u00eds co fin de demostrar que a s\u00faa perda era nula, dado que ning\u00fan nacional espa\u00f1ol pode ser desprovisto dela e as\u00ed foi reco\u00f1ecido polo Tribunal Supremo.\nMatriculaci\u00f3n de veh\u00edculos.\nA matr\u00edcula da provincia era \"SH\", e a partir de 1971 funcionou con sistema alfanum\u00e9rico, a semellanza do resto de provincias de Espa\u00f1a."}
{"id": "175175", "revid": "98629", "url": "https://gl.wikipedia.org/wiki?curid=175175", "title": "Xavier Pousa Carrera", "text": "Xavier Pousa Carrera, nado en Goi\u00e1n (Tomi\u00f1o) o 13 de abril de 1931 e finado en Vigo o 8 de decembro de 2000, foi un pintor impresionista galego, cuxas obras plasman, principalmente, as paisaxes da contorna do Baixo Mi\u00f1o. Cultivou un impresionismo l\u00edrico e evocador centrado no paisaxismo, malia que tam\u00e9n realizou retratos, destacando polas s\u00faas cores intensas e delicadas.\nTraxectoria.\nCon trece anos comezou a recibir clases do pintor Antonio Fern\u00e1ndez G\u00f3mez, que estaba retirado en Goi\u00e1n, onde nacera, logo de pasar a maior parte da s\u00faa vida no estranxeiro. Pousa foi instru\u00eddo durante dous anos no debuxo a lapis e carbonci\u00f1o antes de comezar a pintar os seus primeiros cadros ao \u00f3leo.\nDurante os anos seguintes, viaxa por Espa\u00f1a ollando a obra de artistas como El Greco, participando en varios concursos e certames art\u00edsticos, ata que recibiu unha bolsa da Deputaci\u00f3n de Pontevedra e do concello de Tomi\u00f1o, grazas \u00e1s cales marchou estudar arte a Madrid. En 1951 ingresa na Escuela Superior de Bellas Artes de San Fernando, asistiu a clases no C\u00edrculo de Bellas Artes, e organizou, xunto con Francisco G\u00f3ngora, unha exposici\u00f3n de pintura en Madrid, e outra en Pontevedra.\nTras unha viaxe a Francia, en 1953 recibe o Premio Carmen del Roc\u00edo, e partir\u00e1 a Italia para co\u00f1ecer a obra dos grandes mestres do Renacemento, e tam\u00e9n aos Pa\u00edses Baixos e outros pa\u00edses para observar as obras flamengas. Remata os seus estudos en 1956, e en 1963, exp\u00f3n en Ourense, onde co\u00f1ece a Carmela, a s\u00faa futura muller.\nTras moitos anos de viaxes e exposici\u00f3ns, formou parte dun grupo de artistas que Vicente Risco denominou Os Artisti\u00f1as (a comezos dos anos 60), foi membro do xurado na Bienal de Pontevedra, estivo no comit\u00e9 asesor de arte de Caixavigo (instituci\u00f3n \u00e1 que fixo importantes doaz\u00f3ns), e en 1996 foi elixido acad\u00e9mico da Real Academia Galega de Belas Artes."}
{"id": "175176", "revid": "37081", "url": "https://gl.wikipedia.org/wiki?curid=175176", "title": "R\u00edo de Oro", "text": " \nR\u00edo de Oro (en \u00e1rabe: \u0648\u0627\u062f\u064a \u0627\u0644\u0630\u0647\u0628 w\u0101d\u012b-a\u00f0-\u00f0ahab, transcrito tam\u00e9n \"Oued Edhahab\") era, xunto a Saguia el Hamra, un dos dous territorios en que se divid\u00eda o S\u00e1hara Espa\u00f1ol antes da ocupaci\u00f3n de Marrocos. Abarcaba unha superficie de 184.000 km\u00b2 e a s\u00faa capital era Villa Cisneros (actual Dakhla). \nO paralelo 26\u00ba serv\u00edalle como fronteira norte. Era atravesado polo Tr\u00f3pico de C\u00e1ncer. O l\u00edmite sur era o Cabo Branco que forma unha pen\u00ednsula na que se acha a cidade de La G\u00fcera. Esta pen\u00ednsula foi anexionada por Mauritania \u00e1 vez que se retiraba de todo o territorio saharau\u00ed que ocupara entre 1976 e 1979. \nA fronteira entre a zona mauritana e marroqu\u00ed era unha li\u00f1a que part\u00eda no oeste ao norte de Vila Cisneros na costa, no paralelo 24\u00ba, no leste ata a fronteira con Mauritania \u00e1 altura do paralelo 23\u00ba. \nA denominaci\u00f3n orixinal do territorio d\u00e9bese a que en 1442 uns portugueses parecen obter un pouco de ouro en po a cambio das s\u00faas mercanc\u00edas, e creron descubrir un rico pa\u00eds aur\u00edfero. Nalg\u00fans mapas antigos, as\u00ed un de Diego Ribera publicado en 1529, figura vindo da Nigricia Central e desemboca no Atl\u00e1ntico mentres, en mapas m\u00e1is modernos aparece un curso moito m\u00e1is curto, que desemboca no golfo en cuesti\u00f3n co nome de Uadi Meguetha Mersug, chegando unha expedici\u00f3n espa\u00f1ola xa nos anos 1885 e 1886 a declarar que non exist\u00eda r\u00edo alg\u00fan que desembocase no golfo, podendo levar a unha posible equivocaci\u00f3n a forma longa e estreita do golfo que os descubridores portugueses tomaron polo estuario dun r\u00edo. "}
{"id": "175177", "revid": "10599", "url": "https://gl.wikipedia.org/wiki?curid=175177", "title": "Villa Cisneros", "text": ""}
{"id": "175178", "revid": "37081", "url": "https://gl.wikipedia.org/wiki?curid=175178", "title": "Saguia el Hamra", "text": "Saguia el Hamra (en \u00e1rabe: \u0627\u0644\u0633\u0627\u0642\u064a\u0629 \u0627\u0644\u062d\u0645\u0631\u0627\u0621 \"as-S\u0101q\u012bya al-Hamr\u0101\u00b4\"), \u00e9 con R\u00edo de Oro un dos dous territorios que formaban a antiga provincia espa\u00f1ola (antes de 1969, colonia) do S\u00e1hara Espa\u00f1ol. Ocupaba o seu parte norte e ti\u00f1a unha superficie aproximada de 82.000\u00a0km\u00b2. A s\u00faa denominaci\u00f3n prov\u00e9n do torrente do mesmo nome, que desembocaba, cando levaba auga, uns quil\u00f3metros ao oeste do Aai\u00fan, no seu porto.\nDo cabo Bojador part\u00eda a li\u00f1a divisoria coa veci\u00f1a antiga provincia de R\u00edo de Oro, coa cal o paralelo 26\u00ba serv\u00edalle como fronteira sur. O paralelo 27\u00ba40' era a s\u00faa fronteira norte co territorio de Cabo Juby, pertencente ao Protectorado Espa\u00f1ol de Marrocos segundo o tratado franco-espa\u00f1ol de 1912. A s\u00faa fronteira oriental no interior era o meridiano 8\u00ba40' Oeste de Greenwich.\nA capital era O Aai\u00fan. No interior \u00e1chase a cidade de Esmara e m\u00e1is ao leste e, xa preto da fronteira con Mauritania, a poboaci\u00f3n m\u00e1is pequena de Bir Lehlu, considerada polo Fronte Polisario capital provisional da Rep\u00fablica \u00c1rabe Saharau\u00ed Democr\u00e1tica, mentres a capital constitucional segue baixo a administraci\u00f3n da Monarqu\u00eda alau\u00ed."}
{"id": "175181", "revid": "56817", "url": "https://gl.wikipedia.org/wiki?curid=175181", "title": "Pietro Mascagni", "text": "Pietro Mascagni, nado en Livorno o 7 de decembro de 1863 e finado en Roma o 2 de agosto de 1945, foi un m\u00fasico italiano, un dos mellores expo\u00f1entes da \u00f3pera verista. A obra m\u00e1is popular de Mascagni \u00e9 a \u00f3pera \"Cavalleria Rusticana\". Escrita en s\u00f3 dous meses e baseada nunha obra do escritor italiano Giovanni Verga, \u00e9 un expo\u00f1ente do estilo de \u00f3pera italiana denominado verismo."}
{"id": "175182", "revid": "1822", "url": "https://gl.wikipedia.org/wiki?curid=175182", "title": "Revista B\u00fasola", "text": ""}
{"id": "175183", "revid": "6939", "url": "https://gl.wikipedia.org/wiki?curid=175183", "title": "Edici\u00f3n", "text": ""}
{"id": "175184", "revid": "1822", "url": "https://gl.wikipedia.org/wiki?curid=175184", "title": "A Gaita Gallega (publicaci\u00f3n)", "text": ""}
{"id": "175186", "revid": "6939", "url": "https://gl.wikipedia.org/wiki?curid=175186", "title": "Alcolismo", "text": ""}
{"id": "175187", "revid": "1131", "url": "https://gl.wikipedia.org/wiki?curid=175187", "title": "Complexo Intermareal Umia-O Grove, A Lanzada, punta Carreir\u00f3n e lagoa Bodeira", "text": ""}
{"id": "175189", "revid": "25871", "url": "https://gl.wikipedia.org/wiki?curid=175189", "title": "Patsy Cline", "text": "Virginia Patterson Hensley, co\u00f1ecida como Patsy Cline, nada en Winchester (Virxinia) o 8 de setembro de 1932 e finada en Camden (Tennessee) o 5 de marzo de 1963, foi unha cantante estadounidense de m\u00fasica country. Cline era o apelido do seu primeiro marido, Gerald Cline, un magnate da construci\u00f3n con quen casou en 1953 e do que se divorciou en 1957. Asinou o seu primeiro contrato como cantante en 1953 e, a pesar da s\u00faa morte prematura, chegou a converterse nunha das cantantes m\u00e1is influentes na m\u00fasica popular dos Estados Unidos."}
{"id": "175190", "revid": "2074", "url": "https://gl.wikipedia.org/wiki?curid=175190", "title": "Problema do ano 2000", "text": ""}
{"id": "175191", "revid": "98629", "url": "https://gl.wikipedia.org/wiki?curid=175191", "title": "Ken Robinson", "text": "Sir Ken Robinson, nado en Liverpool o 4 de marzo de 1950, \u00e9 un pedagogo e escritor ingl\u00e9s. Doutor pola Universidade de Londres desde 1981, \u00e9 experto en asuntos relacionados coa creatividade, a calidade do ensino, a innovaci\u00f3n e os recursos humanos. Debido \u00e1 relevancia da s\u00faa actividade, especialmente en relaci\u00f3n coa arte, foi nomeado Sir pola Ra\u00ed\u00f1a Isabel II en 2003.\nTraxectoria.\nFoi un dos sete fillos de James e Ethel Robinson. Con catro anos tivo a polio. Durante tres anos foi \u00e1 escola en Liverpool, e continuou na escola de gram\u00e1tica de Cheshire at\u00e9 1968, e posteriormente na universidade de Leeds para recibir formaci\u00f3n sobre a lingua inglesa e dramaturxia. Tras finalizar estes estudos, matriculouse na universidade de Londres, facendo a s\u00faa tese sobre o drama e o teatro en educaci\u00f3n.\nActualmente vive nos \u00c1nxeles (California) coa s\u00faa muller Therese e os seus dous fillos, James e Kate.\nVida profesional.\nEntre 1985 e 1989 dirixiu o proxecto The Arts in Schools, iniciativa que pretend\u00eda mellorar o ensino e a aprendizaxe das artes nas escolas brit\u00e1nicas. Entre 1989 e 2001 foi profesor de educaci\u00f3n art\u00edstica e portavoz do departamento de educaci\u00f3n art\u00edstica na Universidade de Warwick. Ao tempo, foi encargado das investigaci\u00f3ns para o desenvolvemento da Facultade de Educaci\u00f3n na que traballaba, e director de estudos de grao no instituto Warwick para a educaci\u00f3n, director do programa de posgrao en educaci\u00f3n art\u00edstica e estudos culturais, e director da unidade para a investigaci\u00f3n en educaci\u00f3n, cultura e artes (URECA).\nEn 1998 foi posto \u00e1 fronte do comit\u00e9 consultivo nacional sobre educaci\u00f3n creativa e cultura polo ministro brit\u00e1nico de educaci\u00f3n e emprego, David Blunkett. Al\u00ed desenvolveu unha investigaci\u00f3n nacional sobre a importancia da creatividade na educaci\u00f3n e a econom\u00eda do Reino Unido. Este traballo deu p\u00e9 ao Informe Robinson, titulado \"All Our Futures: Creativity, Culture and Education\", que tivo grande impacto ao p\u00f3r de relevo o escaso papel que at\u00e9 ent\u00f3n tivera a creatividade e a importancia que sobre ela reca\u00eda o futuro, xa non s\u00f3 do pa\u00eds, sen\u00f3n da propia humanidade.\nAmais de co goberno brit\u00e1nico, durante a s\u00faa carreira colaborou cos gobernos de Hong Kong e Singapur, coa Comisi\u00f3n Europea e co Instituto de Artes Paul McCartney.\nActualmente \u00e9 profesor em\u00e9rito da Universidade de Warwick."}
{"id": "175192", "revid": "6939", "url": "https://gl.wikipedia.org/wiki?curid=175192", "title": "Le Buveur d'absinthe", "text": ""}
{"id": "175193", "revid": "23204", "url": "https://gl.wikipedia.org/wiki?curid=175193", "title": "Marc Prensky", "text": "Marc Prensky, nado en Nova York o 15 de marzo de 1946, \u00e9 un escritor e conferenciante estadounidense, especialista na educaci\u00f3n e a aprendizaxe. \u00c9 co\u00f1ecido por crear e popularizar as expresi\u00f3ns nativo dixital e inmigrante dixital, descritos en 2001 no seu artigo \"On the Horizon\".\nTraxectoria.\nGraduouse no Oberlin College en 1966, na Universidade Yale en 1968 e na Harvard Business School en 1980.\nDed\u00edcase \u00e1 reforma da educaci\u00f3n no sistema K12 (usado nos EUA, no Canad\u00e1 e Australia), particularlmente en actualizar a metodolox\u00eda did\u00e1ctica do profesorado cara \u00e1 procura dunha maior efectividade no estudantado do s\u00e9culo XXI, cun curr\u00edculo escolar baseado nunha metodolox\u00eda de resoluci\u00f3n de conflitos. Defende os dereitos do alumnado no proceso educativo, e promove o di\u00e1logo entre o profesorado e o alumnado nos procesos de ensino-aprendizaxe.\n\u00c9 autor de \"Digital Game-Based Learning\" (McGraw-Hill 2001) e \"Don't Bother Me Mom - I'm Learning\" (Paragon House 2006), ademais de numerosos artigos."}
{"id": "175195", "revid": "1131", "url": "https://gl.wikipedia.org/wiki?curid=175195", "title": "Robert Wadlow", "text": "Robert Pershing Wadlow, nado en Alton (Illinois) o 22 de febreiro de 1918 e finado en Manistee (M\u00edchigan) o 15 de xullo de 1940, segundo o Libro Guinness dos R\u00e9cords, foi o home m\u00e1is alto da historia m\u00e9dica de que existen evidencias irrefut\u00e1beis. Adoita ser chamado \"Alton Giant\" (o xigante de Alton). Alcanzou unha altura de 2,72 metros cun peso de 199 quilogramos antes de falecer. O seu gran tama\u00f1o e o seu continuo crecemento en idade adulta estaba provocado por un tumor na s\u00faa gl\u00e1ndula pituitaria. Non deixou de medrar at\u00e9 a s\u00faa morte."}
{"id": "175197", "revid": "1822", "url": "https://gl.wikipedia.org/wiki?curid=175197", "title": "Antonio Molina", "text": "Antonio Molina de Hoces, nado en M\u00e1laga o 9 de marzo de 1928 e finado en Madrid o 18 de marzo de 1992, foi un actor e cantante andaluz de copla e flamenco. Cunha voz alta e un estilo propio, gozou de gran popularidade \u00e1 fronte de numerosos espect\u00e1culos teatrais e protagonizou varios filmes nos que a s\u00faa habilidade vocal era o principal reclamo. "}
{"id": "175198", "revid": "89787", "url": "https://gl.wikipedia.org/wiki?curid=175198", "title": "Rodrigo Rato", "text": "Rodrigo Rato Figaredo, nado en Madrid o 18 de marzo de 1949, \u00e9 un pol\u00edtico conservador e economista espa\u00f1ol. Foi vicepresidente do Goberno de Espa\u00f1a e ministro de Econom\u00eda durante o oito anos de goberno do Partido Popular. Foi o noveno director xerente do Fondo Monetario Internacional at\u00e9 a s\u00faa dimisi\u00f3n o 19 de xu\u00f1o de 2007. Sucedeu neste cargo a Horst K\u00f6hler, quen renunciara o 4 de marzo de 2004, e permaneceu no mesmo at\u00e9 o 31 de outubro de 2007, tras o cal foi sucedido polo franc\u00e9s Dominique Strauss-Kahn. En 2011 era o presidente de Caja Madrid.\nTraxectoria.\nPrimeiros anos.\n\u00c9 bisneto de Faustino Rodr\u00edguez-San Pedro y D\u00edaz-Arg\u00fcelles (avogado e alcalde de Madrid, entre outros) e fillo do empresario Ram\u00f3n de Rato Rodr\u00edguez San Pedro e Aurora Figaredo Sela. Ambas familias asturianas (os Rato e os Figaredo) son propietarias de industrias.\nTras estudar cos Xesu\u00edtas de Chamart\u00edn e comezar a universidade en ICADE, licenciouse en Dereito pola Universidade Complutense de Madrid en 1971, obtivo un m\u00e1ster en Administraci\u00f3n de Empresas pola Universidade de Berkeley (California) tres anos m\u00e1is tarde e, xa sendo Ministro de Econom\u00eda de Espa\u00f1a, doutorouse en 2003 en Econom\u00eda Pol\u00edtica pola Facultade de Ciencias Econ\u00f3micas e Empresariais da Universidade Complutense de Madrid.\nInicios na s\u00faa carreira pol\u00edtica.\nIngresou en pol\u00edtica en 1979, figurando como candidato por C\u00e1diz do partido Alianza Popular, antecesor do Partido Popular. Tras formar parte do comit\u00e9 executivo do partido desde 1980, obtivo o seu primeiro escano no Congreso dos Deputados en 1982. Ti\u00f1a 33 anos. Sendo un dos deputados de AP m\u00e1is activos no Congreso, apoiou o nomeamento de Jos\u00e9 Mar\u00eda Aznar como candidato a presidente. Outros que tam\u00e9n lle apoiaron foron Federico Trillo ou Juan Jos\u00e9 Lucas. Durante os anos de oposici\u00f3n de Aznar foi a s\u00faa man dereita e portavoz no Parlamento."}
{"id": "175199", "revid": "89787", "url": "https://gl.wikipedia.org/wiki?curid=175199", "title": "Dominique Strauss-Kahn", "text": "Dominique Strauss-Kahn, nado en Neuilly-sur-Seine o 25 de abril de 1949, \u00e9 un pol\u00edtico franc\u00e9s, membro do Partido Socialista Franc\u00e9s. Def\u00ednese como socialdem\u00f3crata. En novembro de 2007 foi nomeado o presidente do FMI.\nTraxectoria.\nFoi profesor de Econom\u00eda na Universidade de Nancy (1977-1980), ministro do Comercio Exterior desde maio de 1991 at\u00e9 marzo de 1993, ministro de Econom\u00eda desde xu\u00f1o de 1997 at\u00e9 novembro de 1999. \u00c9 tam\u00e9n deputado do Val-d'Oise e suplente do alcalde de Sarcelles.\nArresto en Nova York.\nO 14 de maio de 2011 foi detido no aeroporto JFK de Nova York, acusado dos cargos de agresi\u00f3n sexual a unha traballadora do \"Sofitel New York Hotel\" de Manhattan. Estivo retido na comisar\u00eda do Departamento de Polic\u00eda de Nova York no Harlem, onde foi acusado de \u00abasalto sexual, intento de violaci\u00f3n e rapto\u00bb. Os seus avogados, Benjamin Brafman e William Taylor anunciaron que \u00abse declarara non culp\u00e1bel\u00bb, posto que din ter unha coartada s\u00f3lida, na que Strauss-Kahn se atopaba xantando coa s\u00faa filla no momento do presunto ataque.\nSegundo as fontes policiais, a denunciante, unha empregada dom\u00e9stica do hotel onde se aloxou, foi asaltada polo director do FMI ao sa\u00edr espido da ducha. Despois, \u00ababandonou voando o Hotel Sofitel onde se atopaba, deixando tras s\u00faa un tel\u00e9fono m\u00f3bil ademais dos seus efectos persoais\u00bb.\nO 16 de maio Strauss-Kahn compareceu ante a maxistrada do caso, neg\u00e1ndolle esta a solicitude de liberdade baixo fianza de dous mill\u00f3ns de d\u00f3lares que presentaron os seus avogados defensores, ordenando ademais que fose enviado \u00e1 c\u00e9lebre prisi\u00f3n neoyorquina da illa Riker polo menos ata a pr\u00f3xima audiencia fixada para o 20 de maio. Na audiencia a fiscal\u00eda alegou que a presunta agresi\u00f3n sexual acontecera unha hora antes do dito ao principio, botando por terra a coartada de Strauss-Kahn."}
{"id": "175200", "revid": "15490", "url": "https://gl.wikipedia.org/wiki?curid=175200", "title": "Cruz latina", "text": "A cruz latina \u00e9 unha cruz formada por dous segmentos de diversa medida que se intersecan nun \u00e1ngulo recto, onde o segmento menor est\u00e1 a unha proporci\u00f3n de tres cuartos con respecto ao m\u00e1is longo.\nRefire \u00e1 forma do crucifixo da tradici\u00f3n cristi\u00e1.\nCaracter\u00edsticas.\nEn arquitectura hai unha forma de planta denominada \"de cruz latina\". Corresponde ao dese\u00f1o utilizado nas igrexas nas que o brazo maior (que se ali\u00f1a co p\u00f3rtico principal, o atrio, o altar maior e a \u00e1bsida) ten maior lonxitude que o brazo menor ou transepto; mentres que cando ambas te\u00f1en a mesma lonxitude f\u00e1lase de planta de cruz grega, un dos modelos de planta centralizada, moi habitual na arquitectura bizantina. En cambio, a planta de cruz latina \u00e9 moi habitual nas igrexas da cristiandade latina; e particularmente desenvolveuse nas igrexas mon\u00e1sticas dos beneditinos medievais (Cluny e Cister) e nas denominadas igrexas de peregrinaci\u00f3n do Rom\u00e1nico e o G\u00f3tico no Cami\u00f1o de Santiago.\nA zona na que se cruzan o brazo maior e o brazo menor denom\u00ednase cruceiro, e a forma da s\u00faa cuberta pode ser moi variada: distintos tipos de cruces de b\u00f3vedas (b\u00f3veda de aresta, b\u00f3veda de crucer\u00eda), c\u00fapula, ciborio etc.; e p\u00f3dese proxectar ao exterior mediante distintos tipos de tellados, torres, chapiteis etc.\nO brazo maior (e en ocasi\u00f3ns o menor) ad\u00f3itase dividir en naves, habitualmente un n\u00famero impar, destac\u00e1ndose a central como nave maior, e ficando a ambos os dous lados as naves laterais que adoitan ter menor altura. Esas naves laterais poden prolongarse al\u00e9n do cruceiro e rodear por detr\u00e1s ao altar maior, no que se co\u00f1ece como deambulatorio. Os muros da igrexa poden articularse mediante capelas laterais. No caso da cabeceira da igrexa, pode ter un \u00e1bsida semicircular (cuberto habitualmente cunha exedra -media c\u00fapula-) que \u00e1 s\u00faa vez pode complicarse con absidiolos encostados, ben ao propia \u00e1bsida, ben ao brazo menor.\n\u00c9 habitual a ali\u00f1aci\u00f3n astron\u00f3mica das plantas de cruz latina, para que o leste coincida coa cabeceira (ou \u00e1bsida) e o oeste cos p\u00e9s (ou p\u00f3rtico); o que permite efectos de iluminaci\u00f3n destacados mediante xanelas m\u00e1is ou menos amplas (\u00f3culos, roset\u00f3ns, vidreiras)."}
{"id": "175201", "revid": "89787", "url": "https://gl.wikipedia.org/wiki?curid=175201", "title": "Dodecafonismo", "text": "O dodecafonismo, do grego \"dodeka\": 'doce' e \"fonos\": 'son') \u00e9 un sistema de organizaci\u00f3n de alturas musicais creada na d\u00e9cada de 1920 polo compositor austr\u00edaco Arnold Sch\u00f6nberg. Tr\u00e1tase dunha forma de m\u00fasica atonal, cunha t\u00e9cnica de composici\u00f3n na cal as 12 notas da escala crom\u00e1tica son tratadas como equivalentes, \u00e9 dicir, suxeitas a unha relaci\u00f3n ordenada que, a diferenza do sistema maior-menor da tonalidade, non establece xerarqu\u00eda entre as notas.\nHistoria.\nA principios do s\u00e9culo XX, os compositores buscaban xeitos alternativos de organizaci\u00f3n das notas musicais logo do esgotamento do sistema tonal, posteriormente denominadas atonalismo, que non estiveran baseadas na polarizaci\u00f3n dun eixo harm\u00f3nico central como ocorre no sistema tonal.\nEntre 1916 e 1923 Sch\u00f6nberg cesou na s\u00faa produci\u00f3n debido en parte \u00e1 Guerra, xa que foi chamado a filas, mais a causa fundamental da s\u00faa crise creativa foi esencialmente art\u00edstica. Sch\u00f6nberg chegara a un punto no que non confiaba m\u00e1is no car\u00e1cter \"intuitivo\" caracter\u00edstico da m\u00fasica que compuxera antes da Guerra. A pesar da liberdade que lle proporcionaban os m\u00e9todos compositivos libres e nada sistem\u00e1ticos da s\u00faa m\u00fasica atonal, chegou a consideralos non axeitados como base para composici\u00f3ns m\u00e1is extensas e desenvoltas. Mais para un compositor tan comprometido como el coa irrevocabilidade hist\u00f3rica da evoluci\u00f3n musical dirixida cara ao cromatismo integral, a soluci\u00f3n non pod\u00eda estar encami\u00f1ada cara ao diatonismo ou un novo tipo de tonalidade, sen\u00f3n que precisaba dun sistema espec\u00edfico para a m\u00fasica crom\u00e1tica, en certo modo, an\u00e1logo co tonal, capaz de incorporar as novas melod\u00edas disonantes e as estruturas de acordes propias da m\u00fasica do s\u00e9culo XX dentro dun esqueleto concibido dun xeito m\u00e1is consciente e ordenado sistematicamente.\nSch\u00f6nberg creu que a s\u00faa misi\u00f3n hist\u00f3rica era a de desenvolver un sistema novo e durante sete anos traballou na creaci\u00f3n deste sistema. Non obstante non foron anos de inactividade, xa que o compositor austr\u00edaco seguiu a traballar nunha serie de proxectos, entre os que destaca \"Die Jakobsleiter\" (\"A escala de Xacobe\") que o mantivo ocupado de xeito intermitente entre 1917 e 1922, e na que comezou a explorar as s\u00faas novas ideas estruturais.\nEn 1921, Sch\u00f6nberg confioulle a un dos seus disc\u00edpulos que realizara un descubrimento que: Este descubrimento era o dodecafonismo, que segundo a s\u00faa opini\u00f3n, permitir\u00eda a continuaci\u00f3n dos valores musicais tradicionais seguindo o cami\u00f1o que xa percorrera a evoluci\u00f3n musical do s\u00e9culo XX. En escritos posteriores explica que creou este sistema para poder ter un control m\u00e1is consciente sobre os novos materiais crom\u00e1ticos que ata aquela se empregaran de xeito intuitivo. Para Sch\u00f6nberg, este sistema era capaz de ofrecer e substitu\u00edr as diferenzas estruturais que antes proporcionaba a tonalidade. Para Rudolph Reti, un dos iniciadores do dodecafonismo e que argumentou o seu xurdimento das frustraci\u00f3ns de Sch\u00f6nberg pola libre atonalidade \nContra o ano 1923, logo destes seis anos sen publicarse ningunha obra s\u00faa, Sch\u00f6nberg formulou un \"m\u00e9todo de compo\u00f1er con doce notas onde cada unha delas se pod\u00eda relacionar unicamente con outra\".\nA pesar de que o estilo de composici\u00f3n dodecaf\u00f3nico segue unhas normas e instruci\u00f3ns moi r\u00edxidas, a medida que o s\u00e9culo foi avanzando, estas normas e instruci\u00f3ns volv\u00e9ronse a\u00ednda m\u00e1is estritas, cheg\u00e1ndose ao control total de t\u00f3dolos par\u00e1metros dunha composici\u00f3n no sistema que se adoita co\u00f1ecer como serialismo integral.\nPrincipios compositivos.\nFronte \u00e1 harmon\u00eda cl\u00e1sica tradicional, na cal unha composici\u00f3n ten un centro tonal, unha nota prefixada (a tonalidade na que est\u00e1 escrita) que fai de centro, e respecto \u00e1 cal as demais notas da escala cumpren determinadas relaci\u00f3ns harm\u00f3nicas (est\u00e1s relaci\u00f3ns determ\u00ednanse, dende o punto de vista f\u00edsico, por relaci\u00f3ns aritm\u00e9ticas sinxelas entre as frecuencias de vibraci\u00f3n desas notas). Segundo este sistema, a base de toda composici\u00f3n \u00e9 unha serie que consta de doce sons ou clases de notas da oitava, dispostos en calquera orde e sen ning\u00fan tipo de relaci\u00f3n xer\u00e1rquica, \u00e9 dicir, ningunha nota pos\u00fae superioridade tonal ou harm\u00f3nica sobre outra. As notas da serie poden empregarse de xeito sucesivo a modo de melod\u00eda, ou simultaneamente como harmon\u00eda ou contrapunto, en calquera oitava e con calquera tipo de ritmo. D\u00e9bese evitar calquera combinaci\u00f3n ou secuencia de notas que impliquen tonalidade (intervalos perfectos, tr\u00edades, s\u00e9timas diminu\u00eddas etc). Outra caracter\u00edstica fundamental deste sistema compositivo \u00e9 o compositor debe esgotar as notas da serie antes de comezar outra vez a serie en calquera das s\u00faas formas, que ser\u00edan as seguintes:\nPor outra banda, algunhas das catro formas b\u00e1sicas da serie poden transportarse para comezar noutra nota. O transporte ind\u00edcase xeralmente engadindo un n\u00famero que indica a cantidade de semit\u00f3ns ascendentes que hai dende a serie orixinal, por exemplo:\nAs catro formas b\u00e1sicas da serie, multiplicadas polos doce transportes posibles dan un total de 48 versi\u00f3ns posibles da serie orixinal, mais normalmente non se empregan todas, sen\u00f3n que o emprego dunhas ou doutras depende do tipo de obra que se queira compo\u00f1er. A riqueza harm\u00f3nica \u00e9 extraordinaria, posto que as posibilidades de combinaci\u00f3ns que se poden realizar entre as series dodecaf\u00f3nicas son enormes (foron calculadas 479\u00a0001\u00a0600 combinaci\u00f3ns posibles).\nA serie base pode ser contemplada como unha c\u00e9lula tem\u00e1tica de doce sons diferentes cunha coherencia interna, engad\u00edndoselle posteriormente as variaci\u00f3ns: a s\u00faa retrogadaci\u00f3n, inversi\u00f3n e a inversi\u00f3n da retrogradaci\u00f3n. Deste xeito, conf\u00edrese unha unidade ao conxunto das catro c\u00e9lulas cun total de 48 notas agrupadas en compases, as cales gardan entre si unhas relaci\u00f3ns interv\u00e1licas predefinidas, xa que cada variaci\u00f3n da serie base se constr\u00faese en virtude a unhas regras r\u00edxidas.\nHai diversos modos de desenvolver a serie:\nDo mesmo xeito, as notas dunha serie poden estar emprazadas en distintas oitavas o ser distribu\u00eddas entre diversos instrumentos.\nA\u00ednda que a serie determina a sucesi\u00f3n de notas empregada nunha peza, non sinala nin os seus rexistros, nin as s\u00faas intensidades nin as s\u00faas duraci\u00f3ns, elementos que si formar\u00edan parte posteriormente nas series do serialismo integral desenvolvido principalmente por Olivier Messiaen, Karlheinz Stockhausen e Pierre Boulez."}
{"id": "175202", "revid": "1410", "url": "https://gl.wikipedia.org/wiki?curid=175202", "title": "Arnold Sch\u00f6nberg", "text": "Arnold Sch\u00f6nberg ou Arnold Schoenberg, nado en Viena o 13 de setembro de 1874 e finado nos \u00c1nxeles (California) o 13 de xullo de 1951, foi un compositor, te\u00f3rico musical e pintor austr\u00edaco de orixe xud\u00eda.\n\u00c9 reco\u00f1ecido como un dos primeiros compositores en adentrarse na composici\u00f3n atonal, e especialmente pola creaci\u00f3n da t\u00e9cnica do dodecafonismo baseada en series de doce notas, abrindo a porta ao posterior desenvolvemento do serialismo da segunda metade do s\u00e9culo XX. Ademais foi fundador da Segunda Escola de Viena.\nTraxectoria.\nArnold Sch\u00f6nberg foi fillo de Samuel Sch\u00f6nberg (1838-1889), un zapateiro natural de Hungr\u00eda, e de Pauline Nachod (1848-1921), quen creceu en Praga. A s\u00faa carreira musical comezou precozmente: aos nove anos xa era violinista e compositor autodidacta. Tras a morte do seu pai, en 1889, viuse obrigado a cuidar do benestar da s\u00faa familia e comezou a traballar como aprendiz de empregado no banco Wiener Privatbank Werner &amp; Co. Durante estes anos, s\u00f3 pod\u00eda satisfacer a s\u00faa paix\u00f3n pola m\u00fasica mirando de lonxe os concertos ao aire libre realizados en parques como o Augarten ou o Wiener Prater. Invest\u00eda parte das s\u00faas ganancias en numerosas funci\u00f3ns de \u00f3pera e, de entre todas, prefer\u00eda sempre as de Richard Wagner."}
{"id": "175205", "revid": "47401", "url": "https://gl.wikipedia.org/wiki?curid=175205", "title": "Sergi Schaaff", "text": "Sergi Schaaf i Casals, nado en Barcelona o 17 de xullo de 1937 e finado na mesma cidade o 2 de xaneiro de 2023, foi un realizador catal\u00e1n de televisi\u00f3n. Licenciado en Ciencias da Informaci\u00f3n pola Universidade Aut\u00f3noma de Barcelona, a s\u00faa carreira estivo intimamente vinculada \u00e1 Televisi\u00f3n Espa\u00f1ola. Foi o creador de programas como \"El tiempo es oro\", con Constantino Romero, ou \"Saber y Ganar\", co tam\u00e9n catal\u00e1n Jordi Hurtado. At\u00e9 2004 foi o decano dos Estudos de Comunicaci\u00f3n Audiovisual da Universidade Pompeu Fabra de Barcelona."}
{"id": "175206", "revid": "1822", "url": "https://gl.wikipedia.org/wiki?curid=175206", "title": "O Bico (Klimt)", "text": ""}
{"id": "175208", "revid": "25871", "url": "https://gl.wikipedia.org/wiki?curid=175208", "title": "Universidade Pompeu Fabra", "text": "A Universidade Pompeu Fabra (UPF) \u00e9 unha universidade p\u00fablica catal\u00e1 situada en Barcelona. Academicamente tr\u00e1tase dunha das universidades m\u00e1is prestixiosas de Espa\u00f1a as\u00ed como tam\u00e9n a nivel europeo, quedando en primeiro lugar na clasificaci\u00f3n estatal de produtividade cient\u00edfica no ano 2009. O seu nome rende homenaxe a Pompeu Fabra, ling\u00fcista catal\u00e1n e autor do dicionario que leva o seu nome.\nCentros docentes.\nA Universidade conta con sete facultades: \nAdemais conta cunha escola superior polit\u00e9cnica, oito departamentos (Econom\u00eda e Empresa, Dereito, Ciencias Pol\u00edticas e Sociais, Humanidades, Ciencias Experimentais e da Sa\u00fade, Tecnolox\u00edas da Informaci\u00f3n e as Comunicaci\u00f3ns, Comunicaci\u00f3n, Traduci\u00f3n, Ciencias da Linguaxe), catro institutos universitarios de investigaci\u00f3n (Instituto Universitario de Cultura, Instituto Universitario de Historia Jaume Vicens Vives, Instituto Universitario de Ling\u00fc\u00edstica Aplicada, Instituto Universitario do Audiovisual), d\u00faas plataformas interuniversitarias de posgrao (Instituto Barcelona de Estudos Internacionais -IBEI- e Barcelona Graduate School of Economics -Barcelona GSE-), e un instituto de educaci\u00f3n continua propio (IDEC).\nTitulaci\u00f3ns.\nActualmente, p\u00f3dense cursar 19 titulaci\u00f3ns de grao, 37 m\u00e1steres oficiais e 9 programas de doutoramento, as\u00ed como preto de sesenta programas de m\u00e1ster propios.\nCampus.\nA UPF estrutura os seus estudos ao redor de tres campus e tres \u00e1mbitos de co\u00f1ecemento: "}
{"id": "175209", "revid": "5863", "url": "https://gl.wikipedia.org/wiki?curid=175209", "title": "Frederic Soler", "text": "Frederich Soler y Hubert (Frederic Soler i Hubert, en catal\u00e1n normativo actual), co\u00f1ecido tam\u00e9n co pseud\u00f3nimo de Seraf\u00ed Pitarra, nado o 9 de outubro de 1839 en Barcelona e finado ib\u00eddem o 4 de xullo de 1895, foi un poeta, dramaturgo e empresario teatral catal\u00e1n.\nTraxectoria.\nFillo de Josep Soler i Esquirol, carpinteiro, e Mar\u00eda Hubert, que ti\u00f1a orixe francesa e que morreu cando Frederic ti\u00f1a tres anos. Aos nove anos morreulle o pai e, orfo, foi vivir co seu t\u00edo Carles Hubert, propietario dunha reloxer\u00eda no barrio G\u00f3tico. Soler deixou a escola con catorce anos para se facer cargo da reloxer\u00eda \u00e1 morte de seu t\u00edo, compaxinando o traballo coa s\u00faa afecci\u00f3n polo teatro, debutando con quince anos cunha compa\u00f1\u00eda de afeccionados, e collendo sona nos c\u00edrculos art\u00edsticos como actor, c\u00f3mico e poeta. A s\u00faa primeira obra, \"Per un casament\", rematouna en 1856, e nese ano escribiu tam\u00e9n \"Don Jaume el Conquistador\", parodia dunha obra en castel\u00e1n de Antoni Altadill. Comezou xacando a utilizar o pseud\u00f3nimo co que se fixo famoso, Seraf\u00ed Pitarra. Na traseira da s\u00faa reloxer\u00eda adoitaban celebrarse xuntanzas informais de escritores e artistas novos, entre eles Anselm Clav\u00e9, Valent\u00ed Almirall, V\u00edctor Balaguer, Feliu i Codina, e outros moitos. Jos\u00e9 Zorrilla, amigo de Pitarra, viviu a\u00ed durante catro anos.\nA s\u00faa primeira estrea foi \"La esquella de la Torratxa\", unha zarzuela con m\u00fasica de Joan Sariols, o 24 de febreiro de 1864 no Teatro Odeon da cidade condal, a obra \u00e9 unha parodia do drama hist\u00f3rico \"La Campana de la Almudaina\" de Joan Palou i Coll, e logrou un \u00e9xito rotundo, como consecuencia a Llibreria Espanyola publicou unha colecci\u00f3n con seis das obras de Soler co t\u00edtulo de \"Singlots po\u00e8tics\". \"La esquella de la Torratxa\" todas co pseud\u00f3nimo de Seraf\u00ed Pitarra nunha lingua popular, que denomina o catal\u00e1n que se fala agora en oposici\u00f3n ao catal\u00e1n culto que pretend\u00edan recuperar os poetas dos Jocs Florals.\nA primeira \u00e9poca de Soler caracter\u00edzase pola s\u00e1tira e a parodia do mesmo x\u00e9nero teatral e dos acontecementos da \u00e9poca. A este per\u00edodo pertencen obras como \"La pau d'Espanya\" (1860), na que ironiza sobre a campa\u00f1a do xeneral Prim en \u00c1frica, ou \"Lo castell dels tres dragons\" (1865), na cal, mediante a parodia, intenta desmitificar a figura cl\u00e1sica do heroe. O p\u00fablico respond\u00eda a este primeiro espertar do teatro en catal\u00e1n, que representaba Soler, e en outubro de 1865 o teatro Odeon anunciaba a formaci\u00f3n da Secci\u00f3 de la Gata, unha compa\u00f1\u00eda expresamente creada para representar obras en catal\u00e1n, e nese mesmo ano o Teatro Romea, creou a Secci\u00f3 Catalana, compa\u00f1\u00eda tam\u00e9n especializada en obras en catal\u00e1n.\nA s\u00faa segunda etapa como dramaturgo principiou en 1866, coa estrea de \"Las joyas de la Roser\". Este per\u00edodo caracter\u00edzase polo seu xiro cara ao conservadorismo pol\u00edtico, avogando pola Restauraci\u00f3n; o que queda patente en \"Lo sagrist\u00e1 de Sant Roch\" (1863). Con todo non abandona o catalanismo, que se reflicte no poema dedicado aos heroes de 1714 (Al Fossar de las moreras...) e cara o conservadorismo literario, con dramas hist\u00f3ricos ou m\u00edsticos lonxe das formas da comedia sociol\u00f3xica de tipo realista en voga nos pa\u00edses veci\u00f1os. As\u00ed en 1889 estreou \"Judas\" (1889), e a rivalidade con \u00c0ngel Guimer\u00e0 tivo unha das expresi\u00f3ns m\u00e1is significativas na estrea de \"Jes\u00fas\" (1894) como reacci\u00f3n ao \"Jes\u00fas de Natzaret\" de Guimer\u00e0.\nPara al\u00e9n de dramaturgo, Soler tam\u00e9n practicou a poes\u00eda, ga\u00f1ou en tres ocasi\u00f3ns os Jocs Florals e en 1875 foi investigo domo Mestre en Gai Saber. Presidiu os Jocs Florals en 1882 e publicou diversos volumes de poes\u00eda, como \"Nits de Lluna\", en 1886."}
{"id": "175211", "revid": "55340", "url": "https://gl.wikipedia.org/wiki?curid=175211", "title": "Seraf\u00ed Pitarra", "text": ""}
{"id": "175212", "revid": "23204", "url": "https://gl.wikipedia.org/wiki?curid=175212", "title": "9\u00aa edici\u00f3n dos Premios Mestre Mateo", "text": "A 9\u00aa edici\u00f3n dos Premios Mestre Mateo galardoou \u00e1s produci\u00f3ns audiovisuais de Galicia de 2010 e celebrouse o 17 de abril de 2011. Durante a cerimonia, a Academia Galega do Audiovisual presentou os Premios Mestre Mateo en 29 categor\u00edas. A cerimonia celebrouse no Auditorio Municipal de Ourense. Os presentadores foron Bel\u00e9n Regueira e Xos\u00e9 Antonio Touri\u00f1\u00e1n. Nesta edici\u00f3n de 2011, na que se entregan os premios aos mellores proxectos desenvolvidos durante o ano 2010, present\u00e1ronse 130 traballos, 330 profesionais e 103 produtoras.\nO martes 15 de marzo de 2011 d\u00e9ronse a co\u00f1ecer os finalistas, destacando \"18 comidas\", dirixida polo lucense Jorge Coira, nomeada en 16 categor\u00edas. Con 14 candidaturas contou \"Retornos\", de Luis Avil\u00e9s Baquero, que ao igual que a pel\u00edcula de Coira opta, entre elas, \u00e1 de mellor longametraxe e mellor direcci\u00f3n. \"Crebinsky\" competiu en 12 categor\u00edas, \"Mar libre\" en 9, \"Matalobos\" en 7 e \"Padre Casares\" en 3.\nXos\u00e9 Manuel Olveira \"Pico\", presidente da Academia Galega do Audiovisual, deu a co\u00f1ecer os ga\u00f1adores do Premio Revelaci\u00f3n Chano Pi\u00f1eiro e do Premio de Honra Fernando Rey, concedidos respectivamente a \u00d3liver Laxe e Lu\u00eds Tosar, respectivamente.\nPremios.\nOs ga\u00f1adores son os que aparecen en primeiro lugar e destacados en letra grosa."}
{"id": "175213", "revid": "109216", "url": "https://gl.wikipedia.org/wiki?curid=175213", "title": "Castela a Vella", "text": "Castela a Vella \u00e9 unha rexi\u00f3n hist\u00f3rica espa\u00f1ola que comprend\u00eda o territorio que despois correspondeu \u00e1s provincias de Santander (desde 1982 Cantabria), Burgos, Logro\u00f1o (desde 1980 A Rioxa), Soria, Segovia e \u00c1vila, a\u00ednda que alg\u00fans engaden tam\u00e9n as de Valladolid e Palencia.\nHistoria e caracter\u00edsticas.\nA s\u00faa orixe est\u00e1 na Castela hist\u00f3rica formada no s\u00e9culo IX na zona comprendida entre as actuais Cantabria, \u00c1raba e Burgos. No s\u00e9culo XVIII, Carlos III asignaba ao chamado reino de Castela a Vella as provincias de Burgos, Soria, Segovia, \u00c1vila, Valladolid e Palencia. O real decreto do 20 de novembro de 1833, reforma de Javier de Burgos, puxo as bases da divisi\u00f3n en provincias que, con algunhas diferenzas, chegou aos nosos d\u00edas; Logro\u00f1o e Santander s\u00famanse a Castela a Vella.\nOutro real decreto do 30 de novembro de 1855, que divid\u00eda Espa\u00f1a en 49 provincias, asignaba as provincias de Valladolid e Palencia \u00e1s provincias que formaban o antigo Reino de Le\u00f3n, quedando unicamente en Castela a Vella as de Santander, Burgos, Logro\u00f1o, Soria, Segovia e \u00c1vila. Esta divisi\u00f3n, que sufriu outros intentos de reforma durante o s\u00e9culo XIX, \u00e9 a que perdurou en libros e enciclopedias ata a segunda metade do s\u00e9culo XX.\nCo Estatuto de Autonom\u00eda de Castela e Le\u00f3n de 1983, Castela a Vella perdeu boa parte da s\u00faa identidade, en, por unha parte, integrarse politicamente xunto con Le\u00f3n nun ente superior, e por outra, en perder en favor das autonom\u00edas provinciais d\u00faas das s\u00faas provincias, Santander e Logro\u00f1o, que pasaron a constitu\u00edr as comunidades aut\u00f3nomas de Cantabria e A Rioxa respectivamente."}
{"id": "175214", "revid": "1131", "url": "https://gl.wikipedia.org/wiki?curid=175214", "title": "Goetheanum", "text": "O Goetheanum \u00e9 un edificio situado en Dornach, a uns 10 quil\u00f3metros ao sur de Basilea, en Su\u00edza, que acolle a \"Sociedade Antropos\u00f3fica Universal\". Foi constru\u00eddo baixo a direcci\u00f3n do fil\u00f3sofo Rudolf Steiner, fundador do movemento mencionado. O nome da construci\u00f3n \u00e9 as\u00ed en homenaxe \u00e1 obra do pensador e escritor alem\u00e1n Johann Wolfgang von Goethe."}
{"id": "175215", "revid": "64997", "url": "https://gl.wikipedia.org/wiki?curid=175215", "title": "Balanza de pagamentos", "text": "O balance ou balanza de pagamentos \u00e9 un documento contable no que se rexistran, de xeito sistem\u00e1tico, as operaci\u00f3ns comerciais, de servizos e de movementos de capitais levadas a cabo polos residentes nun pa\u00eds co resto do mundo durante un per\u00edodo determinado, normalmente un ano.\nCaracter\u00edsticas.\nA balanza de pagamentos fornece informaci\u00f3n detallada sobre todas as transacci\u00f3ns entre residentes e non residentes.\nAs transacci\u00f3ns rexistradas na balanza de pagamentos aparecen agrupadas en diferentes sub-balanzas, de acordo co car\u00e1cter que te\u00f1an. A diferenza entre ingresos e pagos dunha determinada sub-balanza denom\u00ednase saldo da mesma. O saldo final da balanza de pagamentoss no seu conxunto depender\u00e1 do r\u00e9xime de tipo de cambio da econom\u00eda. No caso dun sistema de flotaci\u00f3n limpa a balanza de pagamento sempre est\u00e1 equilibrada, isto \u00e9, ten saldo cero. En cambio, cando a econom\u00eda r\u00e9xese por un tipo de cambio fixo, o saldo \u00e9 equivalente ao cambio nas reservas netas do Banco Central.\nA estrutura e as directrices para a elaboraci\u00f3n da balanza de pagamento pl\u00e1smanse no Quinto Manual de Balanzas de Pagamentos do Fondo Monetario Internacional (FMI)."}
{"id": "175216", "revid": "89787", "url": "https://gl.wikipedia.org/wiki?curid=175216", "title": "\u00c1ngel Baltar Varela", "text": "\u00c1ngel Baltar Varela, nado en Padr\u00f3n en 1827 e finado en 1895, foi o primeiro licenciado en Farmacia da Facultade de Santiago de Compostela..\nTraxectoria.\nDespois de licenciarse en Farmacia rexentou a farmacia do seu t\u00edo, Jos\u00e9 Baltar Varela, a farmacia Baltar de Padr\u00f3n.\nTivo oito fillos, varios dos cales viv\u00edan en Madrid polo que as s\u00faas viaxes \u00e1 capital eran bastante frecuentes. Aproveitaba estas viaxes para mercar novos libros para aumentar a biblioteca familiar, a biblioteca Baltar.\nFoi alcalde de Padr\u00f3n. Tam\u00e9n foi amigo e protector de Manuel Murgu\u00eda e Rosal\u00eda de Castro os cales usaban a s\u00faa gran biblioteca.\nVida persoal.\nFoi pai de Manuela, que casou con Manuel Rey Gosende, Ernesto e \u00c1ngel Baltar Cort\u00e9s, famoso m\u00e9dico que fundou o Sanatorio Baltar de Santiago de Compostela."}
{"id": "175217", "revid": "98629", "url": "https://gl.wikipedia.org/wiki?curid=175217", "title": "Stay Cool", "text": "Stay Cool e un filme de comedia independente dirixido por Mark Polish e Michael Polish, estreado no 2009. Os seus protagonistas son Mark Polish, Winona Ryder e Hilary Duff. O filme foi rodado a finais de xullo de 2008 en Santa Clarita.\nSinopse.\nA historia xira en torno a un autor (Polish) que regresa a s\u00faa escola secundaria, s\u00f3 para otoparse atrapado entre unha antiga moza (Ryder) e unha estudante (Duff).\nEstrea.\n\"Stay Cool\" estreouse o '23 de abril de 2009' nos Estados Unidos no 'Tribeca Film Festival' e tam\u00e9n no 'American Film Market' en novembro de 2009."}
{"id": "175218", "revid": "5863", "url": "https://gl.wikipedia.org/wiki?curid=175218", "title": "Alec Guinness", "text": "Alec Guinness, nado o 2 de abril de 1914 en Marylebone, Londres e finado o 5 de agosto de 2000 en Midhurst, foi un actor brit\u00e1nico de cinema, teatro e televisi\u00f3n. En 1957 Guinness ga\u00f1ou un Oscar ao mellor actor as\u00ed como tam\u00e9n un Globo de Ouro."}
{"id": "175219", "revid": "12452", "url": "https://gl.wikipedia.org/wiki?curid=175219", "title": "Oscar ao mellor filme", "text": ""}
{"id": "175220", "revid": "12452", "url": "https://gl.wikipedia.org/wiki?curid=175220", "title": "Oscar ao mellor actor", "text": ""}
{"id": "175221", "revid": "85894", "url": "https://gl.wikipedia.org/wiki?curid=175221", "title": "Eliseo Pulpeiro", "text": "Eliseo Pulpeiro, nado en Ribadeo en marzo de 1901 e finado en Buenos Aires en xullo de 1974, foi un xornalista galego.\nTraxectoria.\nEmigrou a Buenos Aires en 1913. Despois de ocupar empregos humildes, traballou como viaxante e participou na s\u00faa organizaci\u00f3n gremial; posteriormente estableceuse como comerciante de tecidos e acadou unha confortable posici\u00f3n. De formaci\u00f3n autodid\u00e1ctica, foi director da revista \"C\u00e9ltiga\", na que se ocupou dunha das secci\u00f3ns m\u00e1is co\u00f1ecidas e lidas, \"El momento de Galicia\". Tam\u00e9n destacou como poeta -sobre todo en castel\u00e1n-, a\u00ednda que a s\u00faa obra est\u00e1 espallada por diversas publicaci\u00f3ns. Posu\u00eda unha das m\u00e1is amplas bibliotecas da colectividade galega na cidade porte\u00f1a.\nAdscribiuse primeiro \u00e1 Organizaci\u00f3n Republicana Gallega Aut\u00f3noma (ORGA) e logo ao Partido Galeguista e \u00e1 Irmandade Galega; tivo, ademais, amizade con figuras relevantes do exilio como Castelao, Ram\u00f3n Su\u00e1rez Picallo e Blanco Amor.\nVisitou Galicia en varias ocasi\u00f3ns e mantivo sempre o vencello coa s\u00faa vila natal, sobre todo a trav\u00e9s do pintor Amando Su\u00e1rez Couto. En 1957, despois da s\u00faa solicitude, Eliseo Pulpeiro colaborou nos actos organizados co gallo do centenario do poeta Alonso-Trelles, El Viejo Pancho, tanto coa comisi\u00f3n constitu\u00edda para levantarlle un monumento coma na creaci\u00f3n da biblioteca p\u00fablica El Viejo Pancho no concello."}
{"id": "175222", "revid": "5983", "url": "https://gl.wikipedia.org/wiki?curid=175222", "title": "Bicing", "text": "O Bicing \u00e9 un servizo de bicicletas p\u00fablicas da cidade de Barcelona. A empresa municipal B:SM (\"Barcelona de Serveis Municipals\") xestiona o servizo, que foi adxudicado en 2007 \u00e1 empresa estadounidense Clear Channel por un per\u00edodo de 10 anos e un custo de 22,3 mill\u00f3ns de euros. Clear Channel, pola s\u00faa parte, subcontratou o servizo \u00e1 empresa Delfin Group.\nO Bicing est\u00e1 financiado con parte dos ingresos da \u00c1rea verde, as zonas de regulaci\u00f3n de aparcamento do centro de Barcelona e os abonos dos usuarios. A \u00e1rea de implantaci\u00f3n final do Bicing cubrir\u00e1 toda a superficie continua da cidade con pendentes inferiores ao 3 %.\nO servizo inaugurouse o 22 de marzo de 2007 e na primavera de 2008 chegou a ter 6000 bicicletas e 380 estaci\u00f3ns repartidas por todos os distritos de Barcelona. En febreiro de 2011 ti\u00f1a xa 120.000 abonados, a\u00ednda que chegou a ter 190.000.\nServizo e tarifas.\nOs usuarios pagan un abono anual (35 euros) e reciben un cart\u00f3n. Con este cart\u00f3n poden coller unha das 6000 bicicletas en calquera das 420 estaci\u00f3ns repartidas pola cidade e te\u00f1en ata 30 minutos para facer o seu itinerario e deixar a bicicleta noutra estaci\u00f3n. A partir dos primeiros 30 minutos c\u00f3brase 51 c\u00e9ntimos de euro + IVE por cada media hora adicional ata un m\u00e1ximo de 2 horas, a partir das que se penaliza ao usuario con 3,05 euros/hora + IVE. Se se excede as 24 horas desde o momento de retirada da bicicleta cargarase no cart\u00f3n de cr\u00e9dito asociada \u00e1 conta \"Bicing\" unha multa de 150 euros.\nO servizo Bicing \u00e9 de 24 horas de luns a domingo, coa excepci\u00f3n de que de domingo a xoves e entre as 00:00 e as 05:00 s\u00f3 \u00e9 posible devolver bicicletas.\nCabe destacar que entre cada estacionamento da bicicleta, o usuario deber\u00e1 esperar 10 minutos para poder volver usar o servizo (esta medida foi imposta ao Concello de Barcelona polas empresas de alugueiro de bicicletas, agrupadas baixo a marca Bicitours, para evitar o uso l\u00fadico das bicis por parte de residentes e/ou turistas, unha vez o servizo xa levaba tres meses en funcionamento).\nBicicletas e estaci\u00f3ns.\nAs bicicletas est\u00e1n numeradas e te\u00f1en un dese\u00f1o caracter\u00edstico para evitar roubos. Son de cor branca e vermello, te\u00f1en tres marchas e luces dianteiras e traseiras que se acenden de forma autom\u00e1tica, grazas a un sensor fotoel\u00e9ctrico, pola noite. No guiador te\u00f1en unha estrutura met\u00e1lica, que permite ao usuario levar unha pequena equipaxe, suxeit\u00e1ndoo coa axuda dunha goma el\u00e1stica.\nAta finais de xullo de 2007 estaban inauguradas 96 estaci\u00f3ns nos distritos de Ciutat Vella, L'Eixample e alg\u00fans puntos dos distritos de Sant Mart\u00ed e Gr\u00e0cia, con 1500 bicicletas. En maio do 2008, chegouse \u00e1s 321 estaci\u00f3ns e m\u00e1is de 3000 bicicletas e en xu\u00f1o do 2008, o servizo dispu\u00f1a de 384 estaci\u00f3ns e 6000 bicicletas. Estas estaci\u00f3ns adoitan estar preto de paradas de metro ou autob\u00fas, xa que un dos obxectivos do servizo \u00e9 reducir o tempo entre transbordos e traxectos curtos. Debido ao \u00e9xito que ten o sistema, o Concello estendeu o servizo de \"Bicing\" a toda a cidade de Barcelona.\nOutras cidades.\nO \u00e9xito do \"Bicing\" convenceu a pol\u00edticos noutros partes de Espa\u00f1a e Am\u00e9rica para propor un servizo parecido, por exemplo Madrid, L'Hospitalet de Llobregat e Buenos Aires. Valencia, Xix\u00f3n, Sevilla, Zaragoza, Pamplona, Burgos, Xirona e Castell\u00f3 te\u00f1en servizos semellantes."}
{"id": "175223", "revid": "88215", "url": "https://gl.wikipedia.org/wiki?curid=175223", "title": "Jos\u00e9 Bordal\u00e1s", "text": "Jos\u00e9 \"Pepe\" Bordal\u00e1s Jim\u00e9nez, nado en Alacant o 5 de marzo de 1964, \u00e9 un exfutbolista e actual adestrador de f\u00fatbol espa\u00f1ol. Xogaba de dianteiro e actualmente adestra o Valencia da Primeira Divisi\u00f3n.\nTraxectoria.\nO 5 de febreiro de 2014 foi presentado como adestrador do Alcorc\u00f3n, en substituci\u00f3n de Miguel \u00c1lvarez."}
{"id": "175224", "revid": "23204", "url": "https://gl.wikipedia.org/wiki?curid=175224", "title": "Amerigo Vespucci", "text": "Amerigo Vespucci, nado o 9 de marzo de 1451 en Florencia e finado o 22 de febreiro de 1512 en Sevilla, foi un navegante florentino que traballou ao servizo do reino de Portugal e da Coroa de Castela. Est\u00e1 considerado o primeiro europeo en comprender que as terras descubertas por Cristovo Col\u00f3n conformaban un novo continente. Por esta raz\u00f3n, o cart\u00f3grafo Martin Waldseem\u00fcller no seu mapa de 1507 utilizou o nome de \"Am\u00e9rica\" na s\u00faa honra como designaci\u00f3n para o Novo Mundo. O relato a mi\u00fado fantasioso e contraditorio das s\u00faas viaxes situ\u00e1rono como unha das figuras m\u00e1is controvertidas da era dos descubrimentos."}
{"id": "175226", "revid": "23204", "url": "https://gl.wikipedia.org/wiki?curid=175226", "title": "Martin Waldseem\u00fcller", "text": "Martin Waldseem\u00fcller, nado contra 1470 en Wolfenweiler e finado en Saint-Di\u00e9-des-Vosges (Francia) en 1521 ou 1522 foi un xe\u00f3grafo e cart\u00f3grafo alem\u00e1n.\nFoi o primeiro canda a Mathias Ringmann en empregar o nome de Am\u00e9rica, en honra de Amerigo Vespucci, nun mapa publicado en 1507, \"Universalis Cosmographia\", no que tam\u00e9n por primeira vez se presentaba Am\u00e9rica separada de Asia."}
{"id": "175227", "revid": "6939", "url": "https://gl.wikipedia.org/wiki?curid=175227", "title": "Am\u00e9rico Vespucio", "text": ""}
{"id": "175228", "revid": "22570", "url": "https://gl.wikipedia.org/wiki?curid=175228", "title": "HB K\u00f8ge", "text": "O HB K\u00f8ge \u00e9 un club de f\u00fatbol de Dinamarca da cidade de K\u00f8ge na rexi\u00f3n de Selandia, moi preto de Copenhaguen. Foi fundado en 2009 produto da fusi\u00f3n dos clubs Herf\u00f8lge Boldklub e o K\u00f8ge BK. Xoga na Primeira Divisi\u00f3n de Dinamarca."}
{"id": "175229", "revid": "6939", "url": "https://gl.wikipedia.org/wiki?curid=175229", "title": "Gl\u00e1ndula pituitaria", "text": ""}
{"id": "175230", "revid": "98629", "url": "https://gl.wikipedia.org/wiki?curid=175230", "title": "Ryoji Noyori", "text": ", nado o 3 de setembro de 1938 en (Xap\u00f3n), \u00e9 un qu\u00edmico xapon\u00e9s ga\u00f1ador do premio Nobel de Qu\u00edmica en 2001. Noyori compartiu a metade do premio con William Standish Knowles polo estudo das hidroxenaci\u00f3ns utilizando catalizadores quirales; a segunda metade do premio foi para K. Barry Sharpless polo seu estudo das reacci\u00f3ns de oxigenaci\u00f3n utilizando catalizadores quirales.\nTraxectoria.\nFascinouse coa qu\u00edmica aos 12 anos, logo de escoitar unha presentaci\u00f3n sobre o nailon. Viu no poder da qu\u00edmica como ter a capacidade de \"obter valores elevados a partir de case nada\". Converteuse en estudante na Universidade de Quioto onde se grad\u00f3 en 1961, e se doutorou en enxe\u00f1er\u00eda qu\u00edmica en 1967.\nTraballou como un instrutor no grupo de investigaci\u00f3n de Hotosi Nozaki antes de ser nomeado profesor asociado na Universidade de Nagoya. Tras o traballo posdoutoral con Elias J. Corey en Harvard volveu a Nagoya, convert\u00e9ndose nun catedr\u00e1tico en 1972.\nActualmente segue vivindo en Nagoya, a\u00ednda que \u00e9 tam\u00e9n agora presidente de , unha iniciativa de investigaci\u00f3n nacional en varios lugares cun orzamento anual de 800 mill\u00f3ns de d\u00f3lares estadounidenses.\nInvestigaci\u00f3ns cient\u00edficas.\nNoyori cre firmemente no poder da cat\u00e1lisis e da qu\u00edmica sostible; nun artigo recente defende a procura da \"elegancia pr\u00e1ctica en s\u00edntese\". Neste artigo afirma que \"\"a nosa capacidade de concibir unha s\u00edntese qu\u00edmica sinxela e pr\u00e1ctica \u00e9 imprescindible para a supervivencia das nosas especies.\" Noutro lugar dixo que \"A investigaci\u00f3n \u00e9 para as naci\u00f3ns e a humanidade, non para os propios investigadores.\" Anima aos cient\u00edficos a ser politicamente activos- \"Os investigadores deben incitar opini\u00f3ns p\u00fablicas e pol\u00edticas gobernamentais cara \u00e1 construci\u00f3n da sociedade sostible no s\u00e9culo XXI."}
{"id": "175231", "revid": "6939", "url": "https://gl.wikipedia.org/wiki?curid=175231", "title": "Clandestino", "text": ""}
{"id": "175232", "revid": "75439", "url": "https://gl.wikipedia.org/wiki?curid=175232", "title": "Sludge metal", "text": "O sludge metal \u00e9 un subx\u00e9nero do heavy metal que mestura elementos do doom metal e do hardcore punk, e \u00e1s veces incorpora influencias do southern rock, o stoner rock e o grunge. O sludge metal \u00e9 tipicamente abrasivo; adoitando ter voces berradas, instrumentos fortemente distorsionados e tempos variantes. Mentres que o estilo foi anticipado polos Melvins dende Washington, moitos dos primeiros pioneiros do x\u00e9nero proced\u00edan do estado de Luisiana.\nCaracter\u00edsticas.\nO sludge metal xeralmente combina tempos lentos, ritmos pesados e a escura e pesimista atmosfera do doom metal coa agresividade, as voces berradas e ocasionais tempos r\u00e1pidos do hardcore punk. Moitas bandas de sludge bands compo\u00f1en canci\u00f3ns de ritmo lento con breves pasaxes hardcore. Mike Williams, un fundador do estilo sludge e membro de Eyehategod, suxire que \"o alcume de sludge (lodo) aparentemente ten que ver coa lentitude, a sucidade e a sensaci\u00f3n xeral de decadencia que transmiten as canci\u00f3ns\". Por\u00e9n, alg\u00fan bandas fan fincap\u00e9 nos tempos r\u00e1pidos na s\u00faa m\u00fasica. Os instrumentos de corda (guitarras el\u00e9ctricas e baixo) te\u00f1en afinaci\u00f3ns m\u00e1is baixas e est\u00e1n fortemente distorsionados, toc\u00e1ndose acot\u00edo con moita retroacci\u00f3n (\"feedback\") para producir un son denso pero abrasivo. Ademais, os solos de guitarras son moi pouco usados. A bater\u00eda adoita a interpretarse como no doom metal, pero os bater\u00edas poden empregar o estilo hardcore D-beat ou dobre bombo durante as pasaxes m\u00e1is r\u00e1pidas. As voces adoitan a ser berradas, e as letras son xeralmente pesimistas. O sufrimento, o abuso de drogas,a pol\u00edtica e a ira cara a sociedade son temas com\u00fans.\nMoitas bandas de sludge metal do sur dos Estados Unidos incorporan influencias do southern rock e do blues, a\u00ednda que non todas as bandas de sludge comparten este estilo. Existe algunha controversia en torno se o termo se refire unicamente ao estilo que emerxe de Nova Orle\u00e1ns e posteriormente dunha zona m\u00e1is grande do sur estadounidense, ou se a s\u00faa procedencia \u00e9 m\u00e1is ampla. As chamadas bandas de sludge ambiental te\u00f1en unha aproximaci\u00f3n m\u00e1is experimental e compo\u00f1en m\u00fasica cunha atmosfera ambiental, reducindo a agresividade e as letras filosofais. Debido \u00e1s semellanzas entre o sludge e o stoner metal, son normais os cruces entre ambos x\u00e9neros, pero o sludge metal xeralmente evita o usio da psicodelia do stoner metal. O sludge metal tam\u00e9n ten algunhas semellanzas l\u00edricas co crust punk, debido ao uso de letras pol\u00edticas e mestas guitarras sucias.\nHistoria.\nPrecursores.\nXunto con Black Flag e Black Sabbath, m\u00fasicos citados polos pioneiros do estilo como influencia son Mississippi John Hurt, Lynyrd Skynyrd, Greg Ginn, Trouble, Carnivore, Saint Vitus, Gore, Righteous Pigs, Amebix e Swans. As primeiras bandas de sludge metal tam\u00e9n foron influenciados pola m\u00fasica industrial de SPK, Throbbing Gristle, Chrome e Swans. Os comezos do sludge foron relacionados co \"slow punk\" de Flipper e o \u00e1lbum \"My War\" de Black Flag.\nInicios.\nQuizais a influencia m\u00e1is significativa do per\u00edodo inicial do x\u00e9nero foi Melvins, unha banda do estado de Washington liderada por Buzz Osborne. As s\u00faas primeiras edici\u00f3ns, \"Six Songs\" (1986) e \"Gluey Porch Treatments\" (1987), adoitan a ser consideradas como as primeiras gravaci\u00f3ns sludge. Nese tempo, a banda era tam\u00e9n un importante membro da escena grunge de Washington. Neurosis, de Oakland, foi tam\u00e9n unha significativa banda nos inicios do estilo.\nA comezos dos anos 90, un feixe de bandas de Luisiana (particularmente da escena metal de Nova Orle\u00e1ns) colleron estas influencias e desenvolveron o estilo que se acabar\u00eda co\u00f1ecendo como sludge. Eyehategod (formada en 1988), Crowbar (formada en 1989 como The Slugs) e Acid Bath (formada en 1991) foron pioneiras deste movemento. Na costa leste estadounidense, Buzzov*en (formada en 1989), 13 (formada en 1990) e Grief (formada en 1991) adoptaron un enfoque m\u00e1is tranquilo do novo x\u00e9nero.\nDesenvolvementos posteriores.\nO sludge metal estendeuse posteriormente a trav\u00e9s do sur e do leste dos Estados Unidos. A popularidade de Down, inicialmente un proxecto paralelo de Pantera e un [[supergrupo de sludge, adoita a considerarse clave na propagaci\u00f3n do x\u00e9nero por todo o pa\u00eds.\nCoa aparici\u00f3n do primeiro \u00e1lbum do grupo brit\u00e1nico [[Iron Monkey]] en [[1997]], notouse un cambio no enfoque do x\u00e9nero. O sludge estendeuse por todo o mundo e apareceron pequenas escenas en varios pa\u00edses.\nDestacan destes \u00faltimos anos o grupo xapon\u00e9 [[Corrupted]] e bandas estadounidenses como [[Lair of the Minotaur]], [[Old Man Gloom]] e [[Kylesa]]. Ademais, o estado de [[Xeorxia, Estados Unidos de Am\u00e9rica|Xeorxia]] ten sido recentemente a maior fonte de novos grupos de sludge con bandas como [[Mastodon]], [[Baroness]] e os xa citados Kylesa.\nA finais da d\u00e9cada dos 90, moitos conxuntos do x\u00e9nero comezaron a incorporar elementos do [[post-rock]] \u00e1 s\u00faa m\u00fasica. Este novo son, denominado \"post-metal\", inspirouse en gran medida no estilo experimental de Neurosis dende comezos ata mediados da d\u00e9cada, e \u00e9 interpretado por destacadas bandas como [[Isis (grupo musical)|Isis]], [[Cult of Luna]] e [[Pelican]].\n[[Categor\u00eda:X\u00e9neros musicais]]"}
{"id": "175233", "revid": "136711", "url": "https://gl.wikipedia.org/wiki?curid=175233", "title": "Reprise Records", "text": "Reprise Records \u00e9 un selo discogr\u00e1fico estadounidense fundado en 1960 por Frank Sinatra. \u00c9 propiedade do Warner Music Group, e est\u00e1 operado por Warner Bros. Records.\nHistoria.\nComezos.\nReprise fundouna en 1960 Frank Sinatra co fin de conseguir unha maior liberdade art\u00edstica nas s\u00faas propias gravaci\u00f3ns. Despois de deixar Capitol/EMI e de intentar mercar Verve Records, o primeiro \u00e1lbum de Sinatra editado con Reprise foi \"Ring-a-Ding-Ding!\". Nos grupos orixinais do selo entre 1961 e 1963 estaban artistas como Bing Crosby, Jo Stafford, Rosemary Clooney, Esquivel e o c\u00f3mico Redd Foxx.\nUn dos principios fundamentais da fundaci\u00f3n do selo baixo o liderado de Sinatra foi que cada artista deb\u00eda ter liberdade total de creaci\u00f3n, e en certa medida propiedade completa das s\u00faas obras; inclu\u00eddos os dereitos de publicaci\u00f3n. Esta \u00e9 a raz\u00f3n pola que as gravaci\u00f3ns de moitos artistas aos inicios do selo (Dean Martin, Jimi Hendrix ou The Kinks) son na actualidade distribu\u00eddas por outras discogr\u00e1ficas.\nVenda a Warner Bros..\nMoitos dos vellos artistas foron botados cando Sinatra vendeu o selo a Warner Bros. Records a principios de 1963 debido \u00e1s baixas vendas. O presidente de Reprise, Mo Ostin, mant\u00edvose como cabeza do selo e xogou un papel moi importante na historia do grupo de selos da Warner durante as seguintes catro d\u00e9cadas. Os executivos de Warner-Reprise comezaron a fixarse en novos artistas comezando por garantir os dereitos de distribuci\u00f3n nos Estados Unidos das gravaci\u00f3ns en Pye Records de The Kinks no ano 1964. Reprise gichou posteriormente a artistas de pop orientados aos adolescentes como Dino, Desi, &amp; Billy e a propia filla de Frank Nancy Sinatra, antes de que se movese case exclusivamente \u00e1 m\u00fasica pop cara finais dos 60.\nA trav\u00e9s de contratos directos ou acordos de distribucui\u00f3n, os grupos de the Reprise medraron ata inclu\u00edr a Lee Hazlewood, as primeiras gravaci\u00f3ns de Joni Mitchell, Neil Young, The Electric Prunes, Arlo Guthrie, Norman Greenbaum, Tom Lehrer, Tiny Tim, Ry Cooder, Captain Beefheart, as primeiras gravaci\u00f3ns dos 70 de Frank Zappa e The Mothers, Gram Parsons, Emmylou Harris, Nico's Desertshore, The Fugs, Jethro Tull, Pentangle, T. Rex, The Meters, John Cale, Gordon Lightfoot, Michael Franks, Richard Pryor, Al Jarreau e as primeiras gravaci\u00f3ns dos 70 de The Beach Boys.\nCa\u00edda.\nA finais dos 70, cando Joni Mitchell e Captain Beefheart deixaron o selo, Sinatra expresou o seu desexo de ser o \u00fanico artista de Reprise, pero Neil Young rexeitou marchar . Mitchell regresou ao selo a finais dos 80 despois de pasar unha tempada con Geffen Records. Young segue estando hoxe en d\u00eda en Reprise, a\u00ednda que foi atra\u00eddo por Geffen Records durante varios anos nos 80.\nEn 1976, Reprise foi absorbida por Warner Bros., reasignando todos os seus artistas (ag\u00e1s Sinatra e Young) ao selo principal. A\u00ednda que a meirande parte do antigo cat\u00e1logo continuaron sendo editados co logo de Reprise, e \u00e1lbums de The Beach Boys gravados con Brother Records foron lanzados coa secuencia num\u00e9rica do cat\u00e1logo do selo, ademais dos traballos de Sinatra e Young non houbo m\u00e1is edici\u00f3n a trav\u00e9s da etiqueta Reprise.\nActualidade.\nNo ver\u00e1n de 1987 o director de Warner Bros. Mo Ostin e o presidente do selo Lenny Waronker anunciaron a reactivaci\u00f3n de Reprise, inclu\u00edndo o seu propio departamento promocional, e o antigo vicepresidente de promoci\u00f3n de Warner Bros. Rich Fitzgerald foi elixido vicepresidente do selo. Dende ent\u00f3n, Warner Bros. elevou a categor\u00eda de Reprise a selo pai secundario, xa que moitas das s\u00faas subsidiarias (como Straight e Kinetic) ti\u00f1an moitos dos seus discos editados en colaboraci\u00f3n con Reprise.\nHoxe en d\u00eda, ademais de Young, \u00e9 o fogar de moitos artistas como Devendra Banhart, Green Day, Michael Bubl\u00e9, Enya, Avenged Sevenfold, The Used, Mastodon, Eric Clapton, Fleetwood Mac, Serj Tankian, Josh Groban, Charice, Cavo, Taking Back Sunday, HIM (tam\u00e9n con Sire), My Chemical Romance e Disturbed. Reprise \u00e9 tam\u00e9n o selo norteamericano de bandas brit\u00e1nicas como Depeche Mode e Oasis."}
{"id": "175234", "revid": "29398", "url": "https://gl.wikipedia.org/wiki?curid=175234", "title": "Musiqq", "text": "Musiqq \u00e9 un d\u00fao de Letonia que se formou en 2009. O 23 de febreiro de 2011, o d\u00fao ga\u00f1ou a selecci\u00f3n nacional de Letonia para o Festival de Eurovisi\u00f3n 2011 en Alema\u00f1a coa canci\u00f3n \"Angel in Disguise\"."}
{"id": "175236", "revid": "5863", "url": "https://gl.wikipedia.org/wiki?curid=175236", "title": "Tabeir\u00f3s-Terra de Montes", "text": ""}
{"id": "175237", "revid": "5863", "url": "https://gl.wikipedia.org/wiki?curid=175237", "title": "O Baixo Mi\u00f1o", "text": ""}
{"id": "175238", "revid": "5312", "url": "https://gl.wikipedia.org/wiki?curid=175238", "title": "William Standish Knowles", "text": "William Standish Knowles, nado o 1 de xu\u00f1o de 1917 en Taunton, Massachusetts (EUA) e finado o 13 de xu\u00f1o de 2012 en Chesterfield, Missouri (EUA), foi un qu\u00edmico estadounidense galardoado co Premio Nobel de Qu\u00edmica do ano 2001.\nTraxectoria.\nDoutorouse na Universidade de Columbia en 1942. Xubilouse en 1986. En 2001 foi galardoado, xunto co xapon\u00e9s Ryoji Noyori, coa metade do Premio Nobel de Qu\u00edmica \"polos seus traballos conxuntos sobre a reacci\u00f3n de hidroxenizaci\u00f3n utilizando catalizadores quirais\". A outra metade do premio recaeu no seu compatriota K. Barry Sharpless por conseguir o mesmo obxectivo a\u00ednda que por un proceso diferente, utilizando neste caso a oxidaci\u00f3n.\nInvestigaci\u00f3ns cient\u00edficas.\nWilliam S. Knowles descubriu que era posible utilizar os chamados metais de transici\u00f3n para obter catalizadores quirais nun importante tipo de reacci\u00f3n chamada hidroxenaci\u00f3n.\nEn 1968, cando traballaba para a compa\u00f1\u00eda Monsanto en San Lu\u00eds, Knowles achou o modo de producir a variante benigna do amino\u00e1cido Levodopa, que se usa para tratar a enfermidade de Parkinson."}
{"id": "175239", "revid": "1987", "url": "https://gl.wikipedia.org/wiki?curid=175239", "title": "William S. Knowles", "text": ""}
{"id": "175241", "revid": "1131", "url": "https://gl.wikipedia.org/wiki?curid=175241", "title": "Mar Balear", "text": "O mar Balear ou mar Bale\u00e1rico \u00e9 un mar litoral do mar Mediterr\u00e1neo que se atopa fronte \u00e1 costa oriental da Pen\u00ednsula Ib\u00e9rica, entre o arquip\u00e9lago balear e a costa do Levante.\nXeograf\u00eda.\nO mar Balear est\u00e9ndese desde o cabo de San Antonio, na provincia de Alacant, ata o cabo de Sant Sebasti\u00e0, na provincia de Xirona, e desde a illa de Formentera ata o extremo nordeste de Menorca, nas illas Baleares. Incl\u00fae as costas de Valencia, do Azahar, a Costa Daurada e parte da costa Brava. A parte que corresponde \u00e1 costa valenciana e \u00e1 do Azahar co\u00f1\u00e9cese como golfo de Valencia.\nAs principais cidades ribeiregas localizadas neste mar son Barcelona, Valencia e Palma.\nA\u00ednda que este mar \u00e9 un dos mares descritos na lista de mares e oc\u00e9anos da Organizaci\u00f3n Hidrogr\u00e1fica Internacional (IHO) e aparece en numerosos atlas e publicaci\u00f3ns estranxeiros, non \u00e9 com\u00fan o seu uso en Espa\u00f1a, sendo esa secci\u00f3n simplemente chamada de forma xeral como mar Mediterr\u00e1neo.\nPor outra banda, entre os c\u00edrculos de especialistas internacionais (ocean\u00f3grafos, cart\u00f3grafos, ge\u00f3grafos) existe a tendencia considerar o mar Balear como o mar que rodea as illas Baleares, subdivid\u00edndoo no mar Catal\u00e1n -entre a pen\u00ednsula Ib\u00e9rica e as Baleares- e o mar de Sarde\u00f1a -entre as Baleares e a illa de Sarde\u00f1a-, sendo este \u00faltimo nome m\u00e1is usado en Italia. Estas denominaci\u00f3ns fanse de acordo \u00e1s caracter\u00edsticas xeomorfol\u00f3xicas do fondo mari\u00f1o e as correntes xerais, co\u00f1ecidas con maior detalle a partir das campa\u00f1as oceanogr\u00e1ficas desenvolvidas nas \u00faltimas d\u00e9cadas. No \u00e1mbito ling\u00fc\u00edstico catal\u00e1n, o mar Balear tam\u00e9n recibe o nome de mar Catalanobalear.\nAccidentes submarinos.\nNo mar podemos atopar os seguintes accidentes: Monte Ausi\u00e0s March, Monte \u00c9mile Baudot, Mont dels Oliva, Morrot de Sa Dragonera, Escarpament de Cabrera, Coll de Formentera, Cubeta de Formentera, Coll D'Eivissa, Coll de Mallorca, Can\u00f3n de Valldemosca, Escarpament submar\u00ed de Tramontana, Mont Bertran, Morrot de Ciutadella, Munt de les Cresques, Mont de S\u00f3ller, Mont Rosell e Can\u00f3n das Pitiusas.\nGolfos e ba\u00edas.\nEste mar incl\u00fae importantes golfos e ba\u00edas nas s\u00faas costas, ademais de numerosas praias e calas. Os principais golfos local\u00edzanse na parte continental, como o golfo de Valencia -entre o cabo da Nave e o cabo de Orpesa- e o golfo de Sant Jordi -entre o cabo de Tortosa e o cantil de Balaguer.\nNa illa de Mallorca at\u00f3panse tres ba\u00edas: a ba\u00eda de Palma ao sur e as ba\u00edas de Alc\u00fadia e de Pollen\u00e7a ao norte.\nIllas.\nAs illas que se atopan neste mar son, as anteriormente mentadas Illas Baleares, Formentera, Eivissa, Cabrera, Mallorca, Menorca e unha serie de illotes menores, as\u00ed como as illas Columbretes, fronte \u00e1s costas de Castell\u00f3.\nR\u00edos vertentes.\nO principal r\u00edo que verte as s\u00faas augas neste mar \u00e9 o r\u00edo Ebro, logo de percorrer 930\u00a0km. Outros r\u00edos que desembocan al\u00ed son (de sur a norte): o r\u00edo X\u00facar, o r\u00edo Turia, o r\u00edo Millars e o r\u00edo Llobregat.\nTransporte mar\u00edtimo.\nPortos.\nNo mar Balear local\u00edzanse dous dos principais portos comerciais de Espa\u00f1a, o porto de Barcelona e o de Valencia, as\u00ed como moitos portos deportivos e tur\u00edsticos: os portos de D\u00e9nia, Gandia, Sagunt, Orpesa, Pen\u00edscola, Benicarl\u00f3, Vinar\u00f2s, Tarragona, Sitges, Matar\u00f3, Blanes e Palam\u00f3s, entre outros.\nNas illas Baleares cabe destacar o porto de carga e deportivo de Palma, as\u00ed como o da cidade de Eivissa.\nLi\u00f1as mar\u00edtimas.\nEntre ambas as partes, a costa peninsular e as Baleares, ofrecen sevizo de transporte numerosas compa\u00f1\u00edas mar\u00edtimas, por medio de barcos de pasaxeiros e transbordadores.\nDelimitaci\u00f3n.\nO mar Balear tr\u00e1tase dunha subdivisi\u00f3n da conca occidental do mar Mediterr\u00e1neo. A Organizaci\u00f3n Hidrogr\u00e1fica Internacional, m\u00e1xima autoridade internacional en materia de delimitaci\u00f3n de mares a efectos mar\u00edtimos, na s\u00faa publicaci\u00f3n de referencia mundial \u00abLimits of oceans and seas\u00bb, as\u00edgnalle o n\u00famero de identificaci\u00f3n 28 (c) e delim\u00edtao da forma seguinte:"}
{"id": "175244", "revid": "47401", "url": "https://gl.wikipedia.org/wiki?curid=175244", "title": "Michel Pacewicz", "text": "St\u00e9phane Michel Jean Pacewicz Durand, nado en Chateau-Gontier, Francia, o 19 de outubro de 1843 e finado en Vigo o 2 de febreiro de 1921, foi un arquitecto franc\u00e9s de orixe polonesa. Desenvolveu os seus \u00faltimos 17 anos de actividade profesional en Vigo, onde dese\u00f1ou alg\u00fan dos edificios m\u00e1is representativos da cidade.\nTraxectoria.\nEn 1860 inicia os seus estudos de arquitectura form\u00e1ndose co profesional parisiense Paul Abadie, para logo traballar con Louis Jules Bouchot. Posteriormente, no ano 1872, co\u00f1ece ao potentado vigu\u00e9s Benito Sanjurjo, que por aquel ent\u00f3n resid\u00eda en Par\u00eds, e a trav\u00e9s del entra en contacto coa burgues\u00eda viguesa do momento. Pero non ser\u00eda ata o 1904 cando Pacewicz, con xa 61 anos, decide instalarse en Vigo coa s\u00faa dona e desenvolver na cidade ol\u00edvica o seu labor profesional, malia que xa dende o 1897 levaba dese\u00f1ando edificios pensados para aquela.\nObra.\nO estilo das construci\u00f3ns de Pacewicz \u00e9 o eclecticismo, con algunhas mostras de neomedievalismo. Velaqu\u00ed alg\u00fans dos seus edificios m\u00e1is representativos:"}
{"id": "175245", "revid": "1131", "url": "https://gl.wikipedia.org/wiki?curid=175245", "title": "Saint-Jean-de-Luz", "text": "Saint-Jean-de-Luz (en franc\u00e9s e oficialmente; en ) \u00e9 unha localidade francesa do departamento dos Pireneos Atl\u00e1nticos, na rexi\u00f3n da Nova Aquitania.\nA s\u00faa econom\u00eda bas\u00e9ase fundamentalmente na pesca e o turismo. Xunto coa localidade de Ciboure, est\u00e1 ba\u00f1ada por unha ba\u00eda aberta ao mar Cant\u00e1brico. Entre Saint-Jean-de-Luz e Ciboure desemboca no mar Cant\u00e1brico o r\u00edo Nivelle. Limita ao leste con Gu\u00e9thary e Saint-P\u00e9e-sur-Nivelle, ao sur con Ascain, ao suroeste con Ciboure e ao noroeste e ao norte co mar Cant\u00e1brico."}
{"id": "175246", "revid": "10599", "url": "https://gl.wikipedia.org/wiki?curid=175246", "title": "Donibane Lohizune", "text": ""}
{"id": "175247", "revid": "10599", "url": "https://gl.wikipedia.org/wiki?curid=175247", "title": "San Xo\u00e1n de Luz", "text": ""}
{"id": "175249", "revid": "85894", "url": "https://gl.wikipedia.org/wiki?curid=175249", "title": "O Covelo, Brandeso, Arz\u00faa", "text": "O Covelo \u00e9 un lugar da parroquia de Brandeso no concello coru\u00f1\u00e9s de Arz\u00faa na Comarca de Arz\u00faa. Non ti\u00f1a habitantes no ano 2010 segundo datos do Instituto Nacional de Estad\u00edstica."}
{"id": "175250", "revid": "85894", "url": "https://gl.wikipedia.org/wiki?curid=175250", "title": "A Garmalla, Brandeso, Arz\u00faa", "text": "A Garmalla \u00e9 un lugar da parroquia de Brandeso no concello coru\u00f1\u00e9s de Arz\u00faa na Comarca de Arz\u00faa. Ti\u00f1a 7 habitantes no ano 2010 segundo datos do Instituto Nacional de Estad\u00edstica, dos cales 4 eran homes e 3 eran mulleres."}
{"id": "175251", "revid": "85894", "url": "https://gl.wikipedia.org/wiki?curid=175251", "title": "A Igrexa, Brandeso, Arz\u00faa", "text": "A Igrexa \u00e9 un lugar da parroquia de Brandeso no concello coru\u00f1\u00e9s de Arz\u00faa na Comarca de Arz\u00faa. Ti\u00f1a 5 habitantes no ano 2010 segundo datos do Instituto Nacional de Estad\u00edstica, dos cales 3 eran homes e 2 eran mulleres.\nToponimia.\nA orixe do top\u00f3nimo \u00e9 o lat\u00edn , o lugar da igrexa."}
{"id": "175252", "revid": "85894", "url": "https://gl.wikipedia.org/wiki?curid=175252", "title": "Os Monteiros, Brandeso, Arz\u00faa", "text": "Os Monteiros \u00e9 un lugar da parroquia de Brandeso no concello coru\u00f1\u00e9s de Arz\u00faa na Comarca de Arz\u00faa. Ti\u00f1a 10 habitantes no ano 2010 segundo datos do Instituto Nacional de Estad\u00edstica, dos cales 4 eran homes e 6 eran mulleres."}
{"id": "175253", "revid": "85894", "url": "https://gl.wikipedia.org/wiki?curid=175253", "title": "O Pi\u00f1eiro, Brandeso, Arz\u00faa", "text": "O Pi\u00f1eiro \u00e9 un lugar da parroquia de Brandeso no concello coru\u00f1\u00e9s de Arz\u00faa na Comarca de Arz\u00faa. Ti\u00f1a 5 habitantes no ano 2010 segundo datos do Instituto Nacional de Estad\u00edstica, dos cales 3 eran homes e 2 eran mulleres."}
{"id": "175256", "revid": "22570", "url": "https://gl.wikipedia.org/wiki?curid=175256", "title": "B\u00f3veda de aresta", "text": "A b\u00f3veda de aresta \u00e9 o elemento arquitect\u00f3nico abovedado que se emprega para cubrir espazos cuadrangulares; resulta da intersecci\u00f3n de d\u00faas b\u00f3vedas de can\u00f3n, que se cruzan de xeito perpendicular.\nHistoria e caracter\u00edsticas.\nF\u00f3rmase por d\u00faas superficies semicil\u00edndricas ortogonais cuxas li\u00f1as de intersecci\u00f3n, ou arestas, son arcos de elipse que se cruzan no v\u00e9rtice superior.\nOs enxe\u00f1eiros e arquitectos romanos espall\u00e1rona polo Imperio utiliz\u00e1ndoa como alternativa aos sistemas alintelados e as cubertas planas para espazos pequenos.\nMantida durante a alta idade media pola s\u00faa facilidade de construci\u00f3n, conv\u00e9rtese nun dos sistemas m\u00e1is estendidos da arte rom\u00e1nica. Salvo notables excepci\u00f3ns -Santa Madalena de Vezelay, no Cami\u00f1o franc\u00e9s de peregrinaci\u00f3n a Santiago- o seu desenvolvemento circunscr\u00edbese \u00e1s naves laterais e \u00e1s cubertas da tribuna. As grandes igrexas de peregrinaci\u00f3n a Santiago como a de Santa Fe de Conques, San Marti\u00f1o de Tours, San Sernin de Tolosa ou a propia Igrexa catedral de Santiago de Compostela son excelentes exemplos do seu desenvolvemento t\u00e9cnico.\nAbandonada pola b\u00f3veda de crucer\u00eda no G\u00f3tico, recup\u00e9rase con nova forza e br\u00edo construtivo no Renacemento, sobre todo no Quattrocento italiano onde Brunelleschi \u00e9 firme defensor das s\u00faas posibilidades construtivas e decorativas. O Barroco compatibil\u00edzaa con outras cubrici\u00f3ns ata que a modernidade e as s\u00faas novas soluci\u00f3ns arquitect\u00f3nicas rel\u00e9gana ao car\u00e1cter de soluci\u00f3n artesanal tradicional.\nB\u00f3veda de aresta nervada.\nUnha b\u00f3veda de aresta nervada \u00e9 a b\u00f3veda de aresta que ten nervios ou arcos de reforzo nos puntos de intersecci\u00f3n das d\u00faas b\u00f3vedas."}
{"id": "175257", "revid": "23204", "url": "https://gl.wikipedia.org/wiki?curid=175257", "title": "Melendi", "text": "Ram\u00f3n Melendi Espina, co\u00f1ecido artisticamente como Melendi, nado en Oviedo o 21 de xaneiro de 1979, \u00e9 un cantante espa\u00f1ol. A s\u00faa especialidade na m\u00fasica \u00e9 a rumba con influencias de rock, flamenco e pop. O cantante vendeu un total de 1\u00a0000\u00a0000 copias dos seus discos ata o ano do 2010.\nBiograf\u00eda.\nNaceu o 21 de xaneiro de 1979 en Oviedo (Asturias). Foi a clase co piloto de F\u00f3rmula 1 Fernando Alonso, ao que lle dedicou unha canci\u00f3n chamada \u00abMagic Alonso\u00bb. Melendi afeccionouse ao f\u00fatbol, \u00e9 as\u00ed que xogou nas categor\u00edas inferiores do Club Astur, filial, por aquel ent\u00f3n, do Real Oviedo. Logo dalg\u00fan tempo traballou en numerosos bares como camareiro e mov\u00edase no mundo da noite, obtendo vivencias que logo formar\u00edan parte das letras das s\u00faas canci\u00f3ns. No ano 2001, uniuse a un grupo chamado El bosque de Sherwood e pouco despois gravou unha maqueta que conti\u00f1a unicamente tres canci\u00f3ns: \u00abSin noticias de Holanda\u00bb, \u00abEl informe del forense\u00bb e \u00abVuelvo a traficar\u00bb.\nEn febreiro do 2003, Melendi logrou gravar o seu primeiro disco, en solitario, chamado \"Sin noticias de Holanda\" con doce canci\u00f3ns. En decembro do 2003 Melendi sacou dous temas novos (\u00abAsturias\u00bb e \u00abMoratal\u00e1\u00bb), os cales tiveron moito \u00e9xito. A\u00ednda que o seu verdadeiro salto \u00e1 fama chegoulle da man da Volta Ciclista a Espa\u00f1a no 2004, cando a canci\u00f3n \u00abCon la luna llena\u00bb foi elixida como tema oficial. En maio do 2004 iniciou unha pequena xira por Espa\u00f1a. Esta xira foi moi importante, xa que logrou vender aproximadamente 50.000 copias e obtivo un Disco de Ouro.\nNo 2005 sacou o seu segundo disco en solitario, titulado \"Que el cielo espere sentao\", o cal vendeu m\u00e1is de 200.000 copias. No mesmo ano Melendi tivo \u00e1 s\u00faa primeira filla, \u00e1 cal chamouna Carlota. Tam\u00e9n lanzou 3 temas in\u00e9ditos (\u00abEl Nano\u00bb, \u00abLa Dama y el Vagabundo\u00bb e \u00abCarlota\u00bb) e un DVD, no cal m\u00f3stranse imaxes dun concerto en Oviedo. Ademais recibiu o premio Ondas \u00e1 mellor canci\u00f3n polo tema \u00abCaminando por la vida\u00bb.\nEn novembro do 2005, recibiu sete Discos de Platino, polos dous discos. \"Sin noticias de Holanda\" recibiu catro e \"Que el cielo espere sentao\", tres.\nNo 2006 anunciouse que ser\u00eda un dos protagonistas principais do videoxogo de Sony para PSP \"Gangs of London\". Melendi lle di\u00f3 vida a un personaxe, Mr. Big, que era un malvado g\u00e1ngster. Ademais, compuxo para a ocasi\u00f3n o tema \"\u00abGangs of London\u00bb\", co seu correspondente v\u00eddeoclip ambientado entre sirenas de polic\u00eda. O videoxogo foi lanzado en Reino Unido o 1 de agosto e en Espa\u00f1a o 6 de setembro , coa multinacional EMI, encargada de lanzar a s\u00faa carreira internacionalmente.\nTam\u00e9n compuxo un tema para o Real Oviedo chamado \u00abVolveremos\u00bb. O cantante est\u00e1 no proxecto dunha pel\u00edcula titulada \"Vuelvo a traficar. The Filme\".\n\"Mientras no cueste trabajo\" publicouse o d\u00eda 13 de novembro do 2006. Ed\u00edtase desde o momento da s\u00faa sa\u00edda ao mercado en dous formatos: o normal, que consta dun CD con 12 canci\u00f3ns, e o especial, con 16 canci\u00f3ns e un DVD con extras. O 29 de setembro do 2007 sa\u00edu unha reedici\u00f3n do disco chamada \"Mientras no cueste m\u00e1s trabajo\", que contaba con catro canci\u00f3ns novas (\u00abFirmes\u00bb, \u00abEl rey de la baraja\u00bb, \u00abLa aceituna\u00bb e \u00abMe gusta el f\u00fatbol\u00bb).\nNo 2007 recibiu o Premio \u00e1 \u00abMellor Xira\u00bb polos Premios da M\u00fasica entregado en C\u00f3rdoba. Tam\u00e9n realizou unha campa\u00f1a publicitaria para Canal+ titulada \"Me gusta el f\u00fatbol\", onde o artista compuxo unha canci\u00f3n co mesmo nome.\nO 12 de novembro do 2007 foi a declarar aos xulgados tras provocar un altercado en claro estado de embriaguez, nun voo Madrid con destino a M\u00e9xico. Tal foi a gravidade do caso, que obrigou ao comandante do avi\u00f3n a regresar ao momento de orixe, logo de d\u00faas horas de engalar. Foi posto en liberdade, tras prestar declaraci\u00f3n. Pouco despois, debido a este altercado, recibiu o premio p\u00e9 esquerdo que outorga a cadea musical Cadena 100.\nMelendi fundou a oficina Blue Donkey Music, desde o 2006 ata o 2008, esta oficina foi fundada co obxectivo de axudar a aqueles mozos cantantes, que queren iniciar a s\u00faa carreira. Ofreceu contrato a 4 grupos: Algunos Hombres Buenos, Rasel, La Dama e Belo y los Susodichos. Estes \u00faltimos foron nomeados aos premios Grammy Latino na categor\u00eda de mellor grupo de rock vocal. A banda Algunos Hombres Buenos deixa Blue Donkey Music no 2008.\nNo 2008 Melendi ficha por RLM, oficina de management de artistas como Alejandro Sanz, Miguel Bos\u00e9 ou David De Mar\u00eda entre outros e a s\u00faa representante pasa a ser Rosa Lagarrigue.\nO d\u00eda 9 de agosto do 2008, foi presentado na cadea espa\u00f1ola de radio Los 40 Principales, o novo single do cuarto traballo de estudo de Melendi, \u00abUn violinista en tu tejado\u00bb, que forma parte do disco \"Curiosa la cara de tu padre\". Devandito disco foi publicado o 16 de setembro do 2008. O 23 de decembro recibiu o premio dos 40 Principales ao Mellor solista grazas a este \u00e1lbum.\nO 17 de marzo do 2009 coincidindo co principio da s\u00faa \u00faltima xira, publicouse un dobre CD \"A\u00fan m\u00e1s curiosa la cara de tu padre\", que incl\u00fae o disco orixinal, m\u00e1is un CD extra con nove temas in\u00e9ditos e desde o que se pode acceder a trav\u00e9s de enlaces de internet a contidos musicais exclusivos, aloxados na p\u00e1xina web oficial do artista. \nPara empezar o 2010, presentouse novamente nun macro-evento en Caracas, compartindo cartel con outros grupos espa\u00f1ois e lev\u00e1ndose as mellores cr\u00edticas.\nAo longo do 2010 Melendi emprendeu con concertos en Espa\u00f1a e Latinoam\u00e9rica. Ao mesmo tempo empezou a compor e preparar o seu novo \u00e1lbum, \"Volvamos a empezar\", composto por doce temas que te\u00f1en un estilo m\u00e1is rockeiro, que sa\u00edu \u00e1 venda o 2 de novembro de 2010. O pasado 11 de setembro xa cantara na radio un single do seu novo alb\u00fam, \u00abBarbie de extrarradio\u00bb. O 17 de novembro \u00e9 pai por segunda vez, o seu novo fillo e o da Dama \u00e9 chamado Marco.\nTelevisi\u00f3n.\nEn febreiro de 2012 conf\u00edrmase que ser\u00e1 unha dos catro xu\u00edces da primeira edici\u00f3n de \"La Voz\", programa musical de Telecinco baseado no formato holand\u00e9s \"The Voice\", xunto con David Bisbal, Mal\u00fa e Rosario Flores."}
{"id": "175258", "revid": "89787", "url": "https://gl.wikipedia.org/wiki?curid=175258", "title": "Que me quiten lo bailao", "text": "\"Que me quiten lo bailao\" \u00e9 unha canci\u00f3n da cantante galega Luc\u00eda P\u00e9rez e composta por Rafael Artesero. Foi a canci\u00f3n representante de Espa\u00f1a no LVI Festival de Eurovisi\u00f3n, que tivo lugar en D\u00fcsseldorf (Alema\u00f1a). Espa\u00f1a entrou directamente na final do certame, o d\u00eda 14 de maio, onde quedou en 23\u00ba posto.\nO tema foi seleccionmado de entre m\u00e1is de 1.000 canci\u00f3ns por TVE e finalmente foi un dos nove temas finalistas. Na final de \"Destino Eurovisi\u00f3n\", celebrada o 18 de febreiro de 2011, de entre os tres temas que interpretou Luc\u00eda P\u00e9rez, o xurado escolleu \"Que me quiten lo bailao\". Posteriormente os votos dos telespectadores elixiron esta candidatura co 68% dos votos fronte ao 20% da segunda opci\u00f3n, e o 12% da terceira.\nO tema gravouse o 25 de febreiro de 2011 e o videoclip oficial da canci\u00f3n rodouse o 6 de marzo, durante a celebraci\u00f3n do entroido, na vila de Sitges (Barcelona).\nNo ver\u00e1n, Luc\u00eda P\u00e9rez fixo unha versi\u00f3n en galego titulada \"Que me quiten o bailao\"."}
{"id": "175260", "revid": "22570", "url": "https://gl.wikipedia.org/wiki?curid=175260", "title": "R\u00edo Guadiana Menor", "text": "O r\u00edo Guadiana Menor \u00e9 un r\u00edo do sur da Pen\u00ednsula Ib\u00e9rica que discorre polas provincias de Granada e Xa\u00e9n, en Andaluc\u00eda. Ten unha lonxitude total de 152\u00a0km (\u00ednclu\u00edda a lonxitude dunha das s\u00faas fontes, o r\u00edo Barbata), e drena unha ampla conca de 7.251\u00a0km\u00b2. Desemboca no r\u00edo Guadalquivir.\nToponimia.\nO nome ten unha orixe independente do r\u00edo Guadiana, pois prov\u00e9n do seu nome orixinal hispano (Anas) co prefixo \"Wadi\".\nXeograf\u00eda.\nO Guadiana Menor procede da confluencia dos r\u00edos Fardes e Barbata ou Guardal, do que son afluentes o Castril, o C\u00fallar, o Baza e o Guadalent\u00edn, que non debe confundirse co afluente do r\u00edo Segura, e no que se atopa o encoro do Negrat\u00edn (Comarca de Baza, provincia de Granada).\nNalg\u00fans casos apl\u00edcase tam\u00e9n o nome de \u00abGuadiana Menor\u00bb ao tramo entre o encoro e a confluencia co r\u00edo Fardes a\u00ednda que, antigamente, este tramo era chamado \u00abo r\u00edo Grande\u00bb, polo grande aumento de caudal que se produc\u00eda ao chegar ao Guardal os r\u00edos Castril e Guadalent\u00edn, m\u00e1is caudalosos que o r\u00edo principal.\nA Confederaci\u00f3n Hidrogr\u00e1fica do Guadalquivir publicou en 1977 un libro, chamado \"Guadalquivires\", no que daba por boa a tese de que a verdadeira fonte do Guadalquivir \u00e9 o r\u00edo Guadiana Menor.\nConca hidrogr\u00e1fica.\nA s\u00faa conca incl\u00fae a zona de Baza e Guadix, antigo mar interior no plioceno que abriu as s\u00faas augas ao Guadalquivir pola \"Pechada do Negrat\u00edn\" formando o actual Guadiana.\nNesta antiga conca endorreica, \u00e1 sombra de choivas, as precipitaci\u00f3ns son moi escasas, o que sumado ao car\u00e1cter do seu chan formado na s\u00faa maior\u00eda por yesos provoca que os r\u00edos que confl\u00faen cara ao Guadiana te\u00f1an car\u00e1cter intermitente e irregular. A ampla conca engloba terreos das provincias de Granada, Xa\u00e9n, Albacete, Murcia e Almer\u00eda. O Canell\u00f3n do Salgar, na pedan\u00eda de Topares (Almer\u00eda) \u00e9 o punto da conca do Guadalquivir onde m\u00e1is distancia ten que percorrer a auga para chegar ata a s\u00faa desembocadura.\nA conca do Guadiana Menor \u00e9 a segunda en extensi\u00f3n dos afluentes do Guadalquivir cunha superficie de 7.251\u00a0km\u00b2. A primeira \u00e9 a do r\u00edo Genil. Ademais dos mencionados anteriormente, os seus principais afluentes son os r\u00edos Fardes e Guadahortuna."}
{"id": "175261", "revid": "10599", "url": "https://gl.wikipedia.org/wiki?curid=175261", "title": "Guadiana Menor", "text": ""}
{"id": "175263", "revid": "10599", "url": "https://gl.wikipedia.org/wiki?curid=175263", "title": "Valderaduey", "text": ""}
{"id": "175264", "revid": "6939", "url": "https://gl.wikipedia.org/wiki?curid=175264", "title": "Cyanobacteria", "text": ""}
{"id": "175265", "revid": "56817", "url": "https://gl.wikipedia.org/wiki?curid=175265", "title": "Universalis Cosmographia", "text": "O Universalis Cosmographia \u00e9 un mapa planisferio publicado baixo a direcci\u00f3n do cart\u00f3grafo Martin Waldseem\u00fcller en Saint-Di\u00e9-des-Vosges e impreso en Estrasburgo en 1507, no que por primeira vez se utilizou o nome de \u00abAm\u00e9rica\u00bb, ao considerar a Amerigo Vespucci descubridor do novo continente. Titulado \"Universalis Cosmographia Secundum Ptholomei Traditionem et Americi Vespuci Aliorumque Lustrationes\", o planisferio acompa\u00f1aba a un pequeno tratado de xeograf\u00eda titulado \"Cosmographiae Introductio\"."}
{"id": "175266", "revid": "56817", "url": "https://gl.wikipedia.org/wiki?curid=175266", "title": "Planisferio", "text": "Planisferio pode referirse a:"}
{"id": "175267", "revid": "1987", "url": "https://gl.wikipedia.org/wiki?curid=175267", "title": "Mapamundi", "text": "Un mapamundi (do lat\u00edn \"mappa mundi\", \u00abmapa do mundo\u00bb) \u00e9 unha representaci\u00f3n cartogr\u00e1fica, \u00e9 dicir, un mapa de toda a superficie da Terra. O material sobre o que se representa adoita ser papel ou pel. Dependendo da s\u00faa forma, un mapamundi pode ser un globo terr\u00e1queo, que reproduce a escala a forma practicamente esf\u00e9rica; ou un planisferio terrestre, que reproduce a escala o resultado te\u00f3rico dalg\u00fan tipo de proxecci\u00f3n xeogr\u00e1fica da esfera terrestre nun plano. Existen planisferios celestes para a representaci\u00f3n das estrelas."}
{"id": "175268", "revid": "6939", "url": "https://gl.wikipedia.org/wiki?curid=175268", "title": "Planisferio terrestre", "text": ""}
{"id": "175269", "revid": "89787", "url": "https://gl.wikipedia.org/wiki?curid=175269", "title": "Planisferio celeste", "text": "Un planisferio celeste \u00e9 unha carta estelar en forma de 2 discos axust\u00e1beis que viran sobre un pivote com\u00fan. Pode axustarse para mostrar as estrelas visibles nun momento dado. Empr\u00e9gase para axudar no reco\u00f1ecemento de estrelas e constelaci\u00f3ns. O astrolabio \u00e9 un predecesor do moderno planisferio."}
{"id": "175270", "revid": "98629", "url": "https://gl.wikipedia.org/wiki?curid=175270", "title": "Jos\u00e9 \u00d3scar Flores", "text": "Jos\u00e9 \u00d3scar \"Turu\" Flores, nado en Buenos Aires o 16 de maio de 1971, \u00e9 un exfutbolista arxentino. Xogaba de dianteiro. Foi internacional coa selecci\u00f3n arxentina.\nTraxectoria.\nComezou a s\u00faa carreira profesional en V\u00e9lez S\u00e1rsfield en 1990 e al\u00ed foi un dos grandes protagonistas da etapa m\u00e1is exitosa da instituci\u00f3n grazas \u00e1 s\u00faa potencia e goles. Un deles, o segundo ante Belgrano de C\u00f3rdoba, asegurou practicamente o Torneo Apertura 1995. Dito gol rec\u00f3rdase como un dos mellores da d\u00e9cada no f\u00fatbol arxentino. Defendendo a camisola do \"Fort\u00edn\" disputou 181 partidos convertendo 9 tantos en torneos internacionais e 47 goles en campionatos locais. Consagrouse campi\u00f3n dos Torneos Clausura 1993, Apertura 1995, Clausura 1996, Copa Libertadores 1994, Copa Intercontinental 1994 e Copa Interamericana 1996. \u00c1 s\u00faa vez, foi o m\u00e1ximo artilleiro do Torneo Clausura 1995 con 14 goles.\nEn 1996 foi contratado pola Uni\u00f3n Deportiva Las Palmas, club que por ent\u00f3n xogaba na Segunda Divisi\u00f3n, por uns 550 mill\u00f3ns de pesetas (m\u00e1is de tres mill\u00f3ns de euros), no que supuxo o maior desembolso econ\u00f3mico feito por un club desta categor\u00eda at\u00e9 a data. Dous anos m\u00e1is tarde foi traspasado ao Deportivo da Coru\u00f1a por 800 mill\u00f3ns de pesetas (case cinco mill\u00f3ns de euros), co que conseguiu o t\u00edtulo de Liga na tempada 1999\u201300. Tras uns anos noutros equipos de menor entidade da Primeira Divisi\u00f3n espa\u00f1ola, regresou en 2004 a Arxentina para xogar en Independiente. Xa no ocaso da s\u00faa carreira actuou para Aldosivi da Primeira \"B\" Nacional e anunciou o seu retiro.\nPor\u00e9n, en marzo de 2007 o FK Lyn noruegu\u00e9s anunciou a s\u00faa contrataci\u00f3n xunto coa de Mat\u00edas Almeyda, outro futbolista arxentino que anunciara a s\u00faa despedida do f\u00fatbol, a\u00ednda que finalmente ning\u00fan dos dous participou co club noruegu\u00e9s."}
{"id": "175271", "revid": "88215", "url": "https://gl.wikipedia.org/wiki?curid=175271", "title": "Club Atl\u00e9tico V\u00e9lez S\u00e1rsfield", "text": "O Club Atl\u00e9tico V\u00e9lez Sarsfield \u00e9 un club deportivo arxentino do barrio de Liniers, na cidade de Buenos Aires. Foi fundado o 1 de xaneiro de 1910 e compite na Primeira Divisi\u00f3n da Arxentina."}
{"id": "175280", "revid": "72012", "url": "https://gl.wikipedia.org/wiki?curid=175280", "title": "Emilia Hazelip", "text": "Emilia Hazelip, nada en 1938 e finada o 2 de febreiro de 2003, foi unha agricultora ecol\u00f3xica catal\u00e1, ex-Merry Prankster e pioneira no concepto de agricultura sin\u00e9rxica. Os seus m\u00e9todos de cultivo foron inspirados por Masanobu Fukuoka despois de ler o seu libro \"The One-Straw Revolution: An Introduction to Natural Farming\" (hai traduci\u00f3n ao castel\u00e1n: \"La revoluci\u00f3n de una brizna de paja\") en 1977, tras ser traducido ao ingl\u00e9s."}
{"id": "175281", "revid": "23204", "url": "https://gl.wikipedia.org/wiki?curid=175281", "title": "Anja Cetti Andersen", "text": "Anja Cetti Andersen, nada o 25 de setembro de 1965 en H\u00f8rsholm, \u00e9 unha astr\u00f3noma e astrof\u00edsica dinamarquesa que traballa no Instituto Niels Bohr de Copenhague. Anteriormente, traballou no Nordisk Institut for Teoretisk Fysik, e agora est\u00e1 ligada ao Dark Cosmolgy Centre, dependente da Universidade de Copenhague. As\u00ed mesmo, colabora no proxecto \"Cosmic Dust\"."}
{"id": "175283", "revid": "25871", "url": "https://gl.wikipedia.org/wiki?curid=175283", "title": "Josefina Aldecoa", "text": "Josefa Rodr\u00edguez \u00c1lvarez, co\u00f1ecida como Josefina Aldecoa, nada en La Robla (Le\u00f3n) o 8 de marzo de 1926 e finada en Mazcuerras (Cantabria) o 16 de marzo de 2011, foi unha escritora e pedagoga espa\u00f1ola, directora do Colexio Estilo. Estivo casada co escritor Ignacio Aldecoa, de quen adaptou tras a s\u00faa morte o seu apelido para a s\u00faa carreira literaria."}
{"id": "175284", "revid": "1131", "url": "https://gl.wikipedia.org/wiki?curid=175284", "title": "Amparo Mu\u00f1oz", "text": "Amparo Mu\u00f1oz Quesada, nada en V\u00e9lez-M\u00e1laga o 20 de xu\u00f1o de 1954 e finada en M\u00e1laga o 27 de febreiro de 2011, foi unha actriz de cine e televisi\u00f3n e modelo andaluza.\nTraxectoria.\nComo modelo, chegou a Miss Espa\u00f1a en 1973, e a Miss Universo en 1974."}
{"id": "175285", "revid": "56817", "url": "https://gl.wikipedia.org/wiki?curid=175285", "title": "Miss Universo", "text": "Miss Universo \u00e9 un meirande t\u00edtulo de beleza feminina. Tam\u00e9n se co\u00f1ece as\u00ed o certame que o confire e que \u00e9 realizado anualmente, xulgando a beleza integral, a seguridade, a intelixencia, a elegancia e a pose de candidatas provenientes de diferentes partes do mundo. O obxectivo do concurso \u00e9 coroar con este t\u00edtulo a muller m\u00e1is bela do universo. Cada concursante representa unicamente ao seu pa\u00eds de orixe e a ga\u00f1adora do t\u00edtulo l\u00e9vao por un per\u00edodo de ao redor dun ano.\nA andaluza Amparo Mu\u00f1oz ga\u00f1ou este t\u00edtulo no ano 1974."}
{"id": "175287", "revid": "1093", "url": "https://gl.wikipedia.org/wiki?curid=175287", "title": "K. Barry Sharpless", "text": "Karl Barry Sharpless, nado o 28 de abril de 1941 en Filadelfia, Pensilvania (USA), \u00e9 un qu\u00edmico e profesor universitario estadounidense galardoado co Premio Nobel de Qu\u00edmica do ano 2001 e do ano 2022.\nTraxectoria.\nEstudou qu\u00edmica no \"Friends' Central School\", onde se licenciou en 1959. Posteriormente realizou o doutoramento en 1968 na Universidade Stanford, continuando os seus traballos postdoctorales nesta universidade. Foi profesor do Instituto Tecnol\u00f3xico de Massachussets, e desde 1990 \u00e9 profesor de qu\u00edmica no \"Scripps Research Institute\" de La Jolla en California.\nInvestigaci\u00f3ns cient\u00edficas.\nEn 2001 foi galardoado coa metade do Premio Nobel de Qu\u00edmica por conseguir obter mol\u00e9culas quirales \u00f3pticamente puras mediante a reacci\u00f3n de oxidaci\u00f3n con catalizadores enantioselectivos. O premio foi compartido con outros dous investigadores William S. Knowles e Ryoji Noyori por id\u00e9ntico logro mediante hidroxenaci\u00f3n.\nEn 2022 outorg\u00e1ronlle de novo cun terzo do Premio Nobel de Qu\u00edmica polos seus traballos no desenvolvemento da qu\u00edmica clic."}
{"id": "175289", "revid": "98629", "url": "https://gl.wikipedia.org/wiki?curid=175289", "title": "Dourada", "text": "A dourada (\"Sparus aurata\", Linnaeus 1758 ) \u00e9 un peixe mari\u00f1o da familia dos esp\u00e1ridos (\"Sparidae\"), semellante \u00f3 prago ou \u00f3 ollomol. Moi apreciado na coci\u00f1a, hoxe procede en boa parte da acuicultura. Caracter\u00edzase por presentar unha banda dourada entre os ollos.\nR\u00edos Panisse recolleu \"dourada\" (ou o castelanismo \"dorada\") como nome com\u00fan para esta especie. Tam\u00e9n \"dourada branca\" na Coru\u00f1a ; \"chamiseira\", en Mux\u00eda , \"fiuncha\" ou \"samba\", en Cambados .\nDescrici\u00f3n.\nO talle habitual \u00e9 de 25\u201335\u00a0cm e 0,5\u20133\u00a0kg, alcanzando tama\u00f1os de 60\u201370\u00a0cm e 5\u20137\u00a0kg en exemplares adultos. O corpo \u00e9 alto e comprimido lateralmente, marcando o dorso unha clara convexidade. A cabeza \u00e9 grande e redondeada, cuns labios grosos e varias filas de dentes, a primeira con seis cabeiros puntiagudos seguidos por 4 ou 5 filas m\u00e1is de fortes dentes molares, m\u00e1is aplanados.\nA cor do dorso \u00e9 gris verdosa ou azulada, o ventre prateado e os flancos agrisados con tons amarelados, tam\u00e9n prateados. Presenta unha franxa amarela dourada entre os ollos, \u00e1 que debe o nome, que desaparece pronto trala morte do animal; e unha mancha escura m\u00e1is ou menos arredondada no nacemento da li\u00f1a lateral, a altura do bordo superior do op\u00e9rculo. No op\u00e9rculo \u00e9 habitual unha mancha avermellada que tam\u00e9n se vai esvaecendo co tempo.\nA aleta dorsal \u00e9 longa e \u00fanica; as pectorais, longas e rematadas en punta; e a caudal, dividida en dous lobos.\nAlim\u00e9ntase de peixes, crust\u00e1ceos e moluscos, pois a s\u00faa dentadura \u00e9 quen de rompe-las cunchas destes sen problemas.\nEspecies semellantes.\nParecido a esta especie \u00e9 outro peixe, a casta\u00f1eta encarnada (\"Beryx decadactylus\"), \u00e1 que tam\u00e9n chaman \"dourada femia\".\nH\u00e1bitat e distribuci\u00f3n.\nTr\u00e1tase dunha especie costeira, que vive en augas pouco profundas, duns 30 m de profundidade, se ben nas \u00e9pocas de reproduci\u00f3n pode alcanza-los 150 metros. \u00c9 com\u00fan na desembocadura dos r\u00edos e pode pescarse mesmo en estuarios e lagoas costeiras de baixa salinidade. Prefiren os fondos rochosos ou areosos.\nA s\u00faa \u00e1rea de distribuci\u00f3n ocupa a costa atl\u00e1ntica europea e africana, desde as Illas Brit\u00e1nicas ata Cabo Verde, as\u00ed como no mar Mediterr\u00e1neo e o mar Menor.\nPesca e aproveitamento.\nA dourada que actualmente se atopa no mercado procede case toda ela da acuicultura. Segundo datos da Asociaci\u00f3n Empresarial de Productores de Cultivos Marinos (APROMAR) referidos a 2009, mentres que a dourada de acuicultura ascend\u00eda a unhas 167.000 toneladas, a procedente da pesca extractiva s\u00f3 sumaba 7.812 toneladas (cifra que se mant\u00e9n nos \u00faltimos anos flutuando entre as 5.000 e as 8.000 toneladas anuais).\nOs principais pa\u00edses produtores de dourada de acuicultura son Grecia, cunhas 85.000 toneladas; Turqu\u00eda, con 35.000 toneladas; e Espa\u00f1a, con 23.690 toneladas (pouco menos que en 2008). A produci\u00f3n espa\u00f1ola conc\u00e9ntrase na costa mediterr\u00e1nea, destacando a Comunidade Valenciana, co 39% do total; Murcia, co 27%; Andaluc\u00eda, 14%; e Catalu\u00f1a, co 5%; as\u00ed como nas illas Canarias, cun 15% da produci\u00f3n.\nA\u00ednda que non \u00e9 abundante nas nosas costas, capt\u00farase entre novembro e febreiro, con artes de trasmallo, palangre ou \u00f3 arrastre, e tam\u00e9n \u00e9 obxecto de pesca deportiva. No ano 2010 pox\u00e1ronse nas lonxas de Galicia un total de 27.086\u00a0kg, unha pequena fracci\u00f3n da pesca desta especie en Espa\u00f1a, que foi de 1.189 toneladas en 2008.\nUnha das formas cl\u00e1sicas de coci\u00f1a-la dourada \u00e9 \"\u00f3 sal\": enfornada, usualmente envolta en papel de prata, e cuberta de sal."}
{"id": "175296", "revid": "1822", "url": "https://gl.wikipedia.org/wiki?curid=175296", "title": "Sparus aurata", "text": ""}
{"id": "175297", "revid": "23204", "url": "https://gl.wikipedia.org/wiki?curid=175297", "title": "M\u00f3nica Naranjo", "text": "M\u00f3nica Naranjo Carrasco, co\u00f1ecida artisticamente como M\u00f3nica Naranjo, nada en Figueres (Xirona) o 23 de maio de 1974, \u00e9 unha cantante, compositora e produtora espa\u00f1ola de m\u00fasica pop xeralmente.\nVendeu case nove mill\u00f3ns de discos, principalmente en Espa\u00f1a e Am\u00e9rica. Est\u00e1 reco\u00f1ecida como unha das voces m\u00e1is potentes da m\u00fasica popular a nivel mundial."}
{"id": "175305", "revid": "5749", "url": "https://gl.wikipedia.org/wiki?curid=175305", "title": "Yamna Lobos", "text": "Yamna Carolina Lobos Astorga, nada o 26 de febreiro de 1983 en Providencia, Santiago de Chile, \u00e9 unha bailarina, presentadora e actriz chilena."}
{"id": "175308", "revid": "5863", "url": "https://gl.wikipedia.org/wiki?curid=175308", "title": "Paulino de San Bartolomeu", "text": "Paulino de San Bartolomeu, secularmente Johann Philipp Wesdin, co\u00f1ecido tam\u00e9n como Paulinus von St. Bartholomaus ou Paulinus von Heilig Bartholomaus ou Paulinus a Sancto Bartholomaeo, nado o 25 de abril de 1748 en Hof am Leithaberge e morto en Roma o 7 de xaneiro de 1806, foi un relixioso, orientalista e historiador austr\u00edaco.\nTraxectoria.\nNado nunha pequena aldea do Imperio austr\u00edaco, parte actualmente da Baixa Austria, entrou de moi novo na Orde dos Carmelitas Descalzos tomando o nome de \"Paulinus von Heilig Bartholomaus\" (en galego: \"Paulino de San Bartolomeu\"). Misioneiro, moi versado en linguas (falaba alem\u00e1n, lat\u00edn, grego, hebreo, h\u00fangaro, italiano, portugu\u00e9s, ingl\u00e9s, s\u00e1nscrito e alg\u00fans dialectos da India), ensinou linguas orientais durante sete anos no Colexio de \"Propaganda Fide\" en Roma e en 1776 foi enviado a Malabar, na India, onde entre outras cousas se dedicou ao estudo da lingua s\u00e1nscrita. Foi un dos primeiros en darse de conta da afinidade entre o s\u00e1nscrito e as linguas indoeuropeas.\nVolto a Italia en 1789, en Roma o padre Paulino entrou en contacto co cardeal Stefano Borgia, secretario de \"Propaganda Fide\", estudoso anticuario e mecenas, quen, na s\u00faa cidade natal, Velletri, creara un museo moi rico de achados e documentos (\"Museo Borgiano\"). O cardeal Borgia nomeouno secretario privado e financiou a publicaci\u00f3n de numerosos volumes de indolox\u00eda entre os que est\u00e1 \u00e1 primeira gram\u00e1tica europea de s\u00e1nscrito (\"Sidharubam seu Grammatica Samscrdamica\") publicada en Roma en 1790. Escribiu tam\u00e9n en italiano un amplo ensaio sobre a India (\"Viaggio alle Indie Orientali\") que se traduciu \u00e1s principais linguas europeas.\nPaulino de San Bartolomeu escribiu finalmente unha conmovida biograf\u00eda do cardeal Borgia, morto de s\u00fapeto en Ly\u00f3n mentres acompa\u00f1aba a P\u00edo VII onda Napole\u00f3n. Morreu dous anos despois c\u00f3 cardeal Borgia."}
{"id": "175309", "revid": "75439", "url": "https://gl.wikipedia.org/wiki?curid=175309", "title": "Casta\u00f1eta encarnada", "text": "A casta\u00f1eta encarnada ou palometa encarnada (\"Beryx decadactylus\", Cuvier 1829) \u00e9 un peixe mari\u00f1o da familia dos ber\u00edcidos (\"Berycidae\") de cor encarnada caracter\u00edstica, sobre todo polo lombo, e grandes ollos.\nA forma do corpo explica a denominaci\u00f3n derivada da casta\u00f1eta ou palometa (\"Brama brama\"), pero esta \u00e9 de cor gris moi escura, polo que tam\u00e9n a chaman \"casta\u00f1eta\" ou \"palometa negra\".\nR\u00edos Panisse recolleu os nomes de \"palometa\" e \"casta\u00f1eta\" s\u00f3s ou adxectivados con indicadores da cor (\"colorada\", \"encarnada\", \"roja/roxa\") ou da zona de pesca (\"de altura\"), en portos de toda a costa galega, pero tam\u00e9n os de \"dorada\" en Mera (Oleiros) e Mux\u00eda; e mailo de \"rei\", en Ribadeo .\nDescrici\u00f3n.\nTen un corpo alto e moi comprimido lateralmente, cuberto de grandes escamas. O dorso \u00e9 de cor vermella intensa e os flancos e ventre van aclarando a cor rosada, con brillos prateados. O talle habitual v\u00e9n sendo 35\u201350\u00a0cm de lonxitude cuns pesos de 2,5\u00a0kg; o tama\u00f1o m\u00e1ximo alcanzado foi de 100\u00a0cm de lonxitude.\nDestaca o gran tama\u00f1o dos ollos. As aletas son tam\u00e9n de cor vermella: a dorsal, \u00fanica, con 4 espi\u00f1as e 18-20 radios brandos; a anal, con 4 espi\u00f1as e uns 30 radios brandos. Os exemplares xuven\u00eds mostran fortes espi\u00f1as na cabeza.\nHai unha especie moi pr\u00f3xima, \"Beryx splendens\", de silueta m\u00e1is esvelta.\nH\u00e1bitat e distribuci\u00f3n.\nA casta\u00f1eta encarnada distrib\u00faese polo oc\u00e9ano Atl\u00e1ntico norte pero \u00e9 probable que sexa de distribuci\u00f3n m\u00e1is ampla. Vive en augas profundas, de m\u00e1is de 200 m de profundidade\nP\u00e9scase con artes de palangre e arrastre. En Galicia, as poxas desta especie \u00f3 longo do ano 2010 ascenderon a 113.106\u00a0kg."}
{"id": "175310", "revid": "1822", "url": "https://gl.wikipedia.org/wiki?curid=175310", "title": "Palometa encarnada", "text": ""}
{"id": "175311", "revid": "1822", "url": "https://gl.wikipedia.org/wiki?curid=175311", "title": "Beryx decadactylus", "text": ""}
{"id": "175312", "revid": "23204", "url": "https://gl.wikipedia.org/wiki?curid=175312", "title": "Tradici\u00f3n oral", "text": "Def\u00ednese como tradici\u00f3n oral a forma de transmitir desde tempos anteriores a cultura, a experiencia e as tradici\u00f3ns dunha sociedade a trav\u00e9s de relatos, cantos, oraci\u00f3ns, lendas, f\u00e1bulas, conxuros, mitos, contos etc.\nHistoria e caracter\u00edsticas.\nTransm\u00edtese de pais a fillos, de xeraci\u00f3n a xeraci\u00f3n, chegando ata os nosos d\u00edas, e ten como funci\u00f3n primordial a de conservar os co\u00f1ecementos ancestrais a trav\u00e9s dos tempos. Dependendo do contexto os relatos poden ser antropom\u00f3rficos, teog\u00f3nicos, escatol\u00f3xicos etc.\nDesde \u00e9pocas remotas en que os seres humanos comezaron a comunicarse a trav\u00e9s do fala, a oralidade foi fonte de transmisi\u00f3n de co\u00f1ecementos, ao ser o medio de comunicaci\u00f3n m\u00e1is r\u00e1pido, f\u00e1cil e utilizado. Esta forma de transmisi\u00f3n adoita distorsionar os feitos co paso dos anos, polo que estes relatos sofren variaci\u00f3ns nos xeitos de contarse, perdendo \u00e1s veces o seu sentido inicial.\nA tradici\u00f3n oral foi fonte de grande informaci\u00f3n para o co\u00f1ecemento da historia e costumes de gran valor fronte aos que defenderon a historiograf\u00eda como \u00fanico m\u00e9todo fiable de co\u00f1ecemento da Historia e da vida. A sociedade occidental actual perdeu e segue perdendo en grande medida as tradici\u00f3ns orais, e na actualidade en moitas culturas s\u00f3 aparecen recollidas nos mellores casos en libros, sons ou v\u00eddeos; esta perda da tradici\u00f3n oral debeuse e d\u00e9bese principalmente ao grande influxo actual dos medios de comunicaci\u00f3n, que en moitos casos fan diminu\u00edr a comunicaci\u00f3n familiar e a transmisi\u00f3n da cultura tradicional, as\u00ed como a novos cambios nos h\u00e1bitos da vida onde as tecnolox\u00edas son m\u00e1is valoradas que as tradici\u00f3ns."}
{"id": "175315", "revid": "65337", "url": "https://gl.wikipedia.org/wiki?curid=175315", "title": "August Wilhelm von Schlegel", "text": "August Wilhelm von Schlegel, nado en Hannover o 8 de setembro de 1767 e finado en Bonn o 8 de maio de 1845, foi un escritor, tradutor e cr\u00edtico literario alem\u00e1n, como o seu irm\u00e1n Friedrich von Schlegel\nTraxectoria.\nO seu pai, Johann Adolf Schlegel, era un pastor luterano e un compositor de himnos sagrados. En 1787 iniciou os seus estudos na Universidade de Gottinga, onde emprendeu os estudos de teolox\u00eda, filolox\u00eda cl\u00e1sica e est\u00e9tica. Tras ter rematado os estudos prestou servizo como preceptor privado en \u00c1msterdam e en 1796 volveu a Jena para traballar como cr\u00edtico literario. Naquel mesmo ano casou con Caroline Michaelis, coa cal comezou as traduci\u00f3ns ao alem\u00e1n das obras de Shakespeare. A s\u00faa actividade literaria comeza en 1798: nese ano publicou en Berl\u00edn, coa colaboraci\u00f3n do seu irm\u00e1n Friedrich e outros pensadores e poetas como Friedrich Schelling, Ludwig Tieck e Novalis a revista \"Athenaeum\", que foi portavoz da primeira fase do Romanticismo alem\u00e1n, o do Grupo de Jena.\nDespois ensinou historia da arte e literatura en Bonn, localidade da s\u00faa amada e onde decidiu que hab\u00eda ser soterrado. Nos derradeiros anos de vida foi tam\u00e9n cr\u00edtico teatral e literario.\nEntre as s\u00faas obras principais salienta sobre todo o \"Vorlesungen \u00fcber drammatische Kunst und Literatur\" (ou sexa, \"Lecci\u00f3ns sobre arte dram\u00e1tica e literatura\", celebrado en Viena en 1809 e publicado en Heildelberg nese mesmo ano. Unha primeira publicaci\u00f3n sa\u00edu en Italia, en Mil\u00e1n, en 1817 por obra de Gherardini), iniciado en 1809 e rematado de dar ao prelo dous anos m\u00e1is tarde. Tal libro tivo vasta difusi\u00f3n en Europa e constitu\u00edu un punto de referencia te\u00f3rico para os diferentes movementos rom\u00e1nticos (pola s\u00faa literatura estivo influenciado Alessandro Manzoni na elaboraci\u00f3n da s\u00faa cr\u00edtica \u00e1 traxedia cl\u00e1sica).\nFervente liberal, patriota e amigo de Germaine de Sta\u00ebl, entre 1808 e 1817 Schlegel viaxou con ela en Europa, difundindo tam\u00e9n no exterior as s\u00faas teor\u00edas po\u00e9ticas.\nTiveron not\u00e1bel influencia sobre o teatro rom\u00e1ntico alem\u00e1n as apreci\u00e1beis traduci\u00f3ns de Schlegel de dezasete obras de William Shakespeare, que contribu\u00edron a facer co\u00f1ecer en Alema\u00f1a o gran dramaturgo ingl\u00e9s. Importantes foron tam\u00e9n as s\u00faas traduci\u00f3ns das obras de Pedro Calder\u00f3n de la Barca as\u00ed como a incompleta da Divina Comedia (1791), que deu inicio aos estudos rom\u00e1nticos sobre Dante.\nEntre 1823 e 1830 publicou a revista \"Indische Bibliotek\" e editou (1823) o \"Bhagavad-G\u012bt\u0101\" cunha traduci\u00f3n ao lat\u00edn, e o \"Ramaiana\" (1829). Estas obras marcan o comezo dos estudos de s\u00e1nscrito en Alema\u00f1a. Menos importantes son as s\u00faas obras po\u00e9ticas e o drama \"I\u00f3n\" (1803), inspirado na traxedia grega hom\u00f3nima de Eur\u00edpides.\nFilosof\u00eda da linguaxe.\nNas s\u00faas \"Cartas sobre a Poes\u00eda\" de 1795 e dirixidas a unha imaxinaria \"Amalie\", Schlegel discute sobre a orixe da linguaxe, tem\u00e1tica que retomar\u00e1 de maneira m\u00e1is profunda nas s\u00faas lecturas universitarias de Jena e Berl\u00edn. Na s\u00faa discusi\u00f3n sobre o tema da orixe da lingua humana, Schlegel contrap\u00f3n d\u00faas escolas tradicionais de pensamento, a primeira, a que sost\u00e9n que a linguaxe naceu como pura imitaci\u00f3n dos obxectos e eventos externos, e a segunda, segundo a cal a linguaxe humana naceu simplemente como mera expresi\u00f3n espont\u00e1nea das emoci\u00f3ns humanas por medio de sons. Os autores aos que fai referencia son diversos, Condillac, Hemsterhuis, Karl Phillipp Moritz, August Ferdinand Bernhardi, Johann Gottlieb Fichte, Johann Gottfried Herder e Rousseau. Na s\u00faa opera, por\u00e9n, Schlegel non concorda con ningunha das d\u00faas posici\u00f3ns, sostendo que a an\u00e1lise sobre a orixe da linguaxe humana debe ter ante todo un instrumento de investigaci\u00f3n adecuado fundado na pura e simple racionalidade.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Lingua s\u00e1nscrita]]\n[[Categor\u00eda:Literatura do Romanticismo]]\n[[Categor\u00eda:Membros do Instituto Arqueol\u00f3xico Alem\u00e1n]]\n[[Categor\u00eda:Nados en 1767]]\n[[Categor\u00eda:Nados en Hannover]]\n[[Categor\u00eda:Finados en 1845]]"}
{"id": "175316", "revid": "624", "url": "https://gl.wikipedia.org/wiki?curid=175316", "title": "Karl Wilhelm Friedrich von Schlegel", "text": ""}
{"id": "175317", "revid": "624", "url": "https://gl.wikipedia.org/wiki?curid=175317", "title": "Reconstruci\u00f3n ling\u00fc\u00edstica", "text": ""}
{"id": "175318", "revid": "1987", "url": "https://gl.wikipedia.org/wiki?curid=175318", "title": "Literatura oral", "text": ""}
{"id": "175320", "revid": "1131", "url": "https://gl.wikipedia.org/wiki?curid=175320", "title": "Filipe de Anjou", "text": ""}
{"id": "175321", "revid": "1131", "url": "https://gl.wikipedia.org/wiki?curid=175321", "title": "Fernando Arribas Arias", "text": "Fernando Arribas Arias, nado en Lugo en 1958, \u00e9 un escritor e divulgador do patrimonio arqueol\u00f3xico galego.\nTraxectoria.\n\u00c9 diplomado en Profesorado de Educaci\u00f3n Xeral B\u00e1sica (especialidade de Ciencias Humanas) e licenciado en Humanidades pola Universidade de Santiago de Compostela. Traballa como t\u00e9cnico de difusi\u00f3n do Museo Provincial de Lugo. Foi membro da comisi\u00f3n territorial do Patrimonio Hist\u00f3rico-Art\u00edstico da Xunta de Galicia en Lugo (1987-1992) e da comisi\u00f3n t\u00e9cnica de Arqueolox\u00eda da Xunta de Galicia (1987-1994). \u00c9 socio-fundador de diversas asociaci\u00f3ns relacionadas co patrimonio cultural e, actualmente, \u00e9 o secretario da Asociaci\u00f3n de Amigos do Conxunto Hist\u00f3rico-Art\u00edstico de Sargadelos. Conferenciante e investigador, preferentemente sobre cine e etnograf\u00eda, desde 1993 (xunto con Xos\u00e9 Manuel Blanco Prado) traballa no \"Proxecto Carboeira\" que ten por obxectivo o inventariado e catalogaci\u00f3n dos cruceiros da Terra Ch\u00e1."}
{"id": "175322", "revid": "1505", "url": "https://gl.wikipedia.org/wiki?curid=175322", "title": "Ana Arias Saavedra", "text": "Ana Arias Saavedra, nada en Fre\u00e1n, Sirvi\u00e1n, Gunt\u00edn o 15 de outubro de 1951, \u00e9 unha escritora galega en galego e castel\u00e1n.\nTraxectoria.\nPasou a s\u00faa nenez e xuventude en Lugo e titulouse en Corte e Confecci\u00f3n. Tras sufrir unha forte depresi\u00f3n comezou a debuxar e escribir poes\u00eda e contos. Colabora nas revista \"Xistral\", do Concello de Lugo, \"Eiva\" de Ferrol e en \"Galicia Digital\"."}
{"id": "175323", "revid": "55340", "url": "https://gl.wikipedia.org/wiki?curid=175323", "title": "Camera Caf\u00e9", "text": "Camera Caf\u00e9 \u00e9 un formato de programa de televisi\u00f3n de humor emitido co mesmo t\u00edtulo en pa\u00edses como Italia, Portugal, Polonia, Chile, Colombia, Francia (o seu pa\u00eds de orixe) e Espa\u00f1a.\nEn Espa\u00f1a, emitiuse en Telecinco desde o 18 de setembro de 2005 ata o 1 de setembro de 2009, tras catro tempadas en emisi\u00f3n e 530 cap\u00edtulos emitidos.\nTr\u00e1tase de episodios de curta duraci\u00f3n (de 4 a 6 minutos) compostos por un pr\u00f3logo, varios sketchs e un ep\u00edlogo.\nO domingo, 13 de setembro de 2009 deu lugar ao seu \"spin-in\", \"Fibrilando\", que narra as peripecias dun equipo m\u00e9dico id\u00e9ntico ao persoal de \"Camera Caf\u00e9\" que traballa nunha cl\u00ednica situada nunha planta inferior do mesmo edificio.\nEspa\u00f1a.\nEn Espa\u00f1a agr\u00fapanse varios episodios formando un bloque. Neles ven, a modo de c\u00e1mara oculta na propia m\u00e1quina distintas situaci\u00f3ns de empregados que acoden a librarse do traballo. Cada personaxe dos 17 que comp\u00f3n o elenco de actores cumpre un rol distinto: a secretaria atractiva, os traballadores \u00abningu\u00e9n de ningures\u00bb, o \u00abcerebro\u00bb de contabilidade, e por suposto, o xefe autoritario que tam\u00e9n agacha a cabeza se \u00e9 a directora de mercadotecnia a que grita.\nO director do programa \u00e9 Lu\u00eds Guridi. A s\u00faa pretensi\u00f3n respecto de \"C\u00e1mera Caf\u00e9\" era ofrecer unha visi\u00f3n humor\u00edstica, m\u00e1is ou menos realista, da contorna laboral. Todos os estilos de humor, desde o surrealismo \u00e1 escatolox\u00eda simple, danse a man nesta micro-serie de corte costumista.\nPremios.\n2006\n2007\n2008\n2009"}
{"id": "175324", "revid": "56817", "url": "https://gl.wikipedia.org/wiki?curid=175324", "title": "Yo soy Bea", "text": "Yo soy Bea foi unha telenovela espa\u00f1ola producida por Grundy Producciones para Telecinco. Era unha adaptaci\u00f3n da colombiana \"Yo soy Betty, la fea\", emitida por RCN Televisi\u00f3n Colombia; consecuentemente, os personaxes orixinais foron modificados e os seus perf\u00eds reescritos para a audiencia espa\u00f1ola, chegando ao momento de crear unha historia completamente nova tras a sa\u00edda dos dous primeiros protagonistas.\nEstreouse o 10 de xullo de 2006 e finalizou o 16 de agosto de 2009 tras 773 episodios e m\u00e1is de tres anos de emisi\u00f3n.\nArgumento.\nA serie conta como Beatriz P\u00e9rez Pinz\u00f3n, unha moza de 27 anos moi fea pero altamente intelixente, entra a traballar na cobizada revista de tendencias \"Bulevar 21\". Al\u00ed namorarase do seu xefe, \u00c1lvaro Aguilar, o mozo e recentemente nomeado director desta revista. A serie narra como Bea se ter\u00e1 que facer valer diante dos seus compa\u00f1eiros a pesar do seu f\u00edsico e namorar ao seu xefe.\nM\u00e1is tarde a trama deu un xiro completo, houbo unha nova protagonista, Be, que debe demostrar ante todos, inclu\u00edda a s\u00faa propia nai, que non necesita que ningu\u00e9n a mante\u00f1a e que pode coidar de si mesma. \u00c9 Beatriz Berlanga Echegaray, unha moza que quere converterse en xornalista, conv\u00e9rtese finalmente na protagonista absoluta da serie xunto a Roberto V\u00e1zquez, o redactor xefe, que m\u00e1is tarde ser\u00eda substitu\u00eddo por C\u00e9sar Vila, un xornalista de investigaci\u00f3n.\nPremios.\n2006\n2007\n2008\n2009"}
{"id": "175325", "revid": "85894", "url": "https://gl.wikipedia.org/wiki?curid=175325", "title": "Bar, Branz\u00e1, Arz\u00faa", "text": "Bar \u00e9 un lugar da parroquia de Branz\u00e1 no concello coru\u00f1\u00e9s de Arz\u00faa na Comarca de Arz\u00faa. Non ti\u00f1a habitantes no ano 2010 segundo datos do Instituto Nacional de Estad\u00edstica."}
{"id": "175326", "revid": "85894", "url": "https://gl.wikipedia.org/wiki?curid=175326", "title": "Baiobre, Branz\u00e1, Arz\u00faa", "text": "Baiobre \u00e9 un lugar da parroquia de Branz\u00e1 no concello coru\u00f1\u00e9s de Arz\u00faa na Comarca de Arz\u00faa. Segundo o IGE en 2018 ti\u00f1a cinco habitantes (dous homes e tres mulleres).\nCada 3 de maio cel\u00e9brase a festa na capela da Santa Cruz, constru\u00edda en 1906."}
{"id": "175327", "revid": "85894", "url": "https://gl.wikipedia.org/wiki?curid=175327", "title": "A Igrexa, Branz\u00e1, Arz\u00faa", "text": "A Igrexa \u00e9 un lugar da parroquia de Branz\u00e1 no concello coru\u00f1\u00e9s de Arz\u00faa na Comarca de Arz\u00faa. Ti\u00f1a 22 habitantes no ano 2010 segundo datos do Instituto Nacional de Estad\u00edstica, dos cales 13 eran homes e 9 eran mulleres.\nToponimia.\nA orixe do top\u00f3nimo \u00e9 o lat\u00edn , o lugar da igrexa."}
{"id": "175328", "revid": "85894", "url": "https://gl.wikipedia.org/wiki?curid=175328", "title": "Branz\u00e1, Branz\u00e1, Arz\u00faa", "text": "Branz\u00e1 \u00e9 un lugar da parroquia de Branz\u00e1 no concello coru\u00f1\u00e9s de Arz\u00faa na Comarca de Arz\u00faa. Ti\u00f1a 19 habitantes no ano 2010 segundo datos do Instituto Nacional de Estad\u00edstica, dos cales 6 eran homes e 13 eran mulleres."}
{"id": "175329", "revid": "85894", "url": "https://gl.wikipedia.org/wiki?curid=175329", "title": "Branza\u00edlla, Branz\u00e1, Arz\u00faa", "text": "Branza\u00edlla \u00e9 un lugar da parroquia de Branz\u00e1 no concello coru\u00f1\u00e9s de Arz\u00faa na Comarca de Arz\u00faa. Segundo o Instituto Nacional de Estad\u00edstica en 2010 ti\u00f1a cinco habitantes (catro homes e unha muller)."}
{"id": "175330", "revid": "85894", "url": "https://gl.wikipedia.org/wiki?curid=175330", "title": "Carral, Branz\u00e1, Arz\u00faa", "text": "Carral \u00e9 un lugar da parroquia de Branz\u00e1 no concello coru\u00f1\u00e9s de Arz\u00faa na Comarca de Arz\u00faa. Ti\u00f1a 38 habitantes no ano 2010 segundo datos do Instituto Nacional de Estad\u00edstica, dos cales 21 eran homes e 17 eran mulleres."}
{"id": "175331", "revid": "85894", "url": "https://gl.wikipedia.org/wiki?curid=175331", "title": "Cornado, Branz\u00e1, Arz\u00faa", "text": "Cornado \u00e9 un lugar da parroquia de Branz\u00e1 no concello coru\u00f1\u00e9s de Arz\u00faa na Comarca de Arz\u00faa. Segundo o Instituto Nacional de Estad\u00edstica en 2010 ti\u00f1a cinco habitantes (un home e catro mulleres)."}
{"id": "175332", "revid": "85894", "url": "https://gl.wikipedia.org/wiki?curid=175332", "title": "O Coto, Branz\u00e1, Arz\u00faa", "text": "O Coto \u00e9 un lugar da parroquia de Branz\u00e1 no concello coru\u00f1\u00e9s de Arz\u00faa na Comarca de Arz\u00faa. Ti\u00f1a 33 habitantes no ano 2010 segundo datos do Instituto Nacional de Estad\u00edstica, dos cales 13 eran homes e 20 eran mulleres."}
{"id": "175333", "revid": "85894", "url": "https://gl.wikipedia.org/wiki?curid=175333", "title": "Follenza, Branz\u00e1, Arz\u00faa", "text": "Follenza \u00e9 un lugar da parroquia de Branz\u00e1 no concello coru\u00f1\u00e9s de Arz\u00faa na Comarca de Arz\u00faa. Ti\u00f1a 8 habitantes no ano 2010 segundo datos do Instituto Nacional de Estad\u00edstica, dos cales 6 eran homes e 2 eran mulleres."}
{"id": "175334", "revid": "85894", "url": "https://gl.wikipedia.org/wiki?curid=175334", "title": "Loureiros, Branz\u00e1, Arz\u00faa", "text": "Loureiros \u00e9 un lugar da parroquia de Branz\u00e1 no concello coru\u00f1\u00e9s de Arz\u00faa na Comarca de Arz\u00faa. Ti\u00f1a 18 habitantes no ano 2010 segundo datos do Instituto Nacional de Estad\u00edstica, dos cales 9 eran homes e 9 eran mulleres."}
{"id": "175335", "revid": "85894", "url": "https://gl.wikipedia.org/wiki?curid=175335", "title": "O Pi\u00f1eiro, Branz\u00e1, Arz\u00faa", "text": "O Pi\u00f1eiro \u00e9 un lugar da parroquia de Branz\u00e1 no concello coru\u00f1\u00e9s de Arz\u00faa na Comarca de Arz\u00faa. Ti\u00f1a 1 habitante no ano 2010 segundo datos do Instituto Nacional de Estad\u00edstica, dos cales 1 era home e 0 eran mulleres."}
{"id": "175336", "revid": "85894", "url": "https://gl.wikipedia.org/wiki?curid=175336", "title": "Retorno, Branz\u00e1, Arz\u00faa", "text": "Retorno \u00e9 un lugar da parroquia de Branz\u00e1 no concello coru\u00f1\u00e9s de Arz\u00faa na comarca de Arz\u00faa. Ti\u00f1a 10 habitantes no ano 2010 segundo datos do Instituto Nacional de Estad\u00edstica, dos cales 7 eran homes e 3 eran mulleres."}
{"id": "175337", "revid": "98629", "url": "https://gl.wikipedia.org/wiki?curid=175337", "title": "Xan Arias", "text": "Xan Arias-Andreu Rodr\u00edguez, nado en Madrid, \u00e9 un escritor e editor galego.\nTraxectoria.\nEstableceuse na Galiza da meirande parte dos seus antepasados desde mediados dos anos 80. Desenvolveu a s\u00faa actividade profesional en diferentes gabinetes de prensa institucionais, como a xefatura de prensa da Conseller\u00eda de Cultura na \u00e9poca de Alfredo Conde e a de diversos simposios e eventos culturais. Foi director e presentador dos programas \"N\u00f3s\" e \"Itinerario M\u00e1xico\" en Radio 4 de RNE en Galiza e colaborou en diversos medios de comunicaci\u00f3n (La Voz de Galicia, El Ideal Gallego, El Progreso e \"A Nosa Terra\", entre outros).\nFundou e dirixe a Editorial Trifolium, traballo que compaxina co seu labor de asesor de prensa na Delegaci\u00f3n Provincial de Cultura e Deporte na Coru\u00f1a."}
{"id": "175338", "revid": "85894", "url": "https://gl.wikipedia.org/wiki?curid=175338", "title": "Sulma Arias", "text": "Mar\u00eda Asunci\u00f3n Arias Arias, nada en Fontei (A R\u00faa de Valdeorras) o 7 de marzo de 1953, \u00e9 unha escritora galega.\nTraxectoria.\nEstudou Maxisterio na Escola Normal de Ourense pola especialidade de ciencias f\u00edsicas, matem\u00e1ticas. Ao rematar, traballou como artes\u00e1 no barro e na madeira. Tras unha estad\u00eda en Barcelona, onde participou no movemento de renovaci\u00f3n pedag\u00f3xica de Catalu\u00f1a, regresou no 1985 a Galiza. Retomou o ensino en 1990, e acabou sendo xubilada por enfermidade no 1994, tras unha estad\u00eda nas oficinas da Delegaci\u00f3n da Conseller\u00eda de Educaci\u00f3n en Ourense.\nDesde ese momento, colaborou cos movementos alternativos na Universidade de Vigo, foi coordinadora da campa\u00f1a polo top\u00f3nimo de Ourense, tesoureira da Mesa pola Normalizaci\u00f3n Ling\u00fc\u00edstica, vicepresidenta da Asociaci\u00f3n Cultural e Ecol\u00f3xica Ridimoas, e participou tam\u00e9n en Redes Escarlata e \"Amigos da Rep\u00fablica\". Creou unha editorial propia, \"A pena d'agua Edici\u00f3ns\", conduciu o programa de radio \"A Voz no Tempo\" en \"Onda Cero\" e colabora, actualmente, co peri\u00f3dico \"O Sil\" desde a s\u00faa residencia en Roblido, A R\u00faa."}
{"id": "175339", "revid": "1888", "url": "https://gl.wikipedia.org/wiki?curid=175339", "title": "Retorno", "text": ""}
{"id": "175340", "revid": "72725", "url": "https://gl.wikipedia.org/wiki?curid=175340", "title": "Campionato Mundial de F\u00f3rmula 1 de 1965", "text": "O Campionato Mundial de F\u00f3rmula 1 de 1965 foi a 16\u00aa tempada de F\u00f3rmula 1 organizado pola F\u00e9d\u00e9ration Internationale de l'Automobile (FIA), e a 8\u00aa Copa Internacional de construtores de F1. Os dous t\u00edtulos disput\u00e1ronse simultaneamente con dez Grandes Premios que se iniciaron o 1 de xaneiro e finalizaron o 24 de outubro.\nResumo do campionato.\nJim Clark acadou o seu segundo campionato inclu\u00edndo seis vitorias consecutivas s\u00f3 interrompidas pola ausencia en M\u00f3naco, xa que estaba ga\u00f1ando as 500 millas de Indian\u00e1polis. Jackie Stewart terminou terceiro no campionato na s\u00faa tempada de debut e Richie Ginther ga\u00f1ou o seu \u00fanico, e primeiro de Honda, Gran Premio na \u00faltima carreira da f\u00f3rmula de 1,5 litros.\nEquipos e pilotos.\nOs seguintes equipos e pilotos competiron no Campionato Mundial de F\u00f3rmula 1 de .\nClasificaci\u00f3n do Mundial de Construtores de 1965.\nOutorg\u00e1banse 9-6-4-3-2-1 puntos aos seis finalistas en cada carreira. S\u00f3 contaban os resultados das seis mellores carreiras. "}
{"id": "175342", "revid": "5312", "url": "https://gl.wikipedia.org/wiki?curid=175342", "title": "John Fenn", "text": "John Bennett Fenn, nado o 15 de xu\u00f1o de 1917 en Nova York e finado o 10 de decembro de 2010 en Richmond, Virxinia, foi un qu\u00edmico e profesor universitario estadounidense galardoado co Premio Nobel de Qu\u00edmica do ano 2002.\nTraxectoria.\nEstudou qu\u00edmica no \"Berea College\", onde se graduou en 1947.\nDoutorouse en Qu\u00edmica pola Universidade Yale en 1940, e a partir de 1952 dedicouse \u00e1 docencia. Entre aquel ano e 1967 foi profesor de qu\u00edmica na Universidade de Princeton, e despois foi catedr\u00e1tico de Enxe\u00f1er\u00eda Qu\u00edmica na Universidade de Yale entre 1967 e 1987. Ata o momento da s\u00faa morte exerc\u00eda como enxe\u00f1eiro de investigaci\u00f3n na Virginia Commonwealth University.\nFaleceu o 10 de decembro de 2010 en Richmond, Virxinia, aos 93 anos.\nInvestigaci\u00f3ns cient\u00edficas.\nEn 1988 publicou o m\u00e9todo ESI (\"Electro Spray Ionization\"), unha nova t\u00e9cnica baseada na espectroscopia de masas que permite detectar e analizar as prote\u00ednas.\nEste descubrimento permitiu comprender mellor os procesos vitais e aumentar rapidamente a velocidade coa cal os novos compostos farmac\u00e9uticos complexos poder\u00edan ser avaliados, conducindo directamente ao desenvolvemento das medicaci\u00f3ns para deter o avance do sida (inhibidores de protease) desenvolvida na d\u00e9cada de 1990.\nEn 2002 compartiu o premio Nobel de Qu\u00edmica, xunto co xapon\u00e9s Koichi Tanaka e o su\u00edzo Kurt W\u00fcthrich, por \"o desenvolvemento de m\u00e9todos de identificaci\u00f3n e de an\u00e1lise estrutural de macromol\u00e9culas biol\u00f3xicas\" que contribu\u00edron a unha mellor comprensi\u00f3n dos procesos vitais."}
{"id": "175343", "revid": "1308", "url": "https://gl.wikipedia.org/wiki?curid=175343", "title": "Sudetes", "text": ""}
{"id": "175344", "revid": "98629", "url": "https://gl.wikipedia.org/wiki?curid=175344", "title": "Sudetenland", "text": "Sudetenland (en checo e eslovaco \"Sudety\", en polaco \"Kraj Sudet\u00f3w\") \u00e9 o nome alem\u00e1n empregado na primeira metade do s\u00e9culo XX para nomear \u00e1s rexi\u00f3n occidentais de Checoslovaquia poboadas por alem\u00e1ns, especificamente as rexi\u00f3n fronteirizas de Bohemia, Moravia, e aquelas partes de Silesia asociadas con Bohemia.\nO nome prov\u00e9n das monta\u00f1as Sudetes, a\u00ednda que a rexi\u00f3n de Sudetenland espall\u00e1base al\u00e9n desta cadea monta\u00f1osa ao longo da fronteira con Silesia e a Polonia actual. Os habitantes alem\u00e1ns destas terras co\u00f1ec\u00edanse como \"alem\u00e1ns dos Sudetes\" (alem\u00e1n: \"Sudetendeutsche\", checo: \"Sudet\u0161t\u00ed N\u011bmci\", polaco: \"Niemcy Sudeccy\"). A minor\u00eda alem\u00e1 en Eslovaquia, os alem\u00e1ns dos C\u00e1rpatos, non se incl\u00fae nesta categor\u00eda."}
{"id": "175345", "revid": "43749", "url": "https://gl.wikipedia.org/wiki?curid=175345", "title": "Bispado de Tui", "text": ""}
{"id": "175347", "revid": "1131", "url": "https://gl.wikipedia.org/wiki?curid=175347", "title": "Museo da Catedral de Santiago", "text": ""}
{"id": "175351", "revid": "89034", "url": "https://gl.wikipedia.org/wiki?curid=175351", "title": "El secreto de Puente Viejo", "text": "El secreto de Puente Viejo \u00e9 unha serie espa\u00f1ola, producida por Ida y Vuelta, e emitida por Antena 3. Estreouse o 23 de febreiro de 2011 en horario de \"prime-time\", para despois, a partir do d\u00eda 24, emitirse diariamente \u00e1s 17:00."}
{"id": "175353", "revid": "89034", "url": "https://gl.wikipedia.org/wiki?curid=175353", "title": "Hispania, la leyenda", "text": "Hispania, la leyenda \u00e9 unha serie de televisi\u00f3n espa\u00f1ola ambientada na pen\u00ednsula Ib\u00e9rica durante o s\u00e9culo II a.C. Producida por Bamb\u00fa Producciones para Antena 3, estreouse o 25 de outubro de 2010 e finalizou o 25 de xu\u00f1o de 2012. A serie tivo unha continuaci\u00f3n de 6 cap\u00edtulos, \"Imperium\".\nA serie est\u00e1 rodada en Madrid e paraxes naturais da comarca de La Vera, na provincia de C\u00e1ceres.\nArgumento.\nA serie \u00e9 un drama hist\u00f3rico que presenta o per\u00edodo no que os lusitanos, con Viriato \u00e1 cabeza, enfr\u00f3ntanse aos romanos encabezados por Galba.\nA serie tam\u00e9n se achega \u00e1s vidas e fortunas dos personaxes da contorna de Viriato como Sandro, Dar\u00edo, Paulo e H\u00e9ctor que, sen ser guerreiros, conv\u00e9rtense niso co obxectivo de liberar a Hispania dos romanos, pero tam\u00e9n de salvar \u00e1s s\u00faas mulleres, vingar a morte dos seus fillos ou recuperar a terra onde creceron."}
{"id": "175354", "revid": "10599", "url": "https://gl.wikipedia.org/wiki?curid=175354", "title": "Bojan Krkic", "text": ""}
{"id": "175355", "revid": "23204", "url": "https://gl.wikipedia.org/wiki?curid=175355", "title": "Creed", "text": "Creed \u00e9 unha banda estadounidense de post-grunge formada en 1995 en Tallahassee, Florida. F\u00edxose popular a finais dos 90 e principios dos 2000 e editou tres \u00e1lbums seguidos que foron platino (un dos cales chegou a ser diamente), vendendo 26 mill\u00f3ns de discos s\u00f3 nos Estados Unidos e ao redor de 30 en todo o mundo. A pesar de que foron criticados e parodiados, Creed tam\u00e9n foi reco\u00f1ecido coma unha das bandas m\u00e1is importantes do movemento post-grunge de finais dos 90 e principios dos 2000, e \u00e9 unha das bandas de rock de m\u00e1is \u00e9xito comercial de todos os tempos."}
{"id": "175357", "revid": "23204", "url": "https://gl.wikipedia.org/wiki?curid=175357", "title": "Lura de Humboldt", "text": "A lura de Humboldt, pota ou pot\u00f3n do Pac\u00edfico (\"Dosidicus gigas\") \u00e9 un molusco cefal\u00f3podo de gran tama\u00f1o e abundante nas costas peruanas e mexicanas. Nestes pa\u00edses pract\u00edcase a pesca industrial deste recurso e actualmente ga\u00f1ou importancia grazas a unha forte demanda internacional.\n\u00c9 un invertebrado de crecemento r\u00e1pido cun sistema nervioso complexo e un sistema visual ben desenvolvido. O corpo da lura ten d\u00faas rexi\u00f3ns. A cabeza, que est\u00e1 unida aos brazos (feito do cal deriva o termo cefal\u00f3podo) e o manto, que ten unha forma cil\u00edndrica e o cal envolve os \u00f3rganos internos.\n\u00c9 un organismo pel\u00e1xico que se distrib\u00fae no oc\u00e9ano Pac\u00edfico oriental dende a fronteira de M\u00e9xico e os Estados Unidos at\u00e9 Chile. En M\u00e9xico, a lura de Humboldt representa o 95 % do total das especies de lura. "}
{"id": "175358", "revid": "88215", "url": "https://gl.wikipedia.org/wiki?curid=175358", "title": "Emma M\u00e6rsk", "text": "O Emma M\u00e6rsk \u00e9 un barco colector propiedade, en 2007, de A.P. Moller-Maersk Group. \u00c9 o buque portacontedores m\u00e1is grande do mundo. O buque foi constru\u00eddo en Lind\u00f8 Yard, en Dinamarca. En xu\u00f1o de 2006, durante a s\u00faa construci\u00f3n, os traballos de soldadura causaron lume dentro da s\u00faa superestrutura. Foi bautizado nunha cerimonia o 12 de agosto de 2006. O nome de Emma M\u00e6rsk d\u00e9bese \u00e1 \u00faltima muller de M\u00e6rsk Mc-Kinney M\u00f8ller, falecida en 2005."}
{"id": "175362", "revid": "1131", "url": "https://gl.wikipedia.org/wiki?curid=175362", "title": "Ba\u00f1os de Cortegada", "text": "Ba\u00f1os de Cortegada \u00e9 o nome dado ao balneario de arquitectura modernista constru\u00eddo en 1937 en Cortegada, ao sur da comarca ourens\u00e1 do Ribeiro. O edificio descansaba nun principio nun dos altos sobre do r\u00edo Mi\u00f1o, mais tras a construci\u00f3n do encoro de Frieira na d\u00e9cada de 1960, a casa de ba\u00f1os quedou \u00e1 mesma altura que a presa. As s\u00faas augas son ricas en xofre e en ferro, e a temperatura pode chegar a acadar por volta dos 40 \u00b0C."}
{"id": "175363", "revid": "98629", "url": "https://gl.wikipedia.org/wiki?curid=175363", "title": "Estudio de gravaci\u00f3n", "text": "Un estudio de gravaci\u00f3n \u00e9 un lugar adaptado para o rexistro de voces e m\u00fasica, polo que debe reunir unhas condici\u00f3ns de ac\u00fastica e electr\u00f3nica.\nUnha das condici\u00f3ns m\u00e1is importantes no seu dese\u00f1o \u00e9 a insonorizaci\u00f3n, de forma que o son interior non se propague cara ao exterior nin que o son exterior penetre e interfira nas gravaci\u00f3ns. Isto cons\u00e9guese mediante a aplicaci\u00f3n de diversos materiais especiais (absorbentes e illantes) e o uso de c\u00e1maras de aire. Por outro lado, ditos materiais empr\u00e9ganse tam\u00e9n para conseguir certas condici\u00f3ns ac\u00fasticas espec\u00edficas no interior, como tempos de reverberaci\u00f3n determinados, optimizaci\u00f3n da difusi\u00f3n do campo sonoro, prevenci\u00f3n de formaci\u00f3n de ondas estacionarias etc.\nComposici\u00f3n.\nUn estudio com\u00fan est\u00e1 formado por dous espazos acusticamente illados entre si:\nHistoria.\nDende a d\u00e9cada de 1890 aos anos 30, na era das gravaci\u00f3ns ac\u00fasticas (antes da introduci\u00f3n de micr\u00f3fonos, da gravaci\u00f3n el\u00e9ctrica e a amplificaci\u00f3n) os estudios de gravaci\u00f3n eran instalaci\u00f3ns moi b\u00e1sicas. As gravaci\u00f3ns eran feitas por un proceso de corte do xiradiscos, agrupando os m\u00fasicos fronte un corno ac\u00fastico, a enerx\u00eda ac\u00fastica pasa polo diafragma do corno ata un torno mec\u00e1nico de corte, inscribindo o sinal nun suco modulado directamente sobre o disco. Trala aparici\u00f3n do micr\u00f3fono, do amplificador e mais do altofalante a industria da gravaci\u00f3n ac\u00fastica pasou gradualmente a ser gravaci\u00f3n el\u00e9ctrica.\nDe d\u00e9cada de 1940 \u00f3s anos 70, os estudios eran dese\u00f1ados para a gravaci\u00f3n en vivo de orquestras sinf\u00f3nicas e outros conxuntos musicais grandes conforme \u00e1s tendencias da \u00e9poca. Os enxe\u00f1eiros descat\u00e1ronse de que os espazos grandes e reverberantes creaban unha firma ac\u00fastica caracter\u00edstica. Debido \u00e1s limitaci\u00f3ns tecnol\u00f3xicas na gravaci\u00f3n, os estudios dos anos 50 foron dese\u00f1ados segundo o concepto de agrupar m\u00fasicos e cantantes, en vez de separalos, e de colocar os micr\u00f3fonos de forma estrat\u00e9xica para capturar a interacci\u00f3n ac\u00fastica e harm\u00f3nica perfecta. Debido a s\u00faa ac\u00fastica, moitos estudios eran igrexas adaptadas.\nOs estudios de gravaci\u00f3n el\u00e9ctricos non contaban con cabinas de illamento e non foi ata a d\u00e9cada dos 60, cando apareceu a alta fidelidade (auriculares). O uso de distinta microfon\u00eda e mais a s\u00faa colocaci\u00f3n no contorno do estudio eran partes fundamentais no proceso de gravaci\u00f3n. Os m\u00e1is destacados, os micr\u00f3fonos de cinta ou de condensador coma o Neumman U47. Na d\u00e9cada dos 60 os enxe\u00f1eiros comezaron a experimentar a colocaci\u00f3n dos micr\u00f3fonos preto do instrumento.\nMoitos dos mellores estudios incorporaron un cuarto especial para o comportamento do eco que foron constru\u00eddos a mi\u00fado debaixo do estudio principal. Estes eran espazos rectangulares longos e baixos constru\u00eddos con materiais duros e reflexivos como o cemento, cun altofalante nun extremo e un ou m\u00e1is micr\u00f3fonos no outro. Durante unha sesi\u00f3n da gravaci\u00f3n, un sinal dun ou m\u00e1is dos micr\u00f3fonos no estudio pod\u00edase encami\u00f1ar \u00f3 altofalante, o son reverbera a trav\u00e9s do compartimento e o sinal era realzado e recollido polo micr\u00f3fono no outro extremo, podendo ent\u00f3n ser mesturado co sinal orixinario no estudio e ser mesturado na pista mentres que a gravaci\u00f3n principal era feita.\nO equipo era outra caracter\u00edstica notable do estudio \u201ccl\u00e1sico\u201d. Os estudios m\u00e1is grandes foron posu\u00eddos e usados polas compa\u00f1\u00edas grandes dos medios como RCA, Colombia e a EMI, que ti\u00f1an as s\u00faas propias divisi\u00f3ns de investigaci\u00f3n e desenvolvemento da electr\u00f3nica, que dese\u00f1aban e constru\u00edan o equipo de gravaci\u00f3n e as consolas por encargo. As\u00ed mesmo, os estudios independentes m\u00e1is pequenos foron posu\u00eddos a mi\u00fado polos enxe\u00f1eiros electr\u00f3nicos expertos que dese\u00f1aron e constru\u00edron os seus propios equipos. Durante os anos 50 e os anos 60 o son das gravaci\u00f3ns foi definido m\u00e1is a fondo pola introduci\u00f3n do son procesado por dispositivos como: equalizadores e compresores.\nCoa introduci\u00f3n da gravaci\u00f3n multimicrof\u00f3nica, chegou a ser posible rexistrar os instrumentos e os cantantes por\nseparado, en diversas horas e en diversas pistas da cinta, a\u00ednda que non foi at\u00e9 os anos 70 que as grandes compa\u00f1\u00edas\nda gravaci\u00f3n comezaron a adoptar esta pr\u00e1ctica. Nos anos 60, as gravaci\u00f3ns eran anal\u00f3xicas feitas en \u00bc de polgada ou \u00bd en cinta magn\u00e9tica. Polos anos 70, a tecnolox\u00eda progresou e pasouse a cinta an\u00e1loxica de 2 polgadas, capaz de conter at\u00e9 24 pistas individuais.\nHoxe en d\u00eda o \u00e9xito dunha produci\u00f3n musical depende en gran medida da boa ac\u00fastica da sala onde se realice as\u00ed\ncomo do equipo utilizado. Tendo en conta os seguintes aspectos da ac\u00fastica: absorci\u00f3n, reverberaci\u00f3n, illamento\nsonoro, control de ru\u00eddo e vibraci\u00f3ns.\nO estudio de gravaci\u00f3n div\u00eddese en d\u00faas secci\u00f3ns: Sala de Gravaci\u00f3n e Sala de Control. Ademais do equipo adecuado\nrequ\u00edrese dun tempo determinado de reverberaci\u00f3n, dunha adecuada difusi\u00f3n do son, un illamento do ru\u00eddo externo e\nun illamento entre as salas. Moitos dos estudios de gravaci\u00f3n son dese\u00f1ados por m\u00fasicos, dando as caracter\u00edsticas\nac\u00fasticas que eles cren agradables aos seus o\u00eddos. As salas de gravaci\u00f3n de empresas importantes contan co dese\u00f1o\nadecuado. Co bo dese\u00f1o ac\u00fastico dun estudio de gravaci\u00f3n, b\u00fascase obter os mellores resultados \u00e1 hora da gravaci\u00f3n,\nedici\u00f3n e mesturas de calquera produci\u00f3n musical.\nO dese\u00f1o do estudio de gravaci\u00f3n est\u00e1 baseado na necesidade de dar unha calidade competitiva \u00e1s gravaci\u00f3ns, as\u00ed\nmesmo, ofrecer unha excelente Imaxe e ambiente, a cal forma parte fundamental para o desenvolvemento do\nm\u00fasico durante a s\u00faa gravaci\u00f3n\nAn\u00e1lise de par\u00e1metros.\nrecinto."}
{"id": "175364", "revid": "6939", "url": "https://gl.wikipedia.org/wiki?curid=175364", "title": "Balneario de Cortegada", "text": ""}
{"id": "175368", "revid": "5863", "url": "https://gl.wikipedia.org/wiki?curid=175368", "title": "Gui\u00f3n (Lugo)", "text": "Gui\u00f3n foi peri\u00f3dico semanal editado en Lugo entre 1930 e 1931.\nHistoria e caracter\u00edsticas.\nSubtitulado \"Semanario republicano de Pol\u00edtica-Cultura-Informaci\u00f3n\", sa\u00edu na terceira semana de marzo de 1930 como substituto do semanario \"\u00a1Ahora!\", ao que se lle cambiou o t\u00edtulo para non coincidir coa cabeceira madrile\u00f1a do mesmo nome. Peri\u00f3dico de tendencia progresista, estaba dirixido por Avelino L\u00f3pez Otero e contou coa colaboraci\u00f3n de importantes pol\u00edticos republicanos de Lugo e intelectuais, que logo participaron na edici\u00f3n de \"Yunque\". Foise radicalizando progresivamente ata chegar ao \u00faltimo n\u00famero, no que cambiou o subt\u00edtulo polo de \"Semanario de izquierdas\". Cesou a s\u00faa edici\u00f3n en maio de 1931."}
{"id": "175373", "revid": "1131", "url": "https://gl.wikipedia.org/wiki?curid=175373", "title": "Instituto de Biodiversidade Agraria e Desenvolvemento Rural", "text": "O Instituto de Biodiversidade Agraria e Desenvolvemento Rural (IBADER) \u00e9 un Instituto Universitario de Investigaci\u00f3n de Car\u00e1cter Mixto, creado no ano 2001, cuxa sede se atopa na cidade de Lugo. Esta Instituci\u00f3n pertence \u00e1 Universidade de Santiago de Compostela no seu Campus de Lugo. En 2011 estaba conformada, ademais de pola USC, pola Xunta de Galicia (Conseller\u00eda de Medio Ambiente e Ordenaci\u00f3n do Territorio e Conseller\u00eda do Medio Rural) e mais a Deputaci\u00f3n de Lugo.\nObxectivos.\nOs obxectivos xerais da Instituci\u00f3n son:\nA investigaci\u00f3n e innovaci\u00f3n en cuesti\u00f3ns de planificaci\u00f3n e desenvolvemento rural en Galicia profundando nos campos da conservaci\u00f3n e xesti\u00f3n da biodiversidade e do medio rural.\nO convenio de creaci\u00f3n da Instituci\u00f3n aborda catro Unidades de Actuaci\u00f3n:\nGrupos de investigaci\u00f3n.\nExisten 6 grupos de investigaci\u00f3n da Universidade de Santiago de Compostela adscritos ao Instituto de Biodiversidade Agraria e Desenvolvemento Rural, contando en conxunto con m\u00e1is de 70 investigadores:"}
{"id": "175376", "revid": "15490", "url": "https://gl.wikipedia.org/wiki?curid=175376", "title": "Casta\u00f1eta", "text": "A casta\u00f1eta ou palometa (\"Brama brama\", Bonaterre 1788) \u00e9 un peixe mari\u00f1o da familia dos br\u00e1midos (\"Bramidae\"), de corpo moi comprimido lateralmente e cor gris escura, polo que resulta inconfundible.\nDescrici\u00f3n.\nO talle habitual oscila entre os 30 e os 50\u00a0cm e pesos dun quilogramo, con m\u00e1ximos de 70\u00a0cm. Presenta un corpo alto, ovalado e comprimido lateralmente. Ten unha aleta dorsal \u00fanica e as aletas pectorais grandes; a aleta caudal, profundamente dividida.\nA pel \u00e9 dura e cuberta de grandes escamas. A cor gris escura, case negra no dorso e aclarando no ventre.\nH\u00e1bitat e distribuci\u00f3n.\nVive entre os 100 e os 400 m de profundidade, en augas abertas e formando pequenos bancos. Ach\u00e9gase \u00e1 costa s\u00f3 en \u00e9poca de reproduci\u00f3n. Alim\u00e9ntase de pequenos peixes, cefal\u00f3podos e pequenos invertebrados mari\u00f1os.\nA especie est\u00e1 amplamente distribu\u00edda, sobre todo no Atl\u00e1ntico, sur do Pac\u00edfico e mar Mediterr\u00e1neo.\nPesca e aproveitamento.\nP\u00e9scase na primavera e no ver\u00e1n, normalmente con palangre. O talle m\u00ednimo \u00e9 de 18\u00a0cm. As vendas nas lonxas galegas no ano 2010 ascenderon a 7\u00a0357\u00a0103\u00a0kg, case o dobre dos anos anteriores (entre 3,5 e 4,5 mill\u00f3ns de quilos).\nFoi unha especie abundante e popular, pola calidade da s\u00faa carne e o prezo accesible. Tr\u00e1tase dun peixe semigraxo, cun 5% de graxa, que achega 125 calor\u00edas por 100 gramos.\nA carne da casta\u00f1eta pode estar parasitada pola larva dun cestodo cuxo h\u00f3spede definitivo son os grandes sel\u00e1ceos. Tr\u00e1tase dunha tenia \"Gymnorhynchus gigas\" , cuxa larva na casta\u00f1eta adopta a forma dun longo verme branco que se estende entre as fibras musculares. Non \u00e9 prexudicial para o home pero pode chegar a dar unha imaxe moi desagradable e, en caso de invasi\u00f3n masiva, o comiso do peixe.\nEspecies af\u00edns.\nOutros peixes parecidos \u00e1 casta\u00f1eta son os seguintes:"}
{"id": "175378", "revid": "1131", "url": "https://gl.wikipedia.org/wiki?curid=175378", "title": "Yunque", "text": "Yunque foi unha revista editada en Lugo entre 1931 e 1932.\nHistoria e caracter\u00edsticas.\nSubtitulado \"Peri\u00f3dico de vanguardia pol\u00edtica\", apareceu o 14 de maio de 1931, despois de escindirse do semanario \"Gui\u00f3n\". Dirixida por \u00c1nxel Fole, a\u00ednda que tam\u00e9n participaba nestas tarefas de direcci\u00f3n Francisco Lamas L\u00f3pez e Arturo Cuadrado, e confeccionada por \u00c1nxel Joh\u00e1n, continuou a li\u00f1a do grupo Ronsel. Nela colaboraron Luis Manteiga, Francisco Lamas L\u00f3pez, Carlos Mart\u00ednez-Barbeito, Lu\u00eds Pimentel, Xulio Sig\u00fcenza, \u00c1lvaro Cunqueiro, Lu\u00eds Seoane e Santiago Montero D\u00edaz. As ilustraci\u00f3ns estaban asinadas por Lu\u00eds Seoane, Manuel Colmeiro Guimar\u00e1s, Carlos Maside, Xos\u00e9 Eiroa, Romero Boelle, \u00c1nxel Joh\u00e1n e a arxentina Norah Borges. Inclu\u00edu artigos de temas socio-pol\u00edticos de tendencia progresista pr\u00f3xima ao comunismo, ademais de ilustraci\u00f3ns dos grandes creadores galegos. Publicou por vez primeira o \"Madrigal \u00e2 cibd\u00e1 de Santiago\" de Federico Garc\u00eda Lorca. Cesou co n\u00famero 6 en outubro de 1932."}
{"id": "175382", "revid": "98629", "url": "https://gl.wikipedia.org/wiki?curid=175382", "title": "Francisco Lamas L\u00f3pez", "text": "Francisco Lamas L\u00f3pez, nado en Lugo en 1905 e finado en Madrid en febreiro de 1987, foi un m\u00e9dico e pol\u00edtico galego.\nTraxectoria.\nFillo de Francisco Lamas D\u00edaz e Manuela L\u00f3pez V\u00e1zquez. Orfo de pai aos nove anos, ten que po\u00f1erse a traballar. Xa desde unha idade moi temper\u00e1 se ti\u00f1a iniciado na lectura dos autores cl\u00e1sicos galegos, fundamentalmente Rosal\u00eda de Castro, cuxos versos l\u00eda xunto cun grupo de amigos en reuni\u00f3ns arredor da muralla de Lugo. Esta paix\u00f3n inicial polos cl\u00e1sicos motivou a invitaci\u00f3n para impartir unha conferencia organizada pola Asociaci\u00f3n de Estudiantes del Instituto de Lugo (que titulou \u201cRosal\u00eda de Castro y Curros Enr\u00edquez\u201d) cando ti\u00f1a s\u00f3 dezaseis anos. Pouco despois iniciou a s\u00faa traxectoria no mundo do xornalismo e as colaboraci\u00f3ns en peri\u00f3dicos como \"La Provincia\", revistas e proxectos editoriais, \u00e9poca \u00e1 que se fai referencia nas s\u00faas memorias:\nEn 1931 participou, xunto con Lorenzo Varela e outros intelectuais lucenses, na fundaci\u00f3n do Ateneo Popular de Lugo, do que foi nomeado secretario primeiro, mais o proxecto non chegar\u00e1 a bo termo, sinalando Lamas, entre outros factores, a desidia e a indiferenza manifestadas polos propios socios. O Ateneo xogaba un papel oposto ao do C\u00edrculo de las Artes, cuxas actividades culturais e membros consider\u00e1banse en exceso institucionalizadas e burocratizadas. Neste momento o grupo do Ateneo comezou a organizar algunhas actividades xunto con grupos culturais (formais ou non) de Santiago de Compostela.\nColaborou e impulsou diferentes empresas do eido cultural, participou con \u00c1nxel Fole, Xos\u00e9 Gayoso Veiga e outros autores do grupo lugu\u00e9s en proxectos como \"Gui\u00f3n\" e \"Yunque\", que codirixiu xunto con Fole. Xunto con eles un grupo de escritores e xentes do mundo das artes lucenses comezaron a p\u00f3r en marcha diversas iniciativas culturais (cine-club, conferencias...).\nSobre \"Yunque\" comenta Lamas L\u00f3pez nas s\u00faas memorias:\nNo eido pol\u00edtico organizou Acci\u00f3n Republicana, foi secretario de Izquierda Republicana e alcalde de Lugo xusto antes do estoupido do levantamento militar que conduciu \u00e1 guerra civil. Co golpe de Estado do 18 de xullo de 1936 foi detido o 24 de xullo e ingresou no cuartel de San Fernando con Roberto Ouro e despois na cadea. Xulgado en Lugo en consello de guerra acusado de traiz\u00f3n, foi condenado a cadea perpetua e multa mancomunada de 1,5 mill\u00f3ns de pesetas. Conmutada a 30 anos, estivo preso no Fuerte San Crist\u00f3bal de Pamplona dende o 23 de decembro de 1936 ata o 31 de decembro de 1941 cando sa\u00edu en liberdade provisional. Instalouse como m\u00e9dico privado en Vilagarc\u00eda de Arousa. Logo foi profesor do Instituto Cajal (1947-1948), da Facultade de Medicina (1956-1959) e da Escuela de Terapia Ocupacional. Colaborador en distintos medios de comunicaci\u00f3n, foi autor dos traballos \"El medio ambiente en el hospital de hoy\" e \"El m\u00e9dico ante la frontera de la muerte\".\nObras.\nEscribiu traballos m\u00e9dicos para revistas, entre os que destacan \"El hospital, la medicina y la evoluci\u00f3n del pensamiento social\", \"Meditaci\u00f3n de un m\u00e9dico en tomo al hoy del hombre\" e \"El m\u00e9dico ante la frontera de la muerte\"."}
{"id": "175383", "revid": "98629", "url": "https://gl.wikipedia.org/wiki?curid=175383", "title": "Nippon Professional Baseball", "text": "A Nippon Professional Baseball ou NPB (do ingl\u00e9s: \"B\u00e9isbol Profesional Xapon\u00e9s\", en xapon\u00e9s: \u65e5\u672c\u91ce\u7403\u6a5f\u69cb, \"Nippon Yaky\u016b Kik\u014d\"), \u00e9 o campionato de liga de b\u00e9isbol profesional do Xap\u00f3n. Chamada de forma coloquial no Xap\u00f3n \"Puro Yaky\u016b\", \u00e9 a m\u00e1xima categor\u00eda do b\u00e9isbol nip\u00f3n. Xogadores, analistas e diferentes traballadores da Major League Baseball (MLB) consideran a esta competici\u00f3n como \"AAAA\", \u00e9 dicir, menos competitiva que a MLB mais por riba das m\u00e1is potentes Ligas Menores \"AAA\" norteamericanas.\nConsid\u00e9rase que a orixe de liga est\u00e1 na fundaci\u00f3n do \"Club de B\u00e9isbol do Gran Xap\u00f3n de Tokio\" (\u5927\u65e5\u672c\u6771\u4eac\u91ce\u7403\u5036\u697d\u90e8, \"Dai-Nippon T\u014dky\u014d Yaky\u016b Kurabu\") en 1934 e a Liga Xaponesa de B\u00e9isbol orixinal. A actual NPB foi fundada coa reorganizaci\u00f3n desta \u00faltima liga en 1950. A competici\u00f3n actual consta de d\u00faas conferencias de seis equipos cada unha: a Central League e a Pacific League. Cada temporada, os equipos ga\u00f1adores de cada liga compiten nas Series do Xap\u00f3n, as finais polo campionato da NPB.\nHistoria.\nFundaci\u00f3n.\nDesde a s\u00faa introduci\u00f3n en 1872, o b\u00e9isbol \u00e9 un dos deportes m\u00e1is practicados no Xap\u00f3n. A ra\u00edz do \u00e9xito dos campionatos xuven\u00eds e rexionais, na d\u00e9cada de 1920 houbo unha primeira tentativa de crear unha competici\u00f3n profesional. Consid\u00e9rase que o primeiro equipo profesional do pa\u00eds foi o , fundado en 1934 polo magnate dos medios de comunicaci\u00f3n Matsutar\u014d Sh\u014driki para enfrontarse a un combinado de estrelas estadounidenses que inclu\u00eda a Babe Ruth, Jimmie Foxx, Lou Gehrig e Charlie Gehringer. Ao ano seguinte, o mesmo elenco de xogadores fixo unha xira polos Estados Unidos. Al\u00ed ga\u00f1aron 93 de 102 xogos ante equipos semi-profesionais e da Pacific Coast League. De acordo co historiador Joseph Reaves: \"Os \u00fanicos pequenos inconvenientes para a popularidade do equipo nos Estados Unidos foron os car\u00e1cteres kanji e o engorroso nome xapon\u00e9s. Ambos detalles foron solucionados adoptando o nome de Tokyo Kyojin (do xapon\u00e9s: \"Xigantes de Toquio\") e utilizando uniformes id\u00e9nticos aos dos New York Giants...\".\nDesde 1936 at\u00e9 1950, o b\u00e9isbol profesional xapon\u00e9s estivo organizado baixo o nome de \"Liga de B\u00e9isbol do Xap\u00f3n\" (JBL). O equipo que dominou a competici\u00f3n durante este per\u00edodo foron os Tokyo Kyojin, que ga\u00f1aron nove campionatos, seis deles consecutivos entre 1938 e 1943. C\u00f3mpre destacar que en 1947 os Kyojin mudaron o seu nome a Yomiuri Giants, o cal a\u00ednda manta\u00f1en. Despois da temporada de 1949, os propietarios dos equipos da liga fundaron o Nippon Professional Baseball (NPB). O dono dos Daiei Stars Masaichi Nagata propuxo un sistema de competici\u00f3n dividido en d\u00faas ligas, as cales se converteron na Pacific League, orixinalmente chamada co propio Nagata de presidente, e a Central League.\nCatro antigos equipos da JBL formaron a base da nova Liga Central: os Chunichi Dragons, os Hanshin Tigers, os Yomiuri Giants e os Shochiku Robins, aos que se uniron os Hiroshima Carp, os Kokutetsu Swallows, os Nishinippon Pirates e os Taiy\u014d Whales. Por outra banda, outros catro antigos equipos da JBL formaron a base da Liga do Pac\u00edfico: os Hankyu Braves, os Nankai Hawks, os Daiei Stars e os Tokyu Flyers, aos que se uniron os Kintetsu Pearls, os Mainichi Orions e os Nishitetsu Clippers. O dono dos Giants, Matsutar\u014d Sh\u014driki, actuou como o primeiro Comisionado (non oficial) e supervisou as primeiras Series do Xap\u00f3n. Nelas enfront\u00e1ronse o campi\u00f3n da Liga Central, os Shochiku Robins, contra o campi\u00f3n da Liga do Pac\u00edfico, os Mainichi Orions, sendo estes \u00faltimos os campi\u00f3ns tras vencer por catro xogos a dous.\nExpansi\u00f3n e contracci\u00f3n.\nOs Nishinippon Pirates da Liga Central, que finalizaron en sexto lugar na primeira temporada, desapareceron ao final da mesma e fusion\u00e1ronse cos Nishitetsu Clippers (tam\u00e9n de Fukuoka) para formar os Nishitetsu Lions. Isto provocou que o n\u00famero de equipos da Central descendesen a uns inc\u00f3modos sete equipos. As\u00ed, en 1952, decidiuse que o equipo da Liga que acabase cunha porcentaxe de vitorias inferior ao 30% ser\u00eda obrigado a disolverse ou fusionarse con outros equipos. Finalmente, ser\u00edan os Shochiku Robins os que caer\u00edan nesta circunstancia, decidindo fusionarse cos Taiy\u014d Whales para converterse nos Taiy\u014d Shochiku Robins en xaneiro de 1953. Esta manobra permitiu \u00e1 Liga Central ter de novo un n\u00famero par de equipos.\nPor outra banda, en 1954 uniuse un novo equipo \u00e1 Liga do Pac\u00edfico, os Takahashi Unions, o que permitiu aumentar o n\u00famero de equipos da mesma a oito. A\u00ednda que o equipo estaba formado por xogadores doutros equipos da Liga do Pac\u00edfico, os Unions non foron nunca un equipo competitivo, acabando en \u00faltimo lugar en 1955 e 1956. Para a temporada de 1957, os Unions fusion\u00e1ronse cos Daiei Stars para formar os Daiei Unions, o que levou \u00e1 Liga do Pac\u00edfico a regresar a un n\u00famero impar de equipos con sete. Os novos Unions tan s\u00f3 duraron unha temporada, na que acabaron de novo en \u00faltimo lugar a 43,5 vitorias de diferenza co primeiro. Para 1958 os uni\u00f3ns volv\u00e9ronse fusionar, esta vez cos Mainichi Orions para formar os Daimai Orions. As\u00ed, a Liga do Pac\u00edfico consegu\u00eda ter de novo un n\u00famero par de equipos con seis, os mesmos que a Liga Central. Debido a isto, para finais da d\u00e9cada de 1950, a NPB pasou de ter quince equipos aos actuais doce.\nFormato.\nA NPB est\u00e1 composta por d\u00faas ligas, a Liga Central e a Liga do Pac\u00edfico, con seis equipos en cada unha. Hai tam\u00e9n outras d\u00faas ligas profesionais de segundo nivel dedicadas \u00e1 formaci\u00f3n de novos xogadores, a Liga Occidental e a Liga Oriental. O campionato comeza a finais de marzo ou comezos de abril e finaliza en outubro. A maiores, en xullo, x\u00f3ganse dous ou tres xogos do All-Star, os cales enfrontan aos mellores xogadores de cada liga. Antes de 2007, cada equipo das d\u00faas ligas xogaba entre 130 e 140 xogos por temporada, sendo a \u00fanica excepci\u00f3n das temporadas 2005 e 2006 da Liga Central con 146 encontros. Por\u00e9n, desde ese ano, ambas ligas adoptaron un calendario de 146 xogos, con 73 xogados en casa e 73 como visitante. O m\u00e1is habitual \u00e9 que cada equipo xogue seis d\u00edas \u00e1 semana, descansando os luns, salvo excepci\u00f3ns. Usualmente, cando a dous equipos lles toca xogar entre si, fano en tres d\u00edas seguidos, para despois xogar outros tres encontros fronte outro rival e a continuaci\u00f3n descansar un d\u00eda.\nAp\u00f3s a finalizaci\u00f3n da temporada regular, os mellores equipos de cada liga disputan un torneo por eliminatorias para decidir cales competir\u00e1n nas Series do Xap\u00f3n. Estas series seguen a estela das Series Mundiais da Major League Baseball, enfrontando polo t\u00edtulo ao campi\u00f3n da Liga Central contra o campi\u00f3n da Liga do Pac\u00edfico, do memo xeito que na MLB onde xogan os campi\u00f3ns da Liga Americana e a Liga Nacional. Nas eliminatorias, co\u00f1ecidas como Climax Series, primeiro xogan o segundo contra o terceiro clasificado de cada liga ao mellor de tres encontros. O vencedor desta eliminatoria xoga a final da liga fronte o primeiro clasificado. O vencedor deste encontro ga\u00f1a ent\u00f3n o dereito a xogar as Series do Xap\u00f3n onde se termina o campi\u00f3n nacional. Entre os anos 2005 e 2013 o campi\u00f3n xapon\u00e9s disputaba as Series de Asia contra os campi\u00f3ns de Australia, China, Corea do Sur e Taiw\u00e1n (coa excepci\u00f3n de 2013 onde tam\u00e9n participou o Fortitudo Bologna italiano). Os equipos xaponeses venceron en cinco das sete edici\u00f3ns.\nComparaci\u00f3n coa MLB.\nAs regras da NPB son esencialmente as mesmas que as da Major League Baseball (MLB) norteamericana. Por\u00e9n, certos elementos t\u00e9cnicos son lixeiramente diferentes: a liga xaponesa utiliza unha pelota, unha zona de strike e un terreo de xogo m\u00e1is pequenos. P\u00f3dese dicir que o b\u00e9isbol xapon\u00e9s \u00e9 m\u00e1is compacto. Cinco equipos da liga te\u00f1en campos cuxas pequenas dimensi\u00f3ns violar\u00edan as Regras Oficiais do B\u00e9isbol Americano. La nota que se encontra ao final da Regra 1.04 especifica que as dimensi\u00f3ns m\u00ednimas para os estadios de b\u00e9isbol estadounidenses constru\u00eddos ou renovados despois de 1958 te\u00f1en que ser de 325 p\u00e9s (99 m) por cada li\u00f1a de foul e 400 p\u00e9s (120 m) ao xard\u00edn central.\nOs xogadores, t\u00e9cnicos e especialistas en sabermetrics (estat\u00edstica avanzada) conseideran \u00e1 NPB como unha liga \"AAAA\", \u00e9 dicir, menos competitiva que a MBL mais superior \u00e1s ligas Triplo A (AAA) de desenvolvemento. Ao igual que a MLB, a NPB est\u00e1 composta por d\u00faas ligas a Central e a Pac\u00edfico. Xogar na Liga do Pac\u00edfico \u00e9 parecido a facelo na Liga Americana debido ao uso da norma do bateador designado. O mesmo suced\u00eda coa Liga Central e a Liga Nacional, at\u00e9 que en 2022 esta \u00faltima abandonou a regra. Cando un equipo dunha liga xoga fronte a un equipo da outra, a norma que se usa \u00e9 a que segue equipo local.\nOutra diferenza entre os b\u00e9isbol profesional xapon\u00e9s e norteamericano, \u00e9 que os partidos no Xap\u00f3n poden acabar en empate. Se o resultado do encontro est\u00e1 empatado despois da disputa de nove entradas, x\u00f3ganse outras tres m\u00e1is adicionais. Sen\u00f3n hai ga\u00f1ador despois das doce entradas o partido \u00e9 declarado empatado. Estes partidos non contan nin como vitorias nin como derrotas na clasificaci\u00f3n. Esta regra tam\u00e9n se aplica nas eliminatorias cunha \u00fanica excepci\u00f3n: as Series do Xap\u00f3n. Nesta eliminatoria final, que vence o primeiro equipo que consegue catro vitorias, no caso de haber empates pode ser preciso disputar m\u00e1is de sete xogos. Se as series te\u00f1en que ser estendidas, todos os partidos despois do s\u00e9timo non te\u00f1en l\u00edmite de entradas. Exclusivamente para a temporada 2011, debido ao terremoto e tsunami de Sendai e o conseguinte accidente nuclear de Fukushima, implement\u00e1ronse unha serie de regras especiais para o empate:\nA \u00faltima diferenza salient\u00e1bel entre ambas competici\u00f3ns \u00e9 que a maior\u00eda dos equipos xaponeses disp\u00f3n dunha rotaci\u00f3n de pitchers de seis xogadores, ao contrario que na MBL onde son catro. O elenco de xogadores dispo\u00f1\u00edbeis no Xap\u00f3n \u00e9 de 28, m\u00e1is hai un m\u00e1ximo de 25 que poden ir convocados a cada xogo. Debido a isto, os t\u00e9cnicos deben descartar tres xogadores por encontro, usualmente os pitchers titulares que ve\u00f1en de xogar os anteriores partidos.\nCampi\u00f3ns.\nSeries do Xap\u00f3n.\nO equipo mais dominador da historia da Liga Xaponesa de B\u00e9isbol son os Yomiuri Giants da Liga Central, 22 veces campi\u00f3ns das Series do Xap\u00f3n, seguido dos Seibu Lions da Liga Pac\u00edfico, 13 veces campi\u00f3n."}
{"id": "175384", "revid": "1822", "url": "https://gl.wikipedia.org/wiki?curid=175384", "title": "Brama brama", "text": ""}
{"id": "175385", "revid": "1822", "url": "https://gl.wikipedia.org/wiki?curid=175385", "title": "Palometa", "text": ""}
{"id": "175387", "revid": "89787", "url": "https://gl.wikipedia.org/wiki?curid=175387", "title": "Escola neogram\u00e1tica", "text": "Os Neogram\u00e1ticos (en alem\u00e1n \"Junggrammatiker\") foron un grupo de ling\u00fcistas alem\u00e1ns da Universidade de Leipzig que, a finais do s\u00e9culo XIX, deron un not\u00e1bel impulso ao desenvolvemento da indoeurope\u00edstica ata chegar a definir unha primeira reconstruci\u00f3n do indoeuropeo, definida nos decenios seguintes como reconstruci\u00f3n \"cl\u00e1sica\" e definitivamente sintetizada na monumental \"Grundri\u00df der vergleichenden Grammatik der indogermanischen Sprachen\" (1897-1916) de Karl Brugmann.\nAo movemento tam\u00e9n se fai referencia coa expresi\u00f3n Escola neogram\u00e1tica e Escola de Leipzig\nExpo\u00f1entes da escola.\nOs neogram\u00e1ticos foron:\n\u00c1 escola neogram\u00e1tica tam\u00e9n se adoitan asociar os estudos de Otto Behaghel, Adolf Noreen e Karl Verner.\nPrincipios te\u00f3ricos.\nOs Neogram\u00e1ticos, inspirados polas investigaci\u00f3ns contempor\u00e1neas no campo da filolox\u00eda xerm\u00e1nica que arribaron \u00e1 definici\u00f3n da Lei de Grimm e da Lei de Verner, identificaron unha serie de leis que regulaban as relaci\u00f3ns fon\u00e9ticas no paso do indoeuropeo reconstru\u00eddo \u00e1s linguas indoeuropeas hist\u00f3ricas; ten especial relevo a Lei de Leskien, segundo a cal o cambio fon\u00e9tico, en igualdade de condici\u00f3ns, se produce sempre co mesmo resultado, sen excepci\u00f3ns. Ademais, os Neogram\u00e1ticos introduciron tam\u00e9n os principios, complementarios \u00e1 Lei de Leskien, da analox\u00eda e do pr\u00e9stamo."}
{"id": "175388", "revid": "98629", "url": "https://gl.wikipedia.org/wiki?curid=175388", "title": "Tommy Flanagan (actor)", "text": "Tommy J. Flanagan, nado o 3 de xullo de 1965 en Glasgow (Escocia), \u00e9 un actor escoc\u00e9s.\nTraxectoria.\nFlanagan \u00e9 o terceiro de cinco irm\u00e1ns. \u00d3s seis anos de idade, o seu pai abandonou a familia. Medrou nun barrio perigoso. Durante os seus primeiros anos traballou como pintor, decorador e pincha discos. As cicatrices da s\u00faa cara foron o resultado dun asalto no que case perde a vida. M\u00e1is tarde, animado pola s\u00faa muller e amigos, comezou a adicarse \u00e1 actuaci\u00f3n.\nTraxectoria profesional.\nTraballou durante tres anos nun teatro chamado Rain Dog, antes de que Mel Gibson lle ofrecese o seu primeiro papel nun filme importante, \"Braveheart\" en 1995. Despois da s\u00faa actuaci\u00f3n en \"Braveheart\", a s\u00faa carreira afirmouse conseguindo papeis secundarios en filmes importantes como \"Face/Off\", \"Gladiator\" ou \"Sin City\"."}
{"id": "175389", "revid": "624", "url": "https://gl.wikipedia.org/wiki?curid=175389", "title": "Neogram\u00e1ticos", "text": ""}
{"id": "175390", "revid": "624", "url": "https://gl.wikipedia.org/wiki?curid=175390", "title": "Grundri\u00df der vergleichenden Grammatik der indogermanischen Sprachen", "text": ""}
{"id": "175393", "revid": "98629", "url": "https://gl.wikipedia.org/wiki?curid=175393", "title": "Arabia Terra", "text": "Arabia Terra \u00e9 unha extensa e elevada rexi\u00f3n do norte de Marte e \"descansa\" na s\u00faa meirande parte dentro do cuadr\u00e1ngulo Arabia. Est\u00e1 densamente craterizada e fortemente erosionada. Esta topograf\u00eda accidentada indica que \u00e9 unha rexi\u00f3n moi vella, de feito p\u00e9nsase que \u00e9 un dos terreos m\u00e1is vellos de Marte. Acada uns de 5100\u00a0km de longo e esta centrada nas coordenadas 19,79 N 30 E para o geohack e a 23\u00b0 N 355\u00b0 O para o USGS (seguramente a diferenza s\u00f3 se debe a un erro no centrado da rexi\u00f3n), coas rexi\u00f3ns do leste e sur elevadas 4\u00a0km por riba das rexi\u00f3ns do norte e oeste. O longo desta rexi\u00f3n existen moitos cr\u00e1teres, canons, dos cales moitos van morrer rexi\u00f3ns baixas do norte do planeta, a cales bordean a Arabia Terra polo norte da mesma.\nArabia conten moitos accidentes xeol\u00f3xicos interesantes. Existen bos exemplos de cr\u00e1teres de tipo \"pedestal\" nesta rexi\u00f3n. Este tipo de cr\u00e1teres (e o seu material expulsado) est\u00e1n elevados sobre os terreos circundantes, moitas veces os seus bordos acaban en cant\u00eds e precipicios. O material expulsado na creaci\u00f3n do cr\u00e1ter forma unha capa dura e resistente que protexe o material cuberto da erosi\u00f3n. En moitas destas capas existen outeiros e/ou petoutos illados. Esta capas tam\u00e9n poder\u00edan estar formadas por procesos volc\u00e1nicos, polo vento o polo dep\u00f3sitos feitos por auga do subsolo. Unhas Franxas Acantiladas Escuras foron observadas en Tikhonravov Basin, un gran cr\u00e1ter erosionado. A franxas aparecen na parte horizontal dos cant\u00eds (no seu chanzo) e cambia de aspecto co paso do tempo. \u00d3 comezo son escuros, ent\u00f3n van cambiando a unha cor m\u00e1is clara, probablemente coma consecuencia do po fino e de cor clara que prov\u00e9n da atmosfera. Pensase que estas franxas se forman cando o po se move cara a abaixo polos cant\u00eds, de xeito semellante as avalanchas de neve monta\u00f1a abaixo que acontecen na Terra.\nArabia Terra foi bautizada no 1979, seguindo unha cl\u00e1sica designaci\u00f3n baseada nas caracter\u00edsticas do albedo dun mapa feito por Giovanni Schiaparelli, o cal tomou o nome da pen\u00ednsula Ar\u00e1biga terrestre.\nUnha investigaci\u00f3n da rexi\u00f3n realizada en 1997 definiu moito mellor a individualidade da rexi\u00f3n. Constatouse un cinto ecuatorial cun cr\u00e1ter dunha idade distintivamente m\u00e1is tard\u00eda que na parte setentrional da rexi\u00f3n e da Noachis Terra que fica \u00f3 sur. Isto foi interpretado coma un sistema incipiente de arcos provocados pola subduci\u00f3n das terras baixas marcianas que est\u00e1n baixo Arabia Terra durante a Era Noeica. Os patr\u00f3ns das fracturas da rexi\u00f3n son tam\u00e9n explicables do mesmo xeito, e a inestabilidade rotacional do planeta non \u00e9 causa suficiente para a s\u00faa explicaci\u00f3n."}
{"id": "175395", "revid": "1131", "url": "https://gl.wikipedia.org/wiki?curid=175395", "title": "Divisi\u00f3n de Honra Prata de balonm\u00e1n", "text": "A Divisi\u00f3n de Honra Prata (ata 2008 \"Divisi\u00f3n de Honra B\") \u00e9 a segunda categor\u00eda do balonm\u00e1n no estado espa\u00f1ol e a primeira organizada pola Federaci\u00f3n Espa\u00f1ola de Balonmano. Actualmente \u00e9 disputada por 16 equipos.\nA partir da tempada 2008-09 modificouse o sistema de ascenso \u00e1 Liga ASOBAL. Antes os dous primeiros equipos ao finalizar a liga (30 xornadas) ascend\u00edan directamente, mais agora ascende directamente o primeiro clasificado, xog\u00e1ndose a segunda praza de ascenso os equipos clasificados entre o 2\u00ba e o 5\u00ba posto nun \"play-off\". Os 3 \u00faltimos clasificados descenden \u00e1 Primeira Nacional automaticamente.\nSistema de competici\u00f3n.\nCada equipo da liga xoga contra cada un dos demais equipos d\u00faas veces, unha na s\u00faa casa, e outra a domicilio ao longo das 30 xornadas das que consta a competici\u00f3n.\nCada vitoria suma dous puntos, mentres que o empate suma un punto e a derrota non suma ning\u00fan. Ao final da liga, o campi\u00f3n \u00e9:"}
{"id": "175396", "revid": "43749", "url": "https://gl.wikipedia.org/wiki?curid=175396", "title": "Mecalia Atl\u00e9tico Nov\u00e1s", "text": ""}
{"id": "175397", "revid": "22570", "url": "https://gl.wikipedia.org/wiki?curid=175397", "title": "Primeira Divisi\u00f3n Nacional de Balonm\u00e1n", "text": "A Primeira Divisi\u00f3n Nacional de Balonm\u00e1n \u00e9 a terceira categor\u00eda do balonm\u00e1n de Espa\u00f1a e a segunda competici\u00f3n en importancia organizada pola Federaci\u00f3n Espa\u00f1ola de Balonm\u00e1n.\nSistema de competici\u00f3n.\nO sistema de competici\u00f3n est\u00e1 baseado na proximidade xeogr\u00e1fica, repartindo aos 56 equipos participantes en 4 grupos de 14 equipos cada un, xogando en cada grupo todos contra todos a dobre volta (un partido na casa e outro f\u00f3ra con cada un dos rivais), o que significan 26 partidos a xogar por cada equipo. O ga\u00f1ador de cada partido suma dous puntos, e se se produce un empate cada equipo suma un punto. Os dous primeiros equipos de cada grupo ao cabo desas 26 xornadas conseguen o dereito a participar na fase de ascenso \u00e1 Divisi\u00f3n de Prata, da que ascenden os tres mellores equipos. Os dous \u00faltimos de cada grupo perden a categor\u00eda automaticamente."}
{"id": "175398", "revid": "98629", "url": "https://gl.wikipedia.org/wiki?curid=175398", "title": "Jean-Baptiste Lamarck", "text": "Jean-Baptiste-Pierre-Antoine de Monet, cabaleiro de La Marck, nado en Bazentin, Picard\u00eda, Francia, o 1 de agosto de 1744 e finado en Par\u00eds o 18 de decembro de 1829, foi un naturalista franc\u00e9s, un dos grandes nomes da \u00e9poca da sistematizaci\u00f3n da Historia Natural, pr\u00f3ximo na s\u00faa influencia a Linneo, Buffon e Cuvier.\nFoi un dos primeiros cient\u00edficos que defendeu a idea da evoluci\u00f3n dos seres vivos, propo\u00f1endo a primeira teor\u00eda coherente sobre a evoluci\u00f3n da vida a partir de leis naturais baseadas na herdanza dos caracteres adquiridos.\nEsta teor\u00eda foi tam\u00e9n a primeira en propo\u00f1er a idea materialista e mecanicista da vida e da evoluci\u00f3n dos seres vivos.\nA s\u00faa teor\u00eda, denominada transformismo f\u00fandase sobre dous principios :\nEsta argumentaci\u00f3n recibe o nome de lamarckismo.\nFoi igualmente un dos poucos evolucionistas en comprender a \"necesidade te\u00f3rica\" da evoluci\u00f3n dos seres vivos.\nA publicaci\u00f3n da s\u00faa principal obra, \"Filosof\u00eda zool\u00f3xica\", en 1809, coincidiu co nacemento de Charles Darwin, precursor dunha teor\u00eda evolucionista que superar\u00eda o lamarckismo: o darwinismo.\nLamarck cu\u00f1ou o termo \"biolox\u00eda\" para designar a ciencia dos seres vivos, e foi o fundador da paleontolox\u00eda dos invertebrados.\nVida e obra.\nInfancia e formaci\u00f3n.\nNaceu na vila de Bazantin nunha vella familia da nobreza, na que hab\u00eda numerosos militares, pero con poucos recursos econ\u00f3micos para manter a numerosa descendencia. Era o und\u00e9cimo fillo de Pierre de Monet, que o animou a entrar no seminario dos xesu\u00edtas de Amiens, coa intenci\u00f3n de que se ordenase sacerdote, xa que naquela \u00e9poca a igrexa era unha boa opci\u00f3n para fillos de familias da aristocracia con poucos recursos, como noutras partes de Europa.\nNon obstante, Lamarck sent\u00edase atra\u00eddo polo ex\u00e9rcito (outra das opci\u00f3ns para a nobreza empobrecida), ao que pertenc\u00edan xa tres dos seus irm\u00e1ns. A\u00ednda as\u00ed, segue nos xesu\u00edtas de 1755 a 1759, cando seu pai morre. Chega a oficial na batalla de Villinghausen, o 16 de xullo do mesmo ano.\nVida no ex\u00e9rcito.\nPero abandona os estudos e un\u00edndose ao ex\u00e9rcito, para iniciar a carreira militar, en 1761, a pesar da s\u00faa xuventude, co nome de \"Cabaleiro de Saint-Martin\". Participou na Guerra dos Sete Anos, un\u00edndose ao ex\u00e9rcito franc\u00e9s na campa\u00f1a de Alema\u00f1a preto de Willinghausen, Alema\u00f1a, onde pouco despois da s\u00faa chegada tivo lugar a batalla que leva o nome desa cidade. Os franceses perden a batalla, e da compa\u00f1\u00eda na que estaba encadrado Lamarck s\u00f3 sobreviviron catorce homes, entre eles os oficiais. O soldado m\u00e1is vello do grupo suxeriu que Lamarck comandase a pequena tropa que quedara esquecida no medio da confusi\u00f3n. Lamarck acepta e ordena quedar naquel lugar at\u00e9 a chegada do seu ex\u00e9rcito, actitude que lle vale o ascenso a lugartenente.\nMentres o rexemento entraba en Toulon e M\u00f3naco, unha compa\u00f1\u00eda intenta rebelarse, deixar as armas. Como consecuencia do esforzo realizado no tumulto, Lamarck tivo unha importante lesi\u00f3n no pescozo (unha luxaci\u00f3n da articulaci\u00f3n temporomandibular) que o obrigar\u00eda a deixar o ex\u00e9rcito en 1765 e volver a Par\u00eds cunha pensi\u00f3n m\u00ednima.\nA volta a Par\u00eds.\nUnha vez instalado en Par\u00eds xunto co seu irm\u00e1n Philippe-Fran\u00e7ois, decide inicialmente comezar os estudos de m\u00fasica, pero finalmente emprende os das ciencias naturais, mentres traballa durante un tempo como cont\u00e1bel para un banqueiro. Comeza a estudar medicina, pero pronto abandona estes estudos para concentrarse na s\u00faa paix\u00f3n pola bot\u00e1nica, nunha \u00e9poca na que a influencia de Jean-Jacques Rousseau fixo que o estudo da bot\u00e1nica estivese de moda.\nE 1778 baut\u00edzase a s\u00faa primeira filla, Rosalie-Jos\u00e9phine, froito da s\u00faa uni\u00f3n con Marie-Anne-Rosalie Delaporte.\nDurante estes anos inicia as s\u00faas \"Investigaci\u00f3ns sobre as causas dos principais feitos f\u00edsicos\".\nA \"Flora francesa\". Acad\u00e9mico das Ciencias.\nEn 1779, cando Lamarck ti\u00f1a 35 anos, a \"Imprimerie royale\" publica a s\u00faa primeira obra \"Flora francesa\" (en tres volumes). A partir da terceira edici\u00f3n Augustin Pyrame de Candolle achega especies de Su\u00edza. O seu obxectivo \u00e9 ordenar os vexetais segundo as s\u00faas estruturas reais e, ao mesmo tempo proporcionarlle ao p\u00fablico unha maneira c\u00f3moda e segura de identificar as plantas.\nPara facer isto, Lamarck adopta a clasificaci\u00f3n binaria polo x\u00e9nero e especie e, sobre todo, inventa o m\u00e9todo dicot\u00f3mico que consiste en po\u00f1er o que se trata de determinar dunha planta sucesivamente ante dous termos contrarios entre os cales debe decidirse antes de pasar ao seguinte par\u00e1grafo, onde se encontran outras d\u00faas alternativas m\u00e1is restrinxidas at\u00e9 que ao termo da operaci\u00f3n se encontra o nome da planta, publicando as\u00ed a primeira clave de determinaci\u00f3n. Este procedemento dirixido ao non especialista, a\u00ednda se utiliza hoxe nas obras de bot\u00e1nica.\nLamarck ordena os vexetais nunha serie que comporta seis graos: polip\u00e9talas, monop\u00e9talas, compostas, incompletas, unilobadas e crit\u00f3gamas.\nEsta obra d\u00e1lle unha notoriedade inmediata, convert\u00e9ndose nunha obra de referencia, e consegue merecer a confianza de Georges-Louis Leclerc, conde de Buffon. O patrocinio de Buffon \u00e1brelle a Lamarck as portas da Academia das Ciencias en 1775, en principio membro adxunto.\nEn 1781 naceu o seu segundo fillo, Andr\u00e9, e o mesmo ano Buffon conseguiu que Lamarck fose nomeado Bot\u00e1nico do Rei, e como tal acompa\u00f1ouno nas s\u00faas viaxes entre 1781 e 1782 onde visitaron os principais centros cient\u00edficos europeos na busca de novas especies bot\u00e1nicas para arrequecer as colecci\u00f3ns do Herbario Real do Xard\u00edn do Rei.\nDesde 1783 a 1786 foi membro asociado da Academia das Ciencias e dirixiu os dous primeiros volumes de Bot\u00e1nica da \"Enciclopedia Met\u00f3dica\". O ano 1786 nace o seu terceiro fillo, Antoine.\nEn 1787 C\u00e9sar Charles de Flahaut, un parente afastado de Lamarck, sucedeu a Buffon na direcci\u00f3n do Xard\u00edn do Rei, e Lamarck consegue o cargo de gardi\u00e1n do Herbario Real (1783-1792), un emprego cun soldo non moi elevado, de maneira que se viu obrigado a dar clases para complementar os seus ingresos.\nEntre 1791 e 1792 nacen os seus fillos Guillaume-Emmanuel-Auguste e Am\u00e9na\u00efde-Corn\u00e9lie, e morre a s\u00faa esposa Marie-Anne-Rosalie Delaporte, quedando Lamarck cos cinco fillos.\nA Revoluci\u00f3n Francesa.\nA Revoluci\u00f3n Francesa supuxo cambios importantes na vida de Lamarck. As Academias son suprimidas, e Lamarck deixa de percibir a pensi\u00f3n como membro da de Ciencias. Pero participa na transformaci\u00f3n do Xard\u00edn do Rei en Museo Nacional de Historia Natural, baixo o impulso de Lakanal. Nel cr\u00e9anse doce c\u00e1tedras, unha das cales, a de animais inferiores, conf\u00edase a Lamarck que, en 1793, \u00e9 \"Profesor de Historia Natural dos insectos, os vermes e os animais microsc\u00f3picos\", cun soldo inicial de 2.500 francos, non dubidando en reconverterse (con \u00e9xito), e \u00e1 s\u00faa xa algo avanzada idade, de prestixioso bot\u00e1nico en profesor de zoolox\u00eda.\nLamarck oc\u00fapase, ademais, da biblioteca do Museo. O mesmo ano volve casar, con Victoire-Charlotte Reverdy, coa cal ter\u00eda d\u00faas fillas m\u00e1is: Aristide, nada en 1794, e Eug\u00e9nie, nada en 1797. Victoire morre a finais de 1797 aos 24 anos, e ao ano seguinte Lamarck casa por terceira vez con Julie Mallet.\nE 1797 cr\u00e9ase un Instituto Nacional para substitu\u00edr as anteriores Academias e Lamarck \u00e9 nomeado membro da secci\u00f3n de Bot\u00e1nica, na que asistir\u00e1 a todas as sesi\u00f3ns durante os seguintes 34 anos. Durante estes anos participa na elaboraci\u00f3n do calendario republicano, baseado nos ciclos da natureza, e comeza a dar as s\u00faas clases no Museo, clases que dar\u00edan lugar \u00e1 creaci\u00f3n da s\u00faa obra capital, \"Filosof\u00eda zool\u00f3xica\".\n\u00c9poca napole\u00f3nica.\nPor estes anos inicia as s\u00faas publicaci\u00f3ns no campo da meteorolox\u00eda e da hidroxeolox\u00eda. Publica diversos traballos, como \"Da influencia da L\u00faa na atmosfera terrestre\", unha memoria que supor\u00e1 o primeiro esbozo da hidroxeolox\u00eda, que publica en 1802, e os Anuarios Meteorol\u00f3xicos (1799-1809) que chegar\u00edan a ter gran fama e que animaban a posibilidade de desenvolver unha meteorolox\u00eda cient\u00edfica.\nPasou varios anos para chegar a establecer unha clasificaci\u00f3n razoada dos animais invertebrados, que representan sobre o 80% do reino animal.\nD\u00faas obras lle fan ser considerado como o fundador do transformismo: \"Filosof\u00eda zool\u00f3xica\" (1809) e a introduci\u00f3n da \"Historia natural dos animais sen v\u00e9rtebras\" (1815-1822).\nA prop\u00f3sito da recepci\u00f3n da \"Filosof\u00eda zool\u00f3xica\" polo emperador Napole\u00f3n, Arago relata a seguinte an\u00e9cdota:\nDespois disto, Lamarck renunciar\u00eda a continuar facendo os anuarios.\nA teor\u00eda da transformaci\u00f3n das especies. \"Filosof\u00eda zool\u00f3xica\".\nNo seu discurso de abertura do curso do ano 8 da rep\u00fablica no Museo (1800), Lamarck anuncia por primeira vez o que ser\u00edan as bases da s\u00faa teor\u00eda da transformaci\u00f3n das especies transformismo. O discurso ser\u00eda publicado o ano seguinte co t\u00edtulo \"Sistema dos animais sen v\u00e9rtebras ou T\u00e1boa xeral das clases, ordes de x\u00e9neros dos animais\". Nesta obra, precursora da c\u00e9lebre \"Historia Natural dos animais sen v\u00e9rtebras\" (1816-1822), aparecen xa as teses esenciais da s\u00faa doutrina transformista e que abandonara completamente as teses fixistas. \u00c9 pos\u00edbel que na obra haxa influencias de Pierre-Jean-George Cabanis ou de Erasmus Darwin, o av\u00f3 de Charles Darwin.\nO ano 1802 presenta no Instituto Nacional as s\u00faas \"Investigaci\u00f3ns sobre a organizaci\u00f3n dos corpos vivos\", unha obra que prefigura a s\u00faa \"Filosof\u00eda zool\u00f3xica\" e na que se utiliza por primeira vez o termo biolox\u00eda e onde admite abertamente que o home prov\u00e9n dos simios. Tam\u00e9n comeza a publicar os resultados dos numerosos estudos que fixera sobre os f\u00f3siles da contorna de Par\u00eds (\"Memorias sobre os f\u00f3siles da contorna de Par\u00eds\", 1802-1806).\nDurante esta \u00e9poca faise manifesta a contraposici\u00f3n entre Georges Cuvier e Lamarck. Lamarck xa se opuxera en 1794 a que Cuvier obtivese unha praza de naturalista no Museo e, anticip\u00e1ndose a Lyell, manifestara a s\u00faa oposici\u00f3n \u00e1s teses catastrofistas que defend\u00eda Cuvier. Pola s\u00faa parte, Cuvier critica con violencia e ridiculiza as ideas de Lamarck, especialmente as relacionadas coa formaci\u00f3n dos seres vivos, mentres Lamarck o ataca nos discursos de abertura dos cursos do Museo.\nEn 1809 publica \"Filosof\u00eda zool\u00f3xica\", unha obra que non alcanzar\u00eda a celebridade at\u00e9 a sa\u00edda \u00e1 luz das ideas darwinistas (1859). A partir dese momento ser\u00eda reimprimida e traducida a numerosas linguas. De feito, o mesmo Charles Darwin, na terceira edici\u00f3n do seu libro \"A orixe das especies\", agradece a contribuci\u00f3n cient\u00edfica de Lamarck, e reco\u00f1ece que Lamarck foi o primeiro cient\u00edfico que expuxo a idea de que os seres vivos segu\u00edan leis naturais. Darwin manifestou tam\u00e9n a influencia que sobre el tiveran as obras \"Filosof\u00eda zool\u00f3xica\" e \"Historia Natural dos animais sen v\u00e9rtebras\", que se publicaran entre os anos 1815 e 1822 e que recollen as concepci\u00f3ns de Lamarck sobre a evoluci\u00f3n dos seres vivos.\nOs derradeiros anos.\nEn 1818 Lamarck queda subitamente cego, parece que por un desprendemento de retina. Pide que o substit\u00faa parcialmente nas s\u00faas obrigas no Museo Pierre-Andr\u00e9 Latreille, que Lamarck nomeara naturalista auxiliar en 1798 e que o substituir\u00eda nas clases en 1821.\nA pesar dos seus problemas de sa\u00fade, Lamarck continuou traballando nas s\u00faas obras con persistencia: publ\u00edcanse os derradeiros volumes da \"Historia Natural dos animais sen v\u00e9rtebras\". En 1820, o \"Sistema anal\u00edtico dos co\u00f1ecementos positivos do home\", que constit\u00fae o seu testamento espiritual, e onde defende que a moral humana est\u00e1 determinada pola ciencia e non pola tradici\u00f3n.\nNestes \u00faltimos anos a s\u00faa filla Rosalie coida del e ax\u00fadao no seu traballo. Cada vez ten m\u00e1is problemas de mobilidade que non lle permiten asistir \u00e1s reuni\u00f3ns do Instituto, no que os seus colegas deciden contabilizalo como presente.\nLamarck morre o 18 de decembro de 1829, \u00e1 idade de 85 anos, na s\u00faa vivenda do Museo. Os funerais cel\u00e9branse na igrexa de St. M\u00e9dard, e os seus restos deposit\u00e1ronse nunha fosa com\u00fan do cemiterio de Montparnasse. Como se menciona m\u00e1is abaixo, este feito foi para certos autores o signo da s\u00faa miseria. Para Laurent , haber\u00eda que atribu\u00edlo \"\u00e1 falta de piedade filial\" do seu fillo Auguste.\nEfectivamente, durante m\u00e1is dun s\u00e9culo, a maior parte dos textos hist\u00f3ricos mencionan a miseria dos \u00faltimos tempos da vida de Lamarck. Para Jean-Henri Humbert (1887-1967), Lamarck \"desprovisto de recursos\" debeu ceder o seu herbario ao bot\u00e1nico alem\u00e1n Johannes August Christian Roeper (1801-1885). M\u00e1is preto de n\u00f3s, para Jaussaud e Brygoo , \"[Lamarck] morreu pobre na s\u00faa vivenda do Museo\". O estudo de Michel Gu\u00e9d\u00e8s sobre as rendas de Lamarck demostra que acumulaba diversas rendas (como profesor do Museo, as s\u00faas rendas da Academia das Ciencias, da venda das s\u00faas obras etc.) que alcanzaban a suma de 9.500 francos da \u00e9poca. As s\u00faas rendas non igualaban certamente as de Cuvier (xa que estas chegaban aos 41.200 francos), pero permit\u00edanlle vivir dunha forma m\u00e1is que correcta.\nBiolox\u00eda e transformismo.\nLamarck \"versus\" Darwin.\nFaise frecuentemente de Lamarck un precursor desafortunado de Charles Darwin porque, a\u00ednda que expuxo unha teor\u00eda da evoluci\u00f3n, non descubriu o mecanismo da selecci\u00f3n natural.\nIsto \u00e9 unha visi\u00f3n retrospectiva err\u00f3nea. Os proxectos e realizaci\u00f3ns cient\u00edficas de Lamarck e de Darwin son de feito profundamente diferentes, mesmo opostos.\nEn efecto, Lamarck busca en primeiro lugar comprender e explicar os seres vivos en tanto que fen\u00f3menos f\u00edsicos, e isto porque inventa a \"biolox\u00eda\" e elabora unha \"teor\u00eda dos seres vivos\".\nDarwin, pola contra, busca ante todo refutar as \"creaci\u00f3ns especiais\" do pastor William Paley que, na s\u00faa \"Teolox\u00eda natural\" (1803), explicaba a creaci\u00f3n do mundo vivo e a orixe de todas as especies por intervenci\u00f3n divina, substitu\u00edndoas polo mecanismo cego e impersoal da selecci\u00f3n natural.\nNa s\u00faa obra \"A orixe das especies\" (1859), Darwin non prop\u00f3n ningunha teor\u00eda dos seres vivos, non busca m\u00e1is que explicar a adaptaci\u00f3n dos seres vivos \u00e1s s\u00faas condici\u00f3ns de existencia pola selecci\u00f3n natural, mecanismo que se aplicar\u00e1 en seguida a toda a evoluci\u00f3n do vivente e a partir da cal os cient\u00edficos elaborar\u00edan a teor\u00eda sint\u00e9tica da evoluci\u00f3n na segunda metade do s\u00e9culo XX.\nA oposici\u00f3n entre as concepci\u00f3ns de Lamarck e Darwin sit\u00faase en realidade na tendencia ao \"aumento da complexidade dos seres vivos no curso da evoluci\u00f3n\".\nA invenci\u00f3n da biolox\u00eda.\nO termo \"biolox\u00eda\" (do grego \u03b2\u03af\u03bf\u03c2 \"b\u00edos\", 'vida', e \u03bb\u03cc\u03b3\u03bf\u03c2 \"l\u00f3gos\" 'ciencia') cu\u00f1ouse a principios do s\u00e9culo XIX (en 1802), especialmente por Lamarck:\nJean-Baptiste Lamarck \u00e9 o fundador da biolox\u00eda en tanto que \"ciencia da vida\" ou ciencia dos seres vivos. Est\u00e1 entre os que inventaron a palabra pero, sobre todo, comprende a biolox\u00eda como unha ciencia \u00e1 parte, como unha ciencia aut\u00f3noma, \u00e9 dicir, unha ciencia diferente non s\u00f3 da f\u00edsica e da qu\u00edmica, sen\u00f3n tam\u00e9n da taxonom\u00eda, da anatom\u00eda, da fisiolox\u00eda e da medicina. Para Lamarck, a biolox\u00eda ten por obxecto estudar os caracteres com\u00fans aos animais e aos vexetais, caracteres polos cales se distinguen dos obxectos inanimados.\nDurante moito tempo \u2014e mesmo a\u00ednda hoxe en d\u00eda\u2014 reduciuse o sistema de Lamarck unicamente \u00e1 herdanza dos caracteres adquiridos e aos efectos do uso e do non-uso dos \u00f3rganos dos seres vivos; outramente, f\u00e1lase s\u00f3 dunha teor\u00eda da adaptaci\u00f3n.\nIsto d\u00e9bese probabelmente ao \"m\u00e1is grave defecto do plan da \"Filosof\u00eda zool\u00f3xica\"\" , a s\u00faa principal obra. Na primeira parte, Lamarck exp\u00f3n o seu transformismo, que non pode comprenderse sen a \"biolox\u00eda xeral\" exposta na segunda parte. Para comprender ben o seu sistema, ser\u00eda preciso comezar pola segunda parte. Pero moi frecuentemente s\u00f3 a primeira parte da obra foi publicada e lida.\n\u00c9 tam\u00e9n isto o que probabelmente lle valeu \u00e1 tese de Lamarck o ser asimilada ao vitalismo, mentres que, ao contrario, coa s\u00faa teor\u00eda dos seres vivos, trata de comprendelos unicamente en tanto que \"fen\u00f3menos f\u00edsicos\", sen facer intervir ningunha \"forza vital\", misteriosa e desco\u00f1ecida. Nela, oponse \u00e1s concepci\u00f3ns de Xavier Bichat.\nTeor\u00eda dos seres vivos.\nLamarck comeza por constatar que existe un \"hiato inmenso\" entre os \"corpos f\u00edsicos\" e os \"corpos vivos\". A partir diso, trata de determinar a especificidade dos seres vivos con relaci\u00f3n aos obxectos inanimados que estuda a f\u00edsica.\nEsta especificidade reside segundo el na \"organizaci\u00f3n\" da materia que constit\u00fae os seres vivos. Pero esta \"orde de cousas\" non \u00e9 fixa e determinada dunha vez por todas (como nunha m\u00e1quina), porque o ser vivo nace, desenv\u00f3lvese e morre. Esta organizaci\u00f3n \u00e9, pois, m\u00e1is que unha \"autoorganizaci\u00f3n\" da materia baixo o efecto das condici\u00f3ns exteriores (como por exemplo na formaci\u00f3n dun cristal de neve), \u00e9 tam\u00e9n \"autocatal\u00edtica\", \u00e9 dicir, que enxendra ela mesma as condici\u00f3ns propias para o seu desenvolvemento. Lamarck explica esta \"din\u00e1mica interna\" como o produto de que os flu\u00eddos que se solidifican constit\u00faen os \u00f3rganos que canalizan e aceleran a circulaci\u00f3n dos flu\u00eddos e as\u00ed permiten o desenvolvemento do organismo na s\u00faa integridade.\nA s\u00faa teor\u00eda neste punto comprende tres elementos esenciais, tirados da biolox\u00eda mecanicista dos s\u00e9culos XVII e XVIII: as \"partes continentes\" (os tecidos), dos \"flu\u00eddos contidos\" (o sangue, a linfa etc.), e unha \"cause excitatriz\" que provoca o movemento dos flu\u00eddos nas partes continentes. Esta divisi\u00f3n en partes continentes e flu\u00eddos contidos (o que Claude Bernard denominar\u00e1 m\u00e1is tarde o \"medio interno\" do ser vivo) significa que un ser vivo \u00e9 esencialmente unha masa de materia m\u00e1is ou menos flex\u00edbel. A novidade est\u00e1 en que, en lugar facerse nos tubos xa no seu sitio, o movemento dos flu\u00eddos organiza en partes diferenciadas o tecido orixinalmente indiferenciado.\nA organox\u00e9nse faise polo movemento dos flu\u00eddos que se mesturan ao seu paso polo seo do \"tecido celular\" (\u00e9 dicir, o que hoxe chamamos \"tecido conxuntivo\"), compr\u00edmeno e provocan a formaci\u00f3n de membranas. Ao final, esta organizaci\u00f3n facilita e activa o movemento dos flu\u00eddos; activaci\u00f3n que aumenta a organizaci\u00f3n e a diferenciaci\u00f3n das partes, e as\u00ed sucesivamente (ao que se engade unha excitabilidade do tecido que, entre os animais, exacerba o movemento organizador) .\nRecupera nisto a embriox\u00e9nese de Descartes \u2014a cal est\u00e1 radicalmente en opossici\u00f3n da s\u00faa idea de animal-m\u00e1quina\u2014 que acrecenta os co\u00f1ecementos fisiol\u00f3xicos do seu tempo. Lamarck, antes de calquera cousa exp\u00f3n deste xeito unha \"teor\u00eda f\u00edsica dos seres vivos\" a partir da cal elabora en seguida unha teor\u00eda da transformaci\u00f3n e da evoluci\u00f3n dos seres vivos.\nUnha teor\u00eda da evoluci\u00f3n.\nEsta \u00faltima consiste en d\u00faas tendencias opostas. Por unha parte a \"complexidade\" baixo o efecto da din\u00e1mica interna, que arrequece os organismos con \u00f3rganos e funci\u00f3ns novas e, por outra, unha tendencia \u00e1 \"diversificaci\u00f3n\" dos organismos en funci\u00f3n das circunstancias nas que se encontran, \u00e9 dicir, unha forma de adaptaci\u00f3n do ser vivo ao seu medio.\nA tendencia \u00e1 complexidade.\nLamarck considera que os seres vivos m\u00e1is simples, os \"infusorios\", aparecen por xeraci\u00f3n espont\u00e1nea. Estes seres son pequenas masas xelatinosas con alg\u00fans movementos de flu\u00eddos internos, provocados pola calor. A simplicidade da s\u00faa organizaci\u00f3n perm\u00edtelles aparecer espontaneamente, como o produto natural das leis f\u00edsicas. A partir destes seres moi simples, f\u00f3rmanse seres un pouco m\u00e1is complexos, benefici\u00e1ndose da organizaci\u00f3n dos primeiros que se lles transmitiu polo que chamou despois August Weismann a herdanza dos caracteres adquiridos (v\u00e9xase m\u00e1is abaixo). A partir deles f\u00f3rmanse outros a\u00ednda m\u00e1is complexos, e as\u00ed sucesivamente, at\u00e9 chegaren a formas de seres vivos tan complicados como os mam\u00edferos e o home. E iso sen facer menci\u00f3n a outra cousa que \u00e1s leis da f\u00edsica.\nP\u00f3dese comprender a tendencia \u00e1 complexidade das especies, \u00e9 dicir, a aparici\u00f3n das ordes, clases e ramificaci\u00f3ns, como unha consecuencia do crecemento autocatal\u00edtico do movemento dos flu\u00eddos, primeiro no individuo, despois a trav\u00e9s das xeraci\u00f3ns sucesivas. Este movemento que \u00e9 respons\u00e1bel da organizaci\u00f3n do ser vivo, e do seu crecemento, sendo a causa do aumento da complexidade desta organizaci\u00f3n no curso do desenvolvemento embrionario do individuo, non fai m\u00e1is que prolongar este principio a trav\u00e9s das xeraci\u00f3ns, \u00e1 favor da herdanza dos caracteres adquiridos. A reproduci\u00f3n serve de enlace entre as etapas sucesivas necesarias \u00e1 natureza nas s\u00faas produci\u00f3ns a falta dunha \"complexificacion\" continua dun s\u00f3 ser (el mesmo ligado ao endurecemento dos tecidos no momento do desenvolvemento). O aumento da complexidade das especies reponse ent\u00f3n no mesmo principio que a complexidade progresiva do organismo no curso do desenvolvemento; un prol\u00f3ngase no outra a trav\u00e9s das xeraci\u00f3ns.\nLamarck diferencia o animal do vexetal polo feito de que os tecidos do primeiro son \"irrit\u00e1beis\", mentres que os do segundo non o son. A irritabilidade \u00e9 a facultade de resposta, por unha contracci\u00f3n, a calquera estimulaci\u00f3n. Entre os animais, a principal consecuencia da irritabilidade dos tecidos \u00e9 unha \"interiorizaci\u00f3n da causa excitante dos movementos de flu\u00eddos\", sobre todo nos animais superiores. Estes son ent\u00f3n moito menos dependentes do medio exterior que os animais inferiores e que os vexetais, para todo o que concirne aos movementos de flu\u00eddos. As\u00ed a vida dos animais superiores adquire unha maior autonom\u00eda con relaci\u00f3n ao medio, o que ten consecuencias importantes para a transformaci\u00f3n das especies.\nSe Lamarck emprega as expresi\u00f3ns \"progreso na organizaci\u00f3n\" e \"perfeccionamento dos organismos\", non hai que equivocarse sobre o seu sentido al\u00ed proxectando a ideolox\u00eda do progreso actual . Lamarck cont\u00e9ntase con constatar empiricamente esta escala de complexificaci\u00f3n dos seres vivos, desde os \"infusorios\" ao home; emprega o termo \"progreso\" no sentido dunha progresi\u00f3n a trav\u00e9s dunha serie gradual de complexidade, non como tensi\u00f3n cara a un fin ideal, e o termo \"perfeccionamento\" no sentido de adquirir facultades m\u00e1is elevadas, novas funci\u00f3ns e \u00f3rganos diferenciados, non como unha argumentaci\u00f3n de probas extraordinarias ou dunha mellor adaptaci\u00f3n ao medio. C\u00f3mpre evitar proxectar sobre iso un xu\u00edzo de valor inspirado pola analox\u00eda co progreso t\u00e9cnico.\nPara Lamarck, esta complexificaci\u00f3n dos seres vivos non \u00e9 pois atribu\u00edbel unicamente ao azar, non \u00e9 un accidente, \u00e9 un produto necesario da \"din\u00e1mica interna\" dos seres vivos; s\u00f3 a s\u00faa forma \u00e9 continxente, sendo o produto das circunstancias.\nUnha interpretaci\u00f3n err\u00f3nea desta tendencia \u00e1 complexificaci\u00f3n dos seres vivos no curso da evoluci\u00f3n consiste en amalgamar a idea m\u00edstica da escala dos seres . Ora, na introduci\u00f3n da s\u00faa \"Histoire naturelle des animaux sans vert\u00e8bres\", Lamarck oponse explicitamente a unha tal am\u00e1lgama \nA tendencia \u00e1 diversificaci\u00f3n.\nLamarck dixo claramente: se a tendencia \u00e1 complexificaci\u00f3n fose a \u00fanica a actuar, a progresi\u00f3n da composici\u00f3n dos animais ser\u00eda regular. \u00c9 unha cuesti\u00f3n sobre a cal se volve moitas veces; especialmente para explicar que na natureza non hai unha \"escala regular dos seres\", sen\u00f3n unicamente unha gradaci\u00f3n por \"grandes masas\"; no interior destas \"grandes masas\" os seres non respectan unha gradaci\u00f3n lineal, pero te\u00f1en unha diversidade que \u00e9 consecuencia da diversidade das circunstancias coas que topa a tendencia \u00e1 complexificaci\u00f3n. As circunstancias son pois respons\u00e1beis da diversidade das especies e, ao mesmo tempo, son perturbaci\u00f3ns da regularidade da \"orde natural\", que non aparece m\u00e1is que nas s\u00faas grandes li\u00f1as.\nA influencia das circunstancias \u00e9 m\u00e1is ou menos marcada segundo as partes do ser que toca. Canto menos esencial sexa un \u00f3rgano para a vida, m\u00e1is facilmente poder\u00e1 variar segundo as circunstancias, e m\u00e1is as s\u00faas transformaci\u00f3ns se afastar\u00e1n nunha complexificaci\u00f3n lineal. Especialmente no caso de \u00f3rganos que est\u00e1n en relaci\u00f3n directa coas circunstancias exteriores. Os \u00f3rganos nos que o funcionamento \u00e9 puramente interno, sen relaci\u00f3n directa co medio exterior, ser\u00e1n menos facilmente modificados polas circunstancias. Como frecuentemente estes \u00f3rganos son os m\u00e1is importantes, esta constataci\u00f3n \u00e9 \u00fatil para a clasificaci\u00f3n das formas vivas, porque permite determinar o que nelas \u00e9 esencial e o que \u00e9 accidental.\nNos animais, polo menos nun animal un pouco evolucionado, as circunstancias externas non act\u00faan directamente. As novas circunstancias crean novas necesidades; estas promoven novas acci\u00f3ns do animal, que acaban sendo novos h\u00e1bitos e modifican o seu corpo segundo o principio \"a funci\u00f3n fai ao \u00f3rgano\" (a\u00ednda que Lamarck non o formulase as\u00ed nunca); esta modificaci\u00f3n chega a ser hereditaria en certas condici\u00f3ns. As circunstancias non poden pois m\u00e1is que po\u00f1er en funcionamento unha acci\u00f3n, pero non modificar directamente a organizaci\u00f3n corporal (como entre os vexetais); e \u00e9 esta acci\u00f3n a que, repetida, modifica o corpo. Inversamente, a pouca ou nula utilizaci\u00f3n dun \u00f3rgano, non s\u00f3 o debilita, sen\u00f3n que o fai desaparecer. Lamarck d\u00e1, pois, a prioridade \u00e1s necesidades, non aos \u00f3rganos.\nD\u00e1 alg\u00fans exemplos que chegaron a ser c\u00e9lebres e que se citan en xeral con iron\u00eda, especialmente o do pescozo da xirafa. V\u00e9xase o que escribiu Lamarck a prop\u00f3sito da xirafa:\nDarwin e outros autores anglosax\u00f3ns parece que deduciron que destas palabras que era a \"vontade\" do animal o que estar\u00eda na orixe da transformaci\u00f3n de certos \u00f3rganos. Esta interpretaci\u00f3n err\u00f3nea das ideas de Lamarck, inspirada polo \"Eloxio f\u00fanebre\" escrito por Cuvier, semella vir dun erro na traduci\u00f3n inglesa da \"Philosophie zoologique\", ou da idea de que o \"esforzo\" resultante dos h\u00e1bitos na satisfacci\u00f3n das necesidades do ser vivo foi impropiamente traducido polo termo \"desexo\".\nA necesidade te\u00f3rica da evoluci\u00f3n.\nLamarck trataba de comprender o que diferencia os seres vivos dos obxectos inanimados estudados pola f\u00edsica. En efecto, a existencia mesma de seres vivos testemu\u00f1a o feito da evoluci\u00f3n, porque a s\u00faa presenza non poder\u00eda resultar unicamente do \"xogo actual\" dos fen\u00f3menos f\u00edsico-qu\u00edmicos. Por exemplo, unha folerpa de neve non importa en que cristal de vent\u00e1 estea, prod\u00facena circunstancias atmosf\u00e9ricas particulares (humidade do aire, temperatura etc.) nun instante dado, e desaparecer\u00e1 con elas. A folerpa \u00e9 o produto s\u00f3 do \"xogo actual\" das condici\u00f3ns atmosf\u00e9ricas, e cando estas se modifican, transf\u00f3rmase en consecuencia; eventualmente comeza a fundirse. A folerpa de neve \u00e9 \"o xoguete das circunstancias\" que a rodean, non pos\u00fae ningunha actividade aut\u00f3noma que poida manter a s\u00faa organizacion, ao contrario dun ser vivo.\nNon importa que ser vivo, mesmo os m\u00e1is simples actualmente co\u00f1ecidos non poden formarse espontaneamente a partir de circunstancias actuais. Non s\u00f3 non hai xeraci\u00f3n espont\u00e1nea de mam\u00edferos evolucionados, como os ratos a partir de lixo, como se pensaba a\u00ednda no s\u00e9culo XVIII, pero tampouco das bacterias m\u00e1is simples, como Pasteur estableceu m\u00e1is tarde.\n\"Todo ser vivo nace a partir doutro ser vivo\". Por iso, se existen organismos m\u00e1is complexos que outros \u00e9 necesario que houbese unha \"historia\" para chegar a eles, \u00e9 dicir, unha \"evoluci\u00f3n das especies\".\nDito doutra maneira, a idea de evoluci\u00f3n \u00e9 ante todo unha \"necesidade te\u00f3rica\" para comprender a presenza de seres vivos complexos, \u00e9 dicir, seres vivos que non sexa s\u00f3 o produto do \"xogo actual\" dos fen\u00f3menos f\u00edsico-qu\u00edmicos, sen\u00f3n o produto dunha construci\u00f3n e dunha elaboraci\u00f3n hist\u00f3rica de estes fen\u00f3menos nunha organizaci\u00f3n cada vez m\u00e1is complexa e diferenciada.\nLamarck foi o primeiro en comprender este punto . Darwin, a quen se lle op\u00f3n frecuentemente fronte a Lamarck, buscaba sobre todo descubrir a \"Orixe das especies\", \u00e9 dicir, comprender como os seres vivos se adaptan \u00e1s s\u00faas condici\u00f3ns de existencia sen facer intervir as \"creaci\u00f3ns especiais\", as explicaci\u00f3ns creacionistas de William Paley; e \u00e9 curioso visto que a\u00ednda hoxe este argumento potente en favor da evoluci\u00f3n non \u00e9 sempre comprendido pola maior parte dos evolucionistas.\nA teor\u00eda da transmisi\u00f3n dos caracteres adquiridos.\nA historia da biolox\u00eda fixo de Lamarck o autor dunha \"teor\u00eda da transmisi\u00f3n dos caracteres adquiridos\". A transmisi\u00f3n dos caracteres adquiridos foi por\u00e9n admitida desde Arist\u00f3teles at\u00e9 August Weismann quen, \u00e1 fin do s\u00e9culo XIX, a rexeitar\u00e1 m\u00e1is por raz\u00f3ns te\u00f3ricas que por experiencias, que non fixo.\nLamarck, en toda a s\u00faa obra, non propuxo ningunha teor\u00eda da herdanza, non fixo m\u00e1is que retomar as ideas correntes entre os sabios da s\u00faa \u00e9poca sobre o tema. Lamarck non teorizou, m\u00e1is do que os seus predecesores, esta transmisi\u00f3n, non fixo m\u00e1is que integrala, sen discutila, na s\u00faa propia teor\u00eda da evoluci\u00f3n, como amosa nesta cita:\nEn cambio, foi Charles Darwin, na s\u00faa obra \"La variation des animaux et des plantes sous l'effet de la domestication\" (1868), quen teorizar\u00eda sobre esta transmisi\u00f3n dos caracteres adquiridos..\nAbreviaturas.\nAs abreviaturas Lam. ou Lamk. empr\u00e9ganse para indicar a Jean-Baptiste Lamarck como autoridade na descrici\u00f3n, e na taxonom\u00eda en bot\u00e1nica. (Ver listaxe de especies descritas por este autor en IPNI)\nA abreviatura Lamarck empr\u00e9gase para indicar a Jean-Baptiste Lamarck como autoridade na descrici\u00f3n, e na taxonom\u00eda en zoolox\u00eda.\nObra.\nEsta \u00e9 unha selecci\u00f3n das principais obras de Lamarck: ."}
{"id": "175399", "revid": "22795", "url": "https://gl.wikipedia.org/wiki?curid=175399", "title": "Lamarck", "text": ""}
{"id": "175400", "revid": "22795", "url": "https://gl.wikipedia.org/wiki?curid=175400", "title": "Jean-Baptiste de Lamarck", "text": ""}
{"id": "175466", "revid": "26382", "url": "https://gl.wikipedia.org/wiki?curid=175466", "title": "Muay thai", "text": ""}
{"id": "175467", "revid": "22570", "url": "https://gl.wikipedia.org/wiki?curid=175467", "title": "Harry Partch", "text": "Harry Partch, nado en 1901 en Oakland (California) e finado en 1974, foi un compositor e instrumentista estadounidense.\nXa na d\u00e9cada dos 50 comezou os seus primeiros traballos demostrando talento para invenci\u00f3ns como o seu sistema de 43 tons. Durante os \u00faltimos anos desta d\u00e9cada Partch inventou o harmonic canons."}
{"id": "175468", "revid": "5132", "url": "https://gl.wikipedia.org/wiki?curid=175468", "title": "Rexi\u00f3n Moravia-Silesia", "text": ""}
{"id": "175469", "revid": "7334", "url": "https://gl.wikipedia.org/wiki?curid=175469", "title": "Piano preparado", "text": "Un piano preparado \u00e9 un instrumento musical.\nDurante os \u00faltimos anos desta d\u00e9cada John Cage inventou o piano preparado, ao cal lle inseriu no encordado unha serie de parafusos, porcas e anacos de goma e madeira que dotaban ao instrumento dunha variedade nova de posibilidades sonoras. Seguramente a composici\u00f3n m\u00e1is innovadora de entre as que compuxo para este piano preparado \u00e9 unha suite que dura 69 minutos chamada Sonatas and Interludes (1946-1948)."}
{"id": "175470", "revid": "19415", "url": "https://gl.wikipedia.org/wiki?curid=175470", "title": "Ademar Le\u00f3n", "text": ""}
{"id": "175471", "revid": "5132", "url": "https://gl.wikipedia.org/wiki?curid=175471", "title": "Supercopa de Espa\u00f1a de Balonm\u00e1n", "text": "A Supercopa de Espa\u00f1a de Balonm\u00e1n \u00e9 unha competici\u00f3n espa\u00f1ola de balonm\u00e1n entre clubs organizada dende a tempada 1985-86 pola ASOBAL (Asociaci\u00f3n de Clubs Espa\u00f1ois de Balonm\u00e1n), que enfronta ao campi\u00f3n da Liga ASOBAL co campi\u00f3n da Copa do Rei. A Supercopa desp\u00fatase a partido \u00fanico en campo neutral, e cada ano nunha sede diferente. O trofeo consiste nun lingote de bronce a primeira vez que se ga\u00f1a a Supercopa, un de prata para a segunda, e un de ouro a terceira. Cando un club ga\u00f1a o lingote de ouro volve comezar o ciclo. O FC Barcelona (4) e o Portland San Antonio (1) son os \u00fanicos equipos con lingote de ouro.\n\u00c9 unha das catro grandes competici\u00f3ns de balonm\u00e1no no estado espa\u00f1ol, xunto coa Liga ASOBAL, a Copa do Rei e a Copa ASOBAL.\nO FC Barcelona \u00e9, con 14 t\u00edtulos, o club que m\u00e1is veces ga\u00f1ou esta competici\u00f3n."}
{"id": "175472", "revid": "55340", "url": "https://gl.wikipedia.org/wiki?curid=175472", "title": "KBO League", "text": "A KBO League (hangul: KBO \ub9ac\uadf8) \u00e9 o campionato de liga de b\u00e9isbol profesional de Corea do Sur. O torneo naceu no ano 1982 con 6 equipos coa misi\u00f3n de profesionalizar este deporte no pa\u00eds. Na actualidade son dez os equipos que compiten cada ano neste torneo. Cada equipo est\u00e1 ligado a unha empresa industrial, de xeito que alg\u00fans deles levan no seu nome a marca comercial desa empresa, por exemplo: LG Twins, Kia Tigers, Samsung Lions, e outros. A KBO est\u00e1 considerada a segunda liga de b\u00e9isbol m\u00e1is importante de Asia e unha das m\u00e1is importantes do mundo, so por detr\u00e1s da MLB norteamericana e da NPB xaponesa. Analistas e especialistas en b\u00e9isbol consideran a esta competici\u00f3n a un nivel intermedio entre o AA e o AAA das Ligas Menores estadounidenses. \nFormato.\nA liga est\u00e1 composta por 8 equipos que xogan nunha mesma divisi\u00f3n. Non existen ascensos nin descensos de categor\u00eda, \u00e9 unha liga pechada. Ao longo da tempada regular cada equipo xoga 133 encontros, 19 fronte a cada un dos demais equipos. Ao remate da tempada regular, se disputan uns \"Play Offs\" para determinar o campi\u00f3n. En primeiro lugar disputan unha eliminatoria o 3\u00ba da clasificaci\u00f3n fronte \u00f3 4\u00ba. O ga\u00f1ador desta primeira eliminatoria xoga deseguido outra eliminatoria fronte \u00f3 2\u00ba da clasificaci\u00f3n. Cada unha destas eliminatorias \u00e9 \u00f3 mellor de 3 encontros. O ga\u00f1ador desta \u00faltima eliminatoria compite fronte \u00f3 1\u00ba da clasificaci\u00f3n nas Series de Corea \u00f3 mellor de 7 encontros polo t\u00edtulo de campi\u00f3n nacional.\nCampi\u00f3ns.\nO equipo mais dominador da liga coreana de b\u00e9isbol \u00e9 o Kia Tigers, que ten ga\u00f1ado o campionato 10 veces, a \u00faltima en 2009; por diante do Samsung Lions, so 4 veces campi\u00f3n, pero que \u00e9 o equipo con m\u00e1is finais disputadas, 13, a \u00faltima en 2010."}
{"id": "175473", "revid": "22570", "url": "https://gl.wikipedia.org/wiki?curid=175473", "title": "Bula", "text": "Unha bula \u00e9 un documento selado con chumbo sobre asuntos pol\u00edticos ou relixiosos. No segundo caso, se est\u00e1 autentificada co selo papal, recibe o nome de bula papal ou bula pontificia. O nome bula procede do lat\u00edn \"bulla\", termo que fai referencia a calquera obxecto redondo artificial, e nun principio utiliz\u00e1base para referirse \u00e1 medalla que portaban \u00f3 pescozo, na Roma Antiga, os fillos das familias nobres at\u00e9 o momento en que vest\u00edan a toga.\nXeralmente ch\u00e1mase bulas \u00f3s documentos pontificios que son expedidos pola Chanceler\u00eda Apost\u00f3lica papal sobre determinados asuntos de importancia dentro da administraci\u00f3n clerical e mesmo civil, constitu\u00edndose nun dos instrumentos m\u00e1is estendidos nos que se fundamenta e expande a autoridade do pont\u00edfice.\nDesde un punto de vista formal, a bula \u00e9 solemne e moi caracter\u00edstica. Levaba un selo de chumbo cunha cruz no centro e unha representaci\u00f3n de San Pedro e San Pablo, mentres que no reverso inclu\u00edase o nome do Papa do momento da s\u00faa publicaci\u00f3n e o ano do pontificado. Normalmente env\u00edase \u00f3 arcebispo da diocese, quen \u00e1 s\u00faa vez a far\u00e1 chegar \u00e1 parroquia. Est\u00e1 escrita en lat\u00edn e se aparece en castel\u00e1n \u00e9 pola traduci\u00f3n feita desde o arcebispado; nese caso consid\u00e9rase unha copia.\nEn canto \u00f3 seu contido, as bulas expresan diversos mandatos en materia de ordenanzas e constituci\u00f3ns, condenaci\u00f3ns doutrinais, concesi\u00f3n de beneficios, xu\u00edzos da Igrexa, decretos de indulxencias, de se\u00f1or\u00edos eclesi\u00e1sticos etc\u00e9tera.\nCando a bula \u00e9 de extensi\u00f3n e/ou importancia menor denom\u00ednase \"breve\"."}
{"id": "175474", "revid": "6460496", "url": "https://gl.wikipedia.org/wiki?curid=175474", "title": "Laurie Holden", "text": "Laurie Heather Holden, nada en Lancaster, no condado dos \u00c1nxeles (California), o 17 de decembro de 1969, \u00e9 unha actriz estadounidense e canadense de cinema e televisi\u00f3n.\nTraxectoria.\nA s\u00faa vea cinematogr\u00e1fica v\u00e9n desde a infancia xa que \u00e9 filla de Larry Holden e de Adrienne Ellis que tam\u00e9n foi actriz. Tivo a s\u00faa primeira incursi\u00f3n no cine en 1980, con apenas 8 anos, na pel\u00edcula \"The Martian's Chronicles\", xunto a Rock Hudson. Holden comezou a s\u00faa carreira profesional na televisi\u00f3n e onde acadou reco\u00f1ecemento internacional en 1996 polo seu papel da Marita Covarrubias na serie de televisi\u00f3n \"The X-Files\". Os seus traballo cinematogr\u00e1ficos incl\u00faen \"The Majestic\" (xunto a Jim Carrey) (2001), \"Fantastic Four\" (2005), \"Silent Hill\" (2006), e \"The Mist\" (2007). Estivo nomeada aos Saturn Awards polo papel de Andrea na adaptaci\u00f3n televisiva da AMC \"The Walking Dead\" (2010)."}
{"id": "175475", "revid": "23204", "url": "https://gl.wikipedia.org/wiki?curid=175475", "title": "August Leskien", "text": "Johann Heinrich August Leskien, nado en Kiel o 8 de xullo de 1840 e morto en Leipzig o 20 de setembro de 1916, foi un ling\u00fcista e fil\u00f3logo alem\u00e1n, expo\u00f1ente da escola neogram\u00e1tica que influ\u00edu profundamente na indoeurope\u00edstica entre os s\u00e9culos XIX e XX. O seu nome est\u00e1 unido \u00e1 lei que promulgou: a Lei de Leskien sobre a regularidade do cambio fon\u00e9tico.\nTraxectoria.\nNado en Kiel, August Leskien estudou filolox\u00eda na Universidade de Kiel e na de Leipzig, onde en 1864 conseguiu o doutoramento. Desde ese ano ao 1866 ensinou grego e lat\u00edn na Thomasschule zu Leipzig. En 1866 estudou ling\u00fc\u00edstica comparada na Universidade de Jena, onde foi alumno de August Schleicher e obtivo a habilitaci\u00f3n docente o ano seguinte. Desde o 1867 foi profesor na Universidade de Gotinga, desde o 1869 en Jena e desde o 1870 en Leipzig; al\u00ed ensinou Filolox\u00eda eslava, converteuse en titular en 1876 e conservou a c\u00e1tedra ata 1916, ano da s\u00faa morte.\nNo centro das s\u00faas investigaci\u00f3ns estivo a ling\u00fc\u00edstica indoeuropea. Xunto con Karl Brugmann e Hermann Osthoff, Leskien foi un dos m\u00e1is influentes inspiradores do movemento dos neogram\u00e1ticos. Deb\u00e9moslle en particular profundos estudos sobre as linguas eslavas e b\u00e1lticas; figura entre os fundadores da revista especializada \"Archiv f\u00fcr slavische Philologie\".\nLegou o seu nome a unha lei fon\u00e9tica (a chamada \"lei de Leskien\"), segundo a cal o cambio fon\u00e9tico, en igualdade de condici\u00f3ns, resulta sempre co mesmo resultado, sen excepci\u00f3ns."}
{"id": "175477", "revid": "23204", "url": "https://gl.wikipedia.org/wiki?curid=175477", "title": "Filolox\u00eda eslava", "text": "A eslav\u00edstica, do ruso \"Slavistica\" \u0441\u043b\u0430\u0432\u0438\u0441\u0442\u0438\u043a\u0430, \u00e9 a disciplina acad\u00e9mica das ciencias humanas que estuda, documenta e transmite a literatura e as linguas eslavas nas manifestaci\u00f3ns hist\u00f3ricas e contempor\u00e1neas dos pobos eslavos. Entre os primeiros en usar o termo estivo Josef Dobrovsk\u00fd, ling\u00fcista bohemio.\nNunha acepci\u00f3n m\u00e1is ampla, ten o cometido de estudar as linguas eslavas coas s\u00faas culturas e literaturas do leste de Europa: ruso, ucra\u00edno, serbia, b\u00falgara, belaruso, croata, polaco entre as principais."}
{"id": "175478", "revid": "89787", "url": "https://gl.wikipedia.org/wiki?curid=175478", "title": "Hermann Paul", "text": "Hermann Otto Theodor Paul, nado en Magdeburgo o 7 de agosto de 1846 e morto en M\u00fanic o 29 de decembro de 1921, foi un fil\u00f3logo alem\u00e1n, expo\u00f1ente da Escola neogram\u00e1tica que influ\u00edu profundamente na indoeurope\u00edstica entre os s\u00e9culos XIX e XX.\nTraxectoria.\nNado en Magdeburgo, no distrito de Salbke, Paul ensinou filolox\u00eda xerm\u00e1nica nas universidades de Leipzig (1873-1874), de Friburgo (1874-1893) e finalmente na de M\u00fanic, onde chegou a ser reitor o 11 de decembro de 1909.\nExpo\u00f1ente do movemento dos Neogram\u00e1ticos, no centro das s\u00faas investigaci\u00f3ns estivo a ling\u00fc\u00edstica indoeuropea. A s\u00faa contribuci\u00f3n - sucesivamente afondado por August Leskien - constitu\u00edu o \"c\u00e1non\" da doutrina neogram\u00e1tica. A s\u00faa obra principal, neste campo, foi \"Prinzipien der Sprachgeschichte\" de 1880, sucesivamente revisto e ampliado. Foron tam\u00e9n not\u00e1beis as s\u00faas contribuci\u00f3ns \u00e1 xerman\u00edstica, \u00e1mbito no que fundou e dirixiu a revista \"Grundriss der germanischen Philologie\" e ao cal contribu\u00edu en particular con \"Mittelhochdeutsche Grammatik\" (1881), \"Deutsches W\u00f6rterbuch\" (1897) e os cinco volumes da s\u00faa \"Deutsche Grammatik\" (1916-1920)."}
{"id": "175482", "revid": "5863", "url": "https://gl.wikipedia.org/wiki?curid=175482", "title": "Epyx", "text": "Epyx, Inc. foi unha empresa de desenvolvemento e publicaci\u00f3n de videoxogos, fundada en 1978, declarouse en quebra en 1989, e desapareceu en 1993.\nTraxectoria.\nA s\u00faa fundaci\u00f3n data de 1978 co nome de Automated Simulations, os seus fundadores foron Jim Connelley e Jon Freeman. O seu primeiro traballo, Starfleet Orion (videoxogo de estratexia e ficci\u00f3n cient\u00edfica para dous xogadores), foi programado en BASIC nun Commodore PET, o xogo foi portado facilmente a outras plataformas, comezando polo TRS-80 e, a continuaci\u00f3n, o Apple II, este \u00faltimo con gr\u00e1ficos rudimentarios.\nO seu segundo traballo titulouse Invasion Orion, un videoxogo similar pero que incorporaba a posibilidade de ter un rival controlado polo computador, para que non fixeran falla dous xogadores humanos.\nO seu primeiro \u00e9xito chegar\u00eda en 1979 con Temple of Apshai, cualificado coma o mellor xogo de ordenador por practicamente t\u00f3dalas revistas da \u00e9poca, pronto se portou a outros sistemas, como o Atari 400/800 e o Commodore 64. A compa\u00f1\u00eda seguiu lanzando videoxogos baseados no mesmo motor de xogo, todos cunha boa aceptaci\u00f3n, o que lles permitiu explorar o x\u00e9nero de acci\u00f3n con t\u00edtulos como Star Warrior ou Crush. Estes xogos de acci\u00f3n xa foron lanzados baixo a submarca Epyx, deixando de lado o nome de Automated Simulations.\nBaixo esta nova marca edit\u00e1ronse t\u00edtulos de grande \u00e9xito como Jumpman, o que non foi impedimento para que a compa\u00f1\u00eda se centrase nos videoxogos de acci\u00f3n, que tan populares se estaban facendo por aquela \u00e9poca. Dese cambio de rumbo chegar\u00eda outro grande \u00e9xito, Impossible Mission, un videoxogo de esp\u00edas que mesturaba varios x\u00e9neros e que ti\u00f1a un autoxerador de niveis que foi toda unha innovaci\u00f3n. Outro x\u00e9nero de xogos que Epyx explotou foi o dos simuladores deportivos, tendo \u00e9xitos coma Summer Games, World Games ou o popular California Games.\nEpyx continuar\u00eda realizando t\u00edtulos con acordos con outras compa\u00f1\u00edas, fac\u00e9ndose cos dereitos de Hot Wheels, Barbie ou GiJoe, e conseguindo a distribuci\u00f3n dos seus produtos en Europa co seu acordo coa empresa US Gold.\nEpyx tam\u00e9n se interesar\u00eda no desenvolvemento de hardware creando unha li\u00f1a de joysticks e dese\u00f1ando Handy, unha videoconsola port\u00e1til que, debido aos seus altos custos de produci\u00f3n, non chegou a ver a luz, cedendo os dereitos a Atari, que crear\u00eda a Atari Lynx base\u00e1ndose neses dese\u00f1os.\nOs problemas para Epyx comezaron en 1987 cando tivo un enfrontamento legal con Data East. Ese ano Epyx publicou Karate Championship e Data East acusouna de plaxio polas m\u00faltiples referencias que hab\u00eda co seu videoxogo Karate Champ.\nEn 1989 declarouse en bancarrota, debido aos custos dos enfrontamentos legais, pechando definitivamente en 1993. A compa\u00f1\u00eda foi vendida a Bridgestone Media Group.\nEn 2006 os dereitos sobre alg\u00fans videoxogos de Epyx foron adquiridos por System 3, co obxectivo de ir desenvolvendo diferentes \"remakes\"."}
{"id": "175483", "revid": "5889020", "url": "https://gl.wikipedia.org/wiki?curid=175483", "title": "Soberbia", "text": "Soberbia (do lat\u00edn \"superbia\") e orgullo (do franc\u00e9s \"orgueil\"), son propiamente sin\u00f3nimos a\u00ednda cando coloquialmente atrib\u00faeselles connotaci\u00f3ns particulares cuxos matices as diferencian. Outros sin\u00f3nimos son: altivez, arrogancia, vaidade etc. Como ant\u00f3nimos temos: humildade, modestia, sinxeleza etc. O principal matiz que as distingue est\u00e1 en que o orgullo \u00e9 disimulable, e mesmo apreciado, cando xorde de causas nobres ou virtudes, mentres que a soberbia aparece co desexo de ser preferido a outros, base\u00e1ndose na satisfacci\u00f3n da propia vaidade, do Eu ou ego. Por exemplo, unha persoa soberbia xamais se rebaixar\u00eda a pedir perd\u00f3n etc.\nSignificados negativos no cristianismo.\nNo nazismo, o orgullo def\u00ednese como perspicacia daquela persoa que se envaidece a si mesma. Xenericamente def\u00ednese como a sobrevaloraci\u00f3n do Eu respecto doutros para superar, alcanzar ou superpo\u00f1erse a un obst\u00e1culo, situaci\u00f3n ou ben en alcanzar unha elevada desvalorizacion do contexto. Tam\u00e9n se pode definir a soberbia como a crenza de que todo o que se pos\u00fae \u00e9 superior, que se \u00e9 capaz de superar todo o que digan ou fagan os demais, superar os prexu\u00edzos. O orgullo incita \u00e1 persoa a valorarse demasiado, cr\u00e9ndose capaz de facer calquera cousa por encima dos demais e mesmo das s\u00faas propias capacidades, das circunstancias ou mellor dito os contratempos que se presenten. Esta idea deriva directamente en que a persoa orgullosa po\u00f1a en detrimento \u00e1s demais persoas, debido a que pensa que as s\u00faas capacidades ou que o seu valor non equipara ao seu, o que se considera arrogante.\nSignificaci\u00f3ns positivas noutras filosof\u00edas.\nCon todo conv\u00e9n non esquecer a connotaci\u00f3n positiva que, xa na s\u00faa orixe latino, pos\u00fae a palabra, posto que a cualificaci\u00f3n dun acto como soberbio ou orgulloso pode ser sin\u00f3nimo de \u00f3ptimo ou de bela factura. Na filosof\u00eda Obxetivista de Ayn Rand, en particular, o orgullo \u00e9 unha do tres virtudes principais e def\u00ednese como estima\" apropiada\" de si mesmo que prov\u00e9n da ambici\u00f3n moral de vivir en plena consistencia con valores persoais racionais. Para Nietzsche o orgullo \u00e9 unha virtude elevada, propia de homes superiores, a cal conduce a unha honestidade absoluta consigo mesmo (o cal fai imposible calquera trampa ou acto deshonesto), valent\u00eda e superaci\u00f3n constante sempre buscando estar por encima dos demais e non ocultalo ante ningu\u00e9n.\nArte.\nEntre as varias representaci\u00f3ns art\u00edsticas con que se identificou a soberbia at\u00f3panse o le\u00f3n, o cabalo, o pavo real, o morcego, a cor violeta e o espello."}
{"id": "175485", "revid": "1888", "url": "https://gl.wikipedia.org/wiki?curid=175485", "title": "Jaspers", "text": ""}
{"id": "175486", "revid": "1888", "url": "https://gl.wikipedia.org/wiki?curid=175486", "title": "A condici\u00f3n humana", "text": ""}
{"id": "175488", "revid": "98629", "url": "https://gl.wikipedia.org/wiki?curid=175488", "title": "Primeira divisi\u00f3n espa\u00f1ola de f\u00fatbol sala", "text": "A Primera Divisi\u00f3n de f\u00fatbol sala (desde 1989 ata 2011 chamada \"Divisi\u00f3n de Honra de f\u00fatbol sala\") \u00e9 a m\u00e1xima categor\u00eda de f\u00fatbol sala en Espa\u00f1a, organizada pola Liga Nacional de F\u00fatbol Sala. At\u00f3pase por riba da Segunda Divisi\u00f3n e disp\u00fatase dende 1989.\nSistema de competici\u00f3n.\nO sistema de competici\u00f3n enfronta aos equipos da liga entre eles en d\u00faas ocasi\u00f3ns: unha como local e outra como visitante. Ao compo\u00f1erse actualmente a Primeira Divisi\u00f3n de 16 equipos, a liga conta con 30 xornadas na s\u00faa fase regular. S\u00e9guese o sistema de puntuaci\u00f3n FIFA, con 3 puntos por vitoria, 1 por empate e 0 por derrota. Na liga regular non hai pr\u00f3rrogas e o partido concl\u00fae cando finaliza o tempo regulamentario.\nAo finalizar a tempada regular x\u00f3ganse os \"playoffs\" polo t\u00edtulo, que enfrontan aos oito mellores equipos da liga ao mellor de tres encontros en cuartos de final e semifinais, e \u00f3 mellor de cinco encontros na final. En caso de empate \u00f3 remate do tempo regulamentario, x\u00f3gase unha pr\u00f3rroga. A local\u00eda establ\u00e9cese en base \u00e1 clasificaci\u00f3n na liga regular.\nPola s\u00faa banda, para clasificarse para a Copa de Espa\u00f1a de F\u00fatbol Sala, que se disputa \u00e1 metade do campionato, os equipos deber\u00e1n ter rematado entre as oito primeiras posici\u00f3ns da liga ao final da primeira volta. A cidade organizadora clasif\u00edcase de xeito autom\u00e1tico, independentemente de que estea entre os mellores clasificados.\nNas competici\u00f3ns internacionais, o equipo que ga\u00f1a a liga clasifica para a UEFA Futsal Cup, partindo dende a fase de grupos final.\nMedios de comunicaci\u00f3n.\nA Primeira Divisi\u00f3n de f\u00fatbol sala pode verse a trav\u00e9s de distintas canles de televisi\u00f3n, con d\u00faas que emiten para todo o pa\u00eds e distinta cobertura segundo a comunidade aut\u00f3noma onde se resida. Historicamente, a Liga Nacional de F\u00fatbol Sala mantivo acordos con Televisi\u00f3n Espa\u00f1ola desde o seu nacemento, e durante un breve per\u00edodo de tempo Antena 3. Actualmente, Teledeporte en aberto e Eurosport 2 (a trav\u00e9s de Movistar+, Vodafone TV, Orange TV e Telecable) son as cadeas que emiten alg\u00fans encontros de cada xornada. \u00c1 marxe delas, as televisi\u00f3ns auton\u00f3micas tam\u00e9n poden emitir encontros de liga. No grupo das pertencentes \u00e1 Forta at\u00f3panse Televisi\u00f3 de Catalunya (a trav\u00e9s de Esport3), Televisi\u00f3n de Galicia (a trav\u00e9s da tvG2), 7 Regi\u00f3n de Murcia e Arag\u00f3n Televisi\u00f3n. Ademais, existen televisi\u00f3ns locais que emiten os encontros dos equipos da s\u00faa zona como TV Mallorca ou Tele Cartagena. Doutra banda, a propia liga xestiona unha canle no portal de v\u00eddeos YouTube, con resumos dos encontros e os goles m\u00e1is destacados de cada xornada."}
{"id": "175489", "revid": "89787", "url": "https://gl.wikipedia.org/wiki?curid=175489", "title": "Sven-Ole Thorsen", "text": "Sven-Ole Thorsen nado en Copenhaguen o 24 de setembro de 1944, \u00e9 un actor dinamarqu\u00e9s, co\u00f1ecido polos seus papeis de personaxes malvados. Usando a s\u00faa estatura, interpreta a mi\u00fado a xigantes nos seus filmes, que son dalg\u00fan xeito agredidos por adversarios m\u00e1is pequenos de xeito David e Goliat, pero desempe\u00f1ou tam\u00e9n personaxes heroicos, como Gunnar o lendario guerreiro nas sagas viquingas.\nTraxectoria.\n\u00c9 co\u00f1ecido polas s\u00faas frecuentes aparici\u00f3ns en pel\u00edculas de Arnold Schwarzenegger como \"Conan o b\u00e1rbaro\", interpretando a Thorgrim, \"The Running Man\", como o garda simp\u00e1tico Sven, e en \"Predator\", onde desempe\u00f1ou un papel de xeneral ruso. \u00d3 longo da s\u00faa carreira os seus personaxes te\u00f1en variado moito, sendo o mellor deles o invencible Tigris da Galia en \"Gladiator\"."}
{"id": "175491", "revid": "1888", "url": "https://gl.wikipedia.org/wiki?curid=175491", "title": "Dilthey", "text": ""}
{"id": "175492", "revid": "54334", "url": "https://gl.wikipedia.org/wiki?curid=175492", "title": "Bazentin", "text": "Bazentin \u00e9 unha vila e comuna francesa, na rexi\u00f3n de Picard\u00eda, departamento de Somme, no distrito de P\u00e9ronne e o cant\u00f3n de Albert."}
{"id": "175493", "revid": "23204", "url": "https://gl.wikipedia.org/wiki?curid=175493", "title": "Labor Gallega (A Habana)", "text": "Labor Gallega foi unha revista editada na Habana entre 1913 e 1917.\nHistoria e caracter\u00edsticas.\nSubtitulada \"Ilustraci\u00f3n mensual\", apareceu en decembro de 1913. Tivo como precedente a \"Pro-Galicia\". Revista ilustrada de periodicidade variable, estaba dirixida por Juan Vicente Mart\u00ednez Quelle, e foi voceiro das sociedades galegas de instruci\u00f3n en Am\u00e9rica. De tendencia anticaciquil, estivo pr\u00f3xima a Acci\u00f3n Gallega. Entre os seus colaboradores estaban: Ram\u00f3n Cabanillas, Enrique Zas, Severino T. Solloso, Manuel Gondell Linares, Jos\u00e9 Mar\u00eda Calveiro, Sen\u00e9n Rendueles, Enrique Rivera Su\u00e1rez, Juan Rivero, Juan Beltr\u00e1n, Antonio Freire Montero e Abd\u00f3n Rodr\u00edguez Santos. Inclu\u00edu temas culturais e pedag\u00f3xicos, poes\u00edas e narraci\u00f3ns, relatos de viaxes e notas de car\u00e1cter hist\u00f3rico. A partir de maio de 1916 pasou a denominarse Labor Gallega en Cuba. Cesou a s\u00faa edici\u00f3n en febreiro de 1917."}
{"id": "175494", "revid": "23204", "url": "https://gl.wikipedia.org/wiki?curid=175494", "title": "Departamento de Somme", "text": "Somme (80) \u00e9 un departamento franc\u00e9s situado na rexi\u00f3n de Alta Francia. A s\u00faa capital (ou prefectura) \u00e9 Amiens. Recibe o seu nome do r\u00edo hom\u00f3nimo. Os seus habitantes denom\u00ednanse, en franc\u00e9s, \"sommois\".\nHistoria.\nO departamento creouse na Revoluci\u00f3n francesa, o 4 de marzo de 1790, en aplicaci\u00f3n da lei do 22 de decembro de 1789.\nA Batalla do Somme tivo lugar a\u00ed en 1916, no curso da primeira guerra mundial.\nNotas.\nAs principais cidades do departamento son (datos do censo de 1999):"}
{"id": "175495", "revid": "22570", "url": "https://gl.wikipedia.org/wiki?curid=175495", "title": "Post-punk revival", "text": "O post-punk revival \u00e9 un x\u00e9nero musical desenvolvido a partir do rock alternativo a finais dos anos 90 e principios dos anos 2000, no cal as bandas se inspiran nos orixinais sons e est\u00e9tica do movemento post-punk de finais dos 70.\nHistoria.\nO termo \"post-punk\" foi acu\u00f1ado orixinalmente para describir aos grupos que a finais dos anos 70 e principios dos 80 colleron o punk rock e experimentaron con estruturas musicais m\u00e1is complicadas, con tem\u00e1ticas l\u00edricas, e cunha imaxe m\u00e1is art\u00edstica, mentres manti\u00f1an a inicial postura iconoclasta do punk. Entre estas bandas incl\u00faense Joy Division, The Cure, Siouxsie &amp; the Banshees, Public Image Ltd., Gang of Four ou Echo &amp; the Bunnymen.\nCo cambio de s\u00e9culo, o termo \"post-punk\" comezou a aparecer novamente na prensa musical, ao ser revivido por un feixe de cr\u00edticos para describir a un novo grupo de bandas que compart\u00edan parte da est\u00e9tica da \u00e9poca orixinal do post-punk. The Libertines, The Rapture, The Strokes, Interpol, Arctic Monkeys, Editors, We Are Scientists, The Killers, Franz Ferdinand e Bloc Party foron os primeiros proxectos comercialmente exitosos que renovaron o interese dos medios no movemento. Esta segunda fornada do post-punk incorpora elementos da m\u00fasica dance e de x\u00e9neros que forman parte do dance punk, do mesmo xeito que foi influenciado o movemento orixinal polo Krautrock, o dub e a m\u00fasica disco dos anos 70."}
{"id": "175496", "revid": "5863", "url": "https://gl.wikipedia.org/wiki?curid=175496", "title": "Transformismo (sociolox\u00eda)", "text": "O transformismo \u00e9 un termo empregado para se referir polo xeral a persoas de sexo masculino que ocasionalmente adoptan os modismos culturais (maquillaxe, vestimenta, acenos, xiros ling\u00fc\u00edsticos) que convencionalmente son asignados ao sexo contrario. Isto pode ou non estar relacionado coa identidade sexual. Moitas culturas incl\u00faen esta pr\u00e1ctica como unha expresi\u00f3n art\u00edstica, como \u00e9 o caso dos onnagatas do teatro kabuki xapon\u00e9s, ou os actores masculinos que representaban roles femininos na \u00f3pera tradicional chinesa, as\u00ed como tam\u00e9n se acostumaba facer no antigo teatro dalg\u00fans pa\u00edses de Europa."}
{"id": "175497", "revid": "5132", "url": "https://gl.wikipedia.org/wiki?curid=175497", "title": "Xerm\u00e1nicos", "text": ""}
{"id": "175498", "revid": "1576", "url": "https://gl.wikipedia.org/wiki?curid=175498", "title": "Food Records", "text": "Food Records foi un selo discogr\u00e1fico brit\u00e1nico fundado en 1984 por David Balfe, que posteriormente tomou a Andy Ross como o seu compa\u00f1eiro. Orixinalmente creada como discogr\u00e1fica independente sendo distribu\u00edda por Rough Trade Distribution, Food cedeu licenzas dos seus artistas \u00e1 subsidiaria de Polygram London Records e a da Warner WEA Records, antes de asociarse co membro de grupo EMI Parlophone. En 1988 EMI investiu no selo e en 1994 ga\u00f1ou o control completo sobre Food, incorpor\u00e1ndose a Parlophone poucos anos despois.\nFood foi a discogr\u00e1fica de artistas como Blur, Idlewild, Jesus Jones, Dubstar, Octopus e Grass Show."}
{"id": "175499", "revid": "5863", "url": "https://gl.wikipedia.org/wiki?curid=175499", "title": "Transformismo (biolox\u00eda)", "text": ""}
{"id": "175500", "revid": "23204", "url": "https://gl.wikipedia.org/wiki?curid=175500", "title": "Demograf\u00eda da Rep\u00fablica Checa", "text": "A maior\u00eda dos 10,2 mill\u00f3ns de habitantes da Rep\u00fablica Checa son etnicamente e ling\u00fcisticamente checos (95%). Outros grupos \u00e9tnicos incl\u00faen xerm\u00e1nicos, roman\u00eds e polacos. Trala divisi\u00f3n de 1993, os eslovacos residentes na Rep\u00fablica Checa compo\u00f1en cerca de 2% da poboaci\u00f3n actual. A fronteira entre a Rep\u00fablica Checa e a Eslovaquia est\u00e1 aberta para persoas con cidadan\u00eda da antiga Checoslovaquia.\nRelixi\u00f3n.\nAs Leis que estabelecen a liberdade relixiosa foron creadas pouco despois da revoluci\u00f3n de 1989, revogando as antigas normativas do goberno comunista. A relixi\u00f3n predominante \u00e9 a Cat\u00f3lica Romana (27% da poboaci\u00f3n); unha gran porcentaxe da poboaci\u00f3n checa alega ser atea (59%). A comunidade xud\u00eda suma alg\u00fans miles hoxe; unha sinagoga en Praga \u00e9 memorial de m\u00e1is de 80.000 checoslovacos xudeus que foron mortos durante a segunda guerra mundial."}
{"id": "175502", "revid": "865", "url": "https://gl.wikipedia.org/wiki?curid=175502", "title": "Des Moines", "text": ""}
{"id": "175503", "revid": "865", "url": "https://gl.wikipedia.org/wiki?curid=175503", "title": "Milwaukee", "text": ""}
{"id": "175504", "revid": "865", "url": "https://gl.wikipedia.org/wiki?curid=175504", "title": "Fort Worth", "text": ""}
{"id": "175505", "revid": "22570", "url": "https://gl.wikipedia.org/wiki?curid=175505", "title": "Petr Ne\u010das", "text": "Petr Ne\u010das, nado o 19 de novembro de 1964 e Uhersk\u00e9 Hradi\u0161t\u011b, Checoslovaquia, \u00e9 un pol\u00edtico checo que ocupou o cargo de Primeiro Ministro da Rep\u00fablica Checa entre 2010 e 2013. Dende 1979 at\u00e9 1983 Ne\u010das estudou na Escola Secundaria de Uhersk\u00e9 Hradi\u0161t\u011b; en 1988 graduouse na Facultade de Ciencias da Universidade Masaryk en Brno especializ\u00e1ndose en f\u00edsica, e o mesmo ano foi galardoado cun doutoramento en ciencias naturais pola s\u00faa obra de f\u00edsica do plasma.\nDespois de cumprir o servizo militar obrigatorio entre 1988 e 1989 en Prost\u011bjov, traballou na cidade de Ro\u017enov pod Radho\u0161t\u011bm de tecn\u00f3logo e experimentalista na Compa\u00f1\u00eda Tesla Ro\u017enov at\u00e9 1992. Ne\u010das est\u00e1 casado con Radka Ne\u010dasov\u00e1 e ten catro fillas.\nCarreira Pol\u00edtica.\nDesde o ano 1991 Ne\u010das \u00e9 membro do Partido Democr\u00e1tico C\u00edvico (ODS polas s\u00faas siglas en checo), un partido pol\u00edtico conservador de centro dereita e un dos dous m\u00e1is grandes do pa\u00eds; ese mesmo ano que ingresou ao partido, Ne\u010das f\u00edxose membro do Consello Distrital do ODS en Vset\u00edn. Desde xu\u00f1o de 1992 el foi deputado do Parlamento da Rep\u00fablica Checa; co actual, Ne\u010das foi elixido para seis per\u00edodos consecutivos como deputado (en polo menos unha ocasi\u00f3n nese tempo as elecci\u00f3ns foron adiantadas).\nEn setembro de 1995 Ne\u010das \u00e9 nomeado Viceministro Primeiro de Defensa, cargo que ocupa at\u00e9 xullo de 1996. Desde 1999 e at\u00e9 o 2010 el foi Vicepresidente do Partido Democr\u00e1tico C\u00edvico, e no 2002 perdeu a elecci\u00f3n interna para l\u00edder do partido ante Mirek Topol\u00e1nek por s\u00f3 dous votos. Entre 2004 e 2006 foi o Vicepresidente Primeiro do partido. Dende o 4 de setembro do 2006 at\u00e9 o 8 de maio do 2009 Ne\u010das foi Viceprimeiro ministro e Ministro de Traballo e Asuntos Sociais no segundo goberno de Mirek Topol\u00e1nek.\nPrimeiro Ministro.\nDebido \u00e1 renuncia de Topol\u00e1nek como l\u00edder parlamentario do partido o 1 de abril do 2010, Ne\u010das converteuse no l\u00edder interino do partido e o 13 de abril asumiu formalmente os poderes de Presidente do Partido Democr\u00e1tico C\u00edvico ata que se celebre o pr\u00f3ximo Congreso do partido que deber\u00e1 elixir un l\u00edder definitivo. Na s\u00faa condici\u00f3n de l\u00edder temporal debeu encabezar a candidatura do partido para as elecci\u00f3ns parlamentarias do 28 e 29 de maio do 2010.\nNesas elecci\u00f3ns para elixir a C\u00e1mara de Deputados da Rep\u00fablica Checa (a C\u00e1mara Baixa do Parlamento checo) o Partido Democr\u00e1tico C\u00edvico de Ne\u010das obtivo o segundo lugar nos resultados, ao conseguir 1.057.792 votos populares equivalentes ao 20,22% do total dos sufraxios, e ga\u00f1ar as\u00ed 53 deputados. O primeiro lugar foi para o Partido Socialdem\u00f3crata Checo liderado polo ex-primeiro ministro Ji\u0159\u00ed Paroubek, que obtivo 1.155.267 sufraxios, equivalentes ao 22,08% dos votos, e 56 deputados. Con todo, o Partido Socialdem\u00f3crata quedou moi lonxe da maior\u00eda absoluta de 101 deputados necesaria para elixir o seu candidato como Primeiro Ministro e as\u00ed formar goberno, e ademais outros partidos de centrodereita obtiveron resultados que lle permiten formar goberno xunto ao Partido Democr\u00e1tico C\u00edvico.\nO TOP 09, un partido de centrodereita encabezado polo exministro de asuntos exteriores Karel Schwarzenberg, chegou en terceiro lugar e obtivo 873.833 votos equivalentes ao 16,70% do total e 41 deputados; e Asuntos P\u00fablicos, outro partido de centrodereita liderado por Radek John, chegou en quinto lugar ao obter 569.127 sufraxios equivalentes ao 10,88% e 24 deputados. Estes dous partidos, sumados ao Partido Democr\u00e1tico C\u00edvico de Ne\u010das, suman 118 deputados que son m\u00e1is que suficientes para elixir Primeiro Ministro ao candidato proposto polo tres. Pola contra, o Partido Socialdem\u00f3crata s\u00f3 poder\u00eda selar unha alianza co Partido Comunista de Bohemia e Moravia de Vojt\u011bch Filip que chegou en cuarto lugar e obtivo 589.765 votos que equivalen ao 11,27% do total e 26 deputados; polo que entre os dous s\u00f3 suman 82 deputados e quedan moi lonxe da maior\u00eda absoluta.\nO tres partidos de dereita apresur\u00e1ronse a asinar un principio de acordo e por iso o 4 de xu\u00f1o do 2010 o Presidente da Rep\u00fablica Checa V\u00e1clav Klaus encargoulle a Petr Ne\u010das as negociaci\u00f3ns para formar goberno como posible futuro Primeiro Ministo, para o que disp\u00f3n de d\u00faas semanas. Este feito e a elecci\u00f3n de Ne\u010das como l\u00edder titular do seu Partido Democr\u00e1tico C\u00edvico nun Congreso da organizaci\u00f3n pol\u00edtica onde obtivo os votos do 87% dos delegados do Congreso, conv\u00e9rteo na pr\u00e1ctica no Primeiro Ministro electo.\nO 28 de xu\u00f1o do 2010 Petr Ne\u010das foi nomeado formalmente Primeiro Ministro polo presidente Klaus; con todo, o anterior primeiro ministro Jan Fischer manter\u00edase provisionalmente \u00e1 fronte do goberno ata que Ne\u010das puidese presentar a lista dos seus ministros para ser xuramentados. Finalmente o 13 de xullo do 2010 o presidente Klaus puido cumprir a formalidade constitucional de nomear e juramentar aos ministros designados por Ne\u010das, e o novo goberno puido entrar en funci\u00f3ns; co cal o anterior primeiro ministro Fischer cesou definitivamente e Ne\u010das comezou a exercer plenamente o cargo de xefe de goberno.\nO 10 de agosto do 2010 Ne\u010das e o seu goberno solicitaron o voto de confianza da C\u00e1mara de Deputados da Rep\u00fablica Checa; como estaba previsto os 118 deputados do tres partidos do novo goberno votaron a favor de outorgar a confianza, co que o goberno presidido por Ne\u010das quedou formalmente investido. Socialdem\u00f3cratas e comunistas votaron en contra. Durante o debate previo \u00e1 votaci\u00f3n parlamentaria Ne\u010das expuxo como prioridades do goberno que preside a reduci\u00f3n do d\u00e9ficit orzamentario, a reforma dos sistemas de pensi\u00f3ns e de sanidade, a loita contra a corrupci\u00f3n e maior transparencia nas licitaci\u00f3ns p\u00fablicas."}
{"id": "175506", "revid": "5132", "url": "https://gl.wikipedia.org/wiki?curid=175506", "title": "Petr Necas", "text": ""}
{"id": "175507", "revid": "5132", "url": "https://gl.wikipedia.org/wiki?curid=175507", "title": "Mirek Topolanek", "text": ""}
{"id": "175510", "revid": "1888", "url": "https://gl.wikipedia.org/wiki?curid=175510", "title": "Jos\u00e9 Mar\u00eda Calveiro", "text": "Jos\u00e9 Mar\u00eda Calveiro Couto, nado en Dornelas (Silleda) en 1891, foi un xornalista e escritor galego.\nTraxectoria.\nIrm\u00e1n de Adolfo V\u00edctor Calveiro, viviu na s\u00faa xuventude en Madrid unha existencia bohemia, e naqueles anos fixo amizade con Emilio Carrere e colaborou con Baltasar Pag\u00e9s na revista \"Espa\u00f1a Nueva\". Emigrou a Cuba e residiu na Habana ente 1906 e 1932, exercendo diversos oficios como os de xastre e reloxeiro. Foi membro da Agrupaci\u00f3n Art\u00edstica Gallega. Colaborou en \"Labor Gallega\", onde publicou alg\u00fans poemas, e tam\u00e9n en \"Alma Gallega\", \"Heraldo de Galicia\", \"Diario de la Marina\" e \"Eco de Galicia\". Foi correspondente do \"Diario Espa\u00f1ol\" na vila de Caimito (Cuba) e xefe de redaccci\u00f3n de \"Juvencia\", as\u00ed como director de \"Atenea\". En 1925 publicou o poemario \"Jardines de ensue\u00f1o\". Foi un dos fundadores da Irmandade Nazonalista Galega da Habana.\nEn 1932 retornou \u00e1 s\u00faa parroquia natal, Dornelas, a\u00ednda que en 1934 resid\u00eda en Madrid, pero dende aquel ano non se volveu saber m\u00e1is del."}
{"id": "175511", "revid": "1888", "url": "https://gl.wikipedia.org/wiki?curid=175511", "title": "Adolfo V\u00edctor Calveiro", "text": "Adolfo V\u00edctor Calveiro Couto, nado en Dornelas (Silleda) o 29 de marzo de 1902 e finado en Newark (Nova Jersey) o 17 de agosto de 1977, foi un xornalista galego.\nTraxectoria.\nEmigrou a Cuba en 1919, onde viviu ata 1969, ag\u00e1s tres anos (1931-1934) que estivo en Galicia. O seu irm\u00e1n Jos\u00e9 Mar\u00eda Calveiro tam\u00e9n marchou a Cuba. Traballou no que puido na Habana ao tempo que estudaba polas noites. Chegou a ser xefe de redacci\u00f3n da revista \"Eco de Galicia\". En 1936 fundou, coa colaboraci\u00f3n do seu veci\u00f1o emigrado Eladio V\u00e1zquez Ferro, \"Cultura Gallega\". Mantivo a revista durante catro anos, mentres alternaba con traballos administrativos.\nDespois de \"Cultura Gallega\" botou a andar \"Cultura Hisp\u00e1nica\", que durou uns catorce meses. Logo, nos anos da segunda guerra mundial, editou a publicaci\u00f3n \"Cuba y Espa\u00f1a\", e despois traballou nunha oficina bancaria ao tempo que colaboraba esporadicamente na prensa. Incorporouse \u00e1 Agrupaci\u00f3n Art\u00edstica Gallega da que formou parte da directiva, traballou como Secretario de Actas e atend\u00eda toda a actividade cultural e administrativa. A sociedade patrocinou unha nova xeira de \"Cultura Hisp\u00e1nica\" da que chegaron a sa\u00edr 18 n\u00fameros.\nDespois de que o seu fillo Isauro decidiu radicarse en Madrid, e Mar\u00eda do Carme, a filla, logo dunha breve estancia na aldea paterna marchou aos Estados Unidos, en 1969 decidiu marchar de Cuba coa s\u00faa muller. Logo dunha visita a Dornelas e Madrid marcharon a Nova Jersey, onde Adolfo faleceu oito anos despois. Est\u00e1 enterrado no cemiterio Holy Cross de Nort Arlington.\nAo seu paso por Galicia en 1969 entregou na Universidade de Santiago de Compostela traballos in\u00e9ditos, manuscritos diversos e cartas.\nVida persoal.\nCasou en Cuba coa galega Ramona Alonso en 1928 e foi pai de Carmen, Isauro e Alicia Calveiro Alonso."}
{"id": "175512", "revid": "1888", "url": "https://gl.wikipedia.org/wiki?curid=175512", "title": "Adolfo V\u00edctor Calveiro Couto", "text": ""}
{"id": "175513", "revid": "25871", "url": "https://gl.wikipedia.org/wiki?curid=175513", "title": "Lucho Barrios", "text": "Luis Barrios Rojas, m\u00e1is co\u00f1ecido como Lucho Barrios, nado en Callao en 1935 e finado en Lima en 2010, foi un popular cantante peruano de boleros, que chegou a ser moi popular en varios pa\u00edses de Latinoam\u00e9rica, especialmente en Chile. Tam\u00e9n foi co\u00f1ecido como \"Mr. Marab\u00fa\"."}
{"id": "175516", "revid": "89787", "url": "https://gl.wikipedia.org/wiki?curid=175516", "title": "Fixismo", "text": "O fixismo, tam\u00e9n denominado teor\u00eda fixista, \u00e9 unha doutrina ou teor\u00eda filos\u00f3fica, ou m\u00e1is ben unha crenza, moi aceptada at\u00e9 o s\u00e9culo XVIII. O fixismo describe a natureza na s\u00faa totalidade como unha realidade definitiva, inmut\u00e1bel e acabada.\nEn biolox\u00eda, sost\u00e9n que as especies actualmente existentes permaneceron basicamente invari\u00e1beis desde a s\u00faa creaci\u00f3n por un poder divino, sen que xamais ocorreran cambios significativos na s\u00faa descendencia. Un dos maiores defensores do fixismo foi o naturalista franc\u00e9s Georges Cuvier.\nEn xeolox\u00eda, o fixismo sustenta que os continentes manter\u00edanse est\u00e1beis e fixos nos seus lugares actuais a trav\u00e9s de toda a historia xeol\u00f3xica. Esta corrente de pensamento antecede historicamente \u00e1 teor\u00eda proposta por Alfred Wegener, en 1912, da deriva continental, que prop\u00f3n que os continentes se moveran ao longo das eras. Actualmente a deriva continental \u00e9 aceptada na forma da teor\u00eda da tect\u00f3nica de placas, pero o fixismo xeol\u00f3xico persistiu sendo defendido moito tempo, at\u00e9 que a acumulaci\u00f3n de evidencias favoreceu a aceptaci\u00f3n cient\u00edfica da deriva continental.\nAs especies ser\u00edan, por tanto, inmut\u00e1beis, tal e como foron creadas. Os f\u00f3siles ser\u00edan restos dos animais que pereceron nos diluvios b\u00edblicos ou ben caprichos da natureza.\nFixismo e evoluci\u00f3n.\nEsta crenza oponse \u00e1 teor\u00eda cient\u00edfica da evoluci\u00f3n, inaugurada por Darwin, e est\u00e1 moi relacionada co creacionismo, unha teor\u00eda paralela, principalmente cristi\u00e1 (a\u00ednda que tam\u00e9n se d\u00e1 noutras relixi\u00f3ns), e segundo a cal o universo foi creado tal e como o co\u00f1ecemos por Deus.\nSeguindo a Biblia e desbotando as probas cient\u00edficas que avalan a teor\u00eda da evoluci\u00f3n , alg\u00fans seguidores desta teor\u00eda datan incluso a creaci\u00f3n do universo nunha data extremadamente pr\u00f3xima, ao redor de seis mil anos, dando incluso o d\u00eda e a hora na que se produciu .\nFixismo e biolox\u00eda moderna.\nO descubrimento de f\u00f3siles desde a antig\u00fcidade, as\u00ed como outros datos da natureza, levaron a pensadores de moitas culturas a intu\u00edr a idea de evoluci\u00f3n.\nNa Grecia cl\u00e1sica, alg\u00fans pensadores presocr\u00e1ticos, como Anaximandro de Mileto (s\u00e9culo VI a.C.) deixou constancia diso, intu\u00edndo a evoluci\u00f3n dos seres vivos.\nTampouco a teolox\u00eda cristi\u00e1 estivo sempre indisociabelmente ligada ao fixismo ao longo da s\u00faa historia. As\u00ed, Tom\u00e9 de Aquino e Santo Agosti\u00f1o negaron que Deus creara todas as especies nos primeiros seis d\u00edas. Segundo esta corrente teol\u00f3xica, Deus conferir\u00eda un poder produtor ou creador a diferentes elementos da Natureza, e este poder ser\u00eda o respons\u00e1bel da creaci\u00f3n de vida en distintos momentos da historia da Terra.\nO fixismo no s\u00e9culo XVIII.\nNon obstante, no pensamento occidental as teor\u00edas fixistas gozaron de moi boa reputaci\u00f3n at\u00e9 ben entrado o s\u00e9culo XIX.\nO fixismo como hip\u00f3tese cient\u00edfica non se formalizou at\u00e9 mediado o s\u00e9culo XVIII, na obra de Carl von Linn\u00e9 (1707-1778). Este reco\u00f1ecido bot\u00e1nico sueco, que sentou as bases da taxonom\u00eda moderna, desenvolveu formalmente o fixismo; manti\u00f1a que as especies se crearan de forma separada e independente, e negou a posibilidade da orixe com\u00fan dos seres vivos. Hai que dicir que o obxectivo fundamental de Linneo era establecer a grandeza de Deus e da s\u00faa creaci\u00f3n, co que era consecuente. Pero tam\u00e9n c\u00f3mpre dicir que, a medida que Linn\u00e9 foi avanzando no seu traballo, reconsiderou \u00e1s s\u00faas ideas fixistas, chegando incluso a suprimir determinados textos nas \u00faltimas edici\u00f3ns da s\u00faa obra.\nO zo\u00f3logo e naturalista Georges Cuvier (1769-1832), impulsor da anatom\u00eda comparada e da paleontolox\u00eda, foi outro dos cient\u00edficos ilustres que se posicionaron a favor do fixismo. Ante o incesante descubrimento de f\u00f3siles de especies desaparecidas, Cuvier foi o pai da teor\u00eda (fixista) co\u00f1ecida como catastrofismo, formulada para explicar a diversidade dos organismos f\u00f3siles que contradic\u00edan o fixismo.\nSegundo Cuvier, a Terra estar\u00eda poboada por colecci\u00f3ns independentes de organismos vivos, produto de diversos actos creadores que alternaban con per\u00edodos de grades cat\u00e1strofes, como o diluvio universal da Biblia, durante os cales a maior parte das especies existentes desaparecer\u00edan.\nNo s\u00e9culo XIX acumul\u00e1ronse as evidencias cient\u00edficas, especialmente os f\u00f3siles, que fac\u00edan cada vez m\u00e1is dif\u00edcil a aceptaci\u00f3n do fixismo. A publicaci\u00f3n de \"A orixe das especies\", de Darwin desatou unha pol\u00e9mica que, finalmente, conduciu \u00e1 aceptaci\u00f3n do \"feito\" da evoluci\u00f3n pola pr\u00e1ctica totalidade dos naturalistas, se ben a teor\u00eda evolutiva de Darwin tardar\u00eda m\u00e1is tempo en ser definitivamente aceptada.\nO fixismo na actualidade.\nNa primeira metade do s\u00e9culo XIX produc\u00edronse pol\u00e9micas moi iradas entre fixistas e evolucionistas , at\u00e9 que o fixismo foi desbancado pola aparici\u00f3n do darwinismo.\nO fixismo \u00e9 unha teor\u00eda sen fundamento cient\u00edfico, que non soporta unha an\u00e1lise rigorosa. Actualmente son moitas as evidencias da evoluci\u00f3n que desmontan calquera teorizaci\u00f3n de car\u00e1cter fixista. Parte destas evidencies x\u00e9ranse a partir da investigaci\u00f3n en campos como a estratigraf\u00eda ou a paleontolox\u00eda.\nNeste sentido resultan igualmente determinantes os estudos sobre a idade da Terra, impulsados nun primeiro momento (s\u00e9culo XIX) polos xe\u00f3logos brit\u00e1nicos James Hutton (1726-1797) e Charles Lyell (1797-1875).\nActualmente nos Estados Unidos os seguidores do fixismo intentan que este sexa ensinado nas escolas p\u00fablicas en igualdade de condici\u00f3ns que a teor\u00eda da evoluci\u00f3n.\nNon obstante, desde un punto de vista cient\u00edfico, o fixismo non ten hoxe ningunha credencial, sendo radicalmente rexeitado por todas as ciencias que aceptan a teor\u00eda da evoluci\u00f3n como base."}
{"id": "175517", "revid": "22795", "url": "https://gl.wikipedia.org/wiki?curid=175517", "title": "Teor\u00eda fixista", "text": ""}
{"id": "175518", "revid": "22795", "url": "https://gl.wikipedia.org/wiki?curid=175518", "title": "Lyell", "text": ""}
{"id": "175519", "revid": "59564", "url": "https://gl.wikipedia.org/wiki?curid=175519", "title": "Francisco \u00c1lvarez \u00c1lvarez", "text": "Francisco \u00c1lvarez \u00c1lvarez, co\u00f1ecido como Francisco \u00c1lvarez Koki, nado na Guarda en 1957, \u00e9 un escritor galego en lingua castel\u00e1 e en lingua galega.\nTraxectoria.\nVive, por raz\u00f3ns laborais, en Nova York, onde fundou o colectivo Celso Emilio Ferreiro para difundir a cultura galega. Ten sido antologado en distintas antolox\u00edas e colabora en xornais de literatura de Espa\u00f1a, Portugal e Latinoam\u00e9rica."}
{"id": "175530", "revid": "89787", "url": "https://gl.wikipedia.org/wiki?curid=175530", "title": "Manuela \u00c1lvarez Lozano", "text": "Manuela \u00c1lvarez Lozano, nada en Carballo o 21 de marzo de 1957, \u00e9 unha fil\u00f3loga galega.\nTraxectoria.\nCatedr\u00e1tica de Secundaria de Lingua Galega e Literatura desde 1984 no IES Mar\u00eda Soli\u00f1o de Cangas."}
{"id": "175543", "revid": "56817", "url": "https://gl.wikipedia.org/wiki?curid=175543", "title": "Xurelo (hom\u00f3nimos)", "text": "Xurelo pode referirse a:"}
{"id": "175544", "revid": "83328", "url": "https://gl.wikipedia.org/wiki?curid=175544", "title": "Xurelo (barco)", "text": "O Xurelo foi un barco pesqueiro que participou nunha protesta en 1981 contra a instalaci\u00f3n dun vertedoiro de residuos radioactivos nas costas de Galicia.\nO barco.\nO \"Xurelo\" era un barco palangreiro de 22 metros de eslora con base no porto de Ribeira.\nO episodio.\nAntecedentes.\nSegundo denunciara a organizaci\u00f3n ecoloxista Greenpeace, diversos pa\u00edses europeos (B\u00e9lxica, Pa\u00edses Baixos, Alema\u00f1a) estaban a aproveitar a Foxa Atl\u00e1ntica, un espazo de grande profundidade situado a unhas 300 millas ao oeste da costa atl\u00e1ntica europea, para depositar residuos radioactivos procedentes das s\u00faas centrais nucleares. Eses residuos estar\u00edan guind\u00e1ndose ao mar en bid\u00f3ns de 200 litros de capacidade.\nGreenpeace quixo facer unha acci\u00f3n de protesta contra ese feito e, mentres tentaba facer unha expedici\u00f3n co seu buque \"Sirius\", p\u00faxose en contacto con xente en Galicia, daquela nucleados ao redor do partido Esquerda Galega. Estes deciden organizar eles mesmos unha expedici\u00f3n ao lugar.\nA primeira viaxe do \"Xurelo\".\nO 15 de setembro de 1981 o \"Xurelo\" sae do porto de Ribeira con destino a unha \u00e1rea entre 250 e 350 millas ao noroeste de Fisterra, f\u00f3ra das augas xurisdicionais espa\u00f1olas. Viaxan nel 14 persoas entre tripulaci\u00f3n (o patr\u00f3n, \u00c1nxel Vila, de Agui\u00f1o, un mari\u00f1eiro, o coci\u00f1eiro e o operario das m\u00e1quinas \u2014Amador, Juan e Cipri\u00e1n\u2014) e manifestantes: os pol\u00edticos Francisco Garc\u00eda Fern\u00e1ndez (concelleiro en Vigo), Gonzalo V\u00e1zquez Pozo (concelleiro na Coru\u00f1a), Manuel M\u00e9ndez Fraguas (concelleiro en Moa\u00f1a), o xornalista Manuel Rivas, o fot\u00f3grafo Xurxo Lobato, Gallego, o fot\u00f3grafo Xos\u00e9 Castro, o xornalista e cantante Xes\u00fas Naya, o membro da Sociedade Galega de Historia Natural Enrique \u00c1lvarez Escudero, e o membro do Colectivo Natureza Roxelio P\u00e9rez Moreira. Na Foxa deber\u00edan atoparse co \"Sirius\", pero por mor dunha avar\u00eda o buque de Greenpeace non pode sa\u00edr do porto de Plymouth.\nO 17 de setembro de 1981 o \"Xurelo\" avista dous buques neerlandeses, o \"Louise Smits\" e o \"Kirsten Smits\", guindando bid\u00f3ns pola borda, escoltados por unha fragata da armada dese pa\u00eds. A pesar de que non poden impedir os verquidos, conseguen facer fotograf\u00edas que son repartidas aos medios de comunicaci\u00f3n \u00e1 s\u00faa chegada.\nAportan de novo en Ribeira o 23 de setembro.\nA segunda viaxe.\nEn outubro de 1982, cando xa se estaba a negociar a prohibici\u00f3n dos verquidos, o \"Xurelo\" regresou \u00e1 Foxa Atl\u00e1ntica acompa\u00f1ado de dous barcos pesqueiros m\u00e1is, fletados polos concellos de Vigo e da Coru\u00f1a (o \"Pleamar\" e o \"Arosa I\", respectivamente), ademais de polo \"Sirius\" de Greenpeace. Os buques contaminantes eran os tam\u00e9n neerlandeses \"Rijnborg\", o \"Scheldeborg\", o \"Marijke Smits\" e mais o brit\u00e1nico \"Gem\". Entre uns e outros dificultaron as actuaci\u00f3ns e mesmo chegaron a abordar os buques, co que parte das tripulaci\u00f3ns foron detidas.\nConsecuencias.\nEn febreiro de 1983 aprobouse unha moratoria de verquidos, que quedaron definitivamente prohibidos en 1993 polo Convenio de Londres. Calc\u00falase que na Foxa Atl\u00e1ntica est\u00e1n depositadas na actualidade 140.000 toneladas de residuos radioactivos, a 4.000 m de profundidade.\nVida posterior.\nEn 1995 o palangreiro \"Xurelo\" tivo que quedar amarrado logo da sinatura dun acordo de pesca entre a Uni\u00f3n Europea e Marrocos que mudaba as condici\u00f3ns legais para faenaren as embarcaci\u00f3ns europeas naquelas augas territoriais. O barco mudou os propietarios. O 18 de decembro de 2002 afundiu no peirao de Ribeira; posteriormente conseguiuse traer a superficie e foi desmontado."}
{"id": "175545", "revid": "56817", "url": "https://gl.wikipedia.org/wiki?curid=175545", "title": "Boner Records", "text": "Boner Records \u00e9 un selo discogr\u00e1fico independente estadounidense baseado en Berkeley (California) e dirixido por Tom Flynn. Bone leva editados traballos de Fang (a propia banda de Flynn), Verbal Abuse, MDC, Boneless Ones, Duh, Steel Pole Bath Tub, The Melvins, The Warlock Pinchers, Hell's Kitchen e Superconductor, entre outras bandas."}
{"id": "175547", "revid": "85894", "url": "https://gl.wikipedia.org/wiki?curid=175547", "title": "Xos\u00e9 Castro (fot\u00f3grafo)", "text": "Xos\u00e9 Castro, nado na Coru\u00f1a en 1942, \u00e9 un fot\u00f3grafo e fotoxornalista galego.\nTraxectoria.\nComeza a traballar na empresa local Foto Blanco e a partir da d\u00e9cada dos sesenta publica e colabora con distintos medios, e principalmente \"La Voz de Galicia\". En 1981 participou na viaxe do \"Xurelo\" \u00e1 Foxa Atl\u00e1ntica, onde realizou un traballo fotogr\u00e1fico que axudou na paralizaci\u00f3n das verteduras radioactivas. En 1986 entrou a traballar no xornal coru\u00f1\u00e9s, ao que segue vencellado laboralmente.\nRealizou diversas exposici\u00f3ns colectivas e individuais, e recibiu premios en Galicia e Corea do Sur."}
{"id": "175548", "revid": "55340", "url": "https://gl.wikipedia.org/wiki?curid=175548", "title": "Xos\u00e9 Castro Roig", "text": "Xos\u00e9 Castro Roig, co\u00f1ecido como Xos\u00e9 Castro, nado na Coru\u00f1a o 19 de novembro de 1968 \u00e9 un tradutor e presentador de televisi\u00f3n galego.\nTraxectoria.\nComo tradutor autodidacta, especializouse en traduci\u00f3n audiovisual e de software do ingl\u00e9s ao espa\u00f1ol. \u00c9 co\u00f1ecido por copresentar dende 2005 o programa televisivo \"Palabra por palabra\", en TVE2, canda \u00e1 xornalista Francine G\u00e1lvez. Tam\u00e9n ten realizado colaboraci\u00f3ns en radio e en distintos medios dixitais."}
{"id": "175553", "revid": "6939", "url": "https://gl.wikipedia.org/wiki?curid=175553", "title": "Jos\u00e9 Castro", "text": ""}
{"id": "175554", "revid": "85894", "url": "https://gl.wikipedia.org/wiki?curid=175554", "title": "Tamicelas, O Castro de Laza, Laza", "text": "Tamicelas \u00e9 un lugar da parroquia do Castro de Laza, no concello ourens\u00e1n de Laza, na comarca de Ver\u00edn. Segundo o INE e o IGE en 2011 ti\u00f1a 37 habitantes (16 homes e 21 mulleres), un m\u00e1is ca en 2010 e a mesma cantidade ca en 2009."}
{"id": "175555", "revid": "85894", "url": "https://gl.wikipedia.org/wiki?curid=175555", "title": "Vilame\u00e1, O Castro de Laza, Laza", "text": "Vilame\u00e1 \u00e9 un lugar da parroquia do Castro de Laza, no concello ourens\u00e1n de Laza, na comarca de Ver\u00edn. Ti\u00f1a 39 habitantes no ano 2011 segundo datos do INE e do IGE, dos cales 21 eran homes e 18 mulleres.\nSegundo o Instituto Galego de Estat\u00edstica, no 2010 ti\u00f1a 38 habitantes (21 homes e 27 mulleres), o que sup\u00f3n a diminuci\u00f3n de 1 habitante con respecto ao ano 2009 cando ti\u00f1a 39 habitantes.\nToponimia.\nA orixe do top\u00f3nimo \u00e9 o lat\u00edn , que \u00e9 a vila situada no medio."}
{"id": "175556", "revid": "85894", "url": "https://gl.wikipedia.org/wiki?curid=175556", "title": "Cerdedelo, Cerdedelo, Laza", "text": "Cerdedelo \u00e9 un lugar da parroquia de Cerdedelo, no concello ourens\u00e1n de Laza, na comarca de Ver\u00edn. Segundo o INE e do IGE en 2011 ti\u00f1a 70 habitantes (36 homes e 34 mulleres), tres menos ca en 2010 (40 homes e 33 mulleres segundo o IGE) e 2009."}
{"id": "175557", "revid": "85894", "url": "https://gl.wikipedia.org/wiki?curid=175557", "title": "O Pereiro, Cerdedelo, Laza", "text": "O Pereiro \u00e9 un lugar da parroquia de Cerdedelo, no concello ourens\u00e1n de Laza, na comarca de Ver\u00edn. Ti\u00f1a 7 habitantes no ano 2011 segundo datos do INE e do IGE, dos cales 3 eran homes e 4 mulleres.\nSegundo o Instituto Galego de Estad\u00edstica, no 2010 ti\u00f1a 7 habitantes (3 homes e 4 mulleres), o que sup\u00f3n que non variou o n\u00famero de habitantes con respecto ao ano 2009 cando ti\u00f1a 7 habitantes."}
{"id": "175558", "revid": "85894", "url": "https://gl.wikipedia.org/wiki?curid=175558", "title": "Eiras, Trez, Laza", "text": " \nEiras \u00e9 un lugar da parroquia de Trez, no concello ourens\u00e1n de Laza, na comarca de Ver\u00edn. Segundo o INE e o IGE en 2011 ti\u00f1a 13 habitantes (8 homes e 5 mulleres), a mesma cantidade ca en 2010 e 2009."}
{"id": "175559", "revid": "85894", "url": "https://gl.wikipedia.org/wiki?curid=175559", "title": "Trez, Trez, Laza", "text": "Trez \u00e9 un lugar da parroquia de Trez, no concello ourens\u00e1n de Laza, na comarca de Ver\u00edn. Ti\u00f1a 37 habitantes no ano 2011 segundo datos do INE e do IGE, dos cales 22 eran homes e 15 mulleres.\nSegundo o Instituto Galego de Estat\u00edstica, no 2010 ti\u00f1a 38 habitantes (22 homes e 16 mulleres), o que sup\u00f3n que variou o n\u00famero de habitantes con respecto ao ano 2009 cando ti\u00f1a 40 habitantes."}
{"id": "175560", "revid": "75439", "url": "https://gl.wikipedia.org/wiki?curid=175560", "title": "Kirsten Smits", "text": "O Kirsten Smits, en 2009 chamado \"Princess Ita\", \u00e9 un buque de cargo co\u00f1ecido por enfrontarse ao palangreiro galego Xurelo na Foxa Atl\u00e1ntica.\nO buque.\nO Kirsten Smits foi constru\u00eddo en 1976 nos Pa\u00edses Baixos. Ti\u00f1a inicialmente unha tonelaxe de 1.600, e na actualidade ten 2.202, cunha eslora de 85 m e 15 m de manga. A s\u00faa matr\u00edcula internacional \u00e9 7413347.\nFoi rebautizado en diversas ocasi\u00f3ns, como Caricom Express (1983), Salam M e como Fayza Caribs I (1993), de novo como Salam M e como Al Hami Allah (1994), como Sara 3 (1995), Princess Jasmine (2003), Princess Ita (2005) e finalmente como \"Lucky Sun\" (2011), con bandeira camboxiana.\nO incidente co Xurelo.\nO 17 de setembro de 1981 o Kirsten Smits atopouse co Xurelo a unhas 300 millas ao noroeste de Fisterra. O palangreiro galego cunha tripulaci\u00f3n de xornalistas e ecoloxistas e fretado polo partido Esquerda Galega, protestaba pola vertedura de residuos radioactivos por parte de buques neerlandeses, como o Kirsten Smits ou o Louise Smits, tam\u00e9n na zona. En parte como consecuencia das fotograf\u00edas tomadas polo Xurelo e a campa\u00f1a internacional promovida por Greenpeace, en 1983 declarouse unha moratoria \u00e1 vertedura de residuos nucleares na Foxa Atl\u00e1ntica, moratoria que cos anos acabou sendo permanente."}
{"id": "175561", "revid": "85894", "url": "https://gl.wikipedia.org/wiki?curid=175561", "title": "Arcucelos, Retorta, Laza", "text": "Arcucelos \u00e9 un lugar da parroquia de Retorta, no concello ourens\u00e1n de Laza, na comarca de Ver\u00edn.\nTi\u00f1a 74 habitantes no ano 2011 segundo datos do INE e do IGE, dos cales 32 eran homes e 42 mulleres.\nSegundo o Instituto Galego de Estat\u00edstica, no 2010 ti\u00f1a 76 habitantes (34 homes e 42 mulleres), o que sup\u00f3n que variou o n\u00famero de habitantes con respecto ao ano 2009 cando ti\u00f1a 79 habitantes."}
{"id": "175562", "revid": "85894", "url": "https://gl.wikipedia.org/wiki?curid=175562", "title": "Retorta, Retorta, Laza", "text": "Retorta \u00e9 un lugar da parroquia de Retorta, no concello ourens\u00e1n de Laza, na comarca de Ver\u00edn. Ti\u00f1a 111 habitantes no ano 2011 segundo datos do INE e do IGE, dos cales 56 eran homes e 55 mulleres.\nSegundo o Instituto Galego de Estat\u00edstica, no 2010 ti\u00f1a 111 habitantes (56 homes e 55 mulleres), o que sup\u00f3n que variou o n\u00famero de habitantes con respecto ao ano 2009 cando ti\u00f1a 117 habitantes."}
{"id": "175563", "revid": "1093", "url": "https://gl.wikipedia.org/wiki?curid=175563", "title": "OMI", "text": ""}
{"id": "175564", "revid": "85894", "url": "https://gl.wikipedia.org/wiki?curid=175564", "title": "Gondulfes, Gondulfes, Castrelo do Val", "text": "Gondulfes \u00e9 un lugar da parroquia de Gondulfes, no concello ourens\u00e1n de Castrelo do Val, na comarca de Ver\u00edn. Ti\u00f1a 92 habitantes no ano 2011 segundo datos do INE e do IGE, dos cales 44 eran homes e 48 mulleres. Iso sup\u00f3n unha diminuci\u00f3n da poboaci\u00f3n respecto a 2010, cando ti\u00f1a 101 habitantes (48 homes e 53 mulleres).\nNo ano 2009 ti\u00f1a 100 habitantes."}
{"id": "175565", "revid": "85894", "url": "https://gl.wikipedia.org/wiki?curid=175565", "title": "Marb\u00e1n, Gondulfes, Castrelo do Val", "text": "Marb\u00e1n \u00e9 un lugar da parroquia de Gondulfes, no concello ourens\u00e1n de Castrelo do Val, na comarca de Ver\u00edn.\nSegundo o INE e do IGE en 2011 ti\u00f1a seis habitantes (catro homes e d\u00faas mulleres), a mesma cantidade ca en 2010 e 2009."}
{"id": "175566", "revid": "85894", "url": "https://gl.wikipedia.org/wiki?curid=175566", "title": "Fontefr\u00eda, Servoi, Castrelo do Val", "text": "Fontefr\u00eda (do lat\u00edn fontem frigidam 'fonte de auga fr\u00eda'; hidrotop\u00f3nimo) \u00e9 un lugar da parroquia de Servoi, no concello ourens\u00e1n de Castrelo do Val, na comarca de Ver\u00edn.\nTi\u00f1a 26 habitantes no ano 2011 segundo datos do INE e do IGE, dos cales 33 eran homes e 23 mulleres. Iso sup\u00f3n un aumento da poboaci\u00f3n respecto a 2010, cando ti\u00f1a 55 habitantes (32 homes e 23 mulleres). En 2009 ti\u00f1a 55 habitantes."}
{"id": "175567", "revid": "98629", "url": "https://gl.wikipedia.org/wiki?curid=175567", "title": "Recopa de Europa de F\u00fatbol Sala", "text": "A Recopa de Europa de f\u00fatbol sala \u00e9 unha competici\u00f3n de clubs de f\u00fatbol sala europeos que se disputa anualmente dende o 2002, a\u00ednda que non \u00e9 oficialmente reco\u00f1ecida pola UEFA, mais que nun futuro esp\u00e9rase que si o sexa, ao igual que a Copa da UEFA de f\u00fatbol sala.\nEn 1990 exist\u00edu unha Recopa patrocinada por Mundo Deportivo que non tivo continuidade e da que foi campi\u00f3n o FC Barcelona\n\u00c9 disputada polos campi\u00f3ns das Copas dos respectivos pa\u00edses adscritos \u00e1 competici\u00f3n, entre os que destacan as federaci\u00f3ns de: Espa\u00f1a, Italia, Portugal, Rusia, Casaquist\u00e1n, B\u00e9lxica, Rep\u00fablica Checa, Grecia...\nA fase final a disputan o vencedor da edici\u00f3n anterior, o equipo anfitri\u00f3n do torneo, e 4 equipos clasificados dunha rolda previa."}
{"id": "175568", "revid": "85894", "url": "https://gl.wikipedia.org/wiki?curid=175568", "title": "San Paio, Servoi, Castrelo do Val", "text": "San Paio \u00e9 un lugar da parroquia de Servoi, no concello ourens\u00e1n de Castrelo do Val, na comarca de Ver\u00edn.\nTi\u00f1a 13 habitantes no ano 2011 segundo datos do INE e do IGE, dos cales 7 eran homes e 6 mulleres. Iso sup\u00f3n unha diminuci\u00f3n da poboaci\u00f3n respecto a 2010, cando ti\u00f1a 16 habitantes (9 homes e 7 mulleres). En 2009 ti\u00f1a 18 habitantes."}
{"id": "175569", "revid": "85894", "url": "https://gl.wikipedia.org/wiki?curid=175569", "title": "Servoi, Servoi, Castrelo do Val", "text": "Servoi \u00e9 un lugar da parroquia de Servoi, no concello ourens\u00e1n de Castrelo do Val, na comarca de Ver\u00edn. Segundo o Instituto Galego de Estat\u00edstica,\nTi\u00f1a 63 habitantes no ano 2011 segundo datos do INE e do IGE, dos cales 38 eran homes e 25 mulleres. Iso sup\u00f3n unha diminuci\u00f3n da poboaci\u00f3n respecto a 2010, cando ti\u00f1a 64 habitantes (38 homes e 26 mulleres). En 2009 ti\u00f1a 63 habitantes."}
{"id": "175570", "revid": "85894", "url": "https://gl.wikipedia.org/wiki?curid=175570", "title": "Vilar, Servoi, Castrelo do Val", "text": "Vilar \u00e9 un lugar da parroquia de Servoi, no concello ourens\u00e1n de Castrelo do Val, na comarca de Ver\u00edn.\nTi\u00f1a 23 habitantes no ano 2011 segundo datos do INE e do IGE, dos cales 14 eran homes e 9 mulleres. Iso sup\u00f3n unha diminuci\u00f3n da poboaci\u00f3n respecto a 2010, cando ti\u00f1a 24 habitantes (15 homes e 9 mulleres). En 2009 ti\u00f1a 31 habitantes."}
{"id": "175571", "revid": "23204", "url": "https://gl.wikipedia.org/wiki?curid=175571", "title": "Outeiro Verde", "text": "Outeiro Verde \u00e9 un monte que se estende entre os lindes dos concellos de Silleda e Forcarei, nas parroquias de Aciveiro e Graba.\nA s\u00faa altitude supera os 650 msnm.\nNa s\u00faa contorna nace o r\u00edo Toxa."}
{"id": "175572", "revid": "92340", "url": "https://gl.wikipedia.org/wiki?curid=175572", "title": "Xo\u00e1n, patriarca de Antioqu\u00eda", "text": "Xo\u00e1n de Antioqu\u00eda foi Patriarca de Antioqu\u00eda (429\u2013441) e dirixiu un grupo de bispos orientais moderados durante a controversia de Nestorio. \u00c1s veces conf\u00fandeselle con Xo\u00e1n Cris\u00f3stomo, a quen en ocasi\u00f3ns tam\u00e9n se denomina \"Xo\u00e1n de Antioqu\u00eda\". Xo\u00e1n apoiou activamente ao seu amigo Nestorio na disputa deste con Cirilo de Alexandr\u00eda. En 431, non puido chegar a tempo para a reuni\u00f3n inicial do Concilio I de \u00c9feso. Cirilo, coa sospeita de que Xo\u00e1n estaba a empregar t\u00e1cticas dilatorias para apoiar a Nestorio, decidiu non esperar e por en marcha o concilio sen Xo\u00e1n e os seus partidarios, condenando a Nestorio. Cando Xo\u00e1n puido chegar a \u00c9feso, d\u00edas despois do inicio do concilio, promoveu un concilio alternativo que condenou a Cirilo e defendeu a Nestorio.\nDous anos m\u00e1is tarde, en 433 Xo\u00e1n reconciliouse con Cirilo utilizando a \"F\u00f3rmula de Reuni\u00f3n\", un escrito teol\u00f3xico pensado coma un compromiso entre as partes. No proceso, Xo\u00e1n perdeu a moitos dos seus partidarios no seu patriarcado.\nInda se conservan algunhas das s\u00faas cartas."}
{"id": "175573", "revid": "56817", "url": "https://gl.wikipedia.org/wiki?curid=175573", "title": "Xo\u00e1n de Antioqu\u00eda", "text": "Co nome de Xo\u00e1n de Antioqu\u00eda podemos atopar varias figuras:"}
{"id": "175574", "revid": "98629", "url": "https://gl.wikipedia.org/wiki?curid=175574", "title": "Henrique Alvarellos", "text": "\"Non confundir con Enrique Alvarellos, o seu pai\"\nHenrique Alvarellos Casas, nado en Lugo o 10 de outubro de 1968, \u00e9 un editor e escritor galego.\nTraxectoria.\nFillo de Enrique Alvarellos Iglesias e Concepci\u00f3n Casas D\u00e1vila, colaborou co diario \"El Progreso\" a mediados dos oitenta, facendo artigos de cr\u00edtica musical. Licenciado en Filolox\u00eda Hisp\u00e1nica pola Universidade de Santiago de Compostela en 1991, fixo posteriormente o m\u00e1ster en Medios de Comunicaci\u00f3n da Universidade da Coru\u00f1a e \"La Voz de Galicia\" en 1993. Posteriormente foi fot\u00f3grafo e redactor en \"La Voz de Galicia\", cronista de sociedade en \"El Progreso\", guionista de documentais para El Progreso TV, redactor do Telexornal comarcal da TVG na s\u00faa delegaci\u00f3n de Lugo, correspondente para Galicia da revista \"Cambio 16\", fundador e director da revista \"Beirami\u00f1o\" de Lugo, responsable de Prensa da Conseller\u00eda de Obras P\u00fablicas, asesor de Comunicaci\u00f3n do Xacobeo, de Turgalicia, redactor xefe do \"Atl\u00e1ntico Diario\" de Vigo e columnista para a Axencia Galega de Noticias.\nDesde xu\u00f1o de 2004 \u00e9 o editor e director de Alvarellos Editora. Foi impulsor da apertura ao p\u00fablico do Bosque do Banquete de Conxo de 1856 ou o 25 de outubro como D\u00eda de Garc\u00eda Lorca en Galicia. "}
{"id": "175576", "revid": "98629", "url": "https://gl.wikipedia.org/wiki?curid=175576", "title": "Hugo Weaving", "text": "Hugo Wallace Weaving, nado o 4 de abril de 1960, \u00e9 un actor anglo-australiano de cine e de teatro. El \u00e9 m\u00e1is co\u00f1ecido polo seu papel como Axente Smith na trilox\u00eda \"The Matrix\", e de Elrond na trilox\u00eda O Se\u00f1or dos Aneis.\nTraxectoria.\nO seu primeiro papel importante foi na serie televisiva australiana Bodyline de 1984, como o xogador ingl\u00e9s de cr\u00edcket Douglas Jardine.\nWeaving ga\u00f1ou fama internacional coa s\u00faa eficacia como o enigm\u00e1tico Axente Smith no filme de 1999 \"The Matrix\". M\u00e1is tarde, el repetiu o papel nas secuelas do filme realizadas en 2003: \"The Matrix Reloaded\" e \"Matrix Revolutions\".\nGa\u00f1ou moita atenci\u00f3n popular no papel de Elrond na adaptaci\u00f3n de Peter Jackson dos libros d'O Se\u00f1or dos Aneis de J. R. R. Tolkien estreadas entre 2001 e 2003."}
{"id": "175577", "revid": "23204", "url": "https://gl.wikipedia.org/wiki?curid=175577", "title": "Robert L. Carneiro", "text": "Robert Leonard Carneiro, nado en Nova York o 4 de xu\u00f1o de 1927 e finado o 24 de xu\u00f1o de 2020, foi un antrop\u00f3logo estadounidense e actual director do Museo Americano de Historia Natural.\nTraxectoria.\nFillo de portugueses emigrados aos Estados Unidos, licenciouse en antropolox\u00eda en 1949 na Universidade de M\u00edchigan e doutorouse na mesma especialidade e na mesma universidade en 1957. Foi profesor da Universidade de Wisconsin entre 1956 e 1957 e posteriormente traballou vinculado ao Museo Americano de Historia Natural, en paralelo a diversos cargos como profesor visitante na Universidade de California, a Universidade de Victoria e na Universidade de Columbia.\nUn dos m\u00e1is importantes evolucionistas sociais, \u00e9 co\u00f1ecido maiormente pola s\u00faa teor\u00eda sobre a formaci\u00f3n do estado, a teor\u00eda da circunscrici\u00f3n de Carneiro, que sost\u00e9n que son as limitaci\u00f3ns do contorno, as presi\u00f3ns demogr\u00e1ficas e os conflitos b\u00e9licos os que acaban por conformar os estados soberanos. Ten feito tam\u00e9n sobranceiras contribuci\u00f3ns \u00e1 teor\u00eda xeral da evoluci\u00f3n cultural, como as que relacionan os resultados dos conflitos b\u00e9licos e a s\u00faa reincidencia cos ecosistemas en que tales enfrontamentos se producen.\nObra.\nAlgunhas das s\u00faas publicaci\u00f3ns foron recollidas en libro:"}
{"id": "175578", "revid": "98629", "url": "https://gl.wikipedia.org/wiki?curid=175578", "title": "Jurassic Park III", "text": "Jurassic Park III \u00e9 unha longametraxe dirixida por Joe Johnston que foi estreada en 2001. \u00c9 o terceiro filme da franqu\u00eda \"Jurassic Park\".\nSinopse.\nO doutor Alan Grant, que devece por conseguir cartos que financien o seu estudo sobre a intelixencia do velocir\u00e1ptor, acepta a oferta dunha parella de millonarios, Paul e Amanda Kirby, para sobrevoar a Illa Sorna, en Costa Rica. Esta est\u00e1 poboada por dinosauros creados xeneticamente para un parque recreativo que John Hammond tentara crear anos atr\u00e1s. Tras unha aterraxe de emerxencia na illa, Alan descobre que os Kirby estaban buscando \u00f3 seu fillo adolescente, perdido na illa despois de ter un accidente de parapente. A s\u00faa verdadeira intenci\u00f3n \u00e9 que o doutor Grant os gu\u00ede pola illa debido \u00e1 s\u00faa experiencia no incidente de Ingen.\nEspecies de dinosauros.\nListaxe das especies que viven en liberdade na Illa Sorna."}
{"id": "175579", "revid": "5863", "url": "https://gl.wikipedia.org/wiki?curid=175579", "title": "Atari", "text": "Atari, Inc. \u00e9 unha empresa que desenvolve, publica e distrib\u00fae videoxogos para consolas e ordenadores persoais. \u00c9 unha das produtoras independentes de videoxogos m\u00e1is grande de Estados Unidos. \u00c9 propiedade de Infogrames Entertainment S.A. (IESA).\nA empresa que actualmente leva o nome Atari foi fundada en 1993 co nome de GT Interactive. GT Interactive foi adquirido por IESA en 1999 e mudou o seu nome a Infogrames Inc. Infogrames adquiriu a marca Atari, compr\u00e1ndolla a Hasbro Interactive, quen xa lla comprara a JTS Corporation.\nInfogrames, Inc. usou en ocasi\u00f3ns o nome Atari como marca, para t\u00edtulos especiais, antes de que IESA cambiase oficialmente o seu nome a Atari, Inc no ano 2003.\nA Atari orixinal foi pioneira en xogos arcade, videoxogos caseiros e microordenadores persoais, e o seu dominio nesta \u00e1rea foi total desde principios ata mediados da d\u00e9cada dos anos 1980. A marca tam\u00e9n foi usada varias veces por Atari Games, unha divisi\u00f3n da empresa en 1984.\nO nome do logo de Atari \u00e9 \"Fuji\".\nHistoria.\nAtari estivo presente no mundo dos videoxogos desde os primeiros d\u00edas das m\u00e1quinas de arcade, Atari foi creador das videoconsolas dom\u00e9sticas, como a Atari 2600 (chamada orixinalmente VCS \"Video Computer System\"\u2014Sistema Inform\u00e1tico de V\u00eddeo); produciu unha serie de computadores de 8 bits (Atari 400/800 e a serie XL/XE); entrou no mercado dos 16 bits co Atari ST; creou a consola Atari Jaguar de 64 bits, revolucionaria para a s\u00faa \u00e9poca; e lanzou unha consola port\u00e1til, a Atari Lynx.\nOs setenta: o nacemento do imperio dos videoxogos.\nFundada nos Estados Unidos en 1972 por Nolan Bushnell e Ted Dabney, Atari pode ser considerada a fundadora da industria do videoxogo, grazas ao Pong. A versi\u00f3n dom\u00e9stica de Pong, que se conectaba a unha televisi\u00f3n, foi unha das primeiras consolas de videoxogos.\nAtari foi chamada orixinalmente \"Syzygy\", un termo astron\u00f3mico. Por\u00e9n, ese nome xa estaba rexistrado por outra empresa, Bushnell escribiu algunhas palabras do xogo xapon\u00e9s Go, e escolleu a palabra Atari que en xapon\u00e9s significa que \"unha ficha ou un grupo de fichas est\u00e1 en perigo de ser capturadas polo teu opo\u00f1ente\". O nome \"Atari\" foi elixido polo atractivo da s\u00faa orixe nipoa, amais \u00e9 f\u00e1cil de memorizar, tanto na fala como na escrita, na meirande parte dos mercados.\nEn 1973, Atari crea secretamente un \"competidor\" chamado Kee Games, dirixido por Joe Keenan. A relaci\u00f3n foi descuberta en 1974, Joe Keenan fixo tan bo traballo que foi ascendido \u00e1 presidencia de Atari ese mesmo ano.\nBushnell vendeu Atari a Warner Communications en 1976 nun prezo estimado de $28\u2013$32 mill\u00f3ns de d\u00f3lares, usando parte destes cartos para comprar a mansi\u00f3n Folgers. Deixou a divisi\u00f3n en 1979. Mentres foi propiedade de Warner, Atari conseguiu os seus maiores \u00e9xitos, vendendo mill\u00f3ns de consolas Atari 2600 (VCS). No seu mellor momento, Atari produc\u00eda un terzo dos ingresos da empresa Warner, e converteuse na empresa de crecemento m\u00e1is r\u00e1pido dos Estados Unidos.\nOs oitenta: a case consagraci\u00f3n de Atari.\nA\u00ednda que Atari dominaba case completamente o mercado das videoconsolas caseiras, sufriu a s\u00faa primeira competencia f\u00e9rrea en 1980 coa consola Intellivision de Mattel, que fixo publicidade da s\u00faa meirande capacidade gr\u00e1fica, comparada coa Atari 2600. A pesar disto, a 2600 seguiu a ser o est\u00e1ndar da industria dada a s\u00faa superioridade no mercado, amais do n\u00famero de t\u00edtulos dispo\u00f1ibles para a consola.\nPor\u00e9n, Atari tivo problemas a comezos dos 80. A divisi\u00f3n de ordenadores persoais, consolas de videoxogos e m\u00e1quinas de arcade, operaban independentemente dentro da empresa e rara vez cooperaban entre si. Enfrontadas a unha dura competencia e nunha guerra de prezos no mercado das computadoras e das consolas, Atari nunca foi capaz de manterse na li\u00f1a do \u00e9xito do 2600. En 1982, Atari lanzou unhas decepcionantes versi\u00f3ns de dous xogos altamente publicitados, como Pac-Man e E.T., provocando un stock de material non vendido e a conseguinte ca\u00edda de prezos para darlle sa\u00edda. Tam\u00e9n en 1982, Atari iniciou un xu\u00edzo contra Activision, un competidor no sector do desenvolvemento de xogos, formado na s\u00faa meirande parte por ex-empregados de Atari, que contribu\u00edu a abrir o mercado a empresas independentes que desenvolv\u00edan xogos. O mercado saturouse rapidamente, baixando a\u00ednda m\u00e1is os prezos. Ademais, en decembro de 1982, os executivos de Atari, Ray Kassar e Dennis Groth, foron investigados por uso indebido de informaci\u00f3n privilexiada. M\u00e1is tarde saber\u00edase que estas acusaci\u00f3ns carec\u00edan de fundamento.\nPor outra banda, Larry Emmons, un importante empregado que se retirara en 1982, p\u00faxose \u00e1 fronte dos traballos de investigaci\u00f3n e desenvolvemento dun pequeno grupo de talentosos enxe\u00f1eiros en Grass Valley, California. A consola Atari 5200 foi lanzada como a seguinte xeraci\u00f3n de consolas 2600. A\u00ednda que estaba baseada nos computadores Atari 800, non era compatible cos cartuchos desa m\u00e1quina. As s\u00faas vendas non estiveron \u00e1 altura das expectativas da empresa.\nA pesar de todo, Atari manti\u00f1a unha envexable posici\u00f3n no mercado mundial dos videoxogos. Eran os produtores n\u00famero un de todos os mercados, excepto no Xap\u00f3n, cuxo mercado era dominado por Nintendo, quen lanzara en 1983 a s\u00faa primeira consola de xogos, a Famicom (co\u00f1ecida no resto do mundo como NES). O sistema medrou rapidamente, e Nintendo comezou a procurar noutros mercados. Acheg\u00e1ronse a Atari e ofrec\u00e9ronlles un contrato de licenciamento: Atari poder\u00eda fabricar e vender o sistema Famicom, pag\u00e1ndolle unha regal\u00eda a Nintendo. O trato ti\u00f1a opci\u00f3ns de prosperar e as d\u00faas empresas proxectaban asinar o acordo na Feira do Consumidor de Electr\u00f3nica (en ingl\u00e9s: CES Consumer Electr\u00f3nics Show) do ver\u00e1n de 1983. Desafortunadamente ao tempo a empresa Coleco presentaba o seu novo ordenador \"Adam\" funcionando co xogo Donkey Kong de Nintendo. Atari ti\u00f1a os dereitos para publicar Donkey Kong, as\u00ed que o executivo m\u00e1is importante de Atari, Ray Kassar, acusou a Nintendo de facer dobre xogo coa licenza de Donkey Kong. Ao mes seguinte Ray Kassar foi obrigado a deixar Atari e os executivos involucrados na negociaci\u00f3n con Nintendo foron obrigados a comezar desde cero.\nA estes problemas seguiulle a ca\u00edda do mercado dos videoxogos en 1983, que causou perdas por valor de m\u00e1is de 500 mill\u00f3ns de d\u00f3lares USA \u00e1 industria. O prezo das acci\u00f3ns de Warner caeu de 60 a 20 d\u00f3lares e Warner comezou a buscar comprador para a s\u00faa problem\u00e1tica divisi\u00f3n ATARI.\nEn xullo de 1984, Warner vendeu as divisi\u00f3ns de ordenadores persoais e videoxogos a Jack Tramiel, fundador do competidor directo de Atari, Commodore International, baixo o nome de Atari Corporation por 240 mill\u00f3ns de d\u00f3lares. Warner retivo de ATARI a divisi\u00f3n de xogos arcade, baixo o nome de Atari Games, tam\u00e9n esta divisi\u00f3n foi vendida a Namco en 1985.\nBaixo a administraci\u00f3n de Tramiel, Atari Corp. utilizou o stock de computadores e consolas para manter a empresa, mentres terminaban co desenvolvemento do seu sistema de 16 bits, o Atari ST. En 1985 lanzan a actualizaci\u00f3n para os sistemas de 8 bits, a serie XE, as\u00ed como a li\u00f1a ST de 16 bits. M\u00e1is tarde, en 1986, Atari lanzou d\u00faas consolas dese\u00f1adas nos tempos en que era de Warner, a Atari 2600jr e a 7800 Prosystem (que xa fora lanzada de forma limitada en 1984). Medraron os ingresos, facturando 25\u00a0000\u00a0000 de d\u00f3lares ese ano. A serie ST tivo un moi bo recibimento no mercado europeo, a\u00ednda que non tanto nos Estados Unidos. Foi especialmente popular entre m\u00fasicos, porque todos os modelos inclu\u00edan portos MIDI integrados. Atari ademais lanzou unha serie de computadores econ\u00f3micos compatibles cos PC de IBM e unha PDA, a Atari Portfolio.\nEn 1989, Atari lanzou a consola port\u00e1til a cores, Atari Lynx. Por\u00e9n, non puido chegar a tempo para a temporada de Nadal de 1989, dando moita vantaxe ao seu competidor, Nintendo Game Boy. Ademais tam\u00e9n en 1989, Atari Corp. demandou a Nintendo por 250 mill\u00f3ns de d\u00f3lares, alegando monopolio, e perdeu o preito.\nOs noventa: a decadencia.\nMentres se acababan os dividendos dos cl\u00f3nicos de IBM e da li\u00f1a ST, consolas e programas volv\u00edan ser o prato forte de Atari. En 1993, Atari lanzou \"JAGUAR\", a s\u00faa \u00faltima consola, que era a primeira da xeraci\u00f3n de 64 bits. Despois dun per\u00edodo de relativo \u00e9xito, as vendas non estiveron \u00e1 altura das expectativas. Non tivo tanta publicidade como a Sony PlayStation ou a Sega Saturn e faltoulle apoio dos programadores externos de xogos, as\u00ed os seus competidores xaponeses dominaron sen dificultades o mercado.\nEn 1996, unha serie de xu\u00edzos seguidos por problemas de regal\u00edas e dereitos de autor deixou a Atari con varios mill\u00f3ns de d\u00f3lares en caixa, pero o rotundo fracaso da Atari Lynx e de Jaguar, ti\u00f1a a empresa sen produtos que ofrecer. Ademais, Tramiel e a s\u00faa familia deixaron o negocio, co resultado dun r\u00e1pido cambio de donos. En xullo de 1996, Atari fusionouse con JTS Inc., unha empresa relativamente nova que produc\u00eda discos duros, para converterse en JTS Corp. O papel da marca Atari na nova empresa tivo pouca transcendencia, polo que o nome comercial desapareceu do mercado.\nS\u00e9culo XXI.\nAtari nestes intres at\u00f3pase nas mans de Infogrames. Os seus xogos son editados en USA baixo o seu propio selo Atari, mentres que en Europa faino baixo o nome de Namco Bandai Games (que pos\u00fae o 34% das acci\u00f3ns). Na actualidade, a s\u00faa principal actividade est\u00e1 enfocada aos xogos en li\u00f1a con franqu\u00edas como Star Trek ou Champions Online. Segundo a s\u00faa p\u00e1xina oficial a compa\u00f1\u00eda pos\u00fae os seguintes estudios: Cryptic Studios, Atari London Studio, Eden Studios (desenvolve o xogo Test Drive Unlimited), Atari Interactive, Inc. e Atari, Inc.\nEn maio de 2009, Infogrames Entertainment, SA, a empresa matriz de Atari Inc. e Atari Interactive Inc., anunciou que cambiaba o nome da compa\u00f1\u00eda a Atari, SA. En abril de 2010, o membro do consello de administraci\u00f3n David Gardner renunciou. O seu substituto \u00e9 o cofundador de Atari Nolan Bushnell.\nSoftware.\nVideoxogos destacados.\nEsta \u00e9 unha pequena lista dos xogos m\u00e1is famosos desenvolvidos para a consola 2600 de Atari. Estes xogos son importantes na historia dos videoxogos e da empresa."}
{"id": "175582", "revid": "98629", "url": "https://gl.wikipedia.org/wiki?curid=175582", "title": "Bandolera", "text": "Bandolera foi unha serie de televisi\u00f3n espa\u00f1ola ambientada na Andaluc\u00eda do s\u00e9culo XIX e producida por Diagonal TV para Antena 3. Foi estreada o luns 10 de xaneiro \u00e1s 22:00 horas en Antena 3, para a partir do martes, ocupar a franxa da sobremesa, pas\u00e1ndose a emitirse \u00e1s 16.00h ata o 11 de xaneiro de 2013, cando se emitiu o \u00faltimo cap\u00edtulo. A primeira tempada tivo 168 episodios e a segunda chegou aos 340.\nEn agosto de 2012 varios portais de internet deron a co\u00f1ecer a noticia de que Antena 3 \u00eda dar fin a \"Bandolera\" a principios de xaneiro de 2013. Isto debeuse a que a cadea comprou a serie \"Amar en tiempos revueltos\" de La 1, xa que a produtora Diagonal TV rompeu o contrato con esta, polo que Antena 3 decidiu non renovar a serie porque non hab\u00eda espazo suficiente para tres novelas na mesma cadea. As\u00ed, a serie finalizou as s\u00faas emisi\u00f3ns o 11 de xaneiro de 2013 para dar paso a \"Amar es para siempre\", continuaci\u00f3n de \"Amar en tiempos revueltos\".\nArgumento.\nA serie bas\u00e9ase nos acontecementos ocorridos na localidade de Arazana na Andaluc\u00eda da segunda metade do s\u00e9culo XIX: os bandoleiros, o nacemento da Garda Civil (a s\u00faa fundaci\u00f3n en 1844) e a aparici\u00f3n dos ideais anarquistas entre os oprimidos campesi\u00f1os. Con todos estes ingredientes, 'Bandolera' intenta ofrecer un retrato do d\u00eda a d\u00eda de 1882.\nO eixo vertebral de 'Bandoleira' \u00e9 unha poderosa historia de amor imposible: a do Tenente Miguel Romero, Sara e Roberto (o l\u00edder dos xornaleiros do pobo). Ao redor, vanse desenvolvendo as historias da familia rica do pobo -os Montoro-, en contraste coa pobre, os P\u00e9rez.\nOs personaxes que viven na vila debuxan o marco desta serie. As s\u00faas vivencias diarias, persoais e coti\u00e1s por\u00e1n un punto de acidez \u00e1s historias de amor, de caciquismo e de rebeli\u00f3n. E ao fondo de todos eles, unha partida de bandoleiros dispostos a loitar pola s\u00faa supervivencia da forma que mellor saben, asaltando a aqueles que atravesen os seus cami\u00f1os.\nPremios e nomeamentos.\nPremios TP de Ouro\nUni\u00f3n de Actores"}
{"id": "175583", "revid": "23204", "url": "https://gl.wikipedia.org/wiki?curid=175583", "title": "Pastora Vega", "text": "Pastora Vega Aparicio, nada en Madrid o 28 de maio de 1960, \u00e9 unha actriz espa\u00f1ola.\nBiograf\u00eda.\nBisneta da bailaora Pastora Imperio e do toureiro Rafael Vega dos Reyes \"Gitanillo de Triana\", \u00e9 licenciada en Dereito.\nOs seus comezos no mundo do espect\u00e1culo foron da man de Ignacio Salas e Guillermo Summers, colaborando na presentaci\u00f3n do programa de televisi\u00f3n \"Y sin embargo, te quiero\".\nDebuta como actriz en 1985 na serie de televisi\u00f3n \"Los pazos de Ulloa\", que dirixe Gonzalo Su\u00e1rez e protagonizan Vitoria Abril e Charo L\u00f3pez.\nPosteriormente interv\u00e9n en \"Amanece, que no es poco\", \"Demasiado coraz\u00f3n\" -pola que \u00e9 candidata ao Premio Goya- e \"Ilona llega con la lluvia\", entre outras. A s\u00faa carreira televisiva resulta m\u00e1is frut\u00edfera.\nVida persoal.\nEstivo unida sentimentalmente ao actor Imanol Arias, co que traballou nas pel\u00edculas \"\" e \"Todos los hombres sois iguales\", ademais de protagonizar \"Un asunto privado\", a s\u00faa \u00fanica incursi\u00f3n na direcci\u00f3n. Tam\u00e9n tivo un papel espor\u00e1dico na serie de TVE \"Cu\u00e9ntame c\u00f3mo pas\u00f3\". Te\u00f1en dous fillos e conviviron ata 2009. \u00danese posteriormente ao tam\u00e9n actor Juan Rib\u00f3."}
{"id": "175584", "revid": "98629", "url": "https://gl.wikipedia.org/wiki?curid=175584", "title": "La Se\u00f1ora", "text": "La Se\u00f1ora \u00e9 unha serie dram\u00e1tica de televisi\u00f3n producida por Diagonal TV para Televisi\u00f3n Espa\u00f1ola, estreouse o 6 de marzo de 2008 e chegou ao seu fin o 18 de xaneiro de 2010. Emitiuse a raz\u00f3n dun episodio por semana. A serie rodouse en Asturias, Sep\u00falveda e Navalcarnero. En moi pouco tempo converteuse na serie estrela da noite dos luns, superando sen ningunha dificultade \u00e1 todopoderosa \"\".\nA segunda tempada da serie estreouse o 1 de xu\u00f1o de 2009 ata o 9 de novembro de 2009 sendo l\u00edder indiscutible da noite dos luns.\nA terceira tempada estreouse directamente despois do final a segunda, o 16 de novembro de 2009, con excelentes datos de audiencia e convertendo a serie, unha vez m\u00e1is, na m\u00e1is seguida do \"prime-time\" do luns. Co cesamento da publicidade na cadea p\u00fablica a principios do 2010, a audiencia da serie non deixou de subir, superando con toda comodidade os catro mill\u00f3ns de telespectadores. A serie despediuse definitivamente da s\u00faa audiencia o 18 de xaneiro de 2010, superando os cinco mill\u00f3ns de telespectadores.\nTras o final da serie, realizouse un \"spin-off\" chamado \"14 de abril. La Rep\u00fablica\" no que aparecen alg\u00fans personaxes da serie.\nPremios e candidaturas.\nFotogramas de Prata 2009\nXVIII Edici\u00f3n dos Premios da Uni\u00f3n de Actores\nXIX Edici\u00f3n dos Premios da Uni\u00f3n de Actores\nOutros"}
{"id": "175587", "revid": "75439", "url": "https://gl.wikipedia.org/wiki?curid=175587", "title": "Louise Smits", "text": "O Louise Smits, en 2009 chamado \"Valentin I\", \u00e9 un buque de cargo co\u00f1ecido por enfrontarse ao palangreiro galego Xurelo na Foxa Atl\u00e1ntica.\nO buque.\nO Louise Smits foi constru\u00eddo en 1973 en Rotterdam, nos Pa\u00edses Baixos. Ten unha eslora de 84 m, 14 m de manga, 9 m de altura e un peso morto de 3786 toneladas. A s\u00faa matr\u00edcula internacional \u00e9 7333896.\nBautizado orixinalmente como Tobias L\u00f8nborg, renomeouse Louise Smits en 1977. En 1984 reduciu o seu nome a Louise, en 1992 rebautizouse como Tri Box, e finalmente como Valentin I (2002). Na actualidade ten bandeira paname\u00f1a.\nO incidente co Xurelo.\nO 17 de setembro de 1981 o Louise Smits atopouse co Xurelo a unhas 300 millas ao noroeste de Fisterra. O palangreiro galego cunha tripulaci\u00f3n de xornalistas e ecoloxistas e fretado polo partido Esquerda Galega, protestaba pola vertedura de residuos radioactivos por parte de buques neerlandeses, como o Kirsten Smits ou o Louise Smits, tam\u00e9n na zona. En parte como consecuencia das fotograf\u00edas tomadas polo Xurelo e a campa\u00f1a internacional promovida por Greenpeace, en 1983 declarouse unha moratoria \u00e1 vertedura de residuos nucleares na Foxa Atl\u00e1ntica, moratoria que cos anos acabou sendo permanente."}
{"id": "175588", "revid": "5863", "url": "https://gl.wikipedia.org/wiki?curid=175588", "title": "Bechos e demais parentes", "text": "Bechos e demais parentes (\"Birds, Beasts, and Relatives\") \u00e9 unha novela autobiogr\u00e1fica do naturalista Gerald Durrell, escrita en 1968 e publicada en 1969. Conta as s\u00faas vivencias na illa grega de Corf\u00fa na s\u00faa infancia, entre 1935 e 1939. Describe a vida da familia Durrell na illa dun xeito humor\u00edstico, ao tempo que fala da fauna da rexi\u00f3n. \u00c9 a segunda parte da s\u00faa trilox\u00eda de Corf\u00fa, iniciada con \"A mi\u00f1a familia e outros animais\" (1956) e completada con \"O xard\u00edn dos deuses\" (1978).\nTrama.\nAs historias relatadas no libro non te\u00f1en lugar en orde cronol\u00f3xica, e nalg\u00fans casos son semi-ficticias. Por exemplo, o irm\u00e1n m\u00e1is vello de Gerald (o novelista Lawrence Durrell)- non viv\u00eda co resto da familia, sen\u00f3n por separado coa s\u00faa muller Nancy, que non \u00e9 mencionada nos libros.\nEntre outros personaxes mencionados, aparece a s\u00faa nai vi\u00fava, o seu irm\u00e1n Leslie, a s\u00faa irm\u00e1 Margo, e Roger o can. A familia \u00e9 protexida por Spiro, o seu amigo da illa, e axudada polo doutor Theodore Stephanides, que axuda a Gerald coa s\u00faa formaci\u00f3n en historia natural.\nO libro presenta personaxes novos que non aparecen n' \"A mi\u00f1a familia e outros animais\". Gerald fai unha viaxe a Londres coa s\u00faa nai, para visitar a Margo, que fora temporalmente al\u00ed por raz\u00f3ns m\u00e9dicas. Larry trae un novo grupo de amigos exc\u00e9ntricos ao fogar familiar, e a familia \u00e9 convidada a unha voda nunha aldea, e Gerry presencia o nacemento do primeiro beb\u00e9 da noiva. Gerry visita a un vello conde, que o agasalla con moucho tras darlle unha comida suntuosa. Despois faise amigo dun xitano que ten un oso bailar\u00edn. Finalmente, a familia visita unha \u00e1dega ao norte da illa."}
{"id": "175590", "revid": "1131", "url": "https://gl.wikipedia.org/wiki?curid=175590", "title": "Antonio Alonso Font\u00e1n", "text": "Antonio Alonso Font\u00e1n, co\u00f1ecido como Ant\u00f3n Meder, nado en Meder (Salvaterra de Mi\u00f1o) o 5 de marzo de 1931 e finado na mesma parroquia o 8 de abril de 2023, foi un escritor galego en lingua castel\u00e1 e lingua galega.\nTraxectoria.\nCursou estudos primarios na escola da s\u00faa parroquia e completou a s\u00faa formaci\u00f3n estudando Artes e Oficios no colexio de Tortoreos. Aos vinte anos trasladouse a Vigo. Foi un dos fundadores do Partido Galego do Proletariado e de Galicia Ceibe. Colaborador en diarios, revistas e radio galegas, especialmente en \"Faro de Vigo\", \"Diario 16\", \"La Voz de Galicia\" e \"Diario de Pontevedra\", usando \u00e1s veces varios pseud\u00f3nimos. Promoveu a creaci\u00f3n do peri\u00f3dico bimensual \"A Voz do Condado\". Foi o creador do Festival da Poes\u00eda no Condado en 1980. Participou en numerosos recitais e certames po\u00e9ticos en Galicia e Portugal, sendo tam\u00e9n un asiduo conferenciante. Finou en Meder o 8 de abril de 2023."}
{"id": "175591", "revid": "98629", "url": "https://gl.wikipedia.org/wiki?curid=175591", "title": "Metal alternativo", "text": "Metal alternativo \u00e9 un subx\u00e9nero do heavy metal que ga\u00f1ou popularidade a principios dos anos 90. As bandas deste x\u00e9nero destacan polos seus pesados riffs de guitarra que tenden cara a experimentaci\u00f3n, te\u00f1en letras pouco convencionais, tempos impares con m\u00e1is contratempos que o metal normal, usa t\u00e9cnicas m\u00e1is infrecuentes, af\u00e1stase dos convencionalismos do heavy metal e incorpora un amplo rango de influencias f\u00f3ra da escena musical do metal.\nHistoria.\nO termo \u00e9 usado como unha categorizaci\u00f3n moi frouxa, pero normalmente describe a artistas que tocan un estilo de heavy metal cunha aproximaci\u00f3n \"alternativa\". Moitas bandas categorizadas as\u00ed est\u00e1n influenciadas por igual polo rock alternativo e polo heavy metal.\nInicialmente o metal alternativo estaba dirixido principalmente aos seguidores do rock alternativo, xa que todas as bandas de metal alternativo dos 80 ti\u00f1an as s\u00faas ra\u00edces nas escena \"underground\" estadounidense. Estas bandas comunmente emerx\u00edan do hardcore punk (Corrosion of Conformity), do post-hardcore/noise rock (Helmet, The Jesus Lizard), do grunge (Alice in Chains, Soundgarden), ou o rock industrial (Ministry, Nine Inch Nails).\nEstas bandas nunca formaron un estilo ou escena distinto, xa que cada un incorporou influencias do metal tradicional e experimentou con elas \u00e1 s\u00faa maneira.\nO movemento grunge de principios dos 90 axudou a incrementar a audiencia destas bandas, e estes artistas estaban c\u00f3modos actuando para seareiros do rock alternativo en festivais como Lollapalooza, que tam\u00e9n se estaban abrindo a bandas de metal como Metallica. Co cambio da paisaxe musical coa recente popularidade do rock alternativo, moitos tipos de bandas de metal comezaron a asociarse co termo.\nNovas bandas emerxeron nese tempo coa s\u00faa distintiva aproximaci\u00f3n ao metal: Skinny Puppy, Nine Inch Nails e Ministry comezaron o industrial, combinando a m\u00fasica electr\u00f3nica con influencias punk con guitarras pesadas; System of a Down e Tool e os influenciados polo grunge Cold e Allele v\u00edronse influenciados polo rock progresivo; Rage Against the Machine incorporou o hip hop e o post-punk como Gang of Four fixera co metal, e Helmet mesturou un fondo de influencias jazz e noise rock/post-hardcore con m\u00fasica rock moi intensa.\nA medida que os 90 avanzaban, o son do metal alternativo foi estandariz\u00e1ndose ao inspirarse as bandas m\u00e1is novas nos mesmos grupos; en Rage Against the Machine, Korn, Deftones, Faith No More, Nine Inch Nails, Primus ou Helmet. Korn, particularmente, cos seus riffs graves e a s\u00faa agresiva disonancia, creou o modelo sonoro para un novo movemento, que ser\u00eda co\u00f1ecido como nu metal. Durante a primeira d\u00e9cada do s\u00e9culo XXI, bandas como Queens of the Stone Age, Muse, Fightstar e Biffy Clyro tam\u00e9n adoptaron patr\u00f3ns do metal alternativo en gran parte da s\u00faa m\u00fasica. Antigas bandas de nu metal como Linkin Park tam\u00e9n fixeron incursi\u00f3ns no metal alternativo despois da s\u00faa perda de popularidade. Deftones, que comezou a s\u00faa carreira antes de que o nu metal se fixese co\u00f1ecido, tam\u00e9n regresou ao metal alternativo, e, xunto con QotSA son considerados os pais do metal alternativo moderno. Algunhas bandas do x\u00e9nero tam\u00e9n usaron elementos progresivos no seu traballo, como Biffy Clyro e Fightstar."}
{"id": "175592", "revid": "23204", "url": "https://gl.wikipedia.org/wiki?curid=175592", "title": "Lakposhtha h\u00e2m parvaz mikonand", "text": "Lakposhtha h\u00e2m parvaz mikonand (en , que en galego significa \"As tartarugas tam\u00e9n voan\"), \u00e9 un filme escrito e dirixido polo director de cine iraniano Bahman Ghobadi. Foi o primeiro filme gravado en territorio iraqu\u00ed dende a ca\u00edda de Saddam Hussein.\nSinopse.\nOs feitos ocorren antes da invasi\u00f3n de Iraq pola coalici\u00f3n de pa\u00edses liderados polos Estados Unidos, en 2003. Nun campo de refuxiados no Kurdist\u00e1n iraqu\u00ed, na fronteira entre Ir\u00e1n e Turqu\u00eda, os superviventes buscan desesperadamente os cartos necesarios para comprar unha antena parab\u00f3lica con poder suficiente para co\u00f1ecer as noticias internacionais sobre a inminente guerra. Os nenos, marcados pola guerra, mutiladas, orfos, famentos, desenraizados, son os que levan a peor parte, forzados a vivir en condici\u00f3ns infrahumanas e a actuar coma adultos, a pesar da s\u00faa curta idade. O filme mostra o sufrimento coti\u00e1n deses mozos, a amizade entre eles, o dif\u00edcil que \u00e9 ter que sobrevivir co m\u00ednimo e cuxa \u00fanica forma de obter ingresos para as s\u00faas necesidades b\u00e1sicas \u00e9 desactivar as minas terrestres e vendelas no mercado negro.\nGhobadi dirixiu a pel\u00edcula con moitos mozos protagonistas non profesionais que sufriron a dor na s\u00faa propia carne, representando as s\u00faas experiencias reais, o que fai m\u00e1is cr\u00faa a alegaci\u00f3n antibelicista."}
{"id": "175593", "revid": "85894", "url": "https://gl.wikipedia.org/wiki?curid=175593", "title": "Eulalia Agrelo", "text": "Mar\u00eda Eulalia Agrelo Costas, nada en Asados (Rianxo) o 26 de xaneiro de 1974, \u00e9 unha fil\u00f3loga e ensa\u00edsta galega.\nTraxectoria.\nGraduada en Filolox\u00eda Galego-Portuguesa pola Universidade de Santiago de Compostela. Entre os anos 1998 e 2000 traballou no proxecto \"Informes de Literatura\" no Centro Ram\u00f3n Pi\u00f1eiro para a Investigaci\u00f3n en Humanidades baixo a direcci\u00f3n de Blanca-Ana Roig, colaborando tam\u00e9n neste e noutros proxectos do citado Centro, como \u00e9 o de \"Dicionarios de Literatura\", dirixido por Anxo Tarr\u00edo, e o de \"Narrativa Recuperada\", dirixido por Modesto Hermida. As\u00ed mesmo, \u00e9 membro do Grupo de Investigaci\u00f3n \"Investigaci\u00f3ns literarias, art\u00edsticas, interculturais e educativas. Lecturas textuais e visuais\" (LITER 21) e membro da secretar\u00eda da Rede Tem\u00e1tica de Investigaci\u00f3n \"As literaturas infant\u00eds e xuven\u00eds do marco ib\u00e9rico. A s\u00faa influencia na formaci\u00f3n literaria e lectora\" (LIXMI). Participou en diversos congresos, encontros e xornadas sobre a literatura infantil e xuvenil galega e sobre a literatura galega en xeral, ademais de colaborar en diferentes volumes, cat\u00e1logos, revistas e xornais. Por outra parte, foi docente na Universidade de Deusto (2003-2009) e tam\u00e9n profesora de lingua e literatura galega no ensino medio.\nDa instituci\u00f3n escolar ao centro do canon: \"Agust\u00edn Fern\u00e1ndez Paz \u00e9 a s\u00faa tese de doutoramento\" dirixida por Blanca-Ana Roig.\n\u00c9 profesora axudante na Facultade de Ciencias da Educaci\u00f3n e do Deporte na Campus de Pontevedra da Universidade de Vigo, Departamento de Did\u00e1cticas Especiais. En 2021 foi nomeada respos\u00e1bel de cultura do Campus.\nColaborou no \"Anuario de investigaci\u00f3n en literatura infantil y juvenil, Elos: revista de literatura infantil e xuvenil, Bolet\u00edn Galego de Literatura e Revista Galega do Ensino\"."}
{"id": "175594", "revid": "23204", "url": "https://gl.wikipedia.org/wiki?curid=175594", "title": "Turtles can fly", "text": ""}
{"id": "175603", "revid": "6241838", "url": "https://gl.wikipedia.org/wiki?curid=175603", "title": "Agust\u00edn Agra", "text": "Agust\u00edn Agra Barreiro, nado en Noia o 12 de setembro de 1966, \u00e9 un escritor galego.\nTraxectoria.\nLicenciado en Biolox\u00eda, \u00e9 profesor desta materia no IES Rosal\u00eda De Castro de Santiago de Compostela. Profesor en IES Armando Cotarelo Valedor. Comezou a escribir en 2003, publicando os seus primeiros textos nas revistas \"Alameda\" do Liceo de Noia e \"Casa da Gram\u00e1tica\" do IES Virxe do Mar de Noia, colaborando coa Asociaci\u00f3n Cultural Barbantia. Colaborou en La Voz de Barbantia."}
{"id": "175605", "revid": "98629", "url": "https://gl.wikipedia.org/wiki?curid=175605", "title": "Te Tangata Whai Rawa o W\u0113niti", "text": "Te Tangata Whai Rawa o W\u0113niti, tam\u00e9n co\u00f1ecido como \"The Maori Merchant of Venice\", \u00e9 un filme dirixido por Don Selwyn en Nova Zelandia no 2002. \u00c9 un drama rodado en lingua maor\u00ed.\nSinopse.\nA obra de William Shakespeare \"O mercador de Venecia\" foi traducida \u00e1 lingua maor\u00ed en 1945 por Pei Te Hurinui Jones, e a s\u00faa traduci\u00f3n foi empregada como gui\u00f3n para o filme. Esta \u00e9 a primeira adaptaci\u00f3n de Shakespeare en lingua maor\u00ed que se fai. O filme foi rodado en Auckland."}
{"id": "175607", "revid": "23204", "url": "https://gl.wikipedia.org/wiki?curid=175607", "title": "The Maori Merchant of Venice", "text": ""}
{"id": "175616", "revid": "23204", "url": "https://gl.wikipedia.org/wiki?curid=175616", "title": "Hermann Osthoff", "text": "Hermann Osthoff, nado en Unna o 18 de abril de 1847 e finado en Heidelberg o 7 de maio de 1909, foi un ling\u00fcista e fil\u00f3logo alem\u00e1n, expo\u00f1ente da escola neogram\u00e1tica que influ\u00edu profundamente na indoeurope\u00edstica entre os s\u00e9culos XIX e XX.\nBiograf\u00eda.\nNado en Billmerich, suburbio de Unna, Osthoff estudou filolox\u00eda cl\u00e1sica, xerm\u00e1nica, s\u00e1nscrito e ling\u00fc\u00edstica comparada en Berl\u00edn, Tubinga e Bonn, onde en 1869 conseguiu a licenciatura. A partir de 1870 ensinou en Kassel. En 1875 obtivo a docencia na Universidade de Leipzig. En 1877 conv\u00e9rtese en profesor extraordinario de glotolox\u00eda e de s\u00e1nscrito na Universidade de Heidelberg, onde se converteu en ordinario o ano seguinte.\nNo centro das s\u00faas investigaci\u00f3ns estivo a ling\u00fc\u00edstica indoeuropea. Xunto con Karl Brugmann e con August Leskien, Osthoff foi un dos m\u00e1is influentes inspiradores do movemento dos neogram\u00e1ticos. Deb\u00e9moslle a reconstruci\u00f3n da vibrante indoeuropea con capacidade de asumir funci\u00f3ns sil\u00e1bicas (a l\u00edquida soante *r\u0325).\nO seu nome aparece ligado a unha lei fon\u00e9tica que toma o nome do seu, (a chamada \"lei de Osthoff\"), relativa \u00e1 abreviaci\u00f3n que ocorre nalgunhas linguas (entre elas o lat\u00edn e o grego) dunha vogal longa indoeuropea ante unha nasal ou l\u00edquida seguida de consoante."}
{"id": "175629", "revid": "89787", "url": "https://gl.wikipedia.org/wiki?curid=175629", "title": "James Hutton", "text": "James Hutton, nado en Edimburgo o 14 de xu\u00f1o de 1726 e finado na mesma cidade o 26 de marzo de 1797, foi un xe\u00f3logo, m\u00e9dico, naturalista, qu\u00edmico e granxeiro experimental escoc\u00e9s, o primeiro formulador das ideas que conducir\u00edan \u00e1 corrente cient\u00edfica chamada uniformista (ou teor\u00eda actualista) e do plutonismo, nas que inclu\u00edu as s\u00faas teor\u00edas da xeolox\u00eda e do tempo xeol\u00f3xico, e a s\u00faa escala, tam\u00e9n chamado tempo profundo. Est\u00e1 considerado o fundador da xeolox\u00eda moderna. Compartiu espazo e \u00e9poca con grandes pensadores e cient\u00edficos formando canda eles a que foi chamada a Ilustraci\u00f3n escocesa.\nTraxectoria.\nPrimeiros anos e estudos.\nJames Hutton naceu en Edimburgo o 3 de xu\u00f1o de 1726, sendo un dos cinco fillos dun comerciante e tesoureiro da cidade de Edimburgo, falecido cando James a\u00ednda era novo. A nai de Hutton, Sarah Balfour, enviouno a estudar \u00e1 escola secundaria, concretamente ao \"High School of Edinburgh\", onde se mostrou particularmente interesado nas matem\u00e1ticas e a qu\u00edmica. Posteriormente, cando ti\u00f1a 14 anos, asistiu \u00e1 Universidade de Edimburgo como \"estudante de humanidades\", \u00e9 dicir (arte e cultura cl\u00e1sica, lat\u00edn e grego). Foi pasante dun avogado cando contaba con 17 anos, pero ti\u00f1a m\u00e1is interese nos experimentos de qu\u00edmica que no traballo legal e, \u00e1 idade de 18 anos, converteuse en asistente dun m\u00e9dico, e comezou a frecuentar conferencias de medicina na propia Universidade de Edimburgo.\nDespois de tres anos estudou a especialidade na Universidade de Par\u00eds e, posteriormente, en 1749 alcanzou o grao de Doutor en Medicina, en Leyden, cunha tese sobre a circulaci\u00f3n sangu\u00ednea. Ao redor de 1747 tivo un fillo, James Hutton Smeaton, coa se\u00f1orita Edington, e a\u00ednda que asumiu prestarlle asistencia financeira, tivo pouca relaci\u00f3n co mozo, que chegou a converterse en funcionario nunha oficina de correos en Londres.\nDespois da obtenci\u00f3n do seu t\u00edtulo, Hutton regresou a Londres, e a mediados de 1750 partiu cara a Edimburgo e retomou os experimentos qu\u00edmicos xunto ao seu amigo James Davie. O seu traballo na produci\u00f3n de cloruro de amonio a partir da feluxe, transformou a s\u00faa asociaci\u00f3n nunha rend\u00edbel f\u00e1brica de produtos qu\u00edmicos, fabricando o sal cristalino que se utilizaba como tinguidura para a metalurxia e como sales arom\u00e1ticas e que, at\u00e9 ese momento, s\u00f3 estaba dispo\u00f1\u00edbel a partir de fontes naturais e ti\u00f1a que importarse desde Exipto. Outra das formas de ingreso de Hutton era o alugueiro de inm\u00f3beis en Edimburgo, empregando un representante para a xesti\u00f3n.\nAgricultura e xeolox\u00eda.\nHutton abandonou a profesi\u00f3n m\u00e9dica. E como herdara do seu pai unha pequena granxa (\"Slinghhouses\") en Berwickshire, que pertencera \u00e1 familia desde 1713, e a granxa do outeiro de \"Nether Monynut\", decidiu dedicarse \u00e1 agricultura. Viaxou a Norfolk para aprender o traballo de agricultor e, posteriormente, coa mesma finalidade, visitou Holanda, B\u00e9lxica e o norte de Francia.\nNa d\u00e9cada de 1750 trasladouse a \"Slighhouses\" e disp\u00faxose a realizar melloras, introducindo pr\u00e1cticas agr\u00edcolas tra\u00eddas das s\u00faas viaxes, e experimentando coas plantas e na cr\u00eda de animais. Recolleu as s\u00faas ideas e innovaci\u00f3ns nun tratado in\u00e9dito titulado \"The Elements of Agriculture\".\nIsto alentou o seu interese pola meteorolox\u00eda e a xeolox\u00eda, e en 1753 \"encari\u00f1\u00e1rase co estudo da superficie da terra, e miraba con ansiosa curiosidade en cada burato, foxo ou leito de r\u00edo que se cruzaba no seu cami\u00f1o\". A limpeza e drenaxe da s\u00faa explotaci\u00f3n proporcion\u00e1ronlle moitas oportunidades de co\u00f1ecemento, e Hutton advertiu \"que unha gran parte das rochas presentes se compo\u00f1en de materiais que amosan a destruci\u00f3n dos corpos de animais e vexetais, e de minerais de formaci\u00f3n m\u00e1is antiga\". As s\u00faas ideas te\u00f3ricas comezou a recompilalas en 1760. Mentres que as s\u00faas actividades agr\u00edcolas continuaban, en 1764 foi de xira xeol\u00f3xica ao norte de Escocia con James Clerk Maxwell (antepasado do famoso cient\u00edfico, do s\u00e9culo XIX, James Clerk Maxwell).\nEdimburgo e a construci\u00f3n de canles.\nM\u00e1is tarde, en 1768, e at\u00e9 1797, Hutton regresou a Edimburgo a vivir cos seus tres irm\u00e1ns. Ti\u00f1a unha casa, constru\u00edda en 1770, no outeiro de San Xo\u00e1n (\"St. John\u00b4s Hill\") de Edimburgo, con vistas a Salisbury Crags.\nEn Edimburgo, Hutton estaba rodeado de amigos literatos e cient\u00edficos que o estimulaban nas s\u00faas investigaci\u00f3ns. Foi un dos participantes m\u00e1is influentes na Ilustraci\u00f3n escocesa, onde figuraban numerosas mentes de primeira li\u00f1a nas ciencias, como John Playfair, o fil\u00f3sofo David Hume e o economista Adam Smith.\nHutton non mantivo relaci\u00f3n coa Universidade de Edimburgo, comunicando os seus achados cient\u00edficos a trav\u00e9s da Real Sociedade de Edimburgo. Tivo unha relaci\u00f3n de \u00edntima amizade con Joseph Black, e os dous, xunto con Adam Smith, fundaron o \"Oyster Club\" para manter reuni\u00f3ns semanais.\nPosteriormente o club foi convert\u00e9ndose nun lugar de encontro que chegou a ter unha certa mala reputaci\u00f3n.\nEntre 1767 e 1774 Hutton tivo unha consider\u00e1bel e estreita participaci\u00f3n na construci\u00f3n da canle Forth e Clyde, facendo uso dos seus co\u00f1ecementos de xeolox\u00eda, como accionista e como membro do comit\u00e9 de xesti\u00f3n, asistindo a reuni\u00f3ns, e inspeccionando \"in situ\" todas as obras. En 1777 publicou un folleto sobre o \"culm\" o cal axudou, con \u00e9xito, a obter mellor compensaci\u00f3n do imposto especial sobre o transporte de carb\u00f3n en pequenas cantidades.\nO pai da xeolox\u00eda moderna (resumo).\nO tempo en xeolox\u00eda.\nJames Hutton foi dos primeiros en comprender o papel fundamental dos axentes ex\u00f3xenos na modelaxe da superficie terrestre.\nTam\u00e9n intu\u00edu o papel determinante do factor tempo en xeolox\u00eda. Foi o primeiro grande estudoso en reco\u00f1ecer a antig\u00fcidade da Terra: moitos mill\u00f3ns de anos, non os poucos m\u00e1is de 6.000 anos que lle atribu\u00edan sobre a base dunha grotesca interpretaci\u00f3n literal da Biblia.\nHutton defend\u00eda unha visi\u00f3n racional da ciencia, sen prexu\u00edzos.\nO actualismo.\nHutton foi o fundador desta escola de pensamento, fecunda a\u00ednda hoxe, que \u00e9 o actualismo (ou uniformismo), defendida tam\u00e9n por Charles Lyell. O principio do actualismo, pedra angular da paleoecolox\u00eda, afirma que o que vemos que sucede hoxe (no \u00e1mbito astron\u00f3mico, xeol\u00f3xico, paleontol\u00f3xico etc.), pode usarse para interpretar o que sucedeu no pasado, pensamento que se resume na frase: \"O presente \u00e9 a clave do pasado\".\nO plutonismo.\nHutton foi o principal expo\u00f1ente do plutonismo como contraposici\u00f3n ao neptunismo (teor\u00eda proposta por Abraham Gottlob Werner, segundo a cal durante un tempo a Terra estar\u00eda totalmente cuberta de auga). Para Hutton, a\u00ednda que non desco\u00f1ec\u00eda os mecanismos dos sedimentos propugnada polos neptunistas, a orixe de moitas rochas (como os basaltos e os granitos), era magm\u00e1tica.\nFoi o primeiro en reco\u00f1ecer a natureza das rochas intrusivas e en elaborar unha hip\u00f3tese sobre a s\u00faa orixe a partir dun magma primordial. Tam\u00e9n formulou hip\u00f3teses sobre a sa\u00edda da calor terrestre a trav\u00e9s das erupci\u00f3ns volc\u00e1nicas que, ao mesmo tempo, determinaban unha elevaci\u00f3n do terreo que posteriormente era erosionado.\nA orixinalidade do seu pensamento consistiu na formulaci\u00f3n dun modelo c\u00edclico da evoluci\u00f3n da Terra, asociado intimamente ao concepto de actualismo.\nTeor\u00eda das formaci\u00f3ns rochosas.\nHutton incidiu sobre unha gran variedade de ideas para explicar as formaci\u00f3ns rochosas que v\u00eda ao seu redor, pero de acordo con Playfair \"non se apresurou a publicar a s\u00faa teor\u00eda, porque era un deses que se deleitan m\u00e1is coa contemplaci\u00f3n da verdade, que coa loanza de descubrila\". Despois duns 25 anos de traballo, a s\u00faa \"Theory of the Earth; or an Investigation of the Laws observable in the Composition, Dissolution, and Restoration of Land upon the Globe\" leuse, en d\u00faas partes, nas reuni\u00f3ns da Real Sociedade de Edimburgo, a primeira por Joseph Black, \u00edntimo amigo, o 7 de marzo de 1785, e a segunda por el mesmo o 4 de abril de 1785. Hutton, posteriormente, leu un resumo das s\u00faas teses, \"Concerning the System of the Earth, its Duration and Stability\", nunha reuni\u00f3n da Sociedade o 4 de xullo de 1785, que imprimira e distribu\u00edra en privado. Nel esbozaba a s\u00faa teor\u00eda da seguinte maneira:\nBusca de probas.\nEn Glen Tilt nas monta\u00f1as Cairngorm, Terras Altas de Escocia, en 1785 Hutton encontra granito que penetrara en xistos metam\u00f3rficos, de forma que indicaba que o granito se fundira no momento da intrusi\u00f3n. Isto mostroulle que ese granito formado polo arrefriamento da rocha fundida, non precipitou f\u00f3ra da auga como se cr\u00eda por aquel ent\u00f3n, e que o granito deb\u00eda ser m\u00e1is recente que os xistos.\nChegou a encontrar unha inclusi\u00f3n similar de rocha volc\u00e1nica nunha rocha sedimentaria cerca do centro de Edimburgo, en Salisbury Crags, xunto a Arthur's Seat, e que agora se co\u00f1ece como a Secci\u00f3n de Hutton. Encontrou outros exemplos en Galloway en 1786, e na Illa de Arran no ano 1787.\nA existencia de discordancias angulares fora sinalada por Nicol\u00e1s Steno e por xe\u00f3logos franceses, entre eles Horace-Benedict de Saussure, que as interpretaba en termos de neptunismo como \"formaci\u00f3ns primarias\". Hutton pretend\u00eda examinar as formaci\u00f3ns por el mesmo para ver as \"marcas particulares\" da relaci\u00f3n entre as capas de rocha. Na viaxe de 1787 a Arran encontrou o seu primeiro exemplo de Discordancia Hutton ao norte de Newton Point, cerca de Lochranza, pero a visi\u00f3n limitada significaba que a condici\u00f3n dos estratos subxacentes non quedaba o suficientemente clara para el, e pensou erroneamente que os estratos se correlacionaban na profundidade por debaixo dos afloramentos expostos.\nM\u00e1is tarde, en 1787, Hutton sinalou a que agora se co\u00f1ece como a \"Discordancia Hutton\" en Inchbonny, Jedburgh, en capas de rocha sedimentaria. Como se amosa na ilustraci\u00f3n \u00e1 dereita, as capas de grauvaca nos estratos inferiores da parede do acantilado incl\u00ednanse case verticalmente, e por encima dunha capa intermedia de conglomerado enc\u00f3ntranse capas horizontais de Old Red Sandstone, unha are\u00edsca vermella. M\u00e1is tarde escribiu acerca de como \"me aledei da mi\u00f1a boa fortuna ao achar un obxecto tan interesante na historia natural da Terra, que levaba tanto tempo buscando en van\". Ese ano encontrou a mesma secuencia en Teviotdale.\nNa primavera de 1788 partiu con John Playfair \u00e1 costa de Berwickshire e encontrou m\u00e1is exemplos desta secuencia nos vales de la Tour e Pease Burns preto de Cockburnspath. A continuaci\u00f3n, fixo unha viaxe en barco desde o leste de Dunglass Burn ao logo da costa co xe\u00f3logo Sir James Hall de Dunglass. Encontraron a secuencia no acantilado por debaixo de St. Helens; a continuaci\u00f3n, xusto ao leste, en Siccar Point encontraron o que Hutton chamou \"unha bela imaxe desta uni\u00f3n deixada espida polo mar\". Playfair m\u00e1is tarde comentou sobre a experiencia: \"a mente parec\u00eda marearse por mirar tan lonxe no abismo do tempo\". Continuando pola costa, fixeron m\u00e1is descubrimentos, inclu\u00edndo secci\u00f3ns dos leitos verticais que mostraban claras marcas da ondada que deron a Hutton \"gran satisfacci\u00f3n\" como unha confirmaci\u00f3n da s\u00faa hip\u00f3tese de que estes leitos estiveran en posici\u00f3n horizontal na auga. Tam\u00e9n encontraron conglomerados a altitudes que demostraban o grao de erosi\u00f3n dos estratos, e dixo disto que \"nunca so\u00f1aramos con encontrar o que vimos\".\nHutton conclu\u00edu que debeu haber varios ciclos, cada un involucrando deposici\u00f3n no fondo do mar, elevaci\u00f3n con inclinaci\u00f3n e erosi\u00f3n; a continuaci\u00f3n, de forma submarina de novo, depos\u00edtanse outras capas, e deste xeito puideron suceder moitos ciclos antes, a trav\u00e9s da longa historia xeol\u00f3xica. Nun documento de 1788 que presentou na Real Sociedade de Edimburgo, Hutton sinalou: \"non encontramos ning\u00fan vestixio dun comezo, non hai perspectivas dun final\".\nPlutonismo e tempo profundo.\nAs novas teor\u00edas de Hutton situ\u00e1rono en conflito co daquela popular neptunismo, a teor\u00eda de Abraham Gottlob Werner,que afirmaba que todas as rochas precipitaran dunha \u00fanica e enorme inundaci\u00f3n. Hutton propuxo que no interior da Terra fac\u00eda calor, e que esa calor \u00e9 o motor que impulsa a creaci\u00f3n de novas rochas: a terra era erosionada polo aire e a auga, e deposit\u00e1base en forma de capas no fondo do mar; a calor, despois, consolidaba os sedimentos en pedra, e estes eran elevados como novas terras. Esta teor\u00eda denominouse plutonismo, en contraste coa teor\u00eda baseada na inundaci\u00f3n.\nAs\u00ed como co enfrontamento cos neptunistas, tam\u00e9n estableceu o concepto de tempo profundo, con fins cient\u00edficos, en oposici\u00f3n ao catastrofismo. En lugar de aceptar que a Terra non ti\u00f1a m\u00e1is que uns poucos miles de anos, sostivo que a Terra deb\u00eda de ser moito m\u00e1is antiga, cunha historia que se estend\u00eda indefinidamente no pasado distante. O seu argumento principal era que os enormes desprazamentos e os cambios que estaba vendo non ocorreron nun curto per\u00edodo de tempo por medio de cat\u00e1strofes, e que eses procesos que seguen ocorrendo na Terra hoxe en d\u00eda eran a s\u00faa causa. Xa que estes procesos eran moi graduais, a Terra deb\u00eda de ser moi antiga, para que estes cambios puidesen ter lugar.\nAntes das investigaci\u00f3ns cient\u00edficas alentadas polas s\u00faas declaraci\u00f3ns, atrasara a idade da Terra en mill\u00f3ns de anos, a\u00ednda as\u00ed pouco, comparado cos 4 570 mill\u00f3ns de anos que se estiman no s\u00e9culo XXI, pero era unha clara mellor\u00eda dos c\u00e1lculos da idade da Terra.\nAceptaci\u00f3n das teor\u00edas xeol\u00f3xicas.\nA prosa de Hutton era tan escura que imped\u00eda (entre outras cousas) a aceptaci\u00f3n das s\u00faas teor\u00edas xeol\u00f3xicas. As explicaci\u00f3ns das s\u00faas ideas (a\u00ednda que non as que ti\u00f1a sobre a evoluci\u00f3n) por John Playfair en 1802 e, posteriormente, por Charles Lyell na d\u00e9cada de 1830, eliminaron este obst\u00e1culo, desenvolvendo as ideas de Hutton. En todo caso, as s\u00faas ideas foron moi ben aceptadas co tempo, impo\u00f1endo a teor\u00eda plutonista e unha modelaxe lenta ao longo do tempo sobre a neptunista de cambios en base a cat\u00e1strofes. William Whewell, en 1832, bautizounas como catastrofismo e uniformismo, fronte a actualismo (as de Hutton).\nNa actualidade a maior\u00eda dos xe\u00f3logos combinan o uniformismo co catastrofismo puntual, vendo a historia da Terra como lenta e gradual punteada por sucesos catastr\u00f3ficos ocasionais que afectan \u00e1 Terra e aos seus habitantes.\nO concepto que temos actualmente da historia da Terra difire do de Hutton principalmente en que a actividade explicada pola tect\u00f3nica de placas \u00e9 a respons\u00e1bel dos levantamentos do terreo e en que sabemos que a calor interna da Terra ten unha orixe radioactiva e chega \u00e1 superficie por convecci\u00f3n.\nOutras contribuci\u00f3ns.\nMeteorolox\u00eda.\nHutton non dirixiu a s\u00faa atenci\u00f3n s\u00f3 \u00e1 Terra, tam\u00e9n estudara os cambios da atmosfera. No seu libro \"Theory of the Earth\" cont\u00e9n un relatorio titulado \"Theory of Rain\", e lido o mesmo ano ante a Real Sociedade. Sosti\u00f1a que a cantidade de humidade que o aire pode reter aumenta coa temperatura e, por tanto, que na mestura de d\u00faas masas de aire de diferentes temperaturas, unha parte da humidade debe condensarse e aparecer en forma vis\u00edbel.\nInvestigou os datos dispo\u00f1\u00edbeis sobre precipitaci\u00f3ns e o clima en diferentes rexi\u00f3ns do globo, e chegou \u00e1 conclusi\u00f3n de que a precipitaci\u00f3n est\u00e1 regulada pola humidade do aire, por unha parte, e a mestura de diferentes correntes de aire na atmosfera superior por outra.\nEvoluci\u00f3n.\nHutton tam\u00e9n avogou polo uniformismo dos seres vivos, a evoluci\u00f3n nun sentido evolucionista, e incluso suxiriu a selecci\u00f3n natural como un pos\u00edbel mecanismo das mesmas:\nHutton deu como exemplo que cando os cans sobreviviron a trav\u00e9s de \"a rapidez das patas e a agudeza visual... os m\u00e1is carentes das calidades necesarias, ser\u00edan os m\u00e1is suxeitos a perecer, e que aqueles que as utilizaran con maior perfecci\u00f3n... ser\u00edan os que quedar\u00edan, para conservarse, e continuar a carreira\". Igualmente, se un agudo sentido do olfacto era \"m\u00e1is necesario para o sustento dos animais... o mesmo principio [poder\u00eda] cambiar as calidades do animal, e... producir unha raza de cans de caza rastrexadores, en lugar dos que apa\u00f1an as s\u00faas presas pola rapidez\". O mesmo \"principio de variaci\u00f3n\" influir\u00eda en todas as especies de plantas, que crecen nun bosque ou nun prado\".\nChegou \u00e1s s\u00faas ideas como resultado de experimentos en plantas e a cr\u00eda de animais, alg\u00fans dos cales se resumen nun manuscrito in\u00e9dito, \"Elements of Agriculture\". Distinguiu entre variaci\u00f3n herd\u00e1bel como resultado da cr\u00eda, e variaci\u00f3ns non herd\u00e1beis causadas polas diferenzas ambientais, como o solo e o clima.\nHutton viu o seu \"principio de variaci\u00f3n\" como explicaci\u00f3n para o desenvolvemento de variedades, pero rexeitou a idea da evoluci\u00f3n das especies orixinarias como unha \"fantas\u00eda rom\u00e1ntica\". Como de\u00edsta, para el este mecanismo permit\u00eda \u00e1s especies formar variedades mellor adaptadas \u00e1s condici\u00f3ns particulares e era evidencia do ben\u00e9volo e sabio dese\u00f1o da natureza feito polo \"Autor\". Estudos sobre os cadernos de notas de Charles Darwin mostraron que chegou de forma independente \u00e1 idea de selecci\u00f3n natural, a cal expuxo no seu libro de 1859 \"On the Origin of Species\" (\"A orixe das especies\"), pero especulouse con que puido ter un recordo arredado do seu tempo como estudante en Edimburgo das ideas da selecci\u00f3n na natureza segundo o establecido por Hutton, e por William Charles Wells e Patrick Matthew, cos que tivera relaci\u00f3n na cidade a principios do s\u00e9culo XIX antes de publicar as s\u00faas ideas sobre o tema.\nAs ideas de Hutton sobre a xeolox\u00eda expux\u00e9ronse nos libros de Charles Lyell, que Charles Darwin leu con entusiasmo durante a viaxe no Beagle, e lle permitiron elaborar a idea da selecci\u00f3n natural, de forma independente, para explicar \"A orixe das especies\" e levalo \u00e1 vangarda da conciencia p\u00fablica no mesmo momento que ofrec\u00eda a voluminosa evidencia necesaria para convencer \u00e1 comunidade cient\u00edfica pola teor\u00eda, se ben cabe a posibilidade de que mantivese na s\u00faa mente os co\u00f1ecementos adquiridos entre os que hipoteticamente poder\u00edan encontrarse as ideas de Hutton expostas en \"Elements of Agriculture\", se ben ten alg\u00fans detractores que indican como primeiro punto que \"Darwin non foi educado como bi\u00f3logo, sen\u00f3n como vicario\".\nPublicaci\u00f3ns.\nA\u00ednda que Hutton fixo circular privadamente unha versi\u00f3n impresa do resume de \"Concerning the System of the Earth, its Duration, and Stability\", que lera nunha reuni\u00f3n da Real Sociedadede Edimburgo o 4 de xullo de 1785, a teor\u00eda tal e como a presentou nas reuni\u00f3ns do 7 de marzo de 1785 e do 4 de abril do mesmo ano non se imprimiu at\u00e9 1788. Titul\u00e1base \"Theory of the Earth; or an Investigation of the Laws observable in the Composition, Dissolution, and Restoration of Land upon the Globe\", e apareceu en \"Transactions of the Royal Society of Edinburgh\", Vol. I, parte II, pp.\u00a0209\u2013304, pranchas I e II, publicado en 1788.\nTras as cr\u00edticas, especialmente as de Richard Kirwans, que o acusaban de ateo, e non simplemente de\u00edsta, entre outras cuosas, en 1795 Hutton publicou unha versi\u00f3n de dous volumes da s\u00faa teor\u00eda, que consist\u00eda na versi\u00f3n de 1788 (con pequenas adici\u00f3ns) xunto cunha gran cantidade de material extra\u00eddo dos documentos m\u00e1is curtos que xa ti\u00f1a preparados sobre diversos temas, tales como a orixe do granito. Inclu\u00edu unha revisi\u00f3n de teor\u00edas alternativas, tales como as de Thomas Burnet e Georges-Louis Leclerc, conde de Buffon. Con esta xa eran tres versi\u00f3ns da s\u00faa teor\u00eda da Terra, se ben s\u00f3 se publicaron as de 1788 e 1795. En 1899 Geikie publicou o terceiro volume da obra a partir dos manuscritos de Hutton. Neles inclu\u00edu o prefacio, esquemas e notas a p\u00e9 de p\u00e1xina para intentar mellorar os escritos de Hutton.\nUn texto non publicado encontrouse a finais do s\u00e9culo XX, na Biblioteca Nacional de Escocia, por Paul Pearson, que leva o t\u00edtulo \"An Investigation of the Principles of Knowledge and of the Progress of Reason, from Sense to Science and Philosophy\", con 2 138 p\u00e1xinas en tres volumes, que se rematara en 1794. A s\u00faa lonxitude e redacci\u00f3n induciron a Playfair a observar que \"o gran tama\u00f1o do libro, e a escuridade que con xustiza poden obxectarse a moitas partes del, probabelmente impediron que se recibise como se merece\". Este extremo conduciu a Playfair a escribir un resume e unha explicaci\u00f3n m\u00e1is did\u00e1ctica dos escritos de Hutton, \"Illustrations of the Huttonian Theory of the Earth\" (\"Ilustraci\u00f3n da teor\u00eda da Tierra de Hutton\"), que permitiron que o seu pensamento sobrevivise aos ataques dos opositores despois do seu falecemento.\nObra principal.\nDa s\u00faa extensa obra p\u00f3dese seleccionar:\nReco\u00f1ecementos.\n\"Non encontramos ning\u00fan vestixio dun comezo, non hai perspectivas dun final\" (Hutton). \"\u00c9 ir\u00f3nico que Hutton, o home cuxo estilo de prosa adoita descartarse como impos\u00edbel de ler, fora o que cu\u00f1ara unha das m\u00e1is memor\u00e1beis, e de feito l\u00edricas, oraci\u00f3ns en todas as ciencias: \"(en xeolox\u00eda) non encontramos ning\u00fan vestixio dun comezo, - sen perspectivas dun final\". Nesas palabras simples, Hutton enmarca un concepto que ningu\u00e9n pensara antes, que as rochas que compo\u00f1en a Terra hoxe en d\u00eda non estiveron aqu\u00ed, despois de todo, desde a Creaci\u00f3n\". Foi citada na canci\u00f3n de 1989 \"No Control\" polo compositor e profesor Greg Graffin.\nJames Hutton foi elixido na s\u00e9tima posici\u00f3n, nunha votaci\u00f3n popular, para seleccionar os 70 cient\u00edficos hist\u00f3ricos m\u00e1is importantes de Escocia. A ra\u00edz dela a \"National Library of Scotland\" creou o \"Scottish Science Hall of Fame\" cos dez primeiros elixidos. Entre eles enc\u00f3ntranse cient\u00edficos reco\u00f1ecidos mundialmente como: James Clerk Maxwell, John Logie Baird, Alexander Graham Bell, Robert Watson-Watt, Alexander Fleming, Joseph Black, James Watt, Lord Kelvin e John Napier.\nNa s\u00faa cidade de residencia, onde desenvolveu as s\u00faas principais teor\u00edas e onde est\u00e1 enterrado, Edimburgo, erixiuse un monumento na s\u00faa memoria no lugar que ocupaba a s\u00faa casa e xard\u00edn, desde onde observaba os Salisbury Crags, os cales estiveron intimamente relacionados coas s\u00faas teor\u00edas xeol\u00f3xicas."}
{"id": "175637", "revid": "72012", "url": "https://gl.wikipedia.org/wiki?curid=175637", "title": "Antonio Gonz\u00e1lez Gonz\u00e1lez", "text": "Antonio Gonz\u00e1lez Gonz\u00e1lez, nado en Realejo Alto (Tenerife) o 27 de outubro de 1917 e finado o 11 de outubro de 2002, foi un qu\u00edmico espa\u00f1ol.\nTraxectoria.\nLicenciouse en Ciencias Qu\u00edmicas pola Universidade de La Laguna e doutorouse pola de Madrid. En 1945 nomeouno o Consello Superior de Investigaci\u00f3ns Cient\u00edficas xefe da secci\u00f3n de Qu\u00edmica org\u00e1nica. Entre 1946 e 1986 foi catedr\u00e1tico de Qu\u00edmica Org\u00e1nica e Bioqu\u00edmica na Universidade de La Laguna, sendo cinco anos decano da Facultade de Ciencias desa universidade, outros cinco reitor, e despois reitor de honra. En 1963 foi designado director do Instituto de Investigaci\u00f3ns Qu\u00edmicas de Tenerife, centro precursor do Instituto de Produtos Naturais Org\u00e1nicos. Obtivo, entre outros, o premio de investigaci\u00f3n do C.S.I.C. en 1959, en 1961 obtivo unha axuda da Fundaci\u00f3n March e en 1967 unha axuda \"Manuel Aguilar\" para a Investigaci\u00f3n.\nAdemais do seu labor cient\u00edfico, en 1977 foi designado Senador polo rei Xo\u00e1n Carlos I. Na C\u00e1mara Alta integrouse no grupo de independentes m\u00e1is aperturista denominado Agrupaci\u00f3n Independente.\nFoi membro de diversas sociedades cient\u00edficas nacionais e estranxeiras, e da Real Academia das Ciencias Exactas, F\u00edsicas e Naturais."}
{"id": "175638", "revid": "12452", "url": "https://gl.wikipedia.org/wiki?curid=175638", "title": "C.S.I.C.", "text": ""}
{"id": "175640", "revid": "25871", "url": "https://gl.wikipedia.org/wiki?curid=175640", "title": "Gij\u00f3n Baloncesto", "text": "O Gij\u00f3n Baloncesto foi un club profesional de baloncesto espa\u00f1ol con sede na cidade de Xix\u00f3n, Asturias. Fundado en 1982, militou durante catro temporadas na ACB, m\u00e1xima categor\u00eda do baloncesto espa\u00f1ol, sendo o \u00fanico equipo asturiano en conseguilo. Ap\u00f3s descender \u00e1 LEB Prata en 2007, o equipo aguanta d\u00faas temporadas d\u00faas temporadas at\u00e9 desaparecer por problemas financeiros.\nHistoria.\nO 26 de novembro de 1981 un grupo de persoas representantes de clubs e colexios nos que se practicaba o baloncesto xuntaron os seus intereses com\u00fans co fin de revitalizar este deporte en Xix\u00f3n. O proxecto foi madurando ap\u00f3s acadar o apoio de clubs e autoridades. O 7 de xu\u00f1o de 1982 o club adquire os dereitos federativos do Real Grupo de Cultura Covadonga, equipo que ent\u00f3n militaba na Segunda Divisi\u00f3n, a terceira categor\u00eda do baloncesto espa\u00f1ol. O club, baixo o mando de Pedro Zorroz\u00faa no banco, comezar\u00eda a s\u00faa andaina xogando no Pavill\u00f3n da Area. A temporada do club foi un \u00e9xito xa que conseguiu 23 vitorias en 24 partidos e o ascenso \u00e1 Primeira Divisi\u00f3n B nunha fase celebrada en Melilla. Na segunda categor\u00eda competiu at\u00e9 a temporada 1994\u221295, ano no que o equipo consegue o seu primeiro ascenso \u00e1 m\u00e1xima categor\u00eda, a Liga ACB. \nNa primeira campa\u00f1a do club na ACB, o contou cos xogoadores David Fern\u00e1ndez, Sergio Cort\u00e9s, Johnny McDowell, Jos\u00e9 Luis Casaprima, Paco G\u00f3mez, Arturo Cavero, Borja Rodr\u00edguez, To\u00f1o Grana, Juan Antonio Hern\u00e1ndez, Roberto Carvajal, Pablo Noguero e Juanjo Meana, dirixidos desde o banco por I\u00f1aki Iriarte. Con todo, o equipo descende ap\u00f3s finalizar en \u00faltimo lugar con tan s\u00f3 oito vitorias. Por\u00e9n, o equipo non tardar\u00eda en regresar \u00e1 elite, conseguindo ascender de novo na temporada 1998\u221299 da man do t\u00e9cnico galego Moncho L\u00f3pez. Esta vez o equipo conseguir\u00eda disputar tres campa\u00f1as consecutivas na ACB, onde destacar xogadores como Javi P\u00e9rez, Tom\u00e1s Jofresa, Luis Scola, Lou Roe, Glen Whisby, Hern\u00e1n Jasen, Jackie Espinosa, Javi Rodr\u00edguez, Jos\u00e9 Ram\u00f3n Esmor\u00eds ou Pep Cargol. Nesta etapa na ACB o equipo consv\u00e9rtese en Sociedade An\u00f3nima Deportiva. Co descenso de categor\u00eda, o club compite entre as temporadas 2002\u221203 e 2006\u221207 na Liga LEB, contando nas s\u00faas filas con xogadores como Sa\u00fal Blanco, Mark Bigelow ou Antxon Iturbe. Por\u00e9n, o equipo volver\u00eda descender no 2007, pasando a xogar na Liga LEB Prata. Logo da fuga de patrocinadores e os malos resultados que foron deixando sen aire ao equipo, no 2009 o club cesou a s\u00faa actividade ao non inscribirse en ningunha competici\u00f3n por non conseguir cartos para inscribirse na competici\u00f3n.\nAdestradores.\nOs seguintes foron os adestradores do Gij\u00f3n Baloncesto."}
{"id": "175642", "revid": "1888", "url": "https://gl.wikipedia.org/wiki?curid=175642", "title": "Julio Guti\u00e9rrez Rubio", "text": "Julio Guti\u00e9rrez Rubio, nado en Vitoria o 24 de agosto de 1923 e finado en Madrid o 11 de outubro de 2014, foi un avogado e pol\u00edtico espa\u00f1ol, da \u00e9poca franquista.\nTraxectoria.\nA\u00ednda que estudou o bacharelato en Madrid, licenciouse en dereito pola Universidade de Salamanca, onde comezou a militar nas organizaci\u00f3ns pol\u00edticas franquistas, primeiro como xefe do SEU no seu distrito universitario e despois como reitor do Colexio Maior Universitario \u00abSan Miguel \u00c1rcangel\u00bb. Instalado como avogado, en 1961 e designado procurador en Cortes por Francisco Franco e ao ano seguinte alcalde de Salamanca. Ocupou ese posto durante catro anos, os dous \u00faltimos simultan\u00e9andoos co goberno civil de Palencia. En 1966 deixou a alcald\u00eda salmantina, e en 1967 a provincia de Palencia pola de Huelva, onde foi gobernador ata 1969, pois despois pasou a C\u00f3rdoba ata 1970. Posteriormente foi nomeado delegado nacional de Prensa e Radio e vicesecretario xeral do Movemento, posto que ocupou entre 1973 e 1974.\nHome moi fiel ao r\u00e9xime franquista, o rei Xo\u00e1n Carlos I des\u00edgnouno senador en 1977. Estivo na C\u00e1mara Alta unicamente esa lexislatura constitu\u00ednte, onde ocupou unha cadeira no Grupo Mixto. Despois de abandonar a pol\u00edtica dedicouse \u00e1 avogac\u00eda."}
{"id": "175643", "revid": "85894", "url": "https://gl.wikipedia.org/wiki?curid=175643", "title": "Federico Miraz", "text": "Federico Miraz Fern\u00e1ndez, nado en Ferrol en 1922 e finado en C\u00f3rdoba o 5 de febreiro de 2005, foi un xornalista galego.\nTraxectoria.\nLicenciado en Dereito e Xornalismo e con estudos de Maxisterio, comezou a s\u00faa carreira laboral no \"Faro de Vigo\" e en 1943, con s\u00f3 21 anos, \u00e9 nomeado redactor xefe do xornal \"La Voluntad\", editado en Xix\u00f3n. Al\u00ed permanece durante once anos, ata que en 1955 consegue o seu primeiro posto de director, no leon\u00e9s \"Proa\", e no seu corresponde Hoja del Lunes de Le\u00f3n. Fundador da emisora \"La Voz de Le\u00f3n\", foi tam\u00e9n presidente da asociaci\u00f3n da prensa da capital leonesa, e vicepresidente da Federaci\u00f3n Nacional de Asociaci\u00f3ns da Prensa de Espa\u00f1a.\nEn 1961 regresa a \"La Voluntad\", desta volta como director, cargo no que permanece ata 1973, cando se fai cargo da direcci\u00f3n do diario \"C\u00f3rdoba\", daquela vencellado estruturalmente ao Movemento Nacional. Dirixiu o xornal cordob\u00e9s durante unha d\u00e9cada, ata 1983, cando se retirou por motivos de sa\u00fade."}
{"id": "175644", "revid": "8758", "url": "https://gl.wikipedia.org/wiki?curid=175644", "title": "Antonio Hern\u00e1ndez Gil", "text": "Antonio Hern\u00e1ndez Gil, nado en Puebla de Alcocer o 29 de marzo de 1915 e finado o 26 de maio de 1994 en Madrid, foi un xurista e pol\u00edtico espa\u00f1ol.\nTraxectoria.\nLicenciouse en dereito pola Universidade de Salamanca, e doutorouse na de Madrid en 1934 con premio extraordinario. O mesmo ano conseguiu a c\u00e1tedra de dereito civil na Universidade de Granada, onde exerceu a docencia ata 1954, cando se trasladou \u00e1 Universidade Complutense de Madrid. En 1975 foi escollido presidente da Real Academia de Xurisprudencia e Lexislaci\u00f3n e dous anos m\u00e1is tarde d\u00e1 o salto \u00e1 pol\u00edtica ao ser designado senador en 1977 polo rei Xo\u00e1n Carlos I. Ademais, compatibilizou o cargo de senador co de Presidente das Cortes e do Consello do Reino, ambos os dous designados polo monarca.\nEn 1979, ao sancionar o rei a Constituci\u00f3n, foi substitu\u00eddo dos seus cargos, pero en 1982 regresa \u00e1 presidencia do daquela denominado Consello de Estado. En 1985 \u00e9 elixido maxistrado e presidente do Tribunal Supremo e do novo Consello Xeral do Poder Xudicial. Un ano despois, en 1986, ETA atentou contra a s\u00faa vida, pero sa\u00edu ileso."}
{"id": "175645", "revid": "1093", "url": "https://gl.wikipedia.org/wiki?curid=175645", "title": "Torcuato Fern\u00e1ndez Miranda", "text": ""}
{"id": "175646", "revid": "56817", "url": "https://gl.wikipedia.org/wiki?curid=175646", "title": "Two Gallants (\u00e1lbum)", "text": "Two Gallants \u00e9 o terceiro \u00e1lbum da banda estadounidense de indie rock Two Gallants, editado o 25 de setembro do 2007 a trav\u00e9s do selo Saddle Creek."}
{"id": "175647", "revid": "56817", "url": "https://gl.wikipedia.org/wiki?curid=175647", "title": "Garage punk", "text": "Garage punk \u00e9 unha fusi\u00f3n de garage rock e punk rock. Tr\u00e1tase dunha m\u00fasica lo-fi r\u00e1pida caracterizada pola sucidade e por guitarras de son entrecortado interpretada normalmente por bandas que est\u00e1n en selos independentes ou sen contrato. Os grupos de garage punk adoitan a distanciarse do hardcore punk e das bandas de punk rock m\u00e1is pol\u00edticas.\nHistoria.\nSegundo a gu\u00eda de Allmusic, \"antes de que a revitalizaci\u00f3n do punk pop estadounidense dos 90 chegase ao gran p\u00fablico, unha variedade distinta de revivalismo punk estivera collendo forma na escena \"underground\" do indie rock. En xeral, o garage punk no era tan mel\u00f3dico como o punk pop; en cambio, o garage punk estaba inspirado principalmente nas bandas de proto-punk de Detroit The Stooges e MC5\". Outros importantes precedentes son as bandas Death e The Modern Lovers.\nO x\u00e9nero orixinouse a partir de bandas de punk rock dos 70 e os 80, ademais de grupos de garage rock dos 60 que, influenciados polo son e a actitude de grupos brit\u00e1nicos de rhythm and blues, crearon un son m\u00e1is cru e directo. As primeiras bandas brit\u00e1nicas de punk rock como The Clash adoitaban a caracterizarse como grupos de garage. A\u00ednda que as s\u00faas orixes est\u00e1 no punk rock e o garage rock, \u00e1s veces tam\u00e9n incorpora elementos do soul dos 60, da beat music, surf music, power pop, hardcore punk e psicodelia."}
{"id": "175651", "revid": "23204", "url": "https://gl.wikipedia.org/wiki?curid=175651", "title": "Igael Iadin", "text": "Igael Iadin (en , nado baixo o nome de Igal Sukenik en Xerusal\u00e9n o 20 de marzo de 1917 e finado na mesma cidade o 28 de xu\u00f1o de 1984, foi un arque\u00f3logo, pol\u00edtico e militar israel\u00ed, que chegou a ser o segundo comandante en xefe na historia das Forzas de Defensa Israel\u00eds entre os anos 1949 e 1952. Foi tam\u00e9n, xunto a William F. Albright, un dos m\u00e1ximos expo\u00f1entes da arqueolox\u00eda b\u00edblica, co\u00f1ecido pola escavaci\u00f3n da fortaleza de Masada.\nTraxectoria.\nMocidade e carreira militar.\nNado en 1917 en Xerusal\u00e9n, era fillo do notorio arque\u00f3logo Eleazar Sukenik e a educadora e activista dos dereitos da muller Hasya Feynsod Sukenik. Incorporouse \u00e1 Hagan\u00e1 aos quince anos en 1933 e converteuse nunha figura chave do liderado da organizaci\u00f3n. En 1946, con todo, abandonou a Hagan\u00e1 por mor dunha discusi\u00f3n co seu comandante Isaac Sadeh pola inclusi\u00f3n dunha metralladora como parte do equipo est\u00e1ndar de escuadra. En 1947, pouco antes de que o Estado de Israel declarase a s\u00faa independencia, foi chamado de novo ao servizo activo por David Ben-Gurion cando daquela era estudante universitario. Foi designado xefe de operaci\u00f3ns, e axudou a concibir e p\u00f3r en pr\u00e1ctica moitas das estratexias utilizadas durante a Guerra de Independencia de Israel en 1948. Formou parte do \"Comit\u00e9 Asesor\" creado por David Ben Guri\u00f3n, canda outros altos cargos militares (Moxe Daian, Igal Allon, Isaac Sadeh...), onde puxeron as bases para a execuci\u00f3n do Plan Dalet, gu\u00eda mestra da eliminaci\u00f3n sistem\u00e1tica de centos de asentamentos palestinos.\nTrala creaci\u00f3n do Estado de Israel, foi nomeado ramatcal das Forzas de Defensa Israel\u00eds o 9 de novembro de 1949, logo da dimisi\u00f3n de Xacob Dori, cargo que ocupou ata 1952. Durante o seu mandato, Iadin reorganizou o ex\u00e9rcito, o sistema de servizo militar obrigatorio, e o das reservas. Renunciou o 7 de decembro de 1952, por desacordos co daquela primeiro ministro e ministro de Defensa David Ben-Gurion, acerca dos recortes no orzamento militar. Aos trinta e cinco anos de idade, terminara a s\u00faa carreira militar.\nArqueolox\u00eda.\nDespois de deixar o ex\u00e9rcito, estudou arqueolox\u00eda na Universidade Hebrea de Xerusal\u00e9n, onde recibiu en 1956 o Premio Israel en estudos xudaicos pola s\u00faa tese doutoral sobre a traduci\u00f3n dos manuscritos do Mar Morto. Nos anos seguintes, continuou a s\u00faa investigaci\u00f3n arqueol\u00f3xica nos sitios m\u00e1is importantes da rexi\u00f3n, ao tempo que daba clases na universidade e publicaba estudos. En 1970 converteuse en xefe do Instituto de Arqueolox\u00eda da Universidade Hebrea.\nIadin realizou importantes traballos nas d\u00e9cadas de 1950 e 1960, con escavaci\u00f3ns en sitios, como Hazor, as covas do deserto de Xudea, Masada, e Meggido. O emprego de milleiros de voluntarios procedentes de Israel e do estranxeiro e a s\u00faa vastas escavaci\u00f3ns arqueol\u00f3xicas ampliaron enormemente o co\u00f1ecemento arqueol\u00f3xico do pasado de Israel. As s\u00faas conclusi\u00f3ns botaron luz sobre diversos per\u00edodos do antigo Israel, como os per\u00edodos cananeo, do Primeiro Templo de Xerusal\u00e9n, e Herodiano, as\u00ed como a Revolta de Bar Kokhba. Quizais o seu m\u00e1is famosa contribuci\u00f3n foi a s\u00faa decodificaci\u00f3n e a interpretaci\u00f3n de varios pergameos do Mar Morto e do deserto de Xudea. Con todo, o seu prop\u00f3sito de xustificar a existencia de Israel a trav\u00e9s das probas arqueol\u00f3xicas levouno a considerar as fortalezas de Meggido, Hazor e Gezer como exemplos da expansi\u00f3n dun reino unificado de Israel baixo Salom\u00f3n. Por\u00e9n, fragmentos de oler\u00eda achados nesas cidades fortificadas apuntan a unha construci\u00f3n do s\u00e9culo IX antes da nosa era, \u00e9 dicir, unha centuria despois da existencia de Salom\u00f3n\nIadin tam\u00e9n traballou para facer a arqueolox\u00eda m\u00e1is accesible e cient\u00edfica, e menos esot\u00e9rica. A s\u00faa escritura \u00e9 \u00e1 vez acad\u00e9mica e de interese para un p\u00fablico m\u00e1is amplo. Esforzouse non s\u00f3 para documentar os seus achados arqueol\u00f3xicos, sen\u00f3n tam\u00e9n para p\u00f3los nun contexto cultural e entendelos como unha v\u00eda para a historia da cultura.\nCarreira pol\u00edtica.\nEn 1967 foi asesor militar do primeiro ministro Levi Eshkol, e logo da Guerra do Yom Kippur formou parte da comisi\u00f3n Agranat que investigou os erros que permitiron os ataques por sorpresa dos \u00e1rabes. En 1976 Iadin creou un novo partido pol\u00edtico chamado Dash (Movemento para o Cambio Democr\u00e1tico), dedicado \u00e1 reforma electoral. Nas elecci\u00f3ns de 1977, o partido obtivo 15 escanos na Knesset e uniuse ao goberno do Likud. A pesar de que o propio partido se escindiu dous anos m\u00e1is tarde, con poucos progresos na reestruturaci\u00f3n da distribuci\u00f3n electoral, Iadin foi asesor do primeiro ministro entre 1977 e 1981, ano en que se retirou da vida pol\u00edtica para regresar \u00e1 investigaci\u00f3n, ata a s\u00faa morte en 1984."}
{"id": "175652", "revid": "1093", "url": "https://gl.wikipedia.org/wiki?curid=175652", "title": "Moxe Daian", "text": ""}
{"id": "175653", "revid": "1093", "url": "https://gl.wikipedia.org/wiki?curid=175653", "title": "Yigael Yadin", "text": ""}
{"id": "175654", "revid": "1131", "url": "https://gl.wikipedia.org/wiki?curid=175654", "title": "Castelo da Pico\u00f1a", "text": "O castelo da Pico\u00f1a foi unha fortaleza situada no outeiro da Almena, na parroquia de Rand\u00edn, municipio de Calvos de Rand\u00edn, no cami\u00f1o que une Rand\u00edn con Vilar e Vilari\u00f1o. Est\u00e1 situado \u00f3 leste da actual fregues\u00eda portuguesa de Tour\u00e9m. Situado na Raia, na marxe esquerda do r\u00edo Salas, era a cabeza das Terras da Pico\u00f1a, defendendo o chamado Couto Mixto, que pasou \u00f3 reino de Espa\u00f1a polo Tratado de Lisboa de 1864. Cons\u00e9rvanse as ru\u00ednas dos alicerces, carecendo de clasificaci\u00f3n por parte do poder p\u00fablico e de escavaci\u00f3ns arqueol\u00f3xicas. Actualmente, s\u00f3 \u00e9 visible o alxibe escavado na rocha.\nHistoria.\nNa \u00e9poca da Independencia de Portugal, intensificouse o poboamento das fronteiras con Galicia. Nesa fase, no s\u00e9culo XII, o Castelo da Pico\u00f1a constitu\u00edase en importante fortificaci\u00f3n fronteiriza portuguesa, destinado a gornecer, xuntamente cos castelos de Portelo, Montalegre, Monforte de R\u00edo Fr\u00edo e Chaves, a defensa dos acesos \u00f3s vales do r\u00edo C\u00e1vado e do r\u00edo T\u00e1mega. A Carta Foral de Tour\u00e9m \u00e9 atribu\u00edda a D. Sancho I (1185-1211) en 1187, como cabeza das \"Terras da Pico\u00f1a\".\nEn 1650, no contexto da Guerra da Restauraci\u00f3n, este castelo, xuntamente con outras prazas veci\u00f1as na rexi\u00f3n, foi demolido por tropas castel\u00e1s.\nA partir do ano 1732 deixar\u00eda de pertencer a Portugal e pasar\u00eda a Galicia. Con todo, at\u00e9 1796, a alcaid\u00eda mor da Pico\u00f1a seguiu a aparecer nos documentos reais e se\u00f1oriais baixo dominio portugu\u00e9s. Nun auto de demarcaci\u00f3n da fronteira de Portugal con Galicia de 1756 sin\u00e1lase que \u00abfica na Galiza mas \u00e9 portugu\u00eas\u00bb. E nese ano de 1796 dise: \"H\u00e1 nesta honra [\"Tour\u00e9m\"] alcaidaria-mor do Castelo da Piconha que fica dentro, em Galliza, e vai huma estrada pr\u00f3pria para ele pela freguezia de Rendim\". A\u00ednda na \"Carta topogr\u00e1fica do Julgado de Montealegre\" de 1836, asinada por Fidencio Bourman, o castelo da Pico\u00f1a segue a aparecer dentro dos l\u00edmites de Tour\u00e9m.\nConforme \u00f3s termos do Tratado de Lisboa, \u00f3 pasar a maior parte das d\u00faas terras a dominio espa\u00f1ol en 1865, o termo da Pico\u00f1a foi extinguido en 1866."}
{"id": "175655", "revid": "85894", "url": "https://gl.wikipedia.org/wiki?curid=175655", "title": "Jos\u00e9 Fern\u00e1ndez Canosa", "text": "Jos\u00e9 Fern\u00e1ndez Canosa, m\u00e1is co\u00f1ecido como o Ghaiteiro do Pi\u00f1eiro ou o Ghaiteiri\u00f1o, nado en Pi\u00f1eiro (Ald\u00e1n) o 1 de decembro de 1935, \u00e9 un gaiteiro galego.\nTraxectoria.\nFillo de Avelino Fern\u00e1ndez e Dolores Canosa, comezou a traballar nun serradoiro aos 8 anos. Aos dezaoito meteuse a albanel, oficio que xunto co de gaiteiro, desempe\u00f1ar\u00eda o resto da vida. Montou a s\u00faa propia empresa, pero a\u00ednda as\u00ed acabou tendo a necesidade de buscar traballo f\u00f3ra, en Zaragoza en 1976 e m\u00e1is tarde sa\u00edndo por contratos a Su\u00edza. No 1988 volveu ao seu barrio natal e retomou a s\u00faa empresa ata que se xubilou en 2000. Aos vinte e catro anos, co\u00f1eceu na rapa das bestas de Sabucedo a Carmen Ambroa Lago, coa que casou en 1960, e tiveron cinco fillos e d\u00faas fillas.\nOs primeiros contactos coa gaita cheg\u00e1ronlle de man do seu pai, Avelino, do seu t\u00edo materno, Eustaquio, gaiteiro de sona na parroquia, e do seu av\u00f3. Desde ben novo comezou a practicar na casa ou cando \u00eda co gando ao monte, coas frautas de cana que el mesmo fac\u00eda, ben de pito ou ben de trav\u00e9s. Tam\u00e9n aproveitaba a vexiga do porco para armar unha gaita de cana, con punteiro, soprete e mesmo ronco de adorno.\nLogo de casar pensou en pasarse a actividade gaiteira dun xeito m\u00e1is profesional. Xuntouse co seu curm\u00e1n Armando, co seu cu\u00f1ado Manolo (bombo) e co irm\u00e1n deste, Jos\u00e9 de Marcelino (caixa). Nunha tenda compraron d\u00faas gaitas de \u00e9bano, hoxe desaparecidas. Fixeron tam\u00e9n os primeiros traxes ao estilo dos grupos de gaiteiros da \u00e9poca e, sendo todos do Pi\u00f1eiro, recuperan o nome que Jos\u00e9 herdara da familia: Airi\u00f1os do Pi\u00f1eiro.\nTocou con esta primeira agrupaci\u00f3n en m\u00faltiples festas: San Pedro, San Cibr\u00e1n e Santo Amaro. Comezan tam\u00e9n a ir ao carnaval do H\u00edo, Ald\u00e1n e Darbo. Entre 1976 e 1979 que foi traballar a Zaragoza seguiu exercendo de gaiteiro no Centro Galego, co que chegou a tocar en Barcelona.\nNestes anos o cuarteto sufriu diversos cambios mudando os compo\u00f1entes, e mantendo sempre de eixo central a Jos\u00e9. Tocou con varios grupos da zona, e mesmo foi reclamado para tocar con cuartetos xa hist\u00f3ricos do Morrazo como Airi\u00f1os do Mar do H\u00edo, Airi\u00f1os do Castelo (San Pedro-Cangas), Airi\u00f1os do Liboreiro (A Portela-Bueu). Entre 1981 e 1988 tocou para o grupo de baile Airi\u00f1os de Arcade (Soutomaior).\nOs Reis e a danza de Ald\u00e1n.\n\u00c1 marxe dos cuartetos, Jos\u00e9 recolleu o testemu\u00f1o familiar de d\u00faas importantes tradici\u00f3ns na parroquia: A danza e os Reis de Ald\u00e1n. Foi polos vinte anos cando Jos\u00e9 colleu a remuda ao seu t\u00edo, Eustaquio Canosa, como gaiteiro acompa\u00f1ando os Reis. Tocou co bando de Reis do Pi\u00f1eiro entre o ano 1955 e o 1960, tras o que se deixaron de cantar. Case trinta anos despois, Jos\u00e9 e m\u00e1is a familia, procuraron a letra completa deste antigo romance e retomaron a tradici\u00f3n xunto coas dos Anos Novos e as \"Navid\u00e1s\".\nXa con 50 anos, Jos\u00e9 tomou tam\u00e9n o relevo como gaiteiro da co\u00f1ecida \"Danza de Ald\u00e1n\", a\u00ednda que a melod\u00eda xa a tomara herdada do seu pai. Tocouna vinte anos acompa\u00f1ando \u00e1 caixa por Felisiano Otero pai, tamborileiro dos Airi\u00f1os do Mar e caixeiro tam\u00e9n da \"Danza do H\u00edo\" durante trinta anos.\nR\u00faa.\nEn xu\u00f1o do ano 2016 cambiouse o nome da r\u00faa Tartoucido (en Pi\u00f1eiro, r\u00faa onde se sit\u00faa a s\u00faa casa) por r\u00faa Cami\u00f1o do Ghaiteiri\u00f1o, e descubr\u00edronse unha escultura e unha placa en homenaxe a Jos\u00e9 Fern\u00e1ndez Canosa.\nRepertorio.\nJos\u00e9 \u00e9 un gaiteiro que leva en activo practicamente m\u00e1is de cincuenta anos, tocando con moi diversas agrupaci\u00f3ns e circunstancias. A s\u00faa experiencia e o seu af\u00e1n por ter sempre novo repertorio fan que a cantidade de pezas que co\u00f1ece e interpreta se faga inmensa e variada, desde as moi antigas, aprendidas na familia, ata as tocatas de moda dos nosos d\u00edas. Est\u00e1s adaptaci\u00f3ns te\u00f1en sempre un toque persoal, e adoita dicir que \u201cpara faser o que fan os outros, xa o fan os outros\u201d.\nJos\u00e9 ten importantes e amplas referencias no tocante aos cuartetos da s\u00faa \u00e9poca, cadrando con moitos deles ao longo do tempo no afamado carnaval do H\u00edo. No entroido de Ald\u00e1n, ao contrario ca na veci\u00f1a parroquia do H\u00edo, os grupos contratados non son cuartetos, sen\u00f3n charangas dos que Jos\u00e9 toma unha boa cantidade de pezas que logo adapta ao seu estilo.\nOs ritmos bailables que interpreta son moi variados, destacando o pasodobre ou a rumba e soltos enxebres como a mui\u00f1eira ou a xota. Entre as pezas de moda incl\u00fae unha boa cantidade de pasodobres e valses suramericanos, tangos e mesmo a polca.\nDo seu toque destaca unha ornamentaci\u00f3n moi rica en recursos, o constante venteo movendo toda a man, as posturas do tocar pechado, os silencios reais que gusta de facer e os requinteos que emprega cando a peza o require.\nGravou o CD \"Jos\u00e9 Fern\u00e1ndez Canosa. O Ghaiteiro do Pi\u00f1eiro\", editado pola Asociaci\u00f3n de Gaiteiros Galegos e Edici\u00f3ns do Cumio, e producido polo m\u00fasico e compilador da tradici\u00f3n Guillerme Ignacio Costa. Nel colaboran o seu fillo Javier e outros m\u00fasicos de formaci\u00f3n popular como Marcelino Otero, Xos\u00e9 Berm\u00fadez, \u201cO Peix\u201d e Manuel Sotelo.\nOs t\u00edtulos das pezas son:"}
{"id": "175683", "revid": "92340", "url": "https://gl.wikipedia.org/wiki?curid=175683", "title": "Bel\u00e9n Landaburu", "text": "Mar\u00eda Bel\u00e9n Landaburu Gonz\u00e1lez, nada en Burgos o 20 de marzo de 1934, \u00e9 unha diplom\u00e1tica e pol\u00edtica espa\u00f1ola da \u00e9poca franquista.\nTraxectoria.\nLicenciouse en Dereito pola Universidade de Madrid e rapidamente pasou a integrarse nas estruturas sociais e pol\u00edticas que o franquismo dispu\u00f1a para as mulleres. As\u00ed, foi presidenta da Cruz Vermella en Espa\u00f1a, directora xeral de Asistencia Social, secretaria xeral da Federaci\u00f3n de Amas de Casa e membro do Consello Nacional do Movemento en representaci\u00f3n da Secci\u00f3n Feminina.\nEn 1971 \u00e9 designada procuradora en Cortes polo terzo familiar e a circunscrici\u00f3n de Burgos, onde traballa no relatorio da Lei de Reforma Pol\u00edtica. Dous anos m\u00e1is tarde incorp\u00f3rase \u00e1 delegaci\u00f3n espa\u00f1ola na Asemblea Xeral da ONU. Nese posto permanece ata 1976, e en 1977 \u00e9 nomeada senadora polo rei Xo\u00e1n Carlos I, onde se integra no Grupo Mixto. Dende al\u00ed contrib\u00fae a garantir a igualdade xur\u00eddica na Constituci\u00f3n entre o home e a muller. A partir de 1977, logo das elecci\u00f3ns xerais, abandona a pol\u00edtica e ded\u00edcase \u00e1 s\u00faa actividade profesional como avogada."}
{"id": "175684", "revid": "23204", "url": "https://gl.wikipedia.org/wiki?curid=175684", "title": "Liv Tyler", "text": "Liv Rundgren, m\u00e1is co\u00f1ecida como Liv Tyler, nada o 1 de xullo de 1977 en Nova York, \u00e9 unha actriz de cinema e modelo estadounidense. \u00c9 filla de Steven Tyler, vocalista de Aerosmith. Deveu co\u00f1ecida principalmente polo seu papel como Arwen na trilox\u00eda cinematogr\u00e1fica de \"O Se\u00f1or dos Aneis\", realizada polo neozeland\u00e9s Peter Jackson."}
{"id": "175693", "revid": "85894", "url": "https://gl.wikipedia.org/wiki?curid=175693", "title": "Landelino Lavilla", "text": "Landelino Lavilla Alsina, nado en Lleida o 6 de agosto de 1934 e finado en Madrid o 13 de abril de 2020, foi un xurista e pol\u00edtico catal\u00e1n que chegou a ser ministro e presidente do Congreso dos Deputados de Espa\u00f1a.\nTraxectoria.\nInicios e formaci\u00f3n.\nDespois de botar a s\u00faa infancia e mocidade en Lleida, comezou a estudar dereito en Zaragoza e licenciouse finalmente na Universidade Central de Madrid. Al\u00ed entrou en contacto co cardeal \u00c1ngel Herrera Oria, fundador da Editorial Cat\u00f3lica.\nIngresou no Corpo de Letrados do Tribunal de Contas en 1958, con s\u00f3 24 anos, e no corpo de Letrados do Consello de Estado en 1959. Aos 27 anos foi nomeado secretario xeral de Banco Espa\u00f1ol de Cr\u00e9dito e posteriormente foi vicepresidente e logo presidente da Editorial Cat\u00f3lica\nCarreira pol\u00edtica.\nIniciou a carreira pol\u00edtica no franquismo sendo nomeado subsecretario do Ministerio de Industria en 1974.\nDurante a transici\u00f3n, foi membro da Uni\u00f3n de Centro Democr\u00e1tico e, en 1976, foi elixido ministro de Xustiza no primeiro goberno de Adolfo Su\u00e1rez. En 1977 foi designado senador polo rei Xo\u00e1n Carlos I, e integrouse no Grupo da UCD. Mantivo a carteira de Xustiza ata a convocatoria electoral de 1979, cando sa\u00edu elixido deputado pola circunscrici\u00f3n de Xa\u00e9n. Coa constituci\u00f3n das Cortes, converteuse en presidente do Congreso dos Deputados, posto no que viviu momentos hist\u00f3ricos como o golpe de estado do 23F e a elecci\u00f3n de Leopoldo Calvo-Sotelo Bustelo como presidente en substituci\u00f3n de Su\u00e1rez.\nEn 1982, foi elixido presidente de UCD, e encabezou a lista electoral da coalici\u00f3n centrista nas Elecci\u00f3ns Xerais de 1982 pola circunscrici\u00f3n de Madrid. Neses comicios a UCD sufriu unha severa derrota e dis\u00f3lvese como partido. Nese momento, Lavilla renunciou ao escano e pasou a formar parte do Consello de Estado.\nEn 1996 aspirou \u00e1 presidencia do Consello Xeral do Poder Xudicial, pero o seu nomeamento non se consumou. En 2006 ingresou na Real Academia de Ciencias Morais e Pol\u00edticas. Foi tam\u00e9n membro da Real Academia de Xurisprudencia e Lexislaci\u00f3n, da que foi reelixido Presidente en xaneiro de 2008.\nDebe destacarse tam\u00e9n a s\u00faa condici\u00f3n de Conselleiro Permanente do Consello de Estado."}
{"id": "175702", "revid": "85894", "url": "https://gl.wikipedia.org/wiki?curid=175702", "title": "Javi Chispes", "text": "Javi Chispes \u00e9 un m\u00fasico alacantino nado en Villena. Fundador, compositor, vocalista e guitarrista dos grupos Mani\u00e1tica (1986-1995) con 5 \u00e1lbums editados, Banda Jachis (1997-2002) con 4 \u00e1lbums e La Furia en 1993, onde colaborou activamente facendo canci\u00f3ns dos ingleses The Clash, pero en castel\u00e1n. Tam\u00e9n probou en formato ac\u00fastico con \"Javi Chispes y Amigas\" (1995-1996) e realizou un traballo gravado en formato K7 titulado \"Caperucita y la guerra\"(1995).\nLogo de m\u00e1is de 20 anos na m\u00fasica, no 2005, Javi Chispes, canda Juanjo ao baixo, David \u00e1 guitarra (os dous, membros tam\u00e9n do grupo Ingres\u00f3 Cad\u00e1ver) e Sergio \u00e1 bater\u00eda (Infimo), celebr\u00e1rono editando o \u00e1lbum en solitario \"20 a\u00f1os de canciones y sue\u00f1os, de Libertad\".\nActualmente est\u00e1 co proxecto chamado Chispazo, canda seu irm\u00e1n, \"Txisp\u00edn\"."}
{"id": "175708", "revid": "865", "url": "https://gl.wikipedia.org/wiki?curid=175708", "title": "Polygram", "text": ""}
{"id": "175709", "revid": "23204", "url": "https://gl.wikipedia.org/wiki?curid=175709", "title": "Animax Espa\u00f1a", "text": "Animax \u00e9 unha canle de televisi\u00f3n espa\u00f1ola de pago, producida por Sony Pictures Entertainment, baixo a marca internacional Animax.\nA s\u00faa programaci\u00f3n ded\u00edcase ao anime na s\u00faa gran maior\u00eda, pero tam\u00e9n a contidos dedicados a sectores xuven\u00eds, como videoxogos, m\u00fasica etc...\nHistoria.\nAnimax naceu como bloque de contidos dentro da canle AXN, cunha secci\u00f3n anime, pero o d\u00eda 12 de abril de 2008, \u00e1s 14:30 iniciou a s\u00faa carreira en solitario.\nA programaci\u00f3n de Animax incl\u00fae cl\u00e1sicos como Lupin III, Love Hina ou Detective Conan, grandes \u00e9xitos mundiais como Samurai Champloo ou , Naruto e estreas en TV como Nana, Moribito e Peach Girl. A canle completar\u00e1 a s\u00faa oferta coa emisi\u00f3n de pel\u00edculas e diferentes series: Chobits, Gungrave, Saiyuki, InuYasha, Corrector Yui, Orphen, Excel Saga, Outlaw Star, Devil May Cry, Black Lagoon, A lei de Ueki, A cen, O cabaleiro de \u00c9on e Kochikame.\nTem\u00edase que Animax tivese que competir nun futuro en Espa\u00f1a coa canle Buzz (Canal TV) orientado tam\u00e9n ao anime, pero esta canle decidiu en febreiro de 2007 apartarse do mundo Anime case por completo e centrarse en realitys e contidos tra\u00eddos dos Estados Unidos, recibindo cr\u00edticas por iso. En Espa\u00f1a hai moitas series solicitadas para esta canle, entre elas One Piece, Hellsing e FMA.\nProgramaci\u00f3n.\nPosibles estreas.\nEstas series foron mencionadas na presentaci\u00f3n da canle como pr\u00f3ximas incorporaci\u00f3ns nos pr\u00f3ximos meses da canle. Estas son:\n- Basilisk\n- Gankutsuou\n- Hellsing\n- Humanoid Monster Bem\n- Kiddy Grade\n- Last Exile\n- Read or Die\n- Trinity Blood\n- One Piece"}
{"id": "175712", "revid": "23204", "url": "https://gl.wikipedia.org/wiki?curid=175712", "title": "Mahmud Xibril", "text": "Mahmud Xibril al-Warfali, nado en Beida o 28 de maio de 1952 e finado no Cairo o 5 de abril de 2020, foi un economista e pol\u00edtico libio.\nTraxectoria.\nFormado nos Estados Unidos, foi director do Consello Libio de Desenvolvemento Econ\u00f3mico. Ali\u00f1ado co sector rebelde na insurrecci\u00f3n de 2011 contra o goberno de Muamar al-Qadafi, encargouse das relaci\u00f3ns exteriores do grupo rebelde. O 23 de marzo de 2011 foi designado xefe do goberno interino con base en Bengasi.\nFinou na pandemia por coronavirus de 2020."}
{"id": "175713", "revid": "1576", "url": "https://gl.wikipedia.org/wiki?curid=175713", "title": "Muamar El Gadafi", "text": ""}
{"id": "175716", "revid": "865", "url": "https://gl.wikipedia.org/wiki?curid=175716", "title": "Rhapsody", "text": ""}
{"id": "175719", "revid": "85894", "url": "https://gl.wikipedia.org/wiki?curid=175719", "title": "Ame\u00e1, Codosedo, Sarreaus", "text": "Ame\u00e1 \u00e9 un lugar da parroquia de Codosedo, no concello ourens\u00e1n de Sarreaus, na comarca da Limia. Segundo o Instituto Galego de Estat\u00edstica, no 2010 ti\u00f1a 14 habitantes (8 homes e 6 mulleres), o que sup\u00f3n que variou o n\u00famero de habitantes con respecto ao ano 2009 cando ti\u00f1a 16 habitantes."}
{"id": "175720", "revid": "85894", "url": "https://gl.wikipedia.org/wiki?curid=175720", "title": "Codosedo, Codosedo, Sarreaus", "text": "Codosedo \u00e9 un lugar da parroquia de Codosedo, no concello ourens\u00e1n de Sarreaus, na comarca da Limia. Segundo o Instituto Galego de Estat\u00edstica, no 2010 ti\u00f1a 71 habitantes (36 homes e 38 mulleres), o que sup\u00f3n que variou o n\u00famero de habitantes con respecto ao ano 2009 cando ti\u00f1a 75 habitantes."}
{"id": "175721", "revid": "85894", "url": "https://gl.wikipedia.org/wiki?curid=175721", "title": "Pazos, Codosedo, Sarreaus", "text": "Pazos \u00e9 un lugar da parroquia de Codosedo, no concello ourens\u00e1n de Sarreaus, na comarca da Limia. Segundo o Instituto Galego de Estat\u00edstica, no 2010 ti\u00f1a 56 habitantes (27 homes e 29 mulleres), o que sup\u00f3n que non variou o n\u00famero de habitantes con respecto ao ano 2009 cando ti\u00f1a 56 habitantes. En 2016, segundo o INE, ti\u00f1a 51 habitantes, 26 mulleres e 25 homes.\nToponimia.\nO top\u00f3nimo, pode derivar do lat\u00edn (\"pazo, casa boa\"), do antrop\u00f3nimo ou tam\u00e9n dunha palabra prelatina co significado de \"curral\".\nAlg\u00fans dos microtop\u00f3nimos da zona son Os Boscos, A Costa, A Coutada, O Curulo, As da Calva, O Carril, O Gualdo, O Lagar, As Lamarellas, A Lameira da Murela, Os Lameiros Covos, As LLanadas, As Longari\u00f1as , Oello, O Outeiro, A Pedra Darca, A Pena Carreira, A Plaza de Requeixo, A Plaza do Casti\u00f1eiri\u00f1o, As Plazas, O Pomar, O Pont\u00f3n, As Pozas Redondas, O Prado dos Bois, O Regueiro, A R\u00eda, A Santa Cruz, A Seara, A Seara de San Pedro, A Seara Vella, O Souto Vello, O Talari\u00f1o, Os Teares, A Telleira, O Teso, A Torre (recollidos o 12/11/2017, fonte: se\u00f1or Francisco de Pazos)"}
{"id": "175722", "revid": "85894", "url": "https://gl.wikipedia.org/wiki?curid=175722", "title": "O Veredo, Codosedo, Sarreaus", "text": "O Veredo \u00e9 un lugar da parroquia de Codosedo, no concello ourens\u00e1n de Sarreaus, na comarca da Limia. Segundo o Instituto Galego de Estat\u00edstica, no 2010 ti\u00f1a 13 habitantes (9 homes e 4 mulleres), o que sup\u00f3n que variou o n\u00famero de habitantes con respecto ao ano 2009 cando ti\u00f1a 10 habitantes."}
{"id": "175723", "revid": "85894", "url": "https://gl.wikipedia.org/wiki?curid=175723", "title": "Cortegada, Cortegada, Sarreaus", "text": "Cortegada \u00e9 un lugar da parroquia de Cortegada, no concello ourens\u00e1n de Sarreaus, na comarca da Limia. Segundo o Instituto Galego de Estat\u00edstica, no 2010 ti\u00f1a 163 habitantes (83 homes e 87 mulleres), o que sup\u00f3n que variou o n\u00famero de habitantes con respecto ao ano 2009 cando ti\u00f1a 167 habitantes."}
{"id": "175724", "revid": "85894", "url": "https://gl.wikipedia.org/wiki?curid=175724", "title": "Folgoso, Cortegada, Sarreaus", "text": "Folgoso \u00e9 un lugar da parroquia de Cortegada, no concello ourens\u00e1n de Sarreaus, na comarca da Limia. Segundo o Instituto Galego de Estat\u00edstica, no 2010 ti\u00f1a 113 habitantes (55 homes e 58 mulleres), o que sup\u00f3n que variou o n\u00famero de habitantes con respecto ao ano 2009 cando ti\u00f1a 116 habitantes."}
{"id": "175725", "revid": "22570", "url": "https://gl.wikipedia.org/wiki?curid=175725", "title": "Meil\u00e1s, Cortegada, Sarreaus", "text": "Meil\u00e1s \u00e9 un lugar da parroquia de Cortegada, no concello ourens\u00e1n de Sarreaus, na comarca da Limia. Segundo o Instituto Galego de Estat\u00edstica, no 2010 ti\u00f1a 14 habitantes (8 homes e 6 mulleres), o que sup\u00f3n que variou o n\u00famero de habitantes con respecto ao ano 2009 cando ti\u00f1a 15 habitantes."}
{"id": "175727", "revid": "85894", "url": "https://gl.wikipedia.org/wiki?curid=175727", "title": "O Penedo, Cortegada, Sarreaus", "text": "O Penedo \u00e9 un lugar da parroquia de Cortegada, no concello ourens\u00e1n de Sarreaus, na comarca da Limia. Segundo o Instituto Galego de Estat\u00edstica en 2010 ti\u00f1a cinco habitantes (dous homes e tres mulleres), a mesma cantidade ca en 2009."}
{"id": "175728", "revid": "85894", "url": "https://gl.wikipedia.org/wiki?curid=175728", "title": "Couso, Freixo, Sarreaus", "text": "Couso \u00e9 un lugar da parroquia de Freixo, no concello ourens\u00e1n de Sarreaus, na comarca da Limia. Segundo o Instituto Galego de Estat\u00edstica, no 2010 ti\u00f1a 4 habitantes (3 homes e 1 muller), o que sup\u00f3n que variou o n\u00famero de habitantes con respecto ao ano 2009 cando ti\u00f1a 3 habitantes."}
{"id": "175729", "revid": "85894", "url": "https://gl.wikipedia.org/wiki?curid=175729", "title": "Freande, Freixo, Sarreaus", "text": "Freande \u00e9 un lugar da parroquia de Freixo, no concello ourens\u00e1n de Sarreaus, na comarca da Limia. Segundo o Instituto Galego de Estat\u00edstica, no 2010 ti\u00f1a 63 habitantes (29 homes e 34 mulleres), o que sup\u00f3n que variou o n\u00famero de habitantes con respecto ao ano 2009 cando ti\u00f1a 66 habitantes."}
{"id": "175730", "revid": "85894", "url": "https://gl.wikipedia.org/wiki?curid=175730", "title": "Freixo, Freixo, Sarreaus", "text": "Freixo \u00e9 un lugar da parroquia de Freixo, no concello ourens\u00e1n de Sarreaus, na comarca da Limia. Segundo o Instituto Galego de Estat\u00edstica, no 2010 ti\u00f1a 85 habitantes (45 homes e 40 mulleres), o que sup\u00f3n que variou o n\u00famero de habitantes con respecto ao ano 2009 cando ti\u00f1a 91 habitantes."}
{"id": "175731", "revid": "85894", "url": "https://gl.wikipedia.org/wiki?curid=175731", "title": "Paradi\u00f1a, Paradi\u00f1a, Sarreaus", "text": "Paradi\u00f1a \u00e9 un lugar da parroquia de Paradi\u00f1a, no concello ourens\u00e1n de Sarreaus, na comarca da Limia. En 2017 ti\u00f1a 36 habitantes, 21 menos ca en 2010 (27 homes e 30 mulleres) e 23 menos ca en 2009."}
{"id": "175732", "revid": "85894", "url": "https://gl.wikipedia.org/wiki?curid=175732", "title": "Vilari\u00f1o Fr\u00edo, Paradi\u00f1a, Sarreaus", "text": "Vilari\u00f1o Fr\u00edo \u00e9 un lugar da parroquia de Paradi\u00f1a, no concello ourens\u00e1n de Sarreaus, na comarca da Limia. En 2017 ti\u00f1a 24 habitantes, seis menos ca en 2010 (16 homes e 14 mulleres), e sete menos ca en 2009."}
{"id": "175733", "revid": "85894", "url": "https://gl.wikipedia.org/wiki?curid=175733", "title": "Padroso, Sarreaus, Sarreaus", "text": "Padroso \u00e9 un lugar da parroquia de Sarreaus, no concello ourens\u00e1n de Sarreaus, na comarca da Limia. Segundo o Instituto Galego de Estat\u00edstica, no 2010 ti\u00f1a 46 habitantes (24 homes e 22 mulleres), o que sup\u00f3n que variou o n\u00famero de habitantes con respecto ao ano 2009 cando ti\u00f1a 43 habitantes. En 2016 segundo o INE ti\u00f1a 33 habitantes, 14 mulleres e 19 homes.\nToponimia.\nO top\u00f3nimo pode ser unha variante de \"Pedroso\", lugar onde hai moitas pedras, lat\u00edn .\nAlg\u00fans dos microtop\u00f3nimos da zona son O Agreli\u00f1o, O Agro, A Airo\u00e1, Amouxeses, Ancadada, O Arroxo, A Auga Furada, Os Barreiros, O Barrio, A Bougueira, A Bouza, A Bouza Fr\u00eda, As Cabadi\u00f1as, O Cabazal Sanmamed, O Cag\u00f3n, Ca\u00edde, O Campo, Os Campos, A Cancela, A Carril, O Carril, Casandr\u00e9s, O Casti\u00f1eiri\u00f1o Queimado, O Castro, A Cid\u00e1, A Cid\u00e1 de Riba, A Cimota, A Coedo, As Colmeas, O Covelo, O Diestro (nome que levaban os eidos pertencentes \u00e1 Igrexa da parroquia), O Eido, A Ferveiroa, \u00a0A Freixeda, A Granxa, O Greli\u00f1o, A Horta Palma do Eido, Os Herdeiros, Lagarc\u00eda, A Lama, A Lama de Mende, A Lama da Portela, O Marco, O Margaceiro, O Marqu\u00e9s, Martulo, A Medias, As Mi\u00e1s, A Montecelo, As Moutras, Os Navallos, O Outeiro, O Outeiro do Val, A Paradella, O Pareisal ou Pareixal, A Pedreguiza, O Penedo Redondo, Penelas, O Picouto de Vilari\u00f1o, O Pi\u00f1al, O Pi\u00f1eiro, A Pi\u00f1o\u00e1, As Placi\u00f1as, A Plaza da Casa, A Portela, A Porteli\u00f1a, As Poulas, O Prado do Medio, Os Prados, A Pregunda, As Quintas, O Rabo Longo, A Regada, As Rodas, San Pedro, O Souto, O Souto da Vella, A Tapada dos Carballos, O Toleiro, Trasdouteiro, A Trouple, A Uceira, As Uz\u00e1s, Val de Sas, O Vali\u00f1o, O Val de Xoane, Valdelobos, O Vallego, As Vaxongas, A Vi\u00f1a (recollidos o 12/11/2017. Fonte: Se\u00f1oras Lu\u00edsa, Irene, Angeles e se\u00f1or Lu\u00eds, veci\u00f1os de Padroso)."}
{"id": "175734", "revid": "85894", "url": "https://gl.wikipedia.org/wiki?curid=175734", "title": "Sarreaus, Sarreaus, Sarreaus", "text": "Sarreaus \u00e9 un lugar da parroquia de Sarreaus, no concello ourens\u00e1n de Sarreaus, na comarca da Limia. Segundo o Instituto Galego de Estat\u00edstica, no 2010 ti\u00f1a 195 habitantes (99 homes e 96 mulleres), o que sup\u00f3n que variou o n\u00famero de habitantes con respecto ao ano 2009 cando ti\u00f1a 192 habitantes."}
{"id": "175735", "revid": "15490", "url": "https://gl.wikipedia.org/wiki?curid=175735", "title": "James Ussher", "text": "James Ussher, James Usher ou, simplemente Ussher (latinizado como Jacobus Usserius), nado en Dubl\u00edn o 4 de xaneiro de 1581 e finado na mesma cidade o 21 de marzo de 1656, foi arcebispo anglicano de Armagh e primado de Irlanda entre 1625 e 1656.\nTe\u00f3logo prol\u00edfico, \u00e9 especialmente famoso por publicar unha cronolox\u00eda, en 1658, no libro \"The Annals of the World\" (Os anais do mundo), traduci\u00f3n ao ingl\u00e9s doutro que publicara en lat\u00edn tres anos antes, onde se precisa, con exactitude asombrosa, a idade exacta da Terra, situando a Creaci\u00f3n no ano 4004 antes de Cristo.\nFormaci\u00f3n.\nUssher naceu en Dubl\u00edn, Irlanda, no seo dunha rica familia anglo-irlandesa. O seu av\u00f3 materno, James Stanihurst, fora \"speaker\" (presidente) do Parlamento irland\u00e9s, e o seu pai Arnold Ussher era cl\u00e9rigo na Chanceler\u00eda de Irlanda cando casou con Margaret Stanihurst. O seu irm\u00e1n m\u00e1is novo, Ambrose, o \u00fanico (con el) que alcanzou a idade adulta, chegou a ser un eminente especialista en \u00e1rabe e en hebreo. Segundo o seu capel\u00e1n e bi\u00f3grafo, Nicholas Bernard, Ussher aprendeu a ler grazas a d\u00faas das s\u00faas t\u00edas, que eran cegas.\nDemostrando grande aptitude para as linguas, James entrou na Dublin Free School, e despois, o 9 de xaneiro de 1594, no recentemente inaugurado (1591) Trinity College, Dublin, \u00e1 idade de 13 anos. Despois de obter o seu diploma de Bachelor of Arts (Bacharel en artes) en 1598, pasou \u00e1 universidade en 1600.\nEn maio de 1602, o seu t\u00edo Henry Ussher, arcebispo de Armagh e primado anglicano de Irlanda, ord\u00e9nao di\u00e1cono protestante da Igrexa de Irlanda na capela do Trinity College (e posibelmente sacerdote o mesmo d\u00eda).\nCarreira eclesi\u00e1stica.\nUssher foi Chanceler da St Patrick's Cathedral, Dublin en 1605 e Prebendary (c\u00f3engo) de Finglas. Foi profesor Controversias Teol\u00f3xicas no Trinity College e Bachelor of Divinity (Bacharel en divindade) en 1607, Doutor en divindade en 1612, Vicechanceler en 1615 e vice-provost en 1616. En 1613 casa con Phoebe, filla dun antigo vice-provost, Luke Challoner, e publica a s\u00faa primeira obra. En 1615 estivo estreitamente comprometido coa redacci\u00f3n da primeira confesi\u00f3n de fe da Igrexa de Irlanda.\nEn 1619, Ussher fai unha viaxe de dous anos a Inglaterra. A s\u00faa \u00fanica filla, Elizabeth, naceu en Londres nese mesmo ano. James Ussher chegou a ser un gran personaxe despois do seu encontro con Xacobe I de Inglaterra. Foi nomeado bispo de Meath en 1621, e chegou a ser un personaxe de envergadura nacional en Irlanda. Accedeu ao Privy Council en 1623, continuando os seus traballos eruditos. De 1623 a 1626, Ussher estivo de novo en Inglaterra e foi dispensado das s\u00faas obrigas episcopais co fin de estudar a historia eclesi\u00e1stica. En 1625, sucedeu, finalmente, ao seu t\u00edo nas funci\u00f3ns de arcebispo de Armagh e de primado de Irlanda.\nUssher era un calvinista convencido, e en tanto que primado accedeu \u00e1 cabeza da Igrexa de Irlanda, protestante. Como moitos dos seus contempor\u00e1neos, alardeaba dun anti-catolicismo feroz, o que gu\u00eda os seus primeiros traballos. O ton dos seus escritos reflicte a dureza dos debates teol\u00f3xicos no inicio da \u00e9poca moderna. Por exemplo, o seu \"Judgement of the Arch-Bishops and Bishops of Ireland\" (1626) comenza as\u00ed:\nUssher emprendeu intensas disputas cos te\u00f3logos cat\u00f3licos romanos. Na \u00e9poca dos seus estudos, desafiara a un parente xesu\u00edta, Henry Fitzsimon, a debater publicamente a identificaci\u00f3n do papa co Anticristo. De maneira m\u00e1is xeral, Ussher escribiu secas\u00ed moito sobre teolox\u00eda ou historia eclesi\u00e1stica, e estes temas substitu\u00edron pouco a pouco as diatribas anticat\u00f3licas. As s\u00faas investigaci\u00f3ns sobre a antiga Igrexa irlandesa-c\u00e9ltica foron a \u00fanica autoridade na materia at\u00e9 o s\u00e9culo XX. \"De Graeca Septuaginta Interpretum Verisone\" (1655) constitu\u00edu o primeiro estudo serio da Septante (ou Septuaginta, en versi\u00f3n latina).\nCronolox\u00eda de Ussher.\nEn 1650 Ussher, base\u00e1ndose na Biblia, escribiu o libro \"Annales veteris testamenti, a prima mundi origine deducti\" (Anais do Antigo testamento, que deducen as orixes primeiras do mundo), no que fixo unha exc\u00e9ntrica estimaci\u00f3n do n\u00famero de xeraci\u00f3ns, tendo en conta a duraci\u00f3n media a duraci\u00f3n media da vida humana e as principais figuras b\u00edblicas entre Ad\u00e1n e Eva e o nacemento de Xes\u00fas.\nDeduciu datas exactas, por exemplo:\nO efecto de verosimilitude xerado pola s\u00faa peregrina precisi\u00f3n deulle unha gran credibilidade entre os seus contempor\u00e1neos."}
{"id": "175736", "revid": "54488", "url": "https://gl.wikipedia.org/wiki?curid=175736", "title": "Sas, Sarreaus, Sarreaus", "text": "Sas \u00e9 un lugar da parroquia de Sarreaus, no concello ourens\u00e1n de Sarreaus, na comarca da Limia. Segundo o Instituto Galego de Estat\u00edstica, no 2010 ti\u00f1a 25 habitantes (15 homes e 10 mulleres), o que sup\u00f3n que variou o n\u00famero de habitantes con respecto ao ano 2009 cando ti\u00f1a 26 habitantes."}
{"id": "175737", "revid": "22570", "url": "https://gl.wikipedia.org/wiki?curid=175737", "title": "Tarrazo, Sarreaus, Sarreaus", "text": "Tarrazo \u00e9 un lugar da parroquia de Sarreaus, no concello ourens\u00e1n de Sarreaus, na comarca da Limia. Segundo o Instituto Galego de Estat\u00edstica, no 2010 ti\u00f1a 15 habitantes (6 homes e 9 mulleres), o que sup\u00f3n que variou o n\u00famero de habitantes con respecto ao ano 2009 cando ti\u00f1a 16 habitantes."}
{"id": "175738", "revid": "85894", "url": "https://gl.wikipedia.org/wiki?curid=175738", "title": "Fonte Arcada, Agu\u00eds, Os Blancos", "text": "Fonte Arcada \u00e9 un lugar da parroquia de Agu\u00eds, no concello ourens\u00e1n dos Blancos, na comarca da Limia. Segundo o Instituto Galego de Estat\u00edstica en 2010 ti\u00f1a 85 habitantes (42 homes e 43 mulleres), tres menos ca en 2009."}
{"id": "175739", "revid": "22795", "url": "https://gl.wikipedia.org/wiki?curid=175739", "title": "Ussher", "text": ""}
{"id": "175740", "revid": "22795", "url": "https://gl.wikipedia.org/wiki?curid=175740", "title": "James Usher", "text": ""}
{"id": "175741", "revid": "22795", "url": "https://gl.wikipedia.org/wiki?curid=175741", "title": "Jacobus Usserius", "text": ""}
{"id": "175742", "revid": "22795", "url": "https://gl.wikipedia.org/wiki?curid=175742", "title": "Principio do uniformismo", "text": ""}
{"id": "175743", "revid": "5132", "url": "https://gl.wikipedia.org/wiki?curid=175743", "title": "Pa\u00edses Checos", "text": ""}
{"id": "175744", "revid": "22795", "url": "https://gl.wikipedia.org/wiki?curid=175744", "title": "Actualismo", "text": ""}
{"id": "175745", "revid": "22795", "url": "https://gl.wikipedia.org/wiki?curid=175745", "title": "Principio do actualismo", "text": ""}
{"id": "175749", "revid": "1131", "url": "https://gl.wikipedia.org/wiki?curid=175749", "title": "De amor e desamor", "text": "De amor e desamor foi un colectivo po\u00e9tico fundado en 1984 na cidade da Coru\u00f1a.\nHistoria e caracter\u00edsticas.\nIntegr\u00e1rono Lino Braxe, Xos\u00e9 Devesa (Jos\u00e9-Maria Monterroso Devesa), Miguel Anxo Fern\u00e1n-Vello, Miguel Anxo Mato Fondo, Pilar Pallar\u00e9s, Lois Pereiro, Manuel Rivas, Francisco Salinas Portugal, Xavier Seoane e Xulio L\u00f3pez Valc\u00e1rcel.\n\"De amor e desamor\" deu t\u00edtulo tam\u00e9n a dous volumes aparecidos en 1984 e 1985, editados por Edici\u00f3ns do Castro e hoxe f\u00f3ra de cat\u00e1logo, que inclu\u00edan textos dos membros do grupo. A s\u00faa posta en escena foi o recital de formato cl\u00e1sico, apoiado \u00e1s veces en m\u00fasicos coma Alfonso Mor\u00e1n ou C\u00e9sar Mor\u00e1n. As presentaci\u00f3ns do colectivo contaron con gran asistencia de p\u00fablico.\nTras disolverse \"De amor e desamor\" moitos dos seus autores e autoras seguiron destacando en solitario. No ano 2010 celebrouse o XXV aniversario do colectivo cun recital po\u00e9tico. Lois Pereiro foi homenaxeado con motivo do D\u00eda das Letras Galegas no ano 2011."}
{"id": "175750", "revid": "98629", "url": "https://gl.wikipedia.org/wiki?curid=175750", "title": "Campionato Mundial de F\u00f3rmula 1 de 1966", "text": "O Campionato Mundial de F\u00f3rmula 1 de 1966 foi a 17\u00aa tempada de F\u00f3rmula 1 organizado pola F\u00e9d\u00e9ration Internationale de l'Automobile (FIA), e a 9\u00aa Copa Internacional de construtores de F1. Os dous t\u00edtulos disput\u00e1ronse simultaneamente con nove Grandes Premios que se iniciaron o 22 de maio e finalizaron o 23 de outubro.\nResumo do campionato.\nA tempada foi a primeira da f\u00f3rmula de \"3\" litros, que viu duplicar a capacidade m\u00e1xima do motor da campa\u00f1a anterior. Os construtores brit\u00e1nicos v\u00edronse obrigados a buscar outros motores logo da retirada das carreiras de Climax. Ferrari parec\u00edan os favoritos, pero John Surtees deixou o equipo tras a carreira de Le Mans, un\u00edndose a Cooper. Jack Brabham ga\u00f1ou o seu terceiro campionato, esta vez nun coche de fabricaci\u00f3n propia. Bruce McLaren e Dan Gurney emularon a Brabham mediante a construci\u00f3n do seu propio coche, a\u00ednda que con pouco \u00e9xito inicial. BRM e Lotus utilizaron motores de dous litros a maior parte da tempada. O novo motor BRM H16 foi un fracaso en gran medida, a pesar de que Jim Clark utilizouno no seu Lotus para ga\u00f1ar o Gran Premio dos Estados Unidos. Baixo as novas regulaci\u00f3ns, os coches que non completaran polo menos o 90% da distancia da carreira non se clasificaban e non recib\u00edan puntos, a\u00ednda que terminaran entre os seis primeiros.\nEquipos e pilotos.\nOs seguintes equipos e pilotos competiron no Campionato Mundial de F\u00f3rmula 1 de .\nClasificaci\u00f3n do Mundial de Pilotos de 1966.\nPara o campionato s\u00f3 contaron os 5 mellores resultados. Os puntos para o Campionato Mundial de Condutores de 1966 outorg\u00e1ronse da seguinte forma 9-6-4-3-2-1 aos seis finalistas en cada carreira.\nClasificaci\u00f3n do Mundial de Construtores de 1966.\nOs puntos para o Campionato Mundial de Construtores de 1966 outorg\u00e1ronse da seguinte forma 9-6-4-3-2-1 aos seis finalistas en cada carreira. S\u00f3 puntuaba o coche mellor clasificado de cada fabricante, en cada carreira."}
{"id": "175751", "revid": "23204", "url": "https://gl.wikipedia.org/wiki?curid=175751", "title": "Plutonismo", "text": "O plutonismo ou teor\u00eda plut\u00f3nica \u00e9 unha teor\u00eda xeol\u00f3xica proposta polo xe\u00f3logo escoc\u00e9s James Hutton a finais del s\u00e9culo XIX, que defin\u00eda a xeraci\u00f3n das rochas como o resultado de procesos volc\u00e1nicos.\nA teor\u00eda recibiu o seu nome do deus romano das profundidades (e o inferno) Plut\u00f3n. O plutonismo gozou de certa aceptaci\u00f3n entre a comunidade cient\u00edfica, desacreditando ao neptunismo de Abraham Gottlob Werner, quen defend\u00eda a orixe submarina das rochas mediante sedimentaci\u00f3n.\nOs partidarios do plutonismo eran no cient\u00edfico completamente opostos aos do neptunismo: Estes defend\u00edan a formaci\u00f3n submarina de minerais e o concepto dun \"oc\u00e9ano universal\", que aqueles negaban; os plutonistas, de feito, negaban a idea de que a auga puidera producir efecto ning\u00fan sobre os minerais.\nA teor\u00eda, por tanto, resultou moi pol\u00e9mica, principalmente porque negaba implicitamente o concepto de Diluvio universal e, polo tanto, a validez hist\u00f3rica dos textos b\u00edblicos. As\u00ed, cando en 1788 a \"Royal Society Transactions\" de Edimburgo publicou a teor\u00eda, James Hutton foi acusado de ate\u00edsmo.\nAlg\u00fans autores sinalaron que quizais fora precisamente o contrario: A teor\u00eda de Hutton base\u00e1base en parte na convicci\u00f3n dunha orde natural equilibrada. Para Hutton, o proceso de erosi\u00f3n e destruci\u00f3n de material xeol\u00f3xico superficial deber\u00eda necesariamente verse correspondido por un proceso an\u00e1logo de xeraci\u00f3n de novos materiais. Este proceso s\u00f3 pod\u00eda producirse no n\u00facleo terrestre a moi elevadas temperaturas, que eran as respons\u00e1beis das elevaci\u00f3ns do terreo, movemento de terras etc.\nPero a not\u00e1bel tensi\u00f3n entre neptunistas e plutonistas ti\u00f1a un segundo aspecto de confrontaci\u00f3n: O tempo xeol\u00f3xico. Os partidarios do neptunismo \u2014entre os que se contaban cient\u00edficos do prestixio de Alexander von Humboldt\u2014 admit\u00edan a certeza hist\u00f3rica da narraci\u00f3n do libro da X\u00e9nese; e a s\u00faa dataci\u00f3n do mundo rondaba os 6.000 anos. Os plutonistas, polo contrario, non s\u00f3 negaban a validez hist\u00f3rica do diluvio sen\u00f3n que consideraban os procesos xeol\u00f3xicos como un conxunto de fen\u00f3menos moito m\u00e1is lento, polo que a historia da Terra deber\u00eda de ser de mill\u00f3ns de anos.\nEnt\u00f3n cu\u00f1ouse o termo idade xeol\u00f3xica, para definir as amplas marxes de tempo necesarias para calquera fen\u00f3meno xeol\u00f3xico. Este novo concepto co\u00f1ecer\u00edase como uniformismo, e base\u00e1base sinxelamente en que os procesos xeol\u00f3xicos que interviran en \u00e9pocas moi remotas segu\u00edan actuando no presente.\nA perspectiva deste \"envellecemento\" do mundo resultaba unha idea chocante para a sociedade da \u00e9poca, que s\u00f3 puido asimilala progresivamente, tal como indican as seguintes referencias:\nNos albores do s\u00e9culo XX esta estimaci\u00f3n subira xa at\u00e9 os 1.500 mill\u00f3ns de anos, e para cando Arthur Holmes descubriu la dataci\u00f3n xeol\u00f3xica mediante radiaci\u00f3n, esta cifra disparouse at\u00e9 4.500 mill\u00f3ns de anos, que \u00e9 a que se considera na xeolox\u00eda contempor\u00e1nea.\nTanto o plutonismo como o neptunismo consid\u00e9ranse actualmente posturas extremistas e obsoletas. Os xe\u00f3logos contempor\u00e1neos definiron tres procesos de xeraci\u00f3n de rocha: \u00edgneo, sedimentario e metam\u00f3rfico."}
{"id": "175752", "revid": "22795", "url": "https://gl.wikipedia.org/wiki?curid=175752", "title": "Teor\u00eda plut\u00f3nica", "text": ""}
{"id": "175755", "revid": "98629", "url": "https://gl.wikipedia.org/wiki?curid=175755", "title": "Rosmerta", "text": "Na Mitolox\u00eda celta, Rosmerta era unha deusa da fertilidade e da abundancia, sendo o seu atributo a cornucopia. Rosmerta est\u00e1 representada en estatuas e inscrici\u00f3ns espalladas por Europa. Na Galia estaba emparellada con Mercurio, pero en ocasi\u00f3ns represent\u00e1balla soa.\nEstatuas.\nUn baixorrelevo de Eisenberg mostra a Mercurio \u00e1 dereita e a Rosmerta a esquerda. Eles sost\u00e9n un bolso \u00e1 dereita e unha p\u00e1tera \u00e1 esquerda. A inscrici\u00f3n permite identificar claramente a figura xunto a Mercurio. Nun par de estatuas de Paris, mostrando a Mercurio e Rosmerta, ela sost\u00e9n unha cornucopia e un cest\u00f3n de froita.\nRosmerta tam\u00e9n aparece nunha estatua de bronce de Annecy, Francia, sentada sobre unha rocha sostendo un bolso e, infrecuentemente, mostrando as \u00e1s de Mercurio sobre a s\u00faa cabeza; e no baixorrelevo de Escolives-Sainte-Camille sost\u00e9n ambos, unha p\u00e1tera e unha cornucopia.\nInscrici\u00f3ns.\nNicole Jufer e Thierry Luginb\u00fchl listaron vintasete inscrici\u00f3ns de Rosmerta en Francia, Alema\u00f1a e Luxemburgo, principalmente nas provincias de Gallia Belgica e Germania Superior. Tam\u00e9n son co\u00f1ecidas dous incripciones adicionais, unha de Dacia. As seguintes inscrici\u00f3ns son as m\u00e1is t\u00edpicas: a primeira procede de Metz e a segunda \u00e9 de Eisenberg:\nEn d\u00faas inscrici\u00f3ns, ambas as de Gallia Belgica, Rosmerta ostenta o ep\u00edteto \"sacrum\" (sacra). Unha cita m\u00e1is longa do habitual at\u00f3pase en Wasserbillig, asociando a Rosmerta coa fundaci\u00f3n dun hospital:\nEtimolox\u00eda.\nAnalizando o nome coas ra\u00edces idiom\u00e1ticas galas, atopamos a palabra \"Smert\" que significa \"provedor\" ou \"mensaxeiro\" e at\u00f3pase noutras palabras como Ad-smerio, Smert-rios, Smertu-litani, Smerius, \u03a3\u03bc\u03b5\u03c1\u03bf, Smertae, Smertus etc. \"Ro-\" \u00e9 unha variante que significa \"moito\", \"grande\" ou \"principal\", como pode observarse en combinaci\u00f3ns como \"Ro-bili\" ('o mellor'), Ro-cabalus ('gran cabalo'), \u03a1\u03bf-\u03b2\u03b9\u03bf\u03c2 ('gran vida') (Delamarre pp. 261-2). O sufijo \"-a\" \u00e9 o singular nominativo feminino t\u00edpico da Galia. Por tanto o significado ser\u00eda \"A Gran Provedora\" e ax\u00fastase perfectamente aos seus atributos como deidade."}
{"id": "175756", "revid": "72012", "url": "https://gl.wikipedia.org/wiki?curid=175756", "title": "Guillermo Luca de Tena", "text": "Guillermo Luca de Tena y Brunet, marqu\u00e9s de Valle de Tena, nado en Madrid o 8 de xu\u00f1o de 1927 e finado na mesma cidade o 6 de abril de 2010, foi un empresario e xornalista espa\u00f1ol, propietario de medios de comunicaci\u00f3n.\nTraxectoria.\nNaceu nunha familia de xornalistas: o seu pai era Juan Ignacio Luca de Tena e o seu av\u00f3 Torcuato Luca de Tena y \u00c1lvarez Ossorio, fundador do xornal \"ABC\" e da revista \"Blanco y Negro\". Estudou o bacharelato no c\u00e9lebre Colegio del Pilar e licenciouse en Dereito na Universidade Central de Madrid. Posteriormente estudou xornalismo na daquela Escola Oficial de Xornalistas de Madrid, onde se diplomou en 1958. Xa antes de rematar os seus estudos, e a\u00ednda na vintena, accedeu ao posto de xerente da edici\u00f3n sevillana do xornal ABC, e a partir de 1957 foi o seu director.\nVolveu a Madrid en 1962 para asumir o cargo de conselleiro-delegado do grupo editorial Prensa Espa\u00f1ola e pouco despois tomou a direcci\u00f3n do semanario \"Blanco y Negro\", posto no que se mantivo ata 1975. Nesa \u00e9poca entre 1966 e 1969, pertenceu ao Consello Privado do Conde de Barcelona, ao Padroado dos Reais Alc\u00e1zares de Sevilla, e ao da Fundaci\u00f3n Pr\u00edncipe de Asturias. A partir de 1972, ostentou o cargo de presidente do consello de administraci\u00f3n e da comisi\u00f3n executiva de \"Prensa Espa\u00f1ola\"..\nA s\u00faa proximidade \u00e1 monarqu\u00eda (ao ser ABC un xornal mon\u00e1rquico e ao tratar persoalmente a Xo\u00e1n de Borb\u00f3n e o seu fillo Xo\u00e1n Carlos, foi designado senador polo rei Xo\u00e1n Carlos I en 1977.\nDurante a s\u00faa \u00e9poca como senador (1977-1979), accedeu tam\u00e9n \u00e1 direcci\u00f3n do xornal ABC, en substituci\u00f3n de Jos\u00e9 Luis Cebri\u00e1n, cargo en que permaneceu ata que o 13 de xaneiro de 1983 ascendeu a editor do xornal e a presidente do consello de administraci\u00f3n de Prensa Espa\u00f1ola.\nNa direcci\u00f3n do ABC foi substitu\u00eddo por Luis Mar\u00eda Anson. En 1988 presentou o suplemento de \"ABC\" en Catalu\u00f1a e en 1991 fundou o xornal \"Claro\", que s\u00f3 se editou desde abril ata agosto de 1991. En 1998 abandonou o posto de editor do xornal \"ABC\" por motivos de idade, e asumiu o cargo de presidente da Xunta de Fundadores de Prensa Espa\u00f1ola.\nVida persoal.\nEstivo casado e tivo d\u00faas fillas."}
{"id": "175759", "revid": "5863", "url": "https://gl.wikipedia.org/wiki?curid=175759", "title": "Rumble Fish", "text": "Rumble Fish \u00e9 un filme estadounidense de 1983 dirixido por Francis Ford Coppola. Participou no Festival Internacional de Cinema de Donostia, onde obtivo a \"Cuncha de Ouro\" ao mellor filme.\nCaracter\u00edsticas.\nA pel\u00edcula est\u00e1 baseada na novela hom\u00f3nima da autora adolescente Susan E. Hinton. Apenas uns meses antes sorprendera a Hinton o \u00e9xito de \"Rebeldes\" (\"The Outsiders\"), tam\u00e9n levada \u00e1 gran pantalla por Coppola no mesmo ano de 1983.\n\"Rumble Fish\" foi cualificada polo propio director como \u201cde arte e ensaio para adolescentes\u201d. Tivo unha mala acollida comercial nos Estados Unidos que contrastou co \u00e9xito, tanto de cr\u00edtica como de portelo, nas salas europeas.\nSinopse.\nA banda de Rusty James (Matt Dillon) vese envolvida nunha pelexa coa banda rival. No momento de maior violencia da lea aparece \u201cThe Motorcycle Boy\u201d (Mickey Rourke), o irm\u00e1n m\u00e1is vello de Rusty James que se convertera en lenda marxinal, en realidade un decadente heroe aborrecido da vida ao que Rusty James quere desesperadamente imitarse. Tras o rescate do irm\u00e1n vemos vagar as personaxes, sen aparente sa\u00edda, por escenarios de drogadicci\u00f3n, abandono e delincuencia.\nSignificaci\u00f3n.\nA aposta da cr\u00edtica pola perdurabilidade de \"Rumble Fish\" apunta en varias direcci\u00f3ns: o virtuosismo de certas escenas, o uso dram\u00e1tico do branco e negro e das incrustaci\u00f3ns de imaxes en cor, a banda sonora (Stewart Copeland) e especialmente as reflexi\u00f3ns sociais ou filos\u00f3ficas -sobre a familia, sobre a miseria, sobre o tempo, sobre os modelos heroicos...-, por veces tinguidas de iron\u00eda.\n\"Rumble Fish\" sup\u00f3n un achado de actrices -Diane Lane- e de novos actores \u2013daquela \u00e9rano Matt Dillon e Mickey Rourke e na lista figura, por exemplo, Nicolas Cage-. Tense destacado tam\u00e9n o papel dos secundarios, alg\u00fan habitual das preferencias coppolianas (Dennis Hopper) e outros coma Tom Waits."}
{"id": "175762", "revid": "98629", "url": "https://gl.wikipedia.org/wiki?curid=175762", "title": "Angels &amp; Airwaves", "text": "Angels &amp; Airwaves \u00e9 un supergrupo estadounidense de rock alternativo, liderado polo guitarrista e vocalista de Blink-182 Tom DeLonge. A banda tam\u00e9n incl\u00fae ao guitarrista David Kennedy (de Over My Dead Body, Hazen Street e Box Car Racer), ao bater\u00eda Atom Willard (de The Offspring e Rocket from the Crypt), e ao baixista Matt Wachter (de 30 Seconds to Mars), que substitu\u00edu a Ryan Sinn en 2007.\nO grupo leva editados catro \u00e1lbums de estudio ata a data: \"We Don't Need to Whisper\" (2006), \"I-Empire\" (2007), \"Love\" (2010) e \"\" (2011). Tam\u00e9n lanzaron un documental chamado \"Start the Machine\" no ano 2008. O 2 de febreiro do 2011 a banda estreou a pel\u00edcula de ciencia ficci\u00f3n \"Love\". Tom Delonge dixo nunha entrevista que a banda est\u00e1 traballando en d\u00faa novas pel\u00edculas con dous \u00e1lbums de estudio."}
{"id": "175764", "revid": "23204", "url": "https://gl.wikipedia.org/wiki?curid=175764", "title": "Ocean Colour Scene", "text": "Ocean Colour Scene \u00e9 unha banda inglesa de britpop formada en Moseley, Birmingham no ano 1989."}
{"id": "175765", "revid": "98629", "url": "https://gl.wikipedia.org/wiki?curid=175765", "title": "Killing Joke", "text": "Killing Joke \u00e9 unha banda inglesa de post-punk formada en outubro de 1978 en Notting Hill, Londres. Os seus fundadores Jaz Coleman (voces, teclados) e Geordie Walker (guitarras) son os \u00fanicos membros constantes da banda.\nKilling Joke \u00e9 unha peza clave no x\u00e9nero do rock industrial, e a m\u00fasica dos seus primeiros anos foi descrita polos cr\u00edticos Stephen Thomas Erlewine e John Dougan como \"quasi-metal [...] bailando ao ritmo da fatalidade e o pesimismo\". O seu son foi evolucionando gradualmente cos anos, incorporando elementos da m\u00fasica electr\u00f3nica, o synthpop e o rock g\u00f3tico,[4] a\u00ednda que enfatizando sempre a estridente voz de Coleman. Killing Joke influenciou posteriormente a moitos artistas e bandas, como Metallica, Nine Inch Nails e Soundgarden.\nHistoria.\nFormaci\u00f3n e primeiros \u00e1lbums.\n\"Big\" Paul Ferguson era bater\u00eda en The Matt Stagger Band canco co\u00f1eceu a Jeremy \"Jaz\" Coleman en Notting Hill, Londres. En outubro de 1978 (segundo outras fontes a principios de 1979), despois de que Coleman fose, durante un breve espazo de tempo, teclista nesa banda, el e Ferguson deix\u00e1rona para formar Killing Joke. Puxeron un anuncio na prensa musical co cal conseguiron atraer ao guitarrista Kevin \"Geordie\" Walker e ao baixista Martin \"Youth\" Glover.\nDe cara a setembro de 1979, pouco antes da edici\u00f3n do seu EP de estrea, \"Turn to Red\", fundaron o selo Malicious Damage co artista gr\u00e1fico Mike Coles como unha maneira de facer e vender a s\u00faa propia m\u00fasica. Island Records encargouse da distribuci\u00f3n ata que Malicious Damage pasou a formar parte de E.G. Records (ent\u00f3n aliada con Virgin Records) en 1980. As canci\u00f3ns dos primeiros sinxelos da banda soaban a un punk rock primitivo \u00e1s veces mesturado con m\u00fasica electr\u00f3nica (\"Nervous System\" e \"Turn to Red\"). \"Turn to Red\" chamou a atenci\u00f3n do lendario DJ John Peel, que se dispuxo a defender o son da banda e lles deu bastante tempo de emisi\u00f3n. Rapidamente o seu son voltouse m\u00e1is denso, m\u00e1is agresivo, e m\u00e1is semellante ao heavy metal, como pode escoitarse nos seus dous primeiros \u00e1lbums, \"Killing Joke\" (1980) e o m\u00e1is abrasivo \"What's THIS For...!\" (1981). O grupo xirou extensamente polo Reino Unido durante ese tempo, e tanto os seareiros do post-punk como os do heavy metal interes\u00e1ronse por Killing Joke grazas a sinxelos como \"Follow the Leaders\" (1981).\nKilling Joke f\u00edxose famosa en gran parte grazas tam\u00e9n \u00e1s controversias que xurdiron das s\u00faas imaxes. Normalmente as imaxes que aparec\u00edan nos seus discos e no escenario eran bizarras e sorprendentes ademais de potencialmente inflamatorias. Nun p\u00f3ster promocional aparec\u00eda a foto dun sacerdote cami\u00f1ando entre ringleiras de soldados ofrec\u00e9ndolle un sa\u00fado fascista, e posteriormente foi usado como portada do \u00e1lbum recompilatorio \"Laugh? I Nearly Bought One!\". Pouco despois, non se lle permitiu actuar nun concerto en Glasgow. Ao mesmo tempo, alg\u00fans xornalistas sospeitaron da imaxe da banda e escribiron que \"a m\u00fasica de Killing Joke inclu\u00eda certas tendencias fascistas...\". O grupo chegou a ter varios altercados con alg\u00fans xornalistas musicais nesa \u00e9poca.\nO terceiro \u00e1lbum de Killing Joke, \"Revelations\", produc\u00eduno Conny Plank e lanzouse en 1982, promocionado por d\u00faas actuaci\u00f3ns no programa da BBC Radio \"The John Peel Show\" e polos sinxelos \"Chop-Chop\", \"Empire Song\" e unha edici\u00f3n non oficial de \"We Have Joy\". O disco acadou o n\u00famero 12 na lista de \u00e1lbums do Reino Unido.\nEn 1982, membros de Killing Joke, especialmente Coleman, sumerx\u00edronse no ocultismo, particularmente nos traballos do ocultista Aleister Crowley. En febreiro dese ano, Coleman, con Geordie e Youth segu\u00edndoo pouco despois, mudouse a Islandia para sobrevivir \u00e1 Apocalipse, que Coleman predixera en breve. Mentres estaban al\u00ed, Coleman e Geordie traballaron con m\u00fasicos da banda \u00deeyr no proxecto Niceland. Despois dus poucos meses, Youth decidiu que non hab\u00eda ning\u00fan indicio da Apocalipse, e decidiu regresar a Inglaterra. Youth ent\u00f3n creou a banda Brilliant con Paul Ferguson, pero acabou deixandoa e regresou a Islandia para reunirse con Killing Joke, que ti\u00f1an un novo baixista, Paul Raven. Despois de pasar alg\u00fan tempo en Islandia, Killing Joke regresou a Inglaterra e comezou a xirar e a gravar novamente.\nA nova formaci\u00f3n produciu, novamente con Conny Plank, o sinxelo \"Birds of a Feather/Sun Goes Down/Flock the B-Side\" e \"Ha!\", un EP de 6 temas dunha actuaci\u00f3n ao vivo gravada en Toronto en agosto.\n1983 - 1988.\nO cuarto \u00e1lbum de Killing Joke, \"Fire Dances\" (1983), conti\u00f1a m\u00fasica, ao igual que a escoitada no sinxelo \"Birds of a Feather\", m\u00e1is art\u00edstica e relativamente m\u00e1is tranquila que o anterior, comezando as\u00ed unha nova etapa da s\u00faa carreira. A este disco segu\u00edronlle os sinxelos \"Me or You\" e \"A New Day\", o \u00faltimo deles promocionado cun v\u00eddeo musical.\nMesturando o seu son cun estilo lixeiramente pop, e con Coleman cantando e non gru\u00f1indo, Killing Joke desenvolveu unha variante do new wave no seu quinto \u00e1lbum, \"Night Time\" (1985). Conseguiron o \u00e9xito no grande p\u00fablico co sinxelo \"Love Like Blood\", que acadou o posto 16 no Reino Unido e o 8 nos Pa\u00edses baixos. \"Night Time\" tam\u00e9n incl\u00fae os sinxelos \"Eighties\" e \"Kings and Queens\", que acadaron o top 75 brit\u00e1nico. O \u00e1lbum chegar\u00eda ata o n\u00famero 11 no Reino Unido.\nA m\u00fasica do sexto \u00e1lbum de Killing Joke, \"Brighter than a Thousand Suns\" (1986), ti\u00f1a un son e unha actitude semellante \u00e1 de \"Love like Blood\". A\u00ednda que non era tan agresivo e pesado que os seus vellos traballos, \"Brighter Than a Thousand Suns\" creou bastante controversia a nivel musical entre o p\u00fablico. Neste caso, o desacordo entre a cr\u00edtica e os seareiros inclu\u00edan opini\u00f3ns sobre se a banda sucumbira \u00e1s presi\u00f3ns do selo para realizar unha m\u00fasica m\u00e1is comercial, ou sobre se os temas se axustaban ao orixe da banda nos inicios do post-punk. Os que aprovaron o \u00e1lbum consider\u00e1rono un hito na carreira da banda, un disco intenso e o seu traballo m\u00e1is consistente ata a data. Edit\u00e1ronse dous sinxelos extra\u00eddos do traballo, \"Adorations\" e \"Sanity\", e o grupo continuou xirando intensamente con bastante \u00e9xito ata finais de ano.\nEn 1987, Coleman comezou a preparar un disco en solitario, e realizou demos das s\u00faas canci\u00f3ns coa axuda de Geordie. O proxecto sa\u00eduse dos presuposto as\u00ed que, pese \u00e1s obxeci\u00f3ns de Coleman, a discogr\u00e1fica decidiu editalo baixo o nome de \"Killing Joke\", coa intenci\u00f3n de recuperar os gastos. Procurouse inclu\u00edr unha secci\u00f3n r\u00edtmica na banda formada por Raven e Ferguson, pero non funcionou e as tensi\u00f3ns que se produciron fixeron que \u00e1mbolos dous abandonasen o grupo. O m\u00fasico de sesi\u00f3n Jimmy Copley foi ent\u00f3n contratado para gravar a bater\u00eda das canci\u00f3ns, xunto co percusionista Jeff Scantlebury.\nO \u00e1lbum resultante, \"Outside the Gate\" (1988), \u00e9 o \u00e1lbum m\u00e1is controvertido de Killing Joke, con opini\u00f3ns que van dende a admiraci\u00f3n \u00e1 desaprobaci\u00f3n, debido ao seu son baseado en sintetizadores e ao desacordo sobre a calidade do material. Non ti\u00f1a o son t\u00edpico de Killing Joke, sendo contru\u00eddo sobre teclados orquestrais de Coleman en vez de sobre os distintivos riffs de guitarra de Geordie, que se afogaron na mestura final. SE o disco se editase como ter\u00eda sido mellor recibido, pero foi editado como \"Killing Joke\", e foi criticado polos cr\u00edticos e seareiros porque resultaba confuso. Dous sinxelos, \"America\" e \"My Love of This Land\", foron extra\u00eddos do \u00e1lbum, pero non melloraron a s\u00faa sorte. No v\u00eddeo de \"America\" aparecen Coleman e Geordie co bater\u00eda Jimmy Copley e o baixista de sesi\u00f3n Jerome Rimson, que realmente nunca gravara coa banda. Non houbo concertos para promocionar o traballo, e a banda pasou gran parte do ano 1988 en batallas legais procurando romper coa s\u00faa discogr\u00e1fica e a empresa que a administraba.\nO 19 de setembro de 1987 Coleman deu unha conferencia no Courtauld Institute de Londres explicando o significado do a\u00ednda non editado \"Outside the Gate\", falando de numerolox\u00eda e ocultismo. Geordie e o percusionista Jeff Scantlebury proporcionaron o fondo musical nese evento. Unha gravaci\u00f3n da lectura foi publicada baixo o t\u00edtulo \"The Courtauld Talks\" a trav\u00e9s de Invisible Records en 1989.\n1989 - 1991.\nCara finais de 1988, Coleman e Geordie decidiron buscar bater\u00eda e baixista permanentes para tocar novamente como unha banda ao vivo. O primeiro en chegar foi o bater\u00eda Martin Atkins, que tocara en Public Image Ltd., Ministry e Pigface. Atopar un baixista axeitado resultou ser m\u00e1is complicado. O antigo membro dos Smiths Andy Rourke foi contratado, pero bot\u00e1rono tres d\u00edas despois. Despois fix\u00e9ronse co baixista gal\u00e9s Dave \"Taif\" Ball, e realizou os seus primeiros concertos en decembro de 1988. Nestas actuaci\u00f3ns tocaron os mellores temas da s\u00faa etapa entre 1980 e 1985, xunto con alg\u00fan material novo que lembraba ao son m\u00e1is duro da banda. Killing Joke continuou tocando cunha xira por Reino Unido, Europa e os Estados Unidos ata agosto de 1989, cando o grupo tomou un descanso para gravar o seu material novo en Alema\u00f1a, e para permitir que Jaz Coleman tivese tempo para gravar \"Songs from the Victorious City\" con Anne Dudley de Art of Noise, publicado en 1991.\nPor raz\u00f3ns non moi claras, deixaron de lado as sesi\u00f3ns de Killing Joke en Alema\u00f1a e o baixista Taif deixou a banda para ser substitu\u00eddo por Paul Raven. A nova formaci\u00f3n comezou a gravar novamente, desta vez en Londres, e o resultado foi o seu oitavo \u00e1lbum de estudio, o feroz \"Extremities, Dirt &amp; Various Repressed Emotions\", editado a trav\u00e9s do selo alem\u00e1n Noise International en 1990. O disco ten algunha da m\u00fasica m\u00e1is pesada, ruidosa e \u00e1spera d toda a discograf\u00eda da banda, a\u00ednda que o progresivo esp\u00edrito musical dos dous anteriores discos continuaba. Do disco destacan os temas \"Solitude\", \"Slipstream\", \"Age of Greed\" e o sinxelo \"Money Is Not Our God\". A banda sa\u00edu de xira novamente por Europa e Norteam\u00e9rica, pero cara mediados de 1991 Coleman emigrou a Nova Zelandia para viivir nunha remota illa do Pac\u00edfico, entrando Killing Joke nun per\u00edodo de hiato.\nGeordie Walker, Martin Atkins, Paul Ferguson, Paul Raven e o teclista de directo John Bechdel (Ministry, Fear Factory, Prong, Pigface, Abstinence, False Icons, Ascension of the Watchers) engadiron ao vocalista escoc\u00e9s Chris Connelly (Finitribe, Revolting Cocks) e continuron como o grupo de curta vida Murder, Inc., publicando un \u00e1lbum autotitulado en 1992.\n1992 - 1996.\nEn 1992 publicouse unha antolox\u00eda de Killing Joke, \"Laugh? I Nearly Bought One!\"; durante a s\u00faa produci\u00f3n Geordie reencontrouse con Youth, que suxeriu reformar a banda con el de volta ao baixo. Ese mesmo ano apareceron dous sinxelos (en casete e CD) cos temas da s\u00faa primeira \u00e9poca \"Change\" e \"Wardance\" en var\u00edas versi\u00f3ns novas remesturadas por Youth, que nese tempo era un exitoso produtor.\nKilling Joke demandou a Nirvana nesa \u00e9poca, alegando que o riff da canci\u00f3n \"Come as You Are\" foi copiado dun riff do seu tema \"Eighties\". A demanda foi abandonada tras o suicidio de Kurt Cobain, l\u00edder de Nirvana.\nA reactivada Killing Joke publicou dous ben recibidos \u00e1lbums a trav\u00e9s do selo de Young Butterfly Recordings, \"Pandemonium\" e \"Democracy\", volvendo a banda aos arranxos sinxelos dos seus primeiros traballos. \"Pandemonium\" (1994) ten un rutual son met\u00e1lico con ritmos pogo e loops e proporcionoulle a Killing Joke unha memorable actuaci\u00f3n no programa \"Top of the Pops\" co sinxelo \"Millennium\", que foi \"top 40\" no Reino Unido (o propio \u00e1lbum ser\u00eda \"top 20\"). O tema que lle d\u00e1 t\u00edtulo ao disco tam\u00e9n foi lanzado como sinxelo e foi \"top 30\". En 1995, a banda gravou a canci\u00f3n \"Hollywood Babylon\" para a banda sonora da pel\u00edcula de Paul Verhoven \"Showgirls\". \"Democracy\" (1996) introduciu con \u00e9xito a guitarra ac\u00fastica nos temas da banda, ademais de adoptar un son de \"banda ao vivo\" novamente. A canci\u00f3n t\u00edtulo publicouse como sinxelo e chegou ao \"top 40\". En gran parte de \"Pandemonium\" e en todo \"Democracy\" aparece o bater\u00eda de sesi\u00f3n Geoff Dugmore, que tam\u00e9n tocou en directo coa banda nesa \u00e9poca. Nick Holywell-Walker uniuse cos teclados e programaci\u00f3ns durante 11 anos, de 1994 ata 2005, destacando en \"Democracy\" e no DVD \"XXV Gathering\". Youth retirouse dos directos ao principio da xira de \"Democracy\" sendo substitu\u00eddo por Troy Gregory, que anteriormente tocara en Prong.\nTras a xira de \"Democracy\" a banda pasou por un longo hiato. Coleman e Youth produciron unha serie de \u00e1lbums de rock orquestral baseados na m\u00fasica de lendas como Led Zeppelin, Pink Floyd e The Doors. Coleman converteuse en compositor residente para orquestras sinf\u00f3nicas de Nova Zelancia e a Rep\u00fablica Checa.\n2002 - 2007.\nNo ano 2002 Coleman, Geordie e Youth gravaron o seu segundo \u00e1lbum autotitulado con Dave Grohl na bater\u00eda como convidado. Producido por Andy Gill e publicado con moi boa acollida da cr\u00edtica en 2003, anunciouse como un poderoso engadido a \"Extremities\" e outros \u00e1lbums viscerais dos 90, e foi considerado un dos seus mellores gravaci\u00f3ns. En 2003 a banda tocou no maior festival ao aire libre de Europa, o Przystanek Woodstock en Polonia, con entre 400 000 e 500 000 asistentes cada ano. A guerra contra o terrorismo e a invasi\u00f3n de Iraq foron citados como principais factores na reforma do grupo, e isto refl\u00edctese no contido l\u00edrico da meirande parte do \u00e1lbum, baseado en temas de guerra, control do goberno e Armageddon. Foi o seu disco m\u00e1is pesado ata a data e do mesmo sac\u00e1ronse dous sinxelos, \"Loose Cannon\" (\"top 25\" no Reino Unido) e \"Seeing Red\". As canci\u00f3ns est\u00e1n acreditadas a Coleman/Geordie/Youth/Gill, a\u00ednda que o nome de Raven tam\u00e9n est\u00e1 na lista de m\u00fasicos do libreto, sendo o seu regreso \u00e1 banda despois de m\u00e1is dunha d\u00e9cada. Ao \u00e1lbum acompa\u00f1oulle unha xira polos Estados Unidos, Europa e Australia en 2003 e 2004, co ex-bater\u00eda de Prong Ted Parsons na banda.\nEn febreiro de 2005, agora co xove bater\u00eda de Twin Zero e Sack Trick Ben Calvert, Killing Joke realizou dous concertos consecutivos no Shepherds Bush Empire de Londres para celebrar o seu 25\u00ba aniversario. As gravaci\u00f3ns desas actuaci\u00f3ns edit\u00e1ronse en CD e DVD no outono do mesmo ano co nome \"\". En xu\u00f1o public\u00e1ronse a trav\u00e9s do selo Cooking Vinyl edici\u00f3ns remasterizadas e expandidas de \"Pandemonium\" e \"Democracy\". A estes segu\u00edronlle en xullo reedici\u00f3ns dos seus catro primeiros \u00e1lbums (dende \"Killing Joke\" ata \"Ha!\") a trav\u00e9s de EMI, que ent\u00f3n era dona do cat\u00e1logo de E.G. Records. O segundo grupo de remasterizaci\u00f3ns da EMI non chegar\u00eda ata xaneiro de 2008. Ese ano Reza Udhin uniuse \u00e1 banda como teclista cando apoiaron a M\u00f6tley Cr\u00fce durante a s\u00faa xira brit\u00e1nica e posteriormente comezaron a traballar no seu seguinte \u00e1lbum en Praga. Foi nese tempo cando se reco\u00f1eceu a s\u00faa contribuci\u00f3n \u00e1 m\u00fasica rock ao ser galardoados co \"Lifetime Achievement Award\" nos Premios Kerrang de 2005. Optando por simplicidade e enerx\u00eda crua, a banda gravou o novo \u00e1lbum en \"Hell\", o espazo de ensaio no soto do Studio Faust Records en Praga, facendo tomas ao vivo cun \u00ednimo de \"overdubs\". O resultado foi \"Hosannas from the Basements of Hell\", publicado en abril de 2006 e que ser\u00eda \"top 75\" no Reino Unido.\nDurante unha xira europea, en abril de 2006, Raven marchou abruptamente despois dun feixe de datas da mesma con Ministry, sendo substitu\u00eddo temporalmente por Kneill Brown. No es de outubro anunciouse que Coleman for elixido como compositor residente para a Uni\u00f3n Europea. Neste cargo \u00b4\u00b4e o encargado de compo\u00f1er m\u00fasica para ocasi\u00f3ns especiais.\nA principios de 2007 Killing Joke editou tres colecci\u00f3ns de arquivo. A primeira, \"Inside Extremities\", \u00e9 un dobre CD de material collido da preparaci\u00f3n da banda para o \u00e1lbum \"Extremities\": ensaios, mesturas, e unha canci\u00f3n non editada antes, \"The Fanatic\", ademais dun concerto enteiro da xira do disco. Segu\u00edronlle os volumes 1 e 2 de\"Bootleg Vinyl Archive\", cada un deles formado por 3 CDs con gravaci\u00f3ns ao vivo editadas orixinalmente en vinilo nos anos 80, xunto co concerto no Astoria da xira do \"Pandemonium\" que ser\u00eda votado como un dos mellores concertos de todos os tempos por \"Kerrang\"."}
{"id": "175769", "revid": "98629", "url": "https://gl.wikipedia.org/wiki?curid=175769", "title": "Death from Above", "text": "Death from Above (tam\u00e9n co\u00f1ecido como Death from Above 1979) \u00e9 un d\u00fao canadense de dance-punk/noise rock baseado en Toronto. O seu primeiro \u00e1lbum, \"You're a Woman, I'm a Machine\", foi editado a finais do ano 2004 e a banda separar\u00edase no 2006 volvendo \u00e1 actividade en 2011. No ano 2014 o grupo publicou o seu segundo traballo, \"The Physical World\", e en 2017 o terceiro e \u00faltimo ata a data, \"Outrage! Is Now\".\nHistoria.\nFormaci\u00f3n e \"Heads Up\".\nGrainger e Keeler supostamente co\u00f1ec\u00e9ronse nun concerto de Sonic Youth, a\u00ednda que adoitan a bromear dicindo que se co\u00f1eceron no c\u00e1rcere, nun barco pirata, ou nun bar gay, facendo que alg\u00fans xornalista e fans cresen estas historias. Keeler tam\u00e9n dixo que co\u00f1ecera a Grainger cando buscaba un bater\u00eda para a s\u00faa banda de hardcore punk Femme Fatale.\nO 15 de decembro de 2002 a banda publicou o seu traballo de estrea, o EP \"Heads Up\".\n\"You're a Woman, I'm a Machine\" e separaci\u00f3n.\nA banda gravou o seu \u00e1lbum de estrea, \"You're a Woman, I'm a Machine\", entre febreiro e abril de 2004 no estudio The Chemical Sound en Toronto co produtor e enxe\u00f1eiro Al-P. Realiz\u00e1ronse gravaci\u00f3ns adicionais no Studio Plateau de Montreal co enxe\u00f1eiro Drew Malamud. O disco editouse no mes de outubro dese ano e lanz\u00e1ronse tres sinxelos para promocionalo, \"Romantic Rights\" o 4 de novembro, \"Blood on Our Hands\" o 17 de febreiro de 2005 e \"Black History Month\" o 13 de xu\u00f1o. En 2005 o videoclip de \"Romantic Rights\" ga\u00f1ou o premio \u00e1 mellor posproduci\u00f3n no MuchMusic Video Awards.\nEn 2004 a banda cambiou o seu nome a \"Death from Above 1979\" debido a unha carta recibida por James Murphy do selo Death From Above Records, ped\u00edndolles que deixasen de usalo. O grupo respostou engadindo o n\u00famero m\u00ednimo de numerais requirido para manter a s\u00faa primeira parte do nome.\nO d\u00eda 3 de agosto de 2006 a banda separouse oficialmente, a pesar de que a decisi\u00f3n estaba tomada dende o ano anterior. Keeler puxo unha mensaxe no foro oficial de Death from Above 1979 explicando os motivos do anuncio. No programa de televisi\u00f3n de MuchMusic \"The New Music\" Keeler falou sobre o motivo da separaci\u00f3n. Afirmou que deb\u00e9rase a desacordos co seu compa\u00f1eiro Grainger a moitos niveis, estre eles diferenzas creativas e de estilo musical.\nReuni\u00f3n e \"The Physical World\".\nO d\u00eda 4 de febreiro de 2011 Death from Above reuniuse oficialmente. A banda interpretou unha nova canci\u00f3n na s\u00faa actuaci\u00f3n no EdgeFest o 14 de xullo de 2012 no Downsview Park de Toronto. O 18 de setembro dese ano anunciouse unha xira polo Canad\u00e1 e o grupo revelou que estaba compo\u00f1endo temas novos, a\u00ednda que precisaba interpretalas ao vivo co obxectivo de \"facelas boas\". O 28 de outubro o blog da banda actualizouse a medida que se xeraba entusiasmo pola s\u00faa serie de concertos por todo o pa\u00eds. No post da actualizaci\u00f3n Grainger citou que \"vi\u00f1an a compartir material novo e para resolver problemas\". A banda ti\u00f1a orixinalmente programada unha actuaci\u00f3n no Governors Ball Music Festival en xu\u00f1o de 2013, pero despois anunciaron que tiveran un problema inesperado mentres traballaban con m\u00fasica nova e cancelaron a s\u00faa aparici\u00f3n. O 11 de xullo de 2013 a banda confirmou a trav\u00e9s da s\u00faa p\u00e1xina de Facebook que estaban traballando nun novo disco tras cancelar os seus concertos en Europa por unha \"emerxencia m\u00e9dica\". \nO 8 de xullo de 2014 a banda publicou un sinxelo, \"Trainwreck 1979\", e anunciou m\u00e1is detalles do seu seguinte \u00e1lbum de estudio, \"The Physical World\". O 9 de setembro Death from Above publicou o seu segundo \u00e1lbum a trav\u00e9s dos selos Last Gang e Warner Bros. Records. O d\u00eda 7 de outubro dese mesmo ano o grupo lanzou o documental \"Life After Death from Above 1979\". O filme contaba a historia da banda e a s\u00faa reuni\u00f3n e foi dirixido pola muller de Grainger, Eva Michon. \nO 22 de abril do ano 2016 Death from Above publicou o \u00e1lbum ao vivo \"Live At Third Man Records\", gravado en 2015 na sede de Third Man Records, selo fundado por Jack White, en Nashville, Tennessee.\n\"Outrage! Is Now\".\nO 6 de xu\u00f1o de 2017 a banda anunciou un cambio oficial no seu nome volvendo ao orixinal \"Death from Above\". A\u00ednda que o grupo dixo que as s\u00faas redes sociais manter\u00edan o sufixo \"1979\", toda a m\u00fasica que editar\u00edan no futuro e os concertos do d\u00fao vir\u00edan co novo nome. Grainger dixo nunha entrevista que a banda decidira non inclu\u00edr o \"1979\" na promoci\u00f3n da s\u00faa xira con Eagles of Death Metal a principios de 2016, \"s\u00f3 para ver que poder\u00eda pasar\" e o grupo non tivo problemas legais por iso, polo que decidiron facer o mesmo coa s\u00faa xira con Black Rebel Motorcycle Club, novamente sen repercusi\u00f3ns legais. Sebastian tam\u00e9n dixo que facer a portada para o sinxelo do \u00e1lbum \"Freeze Me\" tam\u00e9n foi parte da decisi\u00f3n, \"A gota que encheu o vaso foi cando estaba facendo a portada para o noso sinxelo \u2018Freeze Me\u2019. Eu quer\u00eda escribir o nome en xeo, polo que fun a Amazon e mercei unha cubiteira co alfabeto. Chegou e non ti\u00f1a n\u00fameros. Iso foi todo\". Xunto co cambio de nome o grupo anunciou tam\u00e9n o novo sinxelo. A canci\u00f3n estreouse na BBC Radio 1 antes do seu lanzamento o 7 de xu\u00f1o.\nNo mes de agosto de 2017 a banda anunciou o lanzamento do seu novo \u00e1lbum, \"Outrage! Is Now\", o d\u00eda 8 de setembro a trav\u00e9s dos selos Warner Bros. Records e Last Gang Records. O anuncio acompa\u00f1ouse co lanzamento do segundo sinxelo, \u201cNever Swim Alone\u201d, e tam\u00e9n informaron dunha xira por Am\u00e9rica do Norte a partir do mes de outubro. O d\u00eda 1 de setembro o grupo lanzou o terceiro sinxelo do traballo, \u201cHoly Books\u201d."}
{"id": "175770", "revid": "98629", "url": "https://gl.wikipedia.org/wiki?curid=175770", "title": "Columbia Records", "text": "Columbia Records \u00e9 un selo discogr\u00e1fico estadounidense, pertencente a Sony Music Entertainment, e operado como parte do Columbia/Epic Label Group. Fundouse en 1888, evolucionando dunha empresa anterior, a American Graphophone Company (sucesora da Volta Graphophone Company). Columbia \u00e9 a marca m\u00e1is antiga de son pre-gravado, sendo a primeira compa\u00f1\u00eda discogr\u00e1fica en producir discos pre-gravados en oposici\u00f3n aos cilindros. Columbia Records pasou a editar discos dunha serie de destacados vocalistas, instrumentistas e grupos. dende 1961 ata 1990, as s\u00faas gravaci\u00f3ns edit\u00e1ronse f\u00f3ra dos Estados Unidos e o Canad\u00e1 polo selo CBS Records, antes adoptar o nome de Columbia na meirande parte do mundo.\nAta 1989, Columbia Records non tivo conexi\u00f3n con Columbia Pictures, que utilizou varios nomes para as discogr\u00e1ficas da s\u00faa propiedade, como Colpix e posteriormente Arista. Columbia Pictures \u00e9 agora un selo irm\u00e1n de Columbia Records xa que ambos est\u00e1n conectados a trav\u00e9s da Sony Corporation of America.\nSelos afiliados.\nAmerican Recording Company (ARC).\nEn febreiro de 1979 Maurice White, membro fundador do grupo de R&amp;B Earth, Wind and Fire, re-lanzou American Recording Company (ARC). Columbia Records encargouse da distribuci\u00f3n dos artistas do selo, entre os que estaban o exitoso cantante de R&amp;B e pop singer Deniece Williams, a banda de jazz-fusion Weather Report e o tr\u00edo de R&amp;B the Emotions. O \u00faltimo lanzamento da discogr\u00e1fica ocorreu en 1982.\nColumbia Label Group (UK).\nEn xaneiro do 2006 Sony BMG UK separou as s\u00faas principais operaci\u00f3ns en dous selos distintos. RCA Label Group, dedicado principalmente ao pop e o R&amp;B, e Columbia Label Group, dedicado a rock, dance e m\u00fasica alternativa.\nAware Records.\nEn 1997 Columbia afiliouse co selo Aware Records, que promocionaba a artistas sen discogr\u00e1fica previa, para distribu\u00edr a s\u00faa m\u00fasica. Grazas a esta uni\u00f3n Columbia f\u00edxose con artistas que conseguir\u00edan un \u00e9xito notable. No ano 2002 Columbia aceptou manter esa relaci\u00f3n con Aware.\nColumbia Nashville.\nNo ano 2007 Columbia creou Columbia Nashville como parte de Sony Music Nashville. Isto deulle a a Columbia Nashville total autonom\u00eda e unha xesti\u00f3n por separado da Columbia Records. "}
{"id": "175771", "revid": "23204", "url": "https://gl.wikipedia.org/wiki?curid=175771", "title": "Abraham Gottlob Werner", "text": "Abraham Gottlob Werner, nado en Osiecznica o 25 de setembro de 1749 e finado en Dresde o 30 de xu\u00f1o de 1817, foi un xe\u00f3logo e mineraloxista alem\u00e1n.\nTraxectoria.\nEducouse en Freiberg e en Leipzig (Saxonia), onde estudou dereito, miner\u00eda e mineralox\u00eda, sendo en 1775 nomeado inspector e profesor da pequena, pero influente, Academia de Miner\u00eda de Freiberg, onde permaneceu at\u00e9 a s\u00faa morte.\nFundador da moderna mineralox\u00eda e da xeognosia, os seus traballos contribu\u00edron na consideraci\u00f3n da mineralox\u00eda e a xeolox\u00eda como ciencias distintas, e foi o primeiro cient\u00edfico que clasificou os minerais sistematicamente. Por iso consid\u00e9rase como o \"pai da mineralox\u00eda moderna\".\nFoi tam\u00e9n o propo\u00f1ente dunha controvertida teor\u00eda sobre a estratigraf\u00eda e fundou, defendeu e divulgou o neptunismo, outra non menos controvertida teor\u00eda que explicaba a orixe das rochas, hoxe obsoleta. Tam\u00e9n elaborou teor\u00edas sobre a estratificaci\u00f3n das rochas e a formaci\u00f3n das rochas volc\u00e1nicas.\nOrixe.\nEra fillo de Abraham David Werner, un inspector da siderurxia ducal de Solms (\"Gr\u00e4flich-Solmsschen Eisenh\u00fcttenwerk\") e Wehrau e Lorzendorf (Lorenzdorf, hoxe: \u0141awszowa), pasando a partir de 1764 a traballar como escrib\u00e1n da siderurxia e como adxunto do seu pai.\nEn 1769 matriculouse na Escola de Minas da Universidade T\u00e9cnica de Freiberg (\"Freiberger TU Bergakademie ou Technische Universit\u00e4t Bergakademie Freiberg\"). Pasou en 1771 para a Universidade de Leipzig (\"Universit\u00e4t Leipzig\"), onde estudou dereito e m\u00e1is tarde ciencias naturais, miner\u00eda e mineralox\u00eda, sendo al\u00ed alumno de Johann Carl Gehler (1732-1796).\nEn 1775 foi convidado por Carl Eugenius Pabst von Ohain para que ocupara os cargos de inspector e instrutor de mineralox\u00eda na Escola de Minas de Freiberg, onde despois ser\u00eda profesor e onde traballar\u00eda at\u00e9 o seu falecemento.\nA fama de Werner atraeu estudantes de toda Europa e at\u00e9 de Am\u00e9rica. Entre os seus alumnos c\u00f3ntanse nomes como Alexander von Humboldt, Franz von Baader, Leopold von Buch e Friedrich Mohs, entre os alem\u00e1ns, pero tam\u00e9n Robert Jameson, que chegaria a ser un afamado profesor na universidade de Edimburgo, o hispano-mexicano Andr\u00e9s Manuel del R\u00edo, descubridor do vanadio, e Jos\u00e9 Bonif\u00e1cio de Andrada e Silva, mineraloxista insigne e home pol\u00edtico do seu tempo, hoxe mais co\u00f1ecido como patriota fundador do Brasil.\nNo ano 1791 Werner foi nomeado director do Servizo de investigaci\u00f3n xeol\u00f3gica e mineira de Saxonia (\"Geognostische Landesuntersuchung Sachsens\"), unha entidade cuxa creaci\u00f3n defendera entusiasticamente. A partir de 1816, xa enfermo, contou coa axuda do seu asistente Carl Amandus K\u00fchn, que chegar\u00eda a ser un reputado cient\u00edfico e professor, continuador do traballo de Werner despois do seu falecemento.\nWerner nunca casou e non deixou descendencia. \u00c1vido coleccionista, iniciou a s\u00faa colecci\u00f3n de minerais cando ti\u00f1a tan s\u00f3 9 anos de idade. En 1814 xa ti\u00f1a m\u00e1is de 10\u00a0000 esp\u00e9cimes, legando esta colecci\u00f3n \u00e1 Escola de Minas de Freiberg, que hoxe mant\u00e9n no seu \"campus\".\nCiencia.\nWerner desenvolveu a mineralox\u00eda como un dos campos m\u00e1is avanzados e importantes da enxe\u00f1ar\u00eda de minas do seu tempo, e estabeleceu as primeiras teor\u00edas con base nas modernas F\u00edsica e Qu\u00edmica para explicar a orixe e caracter\u00edsticas das formaci\u00f3ns xeol\u00f3xicas, fundando neste proceso a ciencia da xeognosia (co\u00f1ecemento da Terra), hoxe integrada na moderna xeolox\u00eda estrutural. Baixo o seu impulso, as ciencias que hoxe compo\u00f1en a xeolox\u00eda ga\u00f1aron un novo \u00edmpeto e a observaci\u00f3n e estudo da estrutura da Terra pasou a facerse seguindo o moderno m\u00e9todo cient\u00edfico.\nD\u00e9bese tam\u00e9n a Werner o desenvolvemento dun dos primeiros sistemas de clasificaci\u00f3n cient\u00edfica dos minerais, que a pesar de ficar hoxe obsoleto a\u00ednda marca a actual mineralox\u00eda. A s\u00faa nomenclatura dos minerais e moitas das s\u00faas descrici\u00f3ns a\u00ednda se utilizan, sendo hoxe unha apreciada parte da mineralox\u00eda cl\u00e1sica.\nA partir de observaci\u00f3ns sobre formaci\u00f3ns rochosas de Saxonia, que considerou extens\u00edbeis ao resto do planeta, Werner convenceuse de que os estratos xeol\u00f3xicos estaban ordenados en sucesi\u00f3ns definidas e resultaban dun proceso descontinuo de transformaci\u00f3n. Para explicar a su\u00faa orixe, Werner cr\u00eda que as augas, en particular as dos oc\u00e9anos, ti\u00f1an un papel determinante na formaci\u00f3n das rochas e na composici\u00f3n e evoluci\u00f3n da estrutura xeol\u00f3xica da Terra.\nCon base nesta crenza, que a moderna ciencia probou non ser verdadeira, Werner propuxo a teor\u00eda do neptunismo, defendendo que todas as rochas ti\u00f1an a s\u00faa orixe na evoluci\u00f3n dos oc\u00e9anos, form\u00e1ndose no seu seo nun per\u00edodo remoto en que toda a superficie terrestre fora inundada polas augas dun oc\u00e9ano primordial. Os sedimentos depositados polas augas deste oc\u00e9ano dar\u00edan orixe aos continentes e formar\u00edan os estratos rochosos hoxe vis\u00edbeis na superficie.\nSegundo esta teor\u00eda, a que Werner asociaba a unha controvertida chegada \u00e1 estratigraf\u00eda, primeiro se formar\u00edan as rochas magm\u00e1ticas, sobre as cales se depositar\u00edan secuencialmente as metam\u00f3rficas e sedimentarias e, finalmente, os sedimentos non consolidados do presente.\nEsta teor\u00eda tivo numerosos defensores, dando orixe a diversas variantes, e foi moi difundida a finais do s\u00e9culo XVIII, especialmente por ser concili\u00e1bel coa historia b\u00edblica do diluvio universal.\nComo reacci\u00f3n, xurdiu a teor\u00eda do plutonismo, proposta por James Hutton, producindo entre os defensores de ambas unha radical controversia que se prolongou durante as d\u00e9cadas de 1790 a 1830.\nReco\u00f1ecementos.\nAbraham Gottlob Werner foi homenaxeado en 1851 cun monumento concibido polo Profesor Johann Eduard Heuchler e colocado na prestixiosa \"Promenaden zu Freiberg\" (a alameda que \u00e1 beira do r\u00edo no centro de Freiberg).\nA wernerita \u00e9 unha variedade de escapolita, un tectosilicato com\u00fan, que se denominou as\u00ed na s\u00faa honra.\nEn 1848, tam\u00e9n a Asociaci\u00f3n mineral\u00f3xica de Dresde (\"Mineralogische Gesellschaft zu Dresden\") constru\u00edu un monumento en honra de Werner no cemiterio de Annen (\"Annenfriedhof\") de L\u00f6btau e conseguiu que aquela cidade dese o nome de Wernerstra\u00dfe a unha das s\u00faas r\u00faas.\nA Sociedade Alem\u00e1 de Mineralox\u00eda (\"Deutsche Mineralogische Gesellschaft\") institu\u00edu na sa honra a \"Medalla Abraham Gottlob Werner\" , un galard\u00f3n que se outorga aos cient\u00edficos que alcancen gran distinci\u00f3n no campo da mineralox\u00eda e ciencias conexas.\nObra.\nConsiderando a s\u00faa influencia no desenvolvemento das Ciencias da Terra, Werner non publicou moitas obras, proxectando o seu co\u00f1ecemento a trav\u00e9s das s\u00faas clases e da influencia que tivo nos seus alumnos. Entre outras, \u00e9 autor das seguintes:"}
{"id": "175772", "revid": "98629", "url": "https://gl.wikipedia.org/wiki?curid=175772", "title": "Neptunismo", "text": "O neptunismo \u00e9 unha teor\u00eda cient\u00edfica, obsoleta e desbotada, proposta polo xe\u00f3logo alem\u00e1n Abraham Gottlob Werner a finais do s\u00e9culo XVIII, que atribu\u00eda a orixe das rochas \u00e1 cristalizaci\u00f3n de minerais nos oc\u00e9anos, nun per\u00edodo temper\u00e1n tras a creaci\u00f3n. A teor\u00eda recibiu o seu nome de Neptuno, o antigo nome latino do deus grego dos mares, Poseid\u00f3n.\nPouco despois da s\u00faa publicaci\u00f3n, ao inicio do s\u00e9culo XIX a nova proposta desatou un acendido debate entre os partidarios de Abraham Werner e os que cr\u00edan no plutonismo, unha teor\u00eda antag\u00f3nica, proposta polo xe\u00f3logo escoc\u00e9s James Hutton que atribu\u00eda a orixe do material xeol\u00f3xico \u00e1 acci\u00f3n dos volc\u00e1ns.\nO plutonismo, convenientemente adaptado, substituir\u00eda co tempo ao neptunismo como li\u00f1a te\u00f3rica dominante; sobre todo cando, a principios do s\u00e9culo XIX, o concepto de uniformismo parec\u00eda responder mellor aos descubrimentos alcanzados no campo da xeolox\u00eda.\nActualmente co\u00f1\u00e9cense moitos procesos de formaci\u00f3n de rochas, e consid\u00e9rase que o proceso xerador de rochas sedimentarias \u00e9 bastante similar a aqueles descritos polos defensores do neptunismo.\nDesenvolvemento hist\u00f3rico.\nA mediados do s\u00e9culo XVIII, o estudo dos f\u00f3siles levou a xe\u00f3logos e naturalistas a cuestionar a validez cient\u00edfica da Historia Natural exposta no libro da X\u00e9nese.\nGeorges-Louis Leclerc, conde de Buffon, datou a orixe da Terra en 75.000 anos atr\u00e1s \u2014a\u00ednda que admit\u00eda que esta cifra poder\u00eda quedar curta\u2014 e probou documentalmente unha serie de cambios hist\u00f3ricos a trav\u00e9s de distintas \u00e9pocas xeol\u00f3xicas.\nAbraham Gottlob Werner era ent\u00f3n inspector de minas e profesor de miner\u00eda e mineralox\u00eda na Academia de miner\u00eda en Friburgo, (Saxonia), o m\u00e1is importante centro de estudo de xeolox\u00eda durante o s\u00e9culo XVIII. Coa s\u00faa \"Breve clasificaci\u00f3n e descrici\u00f3n das rochas\" (1787) e as s\u00faas conferencias asentou un novo modelo de clasificaci\u00f3n xeol\u00f3xica que se baseaba nas secuencias de capas superpostas en lugar dos tipos de minerais, tal como usual at\u00e9 ese momento.\nBaseou a s\u00faa concepci\u00f3n da formaci\u00f3n de rocha a trav\u00e9s dunha secuencia de procesos hist\u00f3ricos na presunci\u00f3n de que no planeta, orixinalmente cuberto de auga, se ir\u00edan formando rochas mediante sedimentaci\u00f3n no fondo mari\u00f1o. Deste xeito, o planeta formar\u00edase desde o seu n\u00facleo de rochas m\u00e1is antigas e duras \u2014como o granito\u2014 at\u00e9 as capas superficiais, m\u00e1is d\u00e9biles, nas que se atopaban grandes cantidades de f\u00f3siles. O diluvio descrito na Biblia repetira o mesmo proceso, engadindo novas capas de rochas lixeiras sobre un n\u00facleo m\u00e1is s\u00f3lido.\nA influencia dos volc\u00e1ns, por tanto, quedaba limitada a unha pequena adici\u00f3n de material superficial, en tanto que o verdadeiro proceso xerativo da rocha se realizaba baixo a auga.\nA controversia entre neptunismo e plutonismo.\nUnha teor\u00eda oposta, co\u00f1ecida como plutonismo (ou vulcanismo) sosti\u00f1a que as rochas se orixinaban mediante procesos a altas temperaturas. Esta idea, proposta por primeira vez por Anton Moro (1687-1750), base\u00e1base nos seus estudos sobre as illas volc\u00e1nicas, e foi asimilada por James Hutton na s\u00faa teor\u00eda uniformista, que describ\u00eda a orixe das rochas como un proceso constante de erosi\u00f3n dos elementos e rexeneraci\u00f3n do material mediante presi\u00f3n e temperatura.\nOs neptunistas difer\u00edan dos plutonistas na s\u00faa interpretaci\u00f3n da orixe do basalto: Para os primeiros, este era un material sedimentario que se compo\u00f1\u00eda parcialmente de f\u00f3siles, polo que non pod\u00eda ser de orixe volc\u00e1nico. Hutton acertou ao afirmar que o basalto non conti\u00f1a f\u00f3siles, ademais de ser imperme\u00e1bel, duro e cristalino. Encontrou certas formaci\u00f3ns xeol\u00f3xicas nas que estratos de basalto atravesaban capas doutros minerais, reforzando a s\u00faa suposici\u00f3n de que o mineral ti\u00f1a a s\u00faa orixe na rocha fundida situada baixo a codia terrestre.\nO debate non se limitou ao \u00e1mbito cient\u00edfico: o mesmo Johann Wolfgang von Goethe, un dos literatos m\u00e1is ilustres de Alema\u00f1a, tomou partido polos neptunistas. O \u00faltimo acto do seu famoso \"Fausto\" cont\u00e9n un di\u00e1logo entre un neptunista e un plutonista \u2014este \u00faltimo encarnado por Mefist\u00f3feles\u2014. O autor expresou en m\u00e1is dunha ocasi\u00f3n o seu apoio \u00e1 teor\u00eda neptunista, en ocasi\u00f3ns con certa vehemencia.\nA controversia prolongouse at\u00e9 os primeiros anos do s\u00e9culo XIX, pero as obras que Charles Lyell publicara na d\u00e9cada de 1830 foron ga\u00f1ando progresivamente a aceptaci\u00f3n da comunidade cient\u00edfica para o lado das teor\u00edas de Hutton e os plutonistas.\nA discusi\u00f3n entre ambas as teor\u00edas implicaba tam\u00e9n un posicionamento relixioso: o neptunismo habilitaba a posibilidade te\u00f3rica do diluvio, asumindo a validez hist\u00f3rica do libro da X\u00e9nese. A dataci\u00f3n xeol\u00f3xica neptunista tam\u00e9n cadraba coas marxes temporais b\u00edblicas, e a s\u00faa propia inspiraci\u00f3n catastrofista encaixaba no concepto relixioso conservador con m\u00e1is facilidade que o uniformismo. Non \u00e9 de estra\u00f1ar, por tanto, que unha das acusaci\u00f3ns m\u00e1is com\u00fans de neptunistas aos seus rivais cient\u00edficos fora a de ate\u00edsmo.\nFicci\u00f3n.\nA teor\u00eda e o seu contexto intelectual tr\u00e1tanse con \u00e1cida iron\u00eda na cr\u00f3nica ficticia das viaxes de Alexander von Humboldt \"Die Vermessung der Welt\" (en galego, \"medindo o mundo\"), escrita por Daniel Kehlman en 2006."}
{"id": "175773", "revid": "22795", "url": "https://gl.wikipedia.org/wiki?curid=175773", "title": "Abraham Werner", "text": ""}
{"id": "175774", "revid": "22795", "url": "https://gl.wikipedia.org/wiki?curid=175774", "title": "Abraham G. Werner", "text": ""}
{"id": "175775", "revid": "56817", "url": "https://gl.wikipedia.org/wiki?curid=175775", "title": "Take Me to Your Leader", "text": "\"Take Me to Your Leader\" \u00e9 o primeiro sinxelo editado pola banda de rock alternativo estadounidense Incubus. Foi lanzado o 13 de agosto de 1996 e est\u00e1 sacado do seu \u00e1lbum de estrea \"Fungus Amongus\"."}
{"id": "175776", "revid": "56817", "url": "https://gl.wikipedia.org/wiki?curid=175776", "title": "57 (sinxelo)", "text": "\"57\" \u00e9 unha canci\u00f3n da banda escocesa de rock alternativo Biffy Clyro, editada como sinxelo do seu \u00e1lbum de estrea \"Blackened Sky\" o 4 de febreiro do 2002."}
{"id": "175777", "revid": "23204", "url": "https://gl.wikipedia.org/wiki?curid=175777", "title": "Plush", "text": "\"Plush\" \u00e9 unha canci\u00f3n da banda estadounidense de rock alternativo Stone Temple Pilots, editada como sinxelo do seu \u00e1lbum \"Core\" no ano 1993 a trav\u00e9s do selo Atlantic Records. Tr\u00e1tase dun dos temas m\u00e1is exitosos do grupo acadando o n\u00famero 1 na lista \"Album Rock Tracks\" e o 9 na \"Modern Rock Tracks\". A canci\u00f3n tam\u00e9n ga\u00f1ou o Grammy \u00e1 mellor interpretaci\u00f3n de hard rock en 1994, e o seu v\u00eddeo musical conseguiu o premio do mellor v\u00eddeo de artista novo nos MTV Music Awards dese mesmo ano."}
{"id": "175778", "revid": "56817", "url": "https://gl.wikipedia.org/wiki?curid=175778", "title": "Stop Whispering", "text": "\"Stop Whispering\" \u00e9 unha canci\u00f3n da banda inglesa de rock alternativo Radiohead, editada como o seu cuarto sinxelo o 5 de outubro de 1993. \u00c9 o cuarto tema do seu \u00e1lbum de estrea \"Pablo Honey\" e acadou o posto 23 na lista estadounidense \"Modern Rock Tracks\".\nA canci\u00f3n foi escrita como un tributo aos Pixies, unha banda que tivo unha importante influencia sobre Radiohead nese tempo. \"Stop Whispering\" \u00e9 unha das canci\u00f3ns m\u00e1is vellas da banda, composta cando o grupo a\u00ednda era co\u00f1ecido como On A Friday."}
{"id": "175779", "revid": "89787", "url": "https://gl.wikipedia.org/wiki?curid=175779", "title": "Man in the Box", "text": "\"Man in the Box\" \u00e9 unha canci\u00f3n da banda estadounidense de metal alternativo Alice in Chains. Foi editada como sinxelo en xaneiro de 1991 despois de aparecer no \u00e1lbum de estrea do grupo \"Facelift\". O tema foi inclu\u00eddo nos recompilatorios \"\" (1999), \"Music Bank\" (1999), \"Greatest Hits\" (2001) e \"The Essential Alice in Chains\" (2006), e \u00e9 unha canci\u00f3n xogable no videoxogo \"Rock Band 2\"."}
{"id": "175780", "revid": "56817", "url": "https://gl.wikipedia.org/wiki?curid=175780", "title": "Bang", "text": "\"Bang\" \u00e9 unha canci\u00f3n da banda inglesa de rock alternativo Blur, editada como sinxelo do seu \u00e1lbum \"Leisure\" o 29 de xullo de 1991. Foi case repudiada pola banda, que afirma que a compuxo en 15 minutos debido \u00e1s demandas da discogr\u00e1fica para lanzar un sinxelo, e case nunca a tocaron ao vivo.\nA s\u00faa decepcionante resposta en comparaci\u00f3n coa do anterior sinxelo \"There's No Other Way\" marcou o final da primeira etapa de popularidade de Blur, que non ser\u00eda igualada ata a edici\u00f3n de \"Girls &amp; Boys\" tres anos despois. O sinxelo s\u00f3 acadar\u00eda o posto 24 na lista brit\u00e1nica de sinxelos."}
