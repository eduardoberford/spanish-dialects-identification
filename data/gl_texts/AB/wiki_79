{"id": "189265", "revid": "1131", "url": "https://gl.wikipedia.org/wiki?curid=189265", "title": "Antonio Iglesias \u00c1lvarez", "text": "Antonio Iglesias \u00c1lvarez, nado en Ourense o 1 de outubro de 1918 e finado en Madrid o 8 de outubro de 2011, foi un xornalista, music\u00f3logo e pianista galego.\nTraxectoria.\nFillo de Narciso Iglesias (n. 1884), inspector de pesos e medidas. Iglesias comezou a s\u00faa carreira xornal\u00edstica ao pouco de rematar a guerra civil, ao tempo que continuaba a s\u00faa formaci\u00f3n como pianista. En 1945 conseguiu un relevante premio en Espa\u00f1a e tres anos m\u00e1is tarde obtivo unha bolsa que lle permitiu estudar e realizar actuaci\u00f3ns nos Estados Unidos de Am\u00e9rica. Nos anos cincuenta adheriuse ao establishment cultural do franquismo e obtivo a encarga de promover e dirixir o Conservatorio de Ourense, que finalmente se fundar\u00eda en 1957.\nA partir dese momento esquece a vida como int\u00e9rprete e c\u00e9ntrase no ensino da m\u00fasica, na promoci\u00f3n cultural e no xornalismo, vencellado ao xornal \"Informaciones\" e logo ao \"ABC\". En 1966 design\u00e1rono subcomisario t\u00e9cnico da Comisar\u00eda Nacional de M\u00fasica e, coa extinci\u00f3n da administraci\u00f3n franquista, foi atravesando diversos postos de asesor musical do Ministerio de Cultura ata a s\u00faa xubilaci\u00f3n en 1983.\nComo music\u00f3logo e promotor cultural, foi un dos impulsores de certames e festivais como a Semana da M\u00fasica Relixiosa de Cuenca, ou o M\u00fasica en Compostela. En 1992 ingresou na Real Academia de Belas Artes de San Fernando, da que foi o seu secretario durante varios anos, cun discurso sobre Isaac Alb\u00e9niz, respondido polo tam\u00e9n music\u00f3logo e tam\u00e9n ourens\u00e1n Antonio Fern\u00e1ndez-Cid.\nObra.\nEdici\u00f3ns.\nEditou a obra para piano de Enrique Granados (1985), Federico Mompou (1977), Isaac Alb\u00e9niz (1987), Joaqu\u00edn Turina (1989), Joaqu\u00edn Rodrigo (1965), Manuel de Falla (1983) Oscar Espl\u00e1 (1962), Rodolfo Halffter (1979), os estudos e os preludios para piano de Fryderyk Chopin (1987), as sonatas para piano de Joseph Haydn e mesmo a obra para viol\u00edn de Manuel Quiroga (1992). Ademais fixo unha edici\u00f3n das obras para piano e orquestra de Espl\u00e1, Rodrigo, Rodolfo Halfftere Falla en 1994.\nTam\u00e9n editou a obra escrita de varios autores musicais espa\u00f1ois, como Conrado del Campo (1984), Joaqu\u00edn Rodrigo (1999), Julio G\u00f3mez (1986), \u00d3scar Espl\u00e1 (1977) ou Joaqu\u00edn Turina (1982).\nVida persoal.\nFoi o pai da xornalista galega Mar\u00eda Antonia Iglesias."}
{"id": "189267", "revid": "89787", "url": "https://gl.wikipedia.org/wiki?curid=189267", "title": "Igrexa de San Froitoso de Santiago de Compostela", "text": "A igrexa das Angustias de Abaixo, igrexa da Real Angustia ou igrexa de San Froitoso, \u00e9 un templo de estilo churrigueresco localizado en Santiago de Compostela, a rentes da praza do Obradoiro, que foi proxectado por Lucas Ferro Caaveiro no s\u00e9culo XVIII.\nCaracter\u00edsticas.\n\u00c9 de planta central e conta cunha gran c\u00fapula. A fachada est\u00e1 concibida para ser contemplada desde a praza do Obradoiro, polo que a decoraci\u00f3n se concentra na cornixa superior, onde est\u00e1n as imaxes das catro virtudes cardinais, \u00e9 dicir, a Prudencia, a Xustiza, a Fortaleza e mais a Temperanza (que a tradici\u00f3n popular afirma que son os catro paus da baralla).\nAs\u00ed mesmo, ten un campanario adornado con volutas e pin\u00e1culos e unha fornela coa imaxe da Virxe das Angustias. No seu interior destaca a Piedade neocl\u00e1sica de Ant\u00f3n Fern\u00e1ndez o Vello que preside o altar maior.\nA s\u00faa construci\u00f3n est\u00e1 relacionada co feito de que o bispo Xelm\u00edrez trouxo de Braga as reliquias de san Froitoso, que actualmente se poden venerar na capela das reliquias da catedral de Santiago."}
{"id": "189268", "revid": "12452", "url": "https://gl.wikipedia.org/wiki?curid=189268", "title": "Igrexa das Angustias de Abaixo", "text": ""}
{"id": "189269", "revid": "12452", "url": "https://gl.wikipedia.org/wiki?curid=189269", "title": "Igrexa da Real Angustia", "text": ""}
{"id": "189270", "revid": "56817", "url": "https://gl.wikipedia.org/wiki?curid=189270", "title": "Mecanograf\u00eda", "text": "A mecanograf\u00eda \u00e9 o proceso de introducir texto nun dispositivo por medio dun teclado como os que pos\u00faen as m\u00e1quinas de escribir, os computadores ou as calculadoras. O termo acu\u00f1ouse cando se empezaron a utilizar as primeiras m\u00e1quinas de escribir mec\u00e1nicas. Co avance da tecnolox\u00eda desenvolv\u00e9ronse outros m\u00e9todos para realizar a dicir tarefa ao mesmo tempo que se facilita o seu labor; alg\u00fans destes mecanismos son os punteiros, ratos ou reco\u00f1ecemento de voz."}
{"id": "189271", "revid": "1093", "url": "https://gl.wikipedia.org/wiki?curid=189271", "title": "Fryderyk Chopin", "text": ""}
{"id": "189273", "revid": "1410", "url": "https://gl.wikipedia.org/wiki?curid=189273", "title": "Bandeira da Rep\u00fablica Democr\u00e1tica do Congo", "text": "A bandeira nacional da Rep\u00fablica Democr\u00e1tica do Congo foi adoptada o 18 de febreiro do 2006 xunto cunha nova constituci\u00f3n. A nova bandeira \u00e9 moi similar \u00e1 de 1963: azul cunha franxa diagonal vermella de bordos amarelos e unha estrela tam\u00e9n amarela na esquina superior esquerda.\nProtecci\u00f3n xur\u00eddica da bandeira.\nO artigo 138 do c\u00f3digo penal da Rep\u00fablica Democr\u00e1tica do Congo contempla como infracci\u00f3n a ultraxe ao emblema do pa\u00eds. Esta ultraxe pode entenderse como todo acto, todo xesto susceptible de afectar \u00e1 integridade da bandeira ou de degradar o seu valor emblem\u00e1tico e simb\u00f3lico representativos da identidade e da unidade nacional.\nHistoria.\nA primeira bandeira do Congo foi izada en 1877 pola Asociaci\u00f3n Internacional Africana do rei Leopoldo II de B\u00e9lxica, que estaba formada por un pano azul cunha estrela amarela de cinco puntas no centro, e que sup\u00f3stamente foi dese\u00f1ada polo famoso explorador Henry Morton Stanley, representando a luz da civilizaci\u00f3n alumeando \u00e1 \u00c1frica Negra. Este dese\u00f1o mant\u00edvose tras ser reco\u00f1ecida oficialmente a posesi\u00f3n belga do Estado Libre do Congo na Conferencia de Berl\u00edn.\nTras conseguir a independencia o 30 de xu\u00f1o de 1960, engad\u00edronse \u00e1 bandeira seis estrelas, representando \u00e1s seis provincias nas que estaba dividido o Congo Belga no momento da s\u00faa independencia.\nEn 1963, trala revolta de Katanga e o golpe de estado do xeneral Mobutu Sese Seko, adoptouse unha nova bandeira, tam\u00e9n de cor azul coa estrela amarela na esquina superior do lado da hasta, e unha franxa diagonal de cor vermella perfilada en cor amarelo.\nEn 1971, co cambio de nome do pa\u00eds (que pasou a chamarse Zaire), volveuse cambiar a bandeira. O dese\u00f1o da bandeira de Zaire consistiu nun fondo verde claro, cun c\u00edrculo amarelo no centro cunha man dereita levando un facho con lapas vermellas dentro.\nEn 1997, coa ca\u00edda do r\u00e9xime do xeneral Mobutu Sese Seko, volveuse adoptar a bandeira da independencia, \u00e9 dicir, de cor azul cunha estrela amarela de cinco puntas no centro e con seis estrelas amarelas de cinco puntas dispostas verticalmente do lado das hastas que representan \u00e1s seis provincias nas que estaba dividido o Congo no momento da s\u00faa independencia.\nNo 2005, a nova constituci\u00f3n prev\u00eda restablecerr unha bandeira semellante \u00e1 de 1966. Logo da adopci\u00f3n da constituci\u00f3n, esta bandeira converteuse na oficial e izouse por primeira vez o 18 de febreiro do 2006."}
{"id": "189274", "revid": "89787", "url": "https://gl.wikipedia.org/wiki?curid=189274", "title": "Hip\u00e9rbole (xeometr\u00eda)", "text": "Unha hip\u00e9rbole (do grego \u1f51\u03c0\u03b5\u03c1\u03b2\u03bf\u03bb\u03ae) \u00e9 unha secci\u00f3n c\u00f3nica, unha curva aberta de d\u00faas p\u00f3las obtida de cortar un cono recto por un plano oblicuo ao eixe de simetr\u00eda cun \u00e1ngulo menor que o da xeratriz respecto do eixe de revoluci\u00f3n.\nEtimolox\u00eda.\n\"Hip\u00e9rbole\" deriva da verba grega \u1f51\u03c0\u03b5\u03c1\u03b2\u03bf\u03bb\u03ae (\"exceso\"), e \u00e9 cognado de \"hip\u00e9rbole\" (a figura literaria que equivale a \"esaxeraci\u00f3n\").\nHistoria.\nSegundo a tradici\u00f3n, as secci\u00f3ns c\u00f3nicas foron descritas por primeira vez por Menecmo, no seu estudo do problema da duplicaci\u00f3n do cubo, onde demostra a existencia dunha soluci\u00f3n mediante o corte dunha par\u00e1bola cunha hip\u00e9rbole, o cal \u00e9 confirmado posteriormente por Proclo e Erat\u00f3stenes.\nMais o primeiro en usar o termo de \"hip\u00e9rbole\" foi Apolonio de Perge no seu tratado \"C\u00f3nicas\", considerada a obra maior sobre o tema das matem\u00e1ticas gregas, e onde se desenvolve o estudo das tanxentes das secci\u00f3ns c\u00f3nicas.\nEcuaci\u00f3ns da hip\u00e9rbole.\nEcuaci\u00f3n dunha hip\u00e9rbole con centro na orixe de coordenadas formula_1 (forma can\u00f3nica). formula_2 \u00e9 o semieixo maior (metade da distancia entre as d\u00faas p\u00f3las), e formula_3 \u00e9 o semieixo menor.\nEcuaci\u00f3n dunha hip\u00e9rbole con centro en formula_5 \nUnha hip\u00e9rbole no plano complexo \u00e9 o lugar xeom\u00e9trico formado por un conxunto de puntos formula_7 (complexos), no plano formula_8; tales que, calquera deles satisfai a condici\u00f3n xeom\u00e9trica de que o valor absoluto da diferenza das s\u00faas distancias formula_9, a dous puntos fixos chamados focosformula_10 e formula_11, \u00e9 unha constante positiva igual ao dobre da distancia (\u00e9 dicir, formula_12 ) que existe entre o seu centro e calquera dos seus v\u00e9rtices do eixe focal.\nA ecuaci\u00f3n queda: formula_13\n\"Hip\u00e9rbole aberta de dereita a esquerda:\" \n\"Hip\u00e9rbole aberta de arriba a abaixo:\"\n\"Hip\u00e9rbole aberta de nordeste a suroeste:\" \n\"Hip\u00e9rbole aberta de noroeste a sueste:\"\n\"Hip\u00e9rbole aberta de dereita a esquerda:\"\n\"Hip\u00e9rbole aberta de arriba a abaixo:\"\nEn todas as formulas (\"h\",\"k\") son as coordenadas do centro da hip\u00e9rbole, \"a\" \u00e9 a lonxitude do semieixe maior, \"b\" \u00e9 a lonxitude do semieixe menor."}
{"id": "189275", "revid": "7596", "url": "https://gl.wikipedia.org/wiki?curid=189275", "title": "Jos\u00e9 Gabeiras", "text": "Jos\u00e9 Gabeiras Montero, nado en Ferrol en 1916 e finado en Madrid o 2 de xaneiro de 2005, foi un militar espa\u00f1ol que ocupou o cargo de Xefe do Estado Maior do Ex\u00e9rcito entre 1979 e 1982.\nTraxectoria.\nRealizou os seus primeiros estudos na s\u00faa cidade natal, e posteriormente trasladouse a Santiago de Compostela, onde fixo os tres primeiros anos de F\u00edsica e Qu\u00edmica. Durante esta etapa, practicou varios deportes, chegando a formar parte da selecci\u00f3n nacional de h\u00f3ckey herba.\nCarreira militar.\nEn 1934, ingresou na academia de Artiller\u00eda de Segovia, onde se graduou en 1936, coincidindo co comezo da guerra civil espa\u00f1ola.\nNo transcurso da guerra, ascendeu a tenente, participando co bando nacional. Tras o fin da contenda, enrolouse na Divisi\u00f3n Azul, para loitar na segunda guerra mundial.\nPosteriormente, desenvolveu sempre postos de importancia no ex\u00e9rcito. Foi o xefe do Rexemento de Artiller\u00eda n\u00ba 13 de Xetafe, profesor da Academia de Artiller\u00eda e profesor da Escola de Estado Maior, onde chegou a ser Xefe de Estudos. En 1977, xa coa Democracia, foi nomeado Secretario de Estado para Asuntos da Defensa, cargo que desempe\u00f1ou, dende o seu papel de militar.\nEn 1973 foi nomeado Xeneral de Brigada, e ascendeu meteoricamente a Xeneral de Divisi\u00f3n en 1976 co final da Ditadura do Xeneral Franco. O 18 de maio de 1979, foi nomeado tenente xeneral de artiller\u00eda, para ser nomeado Xefe do Estado Maior do Ex\u00e9rcito, cargo que desempe\u00f1ar\u00eda ata 1984, onde pasou \u00e1 reserva activa, pechando unha vida laboral entregada ao ex\u00e9rcito.\n23-F.\nA s\u00faa actuaci\u00f3n profesional m\u00e1is co\u00f1ecida, \u00e9 por ser a \"intelixencia de facto\" no errado golpe de estado do 23 de febreiro de 1981 en Espa\u00f1a. O xeneral Gabeiras, xunto co rei Xo\u00e1n Carlos I, o seu conselleiro, Sabino Fern\u00e1ndez Campo, tam\u00e9n xeneral do ex\u00e9rcito, e o Director da Seguridade do Estado naqueles tempos, Francisco La\u00edna, foron os catro protagonistas que provocaron o fracaso golpista. Foi Gabeiras o encargado de recoller a rendici\u00f3n do tenente coronel Tejero, \u00e1 porta do Congreso dos Deputados, asinando a xa famosa \"rendici\u00f3n do cap\u00f3\", chamada as\u00ed por terse asinado sobre o cap\u00f3 dun veh\u00edculo militar, contendo as condici\u00f3ns da rendici\u00f3n dos m\u00e1is de 200 gardas civ\u00eds que retiveron o pleno do Congreso durante m\u00e1is de vinte e catro horas.\nCondecoraci\u00f3ns e retirada.\nEn 1984, o rei Xo\u00e1n Carlos I, imp\u00faxolle a medalla da Gran Cruz de Carlos III, polo seu desempe\u00f1o exemplar en toda a s\u00faa carreira profesional. Ademais estaba en posesi\u00f3n da Gran Cruz da Orde do M\u00e9rito Militar, Gran Cruz da Real e Militar Orde de San Hermenegildo e a Cruz Vermella do M\u00e9rito Militar.\nEn 2002 retirouse da s\u00faa vida p\u00fablica e volveu \u00e1 s\u00faa Galicia natal. Os \u00faltimos anos da s\u00faa vida pasounos na s\u00faa casa de Cerv\u00e1s, en Ares, na comarca de Ferrol, loitando por facer o\u00edr a voz dos veci\u00f1os afectados pola localizaci\u00f3n dunha controvertida planta regasificadora na r\u00eda de Ferrol (REGANOSA) e f\u00edxoo desde a presidencia de honra da plataforma veci\u00f1al."}
{"id": "189276", "revid": "1131", "url": "https://gl.wikipedia.org/wiki?curid=189276", "title": "Tomb Raider (videoxogo de 1996)", "text": "Tomb Raider \u00e9 un videoxogo de aventuras, acci\u00f3n e plataformas, un dos primeiros en 3D aparecidos para a xeraci\u00f3n de 32 bits, desenvolvido por Core Design e distribu\u00eddo por Eidos Interactive. \u00c9 o primeiro xogo da serie Tomb Raider e narra as aventuras de Lara Croft, unha arque\u00f3loga brit\u00e1nica na procura de tesouros e reliquias do mundo antigo \u00f3 m\u00e1is puro estilo de Indiana Jones. Tomb Raider sa\u00edu \u00e1 venda en novembro de 1996 para a Sega Saturn, e foi adaptado pouco despois para PC CD-ROM e mais PlayStation."}
{"id": "189277", "revid": "98629", "url": "https://gl.wikipedia.org/wiki?curid=189277", "title": "Gulf", "text": "A Provincia do Golfo (Gulf en ingl\u00e9s) \u00e9 unha das provincias de Pap\u00faa Nova Guinea, situada na costa sur de Nova Guinea. A s\u00faa capital \u00e9 Kerema. A provincia contaba con 106.898 habitantes no 2000, a segunda poboaci\u00f3n provincial m\u00e1is baixa.\nConta cun 34.500 quil\u00f3metros cadrados nos que que destacan as monta\u00f1as m\u00e1is as s\u00faas costas, cre\u00e1ndose un contraste ben diferenciado.\nOs r\u00edos m\u00e1is importantes son o Kikori, o Turama, o Purari e o r\u00edo Vaiala."}
{"id": "189278", "revid": "1131", "url": "https://gl.wikipedia.org/wiki?curid=189278", "title": "Tomb Raider II", "text": "Tomb Raider II \u00e9 o segundo videoxogo da serie Tomb Raider e a secuela de Tomb Raider, o videoxogo de 1996. Desenvolvido por Core Design e distribu\u00eddo por Eidos Interactive.\nTomb Raider II sa\u00edu \u00e1 venda en novembro de 1997 en formatos para PC e mais PlayStation."}
{"id": "189280", "revid": "43749", "url": "https://gl.wikipedia.org/wiki?curid=189280", "title": "Honda Racing F1", "text": ""}
{"id": "189282", "revid": "89787", "url": "https://gl.wikipedia.org/wiki?curid=189282", "title": "Isaac Prado Villapol", "text": "Isaac Prado Villapol, nado en Ferreira do Valadouro en 1932 e finado o 2 de xullo de 2015, foi un m\u00e9dico e pol\u00edtico galego.\nTraxectoria.\nChegou ao Vicedo como m\u00e9dico a finais dos anos sesenta. Foi nomeado alcalde nos \u00faltimos anos do franquismo. Presentouse \u00e1s primeiras elecci\u00f3ns democr\u00e1ticas por UCD sendo elixido alcalde e mant\u00edvose no cargo ata 2001. En 1983 p\u00faxolle o seu nome a unha r\u00faa: \"Doctor Prado Villapol\". En 1999 o PPdeG decidiu prescindir de Prado Villapol para as elecci\u00f3ns municipais ante as irregularidades que presentaba a s\u00faa xesti\u00f3n. Ante a negativa dos populares, presentou unha candidatura independente que acadou a maior\u00eda absoluta, Independendientes por O Vicedo (IPV, coincidindo coas s\u00faas propias iniciais).\nEn abril de 2000 foi condenado a cinco anos e tres meses de cadea por delitos continuados de prevaricaci\u00f3n, malversaci\u00f3n e falsidade continuada e presentou a s\u00faa dimisi\u00f3n en xaneiro de 2001. Ingresou en prisi\u00f3n en 2001, condenado a dous anos e seis meses por un delito de atentado contra a autoridade, logo de ameazar de morte ao fiscal xefe da Audiencia Provincial de Lugo, Jes\u00fas Garc\u00eda Calder\u00f3n.\nEn novembro de 2004 a Audiencia obrigouno a devolver ao Concello o que cobrou pola venda dunha parcela destinada \u00e1 construci\u00f3n do cuartel da Garda Civil e pola casa do m\u00e9dico."}
{"id": "189283", "revid": "16946", "url": "https://gl.wikipedia.org/wiki?curid=189283", "title": "Bandeira de Tanzania", "text": "A bandeira nacional de Tanzania foi adoptada en 1964. Deriva da bandeira de Tanganica e da bandeira de Zanz\u00edbar. A bandeira est\u00e1 dividida diagonalmente por unha banda negra con reberetes amarelos na esquina inferior. O tri\u00e1ngulo superior \u00e9 verde e o tri\u00e1ngulo inferior, azul.\nAs cores da bandeira foron especificados polo departamento de Propostas e Privatizaci\u00f3n da oficina do Presidente da Rep\u00fablica Unida de Tanzania."}
{"id": "189284", "revid": "5863", "url": "https://gl.wikipedia.org/wiki?curid=189284", "title": "Jos\u00e9 Gabeiras Montero", "text": ""}
{"id": "189286", "revid": "98629", "url": "https://gl.wikipedia.org/wiki?curid=189286", "title": "Gran Premio do oeste dos Estados Unidos", "text": "O Gran Premio do oeste dos Estados Unidos foi unha carreira celebrada en Long Beach (California), como carreira de F\u00f3rmula 5000 en 1975 e como proba do mundial de F\u00f3rmula 1 de a . Logo de 1983, a carreira volveu como o Gran Premio de Long Beach da Champ Car World Series.\nCoa pista de Watkins Glen en declive durante mediados dos 70, foi creado o West USGP, polo que os Estados Unidos foi o segundo pa\u00eds (logo de Italia) en albergar d\u00faas carreiras do Campionato Mundial de F1 na mesma tempada. O circu\u00edto urbano foi un \u00e9xito inmediato desde a s\u00faa primeira carreira en , e converteuse na resposta dos Estados Unidos \u00e1 Gran Premio de M\u00f3naco. O dese\u00f1o da pista, no centro da cidade cambiou tres veces nos seus oito anos de permanencia, pero todos inclu\u00edron unha longa recta (en realidade unha longa curva \u00e1 dereita) pola v\u00eda da costa, cerca do porto. Na \u00faltima carreira en 1983, John Watson ga\u00f1ou sa\u00edndo da 22\u00aa posici\u00f3n da grella, o m\u00e1is atr\u00e1s do que un piloto nun Gran Premio moderno chegara a ga\u00f1ar unha carreira.\nOs ga\u00f1adores do Gran Premio do oeste dos Estados Unidos.\n\"Ver tam\u00e9n Gran Premio de Long Beach\"\nGa\u00f1adores m\u00faltiples (construtores).\n\"Equipos en negra est\u00e1n competindo no campionato de F\u00f3rmula Un na tempada actual.\""}
{"id": "189287", "revid": "22570", "url": "https://gl.wikipedia.org/wiki?curid=189287", "title": "Lara Croft", "text": "Lara Croft \u00e9 un personaxe ficticio protagonista da saga de videoxogos do x\u00e9nero de aventuras, Tomb Raider, desenvolvido inicialmente por Core Design, para m\u00e1is tarde rematar sendo Crystal Dynamics (Square Enix na actualidade) a s\u00faa desenvolvedora. O personaxe creado por Toby Gard apareceu tam\u00e9n en historietas, novelas e unha serie de curtos animados, e foi personificada pola actriz estadounidense Angelina Jolie en d\u00faas adaptaci\u00f3ns cinematogr\u00e1ficas e pola actriz sueca Alicia Vikander noutra.\nLara Croft foi reco\u00f1ecida como \"A hero\u00edna humana m\u00e1is exitosa na historia dos videoxogos\" polo Libro Guinness dos R\u00e9cords.\nLara \u00e9 xeralmente presentada como unha arque\u00f3loga de oficio e aventureira inglesa inxenua, atl\u00e9tica e temeraria, que frecuentemente se aventura en antigas tumbas e ru\u00ednas. Ademais de trampas e crebacabezas, Lara atopa nas s\u00faas viaxes a rivais e inimigos como g\u00e1ngsters, asasinos, animais salvaxes (mesmo dinosauros), animais mitol\u00f3xicos e criaturas sobrenaturais. A fant\u00e1stica natureza das s\u00faas historias arqueol\u00f3xicas \u00e9 comparada coas de Indiana Jones.\nBiograf\u00eda.\nSegundo a nova biograf\u00eda, a historia de Lara sufriu modificaci\u00f3ns. Lara Croft naceu en 1968 na Inglaterra (Gran Breta\u00f1a, Reino Unido) filla de Richard e Amelia Croft. En 1976, cando ela ti\u00f1a tan s\u00f3 nove anos, sobreviviu a un accidente de aviaci\u00f3n no Himalaia. Neste episodio da s\u00faa vida perdeu \u00e1 s\u00faa nai e tivo que cami\u00f1ar durante 10 d\u00edas ata chegar a un bar de Katmand\u00fa onde telefonou \u00f3 seu pai para lle pedir que a recollese. Durante seis anos tralos feitos ocorridos, Lara foi de continuas viaxes co seu pai dun sitio arqueol\u00f3xico a outro e a\u00ednda as\u00ed recib\u00eda unha educaci\u00f3n por parte de profesores particulares, a\u00ednda que practicamente o seu pai era titor a xornada completa de Lara. Con todo, \u00f3s quince anos de idade, o pai de Lara desaparece en Camboxa en estra\u00f1as circunstancias e ning\u00fan dos seus restos foron atopados. \u00d3 non haber cad\u00e1ver, Lara non puido herdar o t\u00edtulo de Croft, e tivo serios problemas co seu t\u00edo polo control do patrimonio do seu defunto pai. Lara ga\u00f1a legalmente os dereitos de todas as posesi\u00f3ns do seu pai pero isto causou que Lara non volvese ter comunicaci\u00f3n algunha cos seus parentes vivos restantes.\nCreaci\u00f3n.\nInicialmente, o dese\u00f1ador Toby Gard ti\u00f1a planeado facer do protagonista de Tomb Raider unha copia do arque\u00f3logo Indiana Jones. Cando esa idea foi rexeitada como inaceptable, Gard concentrouse en crear outro personaxe. Outro factor que axudou a que usase un personaxe feminino \u00e9 que notou que os seus compa\u00f1eiros de traballo prefer\u00edan elixir personaxes femininos no v\u00eddeo xogo Virtua Fighter. De a\u00ed sa\u00edu unha muller chamada \"Laura Cruz\". Co paso do tempo, os seus creadores interpretaron que Laura Cruz non soaba moi \"de muller inglesa\" e o seu nome cambiou a \"Lara Croft\", m\u00e1is doado de pronunciar en \"ingl\u00e9s americano\". O apelido Croft tomouno dun directorio telef\u00f3nico para que \"soase m\u00e1is amigable con respecto a Inglaterra\"."}
{"id": "189288", "revid": "72012", "url": "https://gl.wikipedia.org/wiki?curid=189288", "title": "Antonio Fern\u00e1ndez-Cid", "text": "Antonio Fern\u00e1ndez-Cid de Temes, nado en Ourense o 1 de novembro de 1916 e finado en Bilbao o 3 de marzo de 1995, foi un militar, music\u00f3logo e xornalista musical galego.\nTraxectoria.\nFillo morgado dunha numerosa familia ourens\u00e1, comezou a estudar Dereito pero ao estourar a guerra civil espa\u00f1ola alistouse no ex\u00e9rcito nacionalista, onde foi ascendendo de alf\u00e9rez a tenente coronel de intervenci\u00f3n. Ao rematar a guerra, e sen apartarse do ex\u00e9rcito, comeza a colaborar esporadicamente e como suplente do cr\u00edtico musical do momento, no xornal \"ABC\". Posteriormente pasa \u00e1 revista \"Tarea\" e logo ao xornal org\u00e1nico do r\u00e9xime franquista \"Arriba\", onde escribe dende 1943 ata 1952. Nese ano obt\u00e9n un contrato con \"ABC\", xa como cr\u00edtico musical titular, que mant\u00e9n ata 1960. Nese ano pasa ao \"Informaciones\", pero regresa en 1966 ao \"ABC\", que xa non abandonar\u00e1 ata a s\u00faa morte. Ademais, tam\u00e9n escribiu esporadicamente noutros xornais espa\u00f1ois e rexionais do momento, como \"La Vanguardia\", \"Mundo Hisp\u00e1nico\", \"Diario Vasco\", \"La Estafeta Literaria\" etc\u00e9tera.\nNa segunda metade do s\u00e9culo XX tam\u00e9n colaborou como xornalista musical en televisi\u00f3n e radio, e en 1965 obtivo o Premio Nacional de Radio. En 1980 foi escollido membro da Academia de Belas Artes de San Fernando. A s\u00faa especialidade como cr\u00edtico musical era a \u00f3pera.\nVida persoal.\nCasado con Dolores Alcolea Hermosilla, tivo oito fillos. Foi soterrado en Pozuelo de Alarc\u00f3n."}
{"id": "189290", "revid": "89787", "url": "https://gl.wikipedia.org/wiki?curid=189290", "title": "Carlos Herv\u00e9s", "text": "Carlos Herv\u00e9s Beloso, nado en Mar\u00edn o 1 de xu\u00f1o de 1953, \u00e9 un economista e matem\u00e1tico galego.\nTraxectoria.\nLicenciado en Matem\u00e1ticas en 1975 pola Universidade de Santiago de Compostela, doutorouse na mesma en 1979. Foi investigador nas universidades de Nancy (1977-1978), Trinity College de Dubl\u00edn (1979-1980) e Harvard (1989). \u00c9 catedr\u00e1tico de An\u00e1lise Matem\u00e1tica dende 1989. Como docente, impartiu clases na propia Universidade de Santiago, as\u00ed como na Universidade Carlos III de Madrid (1990-1996) onde foi director do departamento de Econom\u00eda (1993-1995). En 1996 reincorporouse \u00e1 Universidade de Vigo como director do departamento de Matem\u00e1ticas (1996-1999), onde contin\u00faa o seu labor docente e investigadora.\nEspecializado en econom\u00eda matem\u00e1tica e, en concreto, na teor\u00eda do equilibrio xeral. Ten publicado artigos en revistas como \"Journal of Functional Analysis, Journal of Economic Theory\", \"Journal of Mathematical Economics\", \"Economic Theory\" ou \"Journal of Economics\". Foi reco\u00f1ecido como \"Economic Theory Fellow\" pola Society for the Advancement of Economic Theory."}
{"id": "189291", "revid": "1093", "url": "https://gl.wikipedia.org/wiki?curid=189291", "title": "Society for the Advancement of Economic Theory", "text": ""}
{"id": "189292", "revid": "89787", "url": "https://gl.wikipedia.org/wiki?curid=189292", "title": "Sociedade para o Progreso da Teor\u00eda Econ\u00f3mica", "text": "A Sociedade para o Progreso da Teor\u00eda Econ\u00f3mica, co\u00f1ecida polo seu nome en ingl\u00e9s Society for the Advancement of Economic Theory, e polas siglas SAET, \u00e9 unha asociaci\u00f3n sen fin de lucro internacional fundada para promover o co\u00f1ecemento de teor\u00eda econ\u00f3mica e para facilitar a comunicaci\u00f3n entre investigadores. Entre os seus membros c\u00f3ntanse economistas, matem\u00e1ticos ou te\u00f3ricos do xogo, entre outros.\nA asociaci\u00f3n fund\u00e1rona en 1991 os economistas Charalambos D. Aliprantis, Edward C. Prescott, e Nicholas C. Yannelis, e dende ese ano edita a prestixiosa revista cient\u00edfica do seu campo \"Economic Theory\"."}
{"id": "189293", "revid": "12452", "url": "https://gl.wikipedia.org/wiki?curid=189293", "title": "SAET", "text": ""}
{"id": "189294", "revid": "85894", "url": "https://gl.wikipedia.org/wiki?curid=189294", "title": "Susana Quint\u00e1s", "text": "Susana Teresa Quint\u00e1s Veloso, nada en 1969, \u00e9 unha economista e empresaria galega. Tivo unha longa traxectoria en banca como DIrectora Xeral do Banco Pastor e logo como primeira Subdirectora Xeral do Banco Popular e outros cargos no Banco de Santander.\nTraxectoria.\nQuint\u00e1s licenciouse en Ciencias Empresariais pola Universidade de Santiago de Compostela e converteuse en auditora do Rexistro Oficial de Auditores de Contas. Posteriormente ingresou na consultor\u00eda Deloitte e en 1996 pasou a formar parte do Banco Pastor.\nDe 1998 a 2002 f\u00edxose cargo da xesti\u00f3n do Instituto de Estudos Econ\u00f3micos de Galicia da Fundaci\u00f3n Barri\u00e9. Logo entrou a formar parte da direcci\u00f3n do banco como encargada de planificaci\u00f3n, control de xesti\u00f3n e relaci\u00f3ns con investidores e analistas. En decembro de 2007 foi nomeada subdirectora xeral da entidade, e a finais de setembro de 2011 accedeu \u00e1 direcci\u00f3n xeral do banco, d\u00edas antes de que se anunciase a OPA do Banco Popular sobre ata daquela entidade galega. Como Subidrectora Xeral de Banco Popular, foi responsable de m\u00faltiples proxectos de transformaci\u00f3n inclu\u00edda a dixital de todo o mundo de recuperaciones e inmobiliario e liderou varios proxectos de intelixencia artificial. Como experta en Goberno Corporativo, en 2021, foi Directora do Programa de Goberno corporativo da empresa familiar que se imparte en EF Business School A Coru\u00f1a.\nCando o Banco Popular foi adquirido polo Banco Santander, foi nomeada Directoria de Desenvolvemento de Negocio e levou, en 2017, a carteira m\u00e1is grande do mundo, chamada Quasar con 30 000 mill\u00f3ns de euros en activos t\u00f3xicos.\nFoi conselleira en varias empresas como a co\u00f1ecida 4B, Aliseda SGI, Euroautomatich Cash e Universal Pay e se converteu en experta en goberno corporativo e transformaci\u00f3n dixital. Dende 2020, traballa como directora de Metricus, unha proptec brit\u00e1nica con presenza global.\n\u00c9 unha referente galega na Asociaci\u00f3n Executivas de Galicia e colaborou en columnas e artigos de diversos medios como \"La Voz de Galicia\" ou \"El Economista\". \nVida persoal.\n\u00c9 filla de Juan Ram\u00f3n Quint\u00e1s, empresario e banqueiro galego, que foi expresidente da Confederaci\u00f3n Espa\u00f1ola de Caixas de Aforros (CECA). Est\u00e1 casada e ten dous fillos."}
{"id": "189295", "revid": "1822", "url": "https://gl.wikipedia.org/wiki?curid=189295", "title": "Trapecio", "text": "Un trapecio \u00e9 un cuadril\u00e1tero con dous lados paralelos, e cos outros dous non paralelos. Os lados paralelos son as bases do trapecio (base maior e base menor) e a distancia entre eles denom\u00ednase altura. Denom\u00ednase mediana ao segmento que une os puntos medios dos lados non paralelos.\nTipos de trapecio.\nOs trapecios respecto aos seus \u00e1ngulos internos poden ser rect\u00e1ngulos, is\u00f3sceles ou escalenos:\nC\u00e1lculo da altura dun trapecio.\nA altura (h) dun trapecio pode calcularse en funci\u00f3n das s\u00faas bases (a e c) e dos lados (b e d), mediante a seguinte ecuaci\u00f3n:\nOnde a \u00e9 a base maior, c \u00e9 a base menor, e os lados non paralelos son b e d.\n\u00c1rea dun trapecio.\nA \u00e1rea A dun trapecio de bases a e c e de altura h \u00e9 igual \u00e1 semisuma das bases pola altura.\nSe s\u00f3 se co\u00f1ecen as lonxitudes dos catro lados, ent\u00f3n podemos calcular a \u00e1rea as\u00ed:\nonde a \u00e9 a medida do lado de maior lonxitude e c \u00e9 o lado menor, para que tanto o denominador, como o valor da ra\u00edz, sexan n\u00fameros positivos."}
{"id": "189297", "revid": "89787", "url": "https://gl.wikipedia.org/wiki?curid=189297", "title": "Cynddylan ap Cyndrwyn", "text": "Cynddylan, ou Cynddylan ap Cyndrwyn (\"Cynddylan fillo de Cyndrwyn\" ), foi un pr\u00edncipe gal\u00e9s do s\u00e9culo VII en Pengwern. Segundo alg\u00fans historiadores debeu ser tam\u00e9n rei de Dogfeiling, que era unha parte do reino en Gwynedd de arredor de Rhuthun, ao norte do de Powys, en Gales.\nTemos textos sobre a s\u00faa morte nun poema gal\u00e9s do s\u00e9culo IX chamado \"Marwnad Cynddylan\" (\"pranto por Cynddylan\"), e tam\u00e9n no \"Canu Heledd\", sendo Heledd o nome da s\u00faa irm\u00e1."}
{"id": "189298", "revid": "624", "url": "https://gl.wikipedia.org/wiki?curid=189298", "title": "Cynddylan", "text": ""}
{"id": "189299", "revid": "89787", "url": "https://gl.wikipedia.org/wiki?curid=189299", "title": "Refuxio Roxelio Pereira Mu\u00ed\u00f1os", "text": "O refuxio Roxelio Pereira Mu\u00ed\u00f1os, tam\u00e9n co\u00f1ecido como refuxio da Ponte, \u00e9 un refuxio de monta\u00f1a situado na parroquia da Ponte, no concello da Veiga. Situado no val do Xares, nas proximidades de Pena Trevinca, \u00e9 propiedade da Federaci\u00f3n Galega de Monta\u00f1ismo.\nCaracter\u00edsticas.\nO refuxio disp\u00f3n de d\u00faas amplas liteiras con capacidade para 30 persoas, as\u00ed como luz el\u00e9ctrica, auga corrente, ducha de auga quente, calefacci\u00f3n, caixa de urxencias, lugar para coci\u00f1ar e cheminea."}
{"id": "189300", "revid": "62145", "url": "https://gl.wikipedia.org/wiki?curid=189300", "title": "Al-Ahly Sporting Club", "text": "O Al-Ahly Sporting Club (popularmente Al-Ahly, que significa \"O Nacional\") \u00e9 un club deportivo de O Cairo, en Exipto, principalmente co\u00f1ecido polos \u00e9xitos da s\u00faa secci\u00f3n de f\u00fatbol, a m\u00e1is laureada de \u00c1frica. O club foi fundado en 1907 por un grupo de estudantes nacionalistas que se opo\u00f1\u00edan \u00e1 colonizaci\u00f3n. No ano 2000 foi reco\u00f1ocido pola CAF como mellor equipo africano do s\u00e9culo XX.\nAs s\u00faas cores son o vermello e o branco, sendo vermellas a camisola e as medias, e branco o pantal\u00f3n.\nO Al-Ahly xoga os seus encontros como local no Cairo International Stadium, un recinto multi\u00fasos no que se poden disputar encontros de f\u00fatbol ou competici\u00f3ns de atletismo, que ten capacidade para 75.000 seareiros, e no cal tam\u00e9n te\u00f1en a s\u00faa local\u00eda o seu grande rival, o Zamalek SC, e a Selecci\u00f3n de f\u00fatbol de Exipto."}
{"id": "189301", "revid": "98629", "url": "https://gl.wikipedia.org/wiki?curid=189301", "title": "Zamalek Sporting Club", "text": "O Zamalek Sporting Club (popularmente Zamalek), \u00e9 un club polideportivo de Giza, en Exipto, reco\u00f1ecido internacionalmente pola s\u00faa exitosa secci\u00f3n de f\u00fatbol, que \u00e9 a segunda m\u00e1is laureada de \u00c1frica. Fundado en 1911 co nome \"Kasr-El Nil Club\", recibiu o seu nome actual en 1952.\nAs cores do Zamalek son o branco e o vermello, sendo brancas a camiseta, as medias e o pantal\u00f3n, con 2 franxas vermellas horizontais no peito.\nO Zamalek xoga os seus encontros como local no Cairo International Stadium, un recinto multi\u00fasos no que se poden disputar encontros de f\u00fatbol ou competici\u00f3ns de atletismo, que ten capacidade para 75.000 seareiros, e no cal tam\u00e9n te\u00f1en a s\u00faa local\u00eda o seu grande rival, o Al-Ahly SC, e a Selecci\u00f3n de f\u00fatbol de Exipto."}
{"id": "189303", "revid": "1888", "url": "https://gl.wikipedia.org/wiki?curid=189303", "title": "Jos\u00e9 Antonio Vigo Lago", "text": "Jos\u00e9 Antonio Vigo Lago, nado en Meir\u00e1s (Valdovi\u00f1o) en 1947 e finado en Ferrol o 12 de xu\u00f1o de 2020, foi un pol\u00edtico galego do PPdeG.\nTraxectoria.\nPrexubilado da Inspecci\u00f3n de Obras de Defensa. Foi presidente da ANPA do colexio de Valdovi\u00f1o e fundador da Asociaci\u00f3n de veci\u00f1os \"As Chaves\" de Loira. Nas elecci\u00f3ns municipais de 2011 encabezou a candidatura do PPdeG \u00e1 alcald\u00eda de Valdovi\u00f1o, onde foi a lista m\u00e1is votada pero sen maior\u00eda absoluta. Resultou elixido alcalde co apoio dos dous representantes de Centristas de Valdovi\u00f1o. Estableceu un goberno de coalici\u00f3n, dende febreiro de 2013, xunto con Converxencia Galega e Unidos por Valdovi\u00f1o. Presentouse de novo nas municipais de 2015 pero perdeu a alcald\u00eda \u00f3 ser derrotado polo PSdeG-PSOE.\nVida persoal.\nEstaba casado e ti\u00f1a 2 fillos. Finou no Hospital de Ferrol o 12 de xu\u00f1o de 2020."}
{"id": "189305", "revid": "23562", "url": "https://gl.wikipedia.org/wiki?curid=189305", "title": "Al-Ahly", "text": ""}
{"id": "189306", "revid": "23562", "url": "https://gl.wikipedia.org/wiki?curid=189306", "title": "Al Ahly", "text": ""}
{"id": "189308", "revid": "56817", "url": "https://gl.wikipedia.org/wiki?curid=189308", "title": "Canu Heledd", "text": "Canu Heledd \u00e9 unha escolma de \"englynion\" galeses de entre os s\u00e9culos IX e X.\nCaracter\u00edsticas.\nA que canta nos poemas \u00e9 \"Heledd\", filla de Cynddylan, rei dunha parte de Powys no s\u00e9culo VII. Cynddylan morreu nunha batalla contra os sax\u00f3ns, e a s\u00faa corte ficou baleira. E Heledd seguiuno na s\u00faa pena:\nFai menci\u00f3n tam\u00e9n de d\u00faas aguias, a aguia Eli e a aguia Pengwern, que se alimentaban cos corpos dos mortos:\nEsta escolma publicouna Ifor Williams en 1935. A novelista Rhiannon Davies-Jones escribiu unha novela sobre a historia de Cynddylan, Heledd e Pengwern chamada \"Eryr Pengwern\"."}
{"id": "189309", "revid": "5863", "url": "https://gl.wikipedia.org/wiki?curid=189309", "title": "Fermento", "text": ""}
{"id": "189310", "revid": "98629", "url": "https://gl.wikipedia.org/wiki?curid=189310", "title": "Copa Mundial de Clubs da FIFA 2009", "text": "A Copa Mundial de Clubs da FIFA 2009 foi a 5\u00aa edici\u00f3n oficial do torneo organizado pola FIFA para determinar o club campi\u00f3n do mundo de f\u00fatbol. Despois de 4 anos disput\u00e1ndose no Xap\u00f3n, no ano 2009 o campionato viaxou \u00f3s Emiratos \u00c1rabes Unidos, concretamente a Abu Dabi. Os encontros comezaron o 9 de decembro e remataron o 19 de decembro coa final.\nEquipos.\nOs equipos participantes foron os 6 campi\u00f3ns continentais da AFC, CAF, Concacaf, Conmebol, UEFA e OFC, e o equipo campi\u00f3n da liga local, o Al-Ahli:\nCadro do torneo.\nO encontro previo foi: Al-Ahly 0 - 2 Auckland City\nO campi\u00f3n foi o F\u00fatbol Club Barcelona, que acadou o m\u00e1ximo t\u00edtulo internacional a nivel de clubs da FIFA por vez primeira."}
{"id": "189313", "revid": "5863", "url": "https://gl.wikipedia.org/wiki?curid=189313", "title": "Copa Mundial de Clubs da FIFA de 2006", "text": ""}
{"id": "189316", "revid": "98629", "url": "https://gl.wikipedia.org/wiki?curid=189316", "title": "Marisa Villardefrancos", "text": "Mar\u00eda Lu\u00edsa Villardefrancos Legrande, nada en Vedra o 12 de outubro de 1915 e finada Alacant o 20 de xu\u00f1o de 1975, foi unha escritora galega en lingua castel\u00e1.\nTraxectoria.\nFilla de Lu\u00eds Villardefrancos Cal\u00e9, empregado municipal e escritor en revistas, e de Mar\u00eda de los Dolores Legrande, mestra. Desenvolveu a s\u00faa vida en Madrid. Colaborou en \"El Correo Gallego\", na publicaci\u00f3n \"Chicas\", nas novelas da \"Biblioteca de Chicas\" e na radio (nas radionovelas que emitiu a Cadena SER). Foi unha escritora moi co\u00f1ecida na d\u00e9cada dos cincuenta, pero non gozou de reco\u00f1ecemento nos \u00e1mbitos literarios. Destacou por sortear a censura e presentar, baixo unha aparencia de novela rosa, protagonistas femininas actuais, que exerc\u00edan profesi\u00f3ns liberais independentes en escenarios conflitivos como os do Ulster ou os da segunda guerra mundial."}
{"id": "189317", "revid": "89787", "url": "https://gl.wikipedia.org/wiki?curid=189317", "title": "Juan Manuel Baleato", "text": "Juan Manuel Baleato Iglesias, nado o 3 de febreiro de 1957 en Bembibre e finado en Santiago de Compostela o 17 de outubro de 2011, foi un futbolista e pol\u00edtico galego, do PPdeG.\nTraxectoria.\nDurante a s\u00faa mocidade dedicouse ao f\u00fatbol, co que militou no Dubra, C\u00e9ltiga, Berganti\u00f1os FC, Ordes e SD Compostela. Traballou durante quince anos como secretario do xulgado de paz do Val do Dubra.\nPresentouse \u00e1 alcald\u00eda de Val do Dubra por primeira vez con Alianza Popular nas elecci\u00f3ns municipais en 1987 sendo a forza m\u00e1is votada, pero non puido alcanzala alcald\u00eda debido a un pacto entre o PNG e a CPG que fixo alcalde \u00f3 nacionalista Manuel Garc\u00eda Monteagudo. Nas municipais de 1991 volveu sela forza m\u00e1is votada e foi elixido alcalde por maior\u00eda simple, xa daquela \u00e1 fronte do Partido Popular. Gobernou en minor\u00eda ata agosto de 1992, cando alcanzou un pacto coa CNG que encabezaba o exalcalde Garc\u00eda Monteagudo. \nRevalidou a alcald\u00eda con maior\u00eda absoluta nas sucesivas convocatorias electorais (1995, 1999, 2003, 2007 e 2011) ata que en setembro dese \u00faltimo ano foi condenado pola Xustiza a sete anos de inhabilitaci\u00f3n por un delito de prevaricaci\u00f3n, logo de que operarios do concello retirasen en 2007 cascallo dun predio privado sen o consentimento do seu propietario. Baleato viuse obrigado por lei a dimitir e foi substitu\u00eddo o 10 de outubro de 2011 de forma provisional pola concelleira popular Rosa Parafita e de forma definitiva polo tam\u00e9n popular Camilo Varela Mari\u00f1o. Uns d\u00edas despois de abandonar a alcald\u00eda, Baleato falec\u00eda dun infarto.\nReco\u00f1ecementos.\nUn ano despois do seu falecemento, o campo de f\u00fatbol de Bembibre cambiou de nome, pasando a chamarse Campo Juan Baleato.\nVida persoal.\nEstivo casado, e tivo dous fillos, sendo un deles Roberto Baleato, futbolista entre outros equipos, da SD Compostela."}
{"id": "189320", "revid": "6004131", "url": "https://gl.wikipedia.org/wiki?curid=189320", "title": "Camilo Varela Mari\u00f1o", "text": "Ram\u00f3n Camilo Varela Mari\u00f1o \u00e9 un m\u00e9dico e pol\u00edtico galego, do PPdeG.\nTraxectoria.\nM\u00e9dico destinado a Val do Dubra, Varela Mari\u00f1o foi elixido concelleiro en 1991 como n\u00famero 5 nas listas do Partido Popular, encabezadas por Juan Manuel Baleato. Nas seguintes convocatorias foi o n\u00famero 2 e man dereita do alcalde. Ao renunciar este en outubro de 2011 logo dunha sentenza de inhabilitaci\u00f3n, Camilo foi elixido para a alcald\u00eda, se ben por estar de vacaci\u00f3ns tardou uns d\u00edas en poder tomar posesi\u00f3n, e foi substitu\u00eddo temporalmente por Rosa Parafita. \nNo 2015 o PPdeG perdeu as elecci\u00f3ns, pasando 6 a 3 ed\u00eds, en parte por unha escisi\u00f3n cara a TEGA, ga\u00f1ando Anova os comicios e sendo elixido alcalde en minor\u00eda o seu candidato, Antonio Negreira Noya. Desta forma situouse na oposici\u00f3n todo o mandato, e no 2019 retirouse da primeira li\u00f1a pol\u00edtica."}
{"id": "189321", "revid": "56817", "url": "https://gl.wikipedia.org/wiki?curid=189321", "title": "Tout Puissant Mazembe", "text": "O Tout Puissant Mazembe \u00e9 un equipo africano de f\u00fatbol da cidade congolesa de Lubumbashi, fundado no ano 1939 por monxes beneditinos. Tr\u00e1tase dun dos equipos m\u00e1is laureados de \u00c1frica, e do \u00fanico equipo africano que chegou a unha final da Copa Mundial de Clubs da FIFA, en 2010.\nO Mazembe xoga os seus encontros no Stade Frederic Kibassa Maliba de Lubumbashi, que ten capacidade para acoller 35.000 persoas.\nAs cores do equipos son o negro e o branco. A camisola \u00e9 a raias verticais negras e brancas, os pantal\u00f3ns son brancos, \u00f3 igual que as medias."}
{"id": "189324", "revid": "1888", "url": "https://gl.wikipedia.org/wiki?curid=189324", "title": "Ram\u00f3n Camilo Varela Mari\u00f1o", "text": ""}
{"id": "189325", "revid": "89787", "url": "https://gl.wikipedia.org/wiki?curid=189325", "title": "Raja Club Athletic", "text": "O Raja Club Athletic (ou Raja Casablanca) \u00e9 un club deportivo da cidade marroqu\u00ed de Casablanca, fundado en 1949, m\u00e1is co\u00f1ecido polos \u00e9xitos da s\u00faa secci\u00f3n de f\u00fatbol. Considerado un equipo do pobo, durante moitos anos tivo fama de practicar bo f\u00fatbol sen acadar t\u00edtulos. Non obstante, a s\u00faa sorte cambiou a partir de finais dos anos 80. Nos \u00faltimos 20 anos tense convertido nun dos equipos m\u00e1is laureados de \u00c1frica.\nO Raja (\"Raja\" significa \"esperanza\") xoga os seus encontros como local no Stade Mohamed V de Casablanca, un estadio con capacidade para acoller 70.000 seareiros, o cal ten que compartir co seu gran rival, o Wydad Athletic Club.\nA cor do club \u00e9 o verde, que leva na camisola, no pantal\u00f3n e nas medias."}
{"id": "189327", "revid": "98629", "url": "https://gl.wikipedia.org/wiki?curid=189327", "title": "Asante Kotoko Football Club", "text": "O Asante Kotoko FC \u00e9 un equipo de f\u00fatbol da cidade de Kumasi, en Ghana, un dos m\u00e1is laureados do pa\u00eds e de \u00c1frica. Segundo a IFFHS, foi o mellor equipo africano do s\u00e9culo XX. Fundado en 1926, o equipo ga\u00f1ou o seu primeiro gran t\u00edtulo en 1959 co campionato de liga. Dende ent\u00f3n o seu palmar\u00e9s non parou de medrar at\u00e9 acadar os 21 t\u00edtulos de liga que ten actualmente. Nas competici\u00f3ns continentais o Asante Kotoko ten feito grandes actuaci\u00f3ns, disputando 7 finais da Liga de Campi\u00f3ns da CAF, das que s\u00f3 ga\u00f1ou 2.\nO club xoga os seus encontros como local no Baba Yara Stadium de Kumasi, no cal collen 40.000 seareiros.\nA camisola, os pantal\u00f3ns e as medias do primeiro equipamento son de cor vermella. Varios xogadores do Asante Kotoko te\u00f1en tido \u00e9xito en equipos europeos, como Anthony Yeboah, Samuel Kuffour ou Asamoah Gyan."}
{"id": "189328", "revid": "89787", "url": "https://gl.wikipedia.org/wiki?curid=189328", "title": "Canon Sportif de Yaound\u00e9", "text": "O Canon Sportif de Yaound\u00e9 (ou Canon Yaound\u00e9) \u00e9 un club de f\u00fatbol da capital do Camer\u00fan, Yaound\u00e9, fundado en 1930. A \u00e9poca mais salientable da instituci\u00f3n foi nos anos 70 e 80, nos que o equipo acadou 3 veces o campionato de \u00c1frica e a maior parte dos seus t\u00edtulos nacionais de liga.\nO Canon xoga os seus encontros como local no Stade Ahmadou Ahidjo, que ten capacidade para acoller 38.509 persoas nas s\u00faas bancadas.\nAs cores do Canon son o verde e o vermello. O traxe titular \u00e9 verde coas medias vermellas. Xogadores como Fran\u00e7ois Omam-Biyik, Thomas N'Kono, Jacques Songo'o, Marc-Vivien Fo\u00e9 ou Raymond Kalla te\u00f1en defendido esas cores no Canon Yaound\u00e9."}
{"id": "189329", "revid": "23562", "url": "https://gl.wikipedia.org/wiki?curid=189329", "title": "Canon Yaound\u00e9", "text": ""}
{"id": "189330", "revid": "5863", "url": "https://gl.wikipedia.org/wiki?curid=189330", "title": "Santaia de Li\u00e1ns", "text": ""}
{"id": "189332", "revid": "5863", "url": "https://gl.wikipedia.org/wiki?curid=189332", "title": "WP MANTO", "text": ""}
{"id": "189333", "revid": "85894", "url": "https://gl.wikipedia.org/wiki?curid=189333", "title": "Olga Iglesias", "text": "Mar\u00eda Olga Iglesias Fontal, nada en Vilavella (Triacastela) o 15 de abril de 1971, \u00e9 unha veterinaria e pol\u00edtica galega do PPdeG.\nTraxectoria.\nLicenciada e posteriormente doutora en Veterinaria pola Universidade de Santiago de Compostela, \u00e9 funcionaria do corpo veterinario da Xunta de Galicia. Foi elixida concelleira polo PPdeG en Triacastela en 2003. En 2007 encabezou a lista popular nas municipais. Foi candidata ao Congreso pola provincia de Lugo nas elecci\u00f3ns xerais de 2008 e a\u00ednda que non resultou elixida, tomou posesi\u00f3n en 2009 substitu\u00edndo a Raquel Arias Rodr\u00edguez. Nas municipais de 2011 volveu encabezar a candidatura do PPdeG ao concello de Triacastela e arrebatoulle a maior\u00eda absoluta ao PSdeG, que levaba gobernando durante m\u00e1is dunha d\u00e9cada. Tam\u00e9n se presentou \u00e1s elecci\u00f3ns xerais de 2011 como n\u00famero tres na lista do PPdeG, e sa\u00edu elixida."}
{"id": "189336", "revid": "12452", "url": "https://gl.wikipedia.org/wiki?curid=189336", "title": "Mar\u00eda Olga Iglesias Fontal", "text": ""}
{"id": "189337", "revid": "16909", "url": "https://gl.wikipedia.org/wiki?curid=189337", "title": "S\u00fadwest Frysl\u00e2n", "text": ""}
{"id": "189338", "revid": "1410", "url": "https://gl.wikipedia.org/wiki?curid=189338", "title": "Bandeira do Camer\u00fan", "text": "A bandeira nacional do Camer\u00fan foi adoptada despois da unificaci\u00f3n do territorio camerun\u00e9s o 30 de maio de 1975. Consta de tres franxas verticais do mesmo ancho e cores consecutivas verde, vermello e amarelo, sendo a franxa verde a m\u00e1is preto do mastro, cunha estrela amarela no centro da franxa vermella. Esta combinaci\u00f3n de cores prov\u00e9n das cores do panafricanismo, e o dese\u00f1o est\u00e1 adaptado da bandeira de Francia.\nSimbolismo.\nA franxa central vermella representa a unidade, e a estrela \u00e9 co\u00f1ecida como a \"estrela da unidade\". A franxa amarela simboliza o sol e a sabana do norte do pa\u00eds, mentres que a franxa verde representa \u00e1s selvas do sur do Camer\u00fan.\nHistoria.\nA primeira bandeira do Camer\u00fan rem\u00f3ntase \u00e1 adoptada polo territorio franc\u00e9s o 29 de outubro de 1957, esta bandeira consist\u00eda en tres bandas verticais coas cores verde, vermella e amarela. Esta bandeira mant\u00edvose trala independencia do pa\u00eds o 1 de xaneiro de 1960. Cando o territorio camerun\u00e9s baixo dominio brit\u00e1nico decidiu integrarse no novo pa\u00eds, foron agregadas d\u00faas estrelas amarelas xunto \u00e1 hasta (na banda verde), que representaban aos dous territorios federais, o franc\u00e9s e o brit\u00e1nico, o 1 de outubro de 1961. A bandeira actual foi adoptada finalmente o 30 de maio de 1975, data na que o Camer\u00fan se converteu nun estado unitario."}
{"id": "189339", "revid": "89787", "url": "https://gl.wikipedia.org/wiki?curid=189339", "title": "Raquel Arias", "text": "Raquel Arias Rodr\u00edguez, nada en Proendos (Sober) o 2 de abril de 1966, \u00e9 unha xornalista e pol\u00edtica galega do PPdeG.\nTraxectoria.\nLicenciada en Xornalismo pola Universidade Complutense de Madrid. Traballou en Radiocadena Espa\u00f1ola e Radio Nacional de Espa\u00f1a. Foi redactora de informativos na Radio Galega en Santiago de Compostela. Tam\u00e9n colaborou nos xornais \"El Progreso\" e \"La Voz de Galicia\" e foi correspondente de \"El Mundo\" na provincia de Ourense. De 1996 a 1999 foi responsable do gabinete de prensa do concello de Monforte de Lemos.\nFoi alcaldesa de Sober polo PPdeG entre 1999 e 2009 e deputada provincial entre 1999 e 2003 e 2007 e 2008. Foi elixida deputada no Congreso pola provincia de Lugo nas elecci\u00f3ns xerais de 2008. Dimitiu como deputada en 2009 para desempe\u00f1ar o cargo de delegada territorial da Xunta de Galicia en Lugo. Foi elixida deputada do Parlamento de Galicia nas auton\u00f3micas de 2012.\nNa actualidade exerce o cargo de Delegada Territorial da Xunta de Galicia e forma parte da Executiva do PPdeG como coordinadora de Medio Rural. Tam\u00e9n optou \u00e1 presidencia provincial do Partido Popular de Lugo, pero resultou derrotada pola daquela alcaldesa de Mondo\u00f1edo, Elena Candia L\u00f3pez."}
{"id": "189341", "revid": "85894", "url": "https://gl.wikipedia.org/wiki?curid=189341", "title": "Luis Fern\u00e1ndez Guiti\u00e1n", "text": "Luis Fern\u00e1ndez Guiti\u00e1n, nado en Sober o 29 de novembro de 1962, \u00e9 un m\u00fasico, escritor e pol\u00edtico galego do PPdeG.\nTraxectoria.\nM\u00fasico. Foi mestre do Conservatorio de M\u00fasica de Ribadavia e creou e dirixiu a banda xuvenil de m\u00fasica. Logo foi mestre no Conservatorio Profesional de M\u00fasica de Pontevedra, onde tam\u00e9n dirixiu a banda do centro. Pasou despois ao Conservatorio Profesional de M\u00fasica de Ourense, onde foi mestre de clarinete e clarinetista da Banda Municipal de Ourense. \u00c9 director da Banda e da Escola de M\u00fasica de Sober dende 1997 e tam\u00e9n creou a Banda Xuvenil de m\u00fasica. Foi correspondente en Sober do xornal \"El Progreso\" e da Axencia EFE\nFoi concelleiro de Cultura e tenente de alcalde do concello de Sober. Nas elecci\u00f3ns municipais de 2011 encabezou a candidatura do PPdeG \u00e1 alcald\u00eda de Sober, obtivo a maior\u00eda absoluta e foi elixido alcalde."}
{"id": "189342", "revid": "85894", "url": "https://gl.wikipedia.org/wiki?curid=189342", "title": "Jos\u00e9 G\u00f3mez V\u00e1zquez", "text": "Jos\u00e9 G\u00f3mez V\u00e1zquez, nado en San Marti\u00f1o de Anllo (Sober) o 20 de febreiro de 1936, \u00e9 un pol\u00edtico galego do PPdeG.\nTraxectoria.\nFoi recolledor de leite. Entrou en pol\u00edtica como concelleiro de Sober en 1973 da man do alcalde Jes\u00fas V\u00e1zquez P\u00e9rez. Continuou como concelleiro xa na democracia, sempre na candidatura de Jes\u00fas V\u00e1zquez (primeiro en UCD, logo en AP e finalmente no PPdeG). Dende 1989 foi 1\u00ba Tenente de alcalde do concello. Continuou na candidatura do PPdeG con Raquel Arias e tam\u00e9n como 1\u00ba Tenente de alcalde. Converteuse en alcalde de Sober o 29 de xaneiro de 2009, cando Raquel Arias presentou a dimisi\u00f3n para encabezar a lista do PPdeG \u00e1s elecci\u00f3ns auton\u00f3micas pola provincia de Lugo."}
{"id": "189344", "revid": "71683", "url": "https://gl.wikipedia.org/wiki?curid=189344", "title": "Cuadril\u00e1tero tanxencial", "text": "Na xeometr\u00eda denom\u00ednase cuadril\u00e1tero tanxencial ao cuadril\u00e1tero convexo cos seus lados tanxentes a unha circunferencia inscrita no mesmo. Esta circunferencia denom\u00ednase circunferencia inscrita.\nCaracter\u00edsticas.\nNun cuadril\u00e1tero tanxencial, cada par de lados opostos suman a mesma lonxitude, que \u00e9 igual ao semiper\u00edmetro do cuadril\u00e1tero:"}
{"id": "189345", "revid": "7596", "url": "https://gl.wikipedia.org/wiki?curid=189345", "title": "Bandeira de Eswatini", "text": "A bandeira nacional de Eswatini foi adoptada o 6 de outubro de 1968.\nCores e simbolismo.\nO escudo, as d\u00faas lanzas e o caxato zul\u00fa representan a defensa de Eswatini contra os seus inimigos. As cores do escudo (branco e negro) representa a convivencia pac\u00edfica entre as comunidades negra e branca.\nHistoria.\nA bandeira est\u00e1 baseada nunha realizada polo rei Sobhuza II para os Swazi Pioneer Corps en 1941. Nesta hai un escudo Emasotsha en disposici\u00f3n horizontal. O escudo est\u00e1 reforzado por un caxato do cal colgan \"injobo\" (grupos de borlas de plumas de euplectes e o turaco). Por riba do caxato de mando est\u00e1n d\u00faas lanzas locais chamadas \"assegai\"."}
{"id": "189346", "revid": "71683", "url": "https://gl.wikipedia.org/wiki?curid=189346", "title": "Cuadril\u00e1tero c\u00edclico", "text": "Un cuadril\u00e1tero c\u00edclico \u00e9 un cuadril\u00e1tero cos seus catro v\u00e9rtices postos nunha mesma circunferencia.\nPara un cuadril\u00e1tero convexo, unha condici\u00f3n necesaria e suficiente para que sexa c\u00edclico, \u00e9 que algunha das d\u00faas parellas de \u00e1ngulos opostos sumen formula_1. Na imaxe, o cuadril\u00e1tero formula_2 \u00e9 c\u00edclico xa que, formula_3.\nOutra condici\u00f3n necesaria e suficiente para que un cuadril\u00e1tero convexo sexa c\u00edclico \u00e9 que os \u00e1ngulos que forman un lado e unha diagonal e o lado oposto coa outra diagonal sexan iguais. Na imaxe:\nformula_4\nformula_5\nformula_6\nformula_7\nOs cuadril\u00e1teros c\u00edclicos cumpren o teorema de Tolomeo.\nPara calcular a \u00e1rea dun cuadril\u00e1tero c\u00edclico p\u00f3dese facer co m\u00e9todo de triangulaci\u00f3n ou mediante a f\u00f3rmula de Brahmagupta:"}
{"id": "189347", "revid": "1410", "url": "https://gl.wikipedia.org/wiki?curid=189347", "title": "Bandeira de San Tom\u00e9 e Pr\u00edncipe", "text": "A bandeira nacional de San Tom\u00e9 e Pr\u00edncipe foi adoptada o 5 de novembro de 1975, pouco despois da s\u00faa independencia de Portugal.\nCores e simbolismo.\nO tri\u00e1ngulo vermello simboliza a loita pola independencia e as d\u00faas estrelas negras simbolizan a s\u00faa uni\u00f3n cos demais pa\u00edses africanos e tam\u00e9n representan \u00e1s d\u00faas principais illas do pa\u00eds, a de San Tom\u00e9 e a de Pr\u00edncipe. O verde, amarelo e vermello son as cores do panafricanismo. O amarelo tam\u00e9n se pode explicar por ser a cor dos froitos da planta do cacao e o verde pola vexetaci\u00f3n tropical do arquip\u00e9lago.\nHistoria.\nEsta bandeira foi empregada polo partido independentista do \"Movimento de Liberta\u00e7\u00e3o de S\u00e3o Tom\u00e9 e Pr\u00edncipe\" (MLSTP), que pretend\u00eda conseguir a independencia, a \u00fanica diferenza coa bandeira actual era que as bandas horizontais ti\u00f1an longos iguais. Foi adoptada o 5 de novembro de 1975, tan s\u00f3 catro meses despois da independencia do arquip\u00e9lago."}
{"id": "189350", "revid": "55340", "url": "https://gl.wikipedia.org/wiki?curid=189350", "title": "Pavill\u00f3n Polideportivo da USC", "text": "O Pavill\u00f3n Polideportivo da Universidade de Santiago de Compostela \u00e9 un recinto deportivo pechado e cuberto, disposto para a pr\u00e1ctica de baloncesto, f\u00fatbol sala, voleibol, balonm\u00e1n, esgrima ou b\u00e1dminton. Inaugurado en 1981, forma parte do Complexo Deportivo Universitario da USC, situado no Campus Vida. O pavill\u00f3n ten capacidade para unhas 1.000 persoas sentadas nas bancadas, e o seu aproveitamento principal \u00e9 o desenvolvemento das distintas ligas universitarias.\nO edificio est\u00e1 situado a car\u00f3n do Estadio de Atletismo da USC, do Edificio Monte da Condesa e da Facultade de F\u00edsica.\nNos \u00faltimos anos houbo queixas sobre algunhas goteiras que ten o tellado do pavill\u00f3n, o cal provocou que a Universidade dese\u00f1ase un plan de renovaci\u00f3n que ter\u00e1 como obxectivo a reforma do pavill\u00f3n e doutras instalaci\u00f3ns deportivas universitarias."}
{"id": "189351", "revid": "98629", "url": "https://gl.wikipedia.org/wiki?curid=189351", "title": "The Jacket", "text": "The Jacket \u00e9 un filme dirixido por John Maybury que se estreou no 2005.\nSinopse.\nTras recuperarse dun disparo na cabeza que lle produciu amnesia, o veterano da Guerra do Golfo Jack Starks regresa \u00f3 seu fogar en Vermont. A s\u00faa intenci\u00f3n \u00e9 retomar a vida que levaba antes da guerra, pero tras ser acusado de matar a un oficial de polic\u00eda, cousa que non lembra, \u00e9 internado nunha instituci\u00f3n mental, onde se lle aplica un controvertido tratamento con m\u00e9todos experimentais."}
{"id": "189352", "revid": "98629", "url": "https://gl.wikipedia.org/wiki?curid=189352", "title": "Gran Premio Caesars Palace", "text": "O Gran Premio Caesars Palace (Caesars Palace Grand Prix) foi unha carreira do Campionato Mundial de F\u00f3rmula Un en e . Nissan/Datsun foron os patrocinadores de ambos.\nCando Watkins Glen sa\u00eduse da programaci\u00f3n despois de , a F1 mirou ao oeste e puxo unha carreira nas Vegas para a tempada . A nova carreira foi a \u00faltima da tempada, mentres que Long Beach foi a primeira, a carreira non era popular entre os pilotos, sobre todo pola calor do deserto. Tam\u00e9n foi descrito como un dos peores circu\u00edtos da historia da F\u00f3rmula. A pista foi instalada no estacionamento do hotel Caesars Palace e estaba sorprendentemente ben preparada para ser un circu\u00edto temporal: suficientemente ampla para adiantar, con amplas escapatorias cheas de area, e unha superficie suave como o cristal. O seu sentido anti-horario, con todo, puxo unha enorme presi\u00f3n sobre o pescozo dos pilotos. Neste circu\u00edto Nelson Piquet ga\u00f1ou o seu primeiro campionato do mundo e terminando en quinto lugar en , lle levou quince minutos recuperarse do esgotamento pola calor. A carreira de foi ga\u00f1ada por Michele Alboreto nun Tyrrell, ese foi o final da F\u00f3rmula Un nas Vegas onde as carreiras congregaran s\u00f3 pequenas multitudes.\nHoubo rumores especulativos dun retorno do Gran Premio de Las Vegas ao calendario da F1. De feito, no programa de Indianapolis 500 de 1995 anunciabase un posible circu\u00edto urbano nas Vegas, pero nunca se materializou. Logo do Gran Premio dos Estados Unidos de 2005 en Indian\u00e1polis, volveron os rumores de novo, con todo, \u00e9 un dos moitos circu\u00edtos de carreiras vinculados co futuro, pero o l\u00edmite estrito sobre o n\u00famero de carreiras anuais significa que Las Vegas non \u00e9 favorita para albergar de novo unha carreira."}
{"id": "189354", "revid": "1131", "url": "https://gl.wikipedia.org/wiki?curid=189354", "title": "13, Rue del Percebe", "text": "13, Rue del Percebe \u00e9 un c\u00f3mic realizado polo debuxante Francisco Ib\u00e1\u00f1ez, protagonizada pola veci\u00f1anza dun edificio.\nPersonaxes.\nPlanta baixa: na planta baixa sit\u00faase o colmado de don Sen\u00e9n, un tendeiro que sempre intenta estafar os clientes. Na porter\u00eda, a personaxe da porteira, unha muller chismosa, dando vida ao famoso t\u00f3pico. O sumidoiro tam\u00e9n \u00e9 unha vivenda, pois nel vive Don Hur\u00f3n.\nPrimeiro andar: no primeiro dereita vive dona Leonor, a dona dunha pensi\u00f3n que fai o posible por ga\u00f1ar realugados. No primeiro esquerda est\u00e1 a consulta dun veterinario un pouco torpe.\nSegundo andar: no segundo dereita viv\u00eda un cient\u00edfico ao que t\u00f3dolos monstros lle sa\u00edan mal. Foi borrado da serie por mor da censura franquista baixo o argumento \"s\u00f3 Deus pode crear vida\". Durante un tempo, p\u00f3dese ver \u00e1 porteira intentando vender o piso, sendo o estado deste motivo do chiste. Finalmente, o novo inquilino pasa a ser un xastre non moi bo no seu oficio. No segundo esquerda vive unha anci\u00e1 con paix\u00f3n polos animais, chegando a adoptar ata avestruces ou elefantes.\nTerceiro andar: no terceiro dereita vive unha nai cuns fillos un pouco trasnos. Nas primeiras edici\u00f3ns da serie, estes ti\u00f1an unha irm\u00e1 casadeira, que non volveu aparecer. No terceiro esquerda vive un ladr\u00f3n ao que case sempre lle saen mal os roubos, e mais a s\u00faa muller.\nFaiado: no faiado vive un moroso continuamente acosado polos seus acredores. No tellado viven un rato que est\u00e1 continuamente maltratando a un gato.\nTam\u00e9n se considerar\u00eda un personaxe ao ascensor, continuamente avariado."}
{"id": "189355", "revid": "15490", "url": "https://gl.wikipedia.org/wiki?curid=189355", "title": "Ignacio Codesido", "text": "Ignacio Codesido Barreiro, nado en Touro o 20 de outubro de 1956, \u00e9 un pol\u00edtico galego do PPdeG.\nTraxectoria.\nEmpregado de Caixa Galicia en excedencia. Entrou en pol\u00edtica como concelleiro de Touro en 1987 como cabeza de lista do CDS. En xaneiro de 1990 f\u00edxose coa alcald\u00eda a trav\u00e9s dunha moci\u00f3n de censura. Presentouse \u00e1s elecci\u00f3ns de 1991 como independente resultando ser a forza m\u00e1is votada, por\u00e9n non conseguiu a alcald\u00eda por un pacto entre PPdeG e PSdeG-PSOE. Volveu ser alcalde en maio de 1994, tras unha moci\u00f3n de censura apoiada polos socialistas. Nas municipais de 1995 encabezou a candidatura do PSdeG-PSOE, obtivo a maior\u00eda absoluta e continuou de alcalde. En decembro de 1998 abandonou a disciplina socialista para encabezala candidatura do PPdeG nas municipais de 1999, por\u00e9n tras diferentes desencontros coa formaci\u00f3n conservadora foi cabeza de lista de Democracia Galega e revalidou a alcald\u00eda con maior\u00eda absoluta. \nEn xu\u00f1o de 2002 anunciouse a integraci\u00f3n do seu grupo de goberno no PPdeG, co cal vi\u00f1a gobernando en coalici\u00f3n trala marcha dun edil do seu grupo que o deixou en minor\u00eda, Nas elecci\u00f3ns municipais de 2003 volveu ser elixido alcalde con maior\u00eda absoluta como cabeza de lista do PPdeG. Volveu ser elixido polo PPdeG nas sucesivas convocatorias electorais, sempre con maior\u00eda absoluta. Nas elecci\u00f3ns municipais de 2023 retirouse como candidato e foi substitu\u00eddo \u00e1 fronte do PPdeG por Jes\u00fas Reboredo Gonz\u00e1lez."}
{"id": "189357", "revid": "25871", "url": "https://gl.wikipedia.org/wiki?curid=189357", "title": "Gran Premio de Detroit", "text": "O Gran Premio de Detroit foi unha carreira de F\u00f3rmula Un disputada no Circu\u00edto urbano de Detroit en Detroit (M\u00edchigan, Estados Unidos de Am\u00e9rica) desde ata .\nEn 1982, os EUA converteuse no primeiro pa\u00eds que acolleu tres Grandes Premios do Campionato do Mundo nunha tempada. Ademais das carreiras de Long Beach e Las Vegas, a nova carreira levouse a cabo en Detroit noutro circu\u00edto urbano que abarcaba o Renaissance Center. O circu\u00edto orixinal ti\u00f1a dezasete curvas en 4.023\u00a0km, inclu\u00edndo d\u00faas pinzas moi dif\u00edciles e un t\u00fanel \u00e1 beira do r\u00edo, e resultou ser a\u00ednda m\u00e1is lento que M\u00f3naco. O trazado era duro, esixente e ata inclu\u00eda un paso a nivel de ferrocarril. En 1986, Ayrton Senna sobrep\u00faxose a unha picada para ga\u00f1ar a s\u00faa primeira de cinco carreiras nos Estados Unidos en seis anos.\nPara , previuse inicialmente mover o Gran Premio de F1 a un novo circu\u00edto en Belle Isle. O plan non se puido levar a cabo, e o Gran Premio trasladouse a Phoenix para -. Tras a marcha da F1, a carreira de Detroit foi substitu\u00eddo por unha carreira da CART."}
{"id": "189361", "revid": "89787", "url": "https://gl.wikipedia.org/wiki?curid=189361", "title": "Gran Concepci\u00f3n", "text": "O Gran Concepci\u00f3n (antes cham\u00e1base en castel\u00e1n \"Intercomuna Concepci\u00f3n-Talcahuano\"), \u00e9 a segunda aglomeraci\u00f3n urbana m\u00e1is poboada en Chile e at\u00f3pase na zona centro sur do mesmo pa\u00eds, composta polas s\u00faas 10 comunas: Concepci\u00f3n, Coronel, Chiguayante, Hualp\u00e9n, Hualqui, Lota, Penco, San Pedro de la Paz, Talcahuano e Tom\u00e9. todas elas situadas na provincia de Concepci\u00f3n, Rexi\u00f3n de Biob\u00edo, sendo en ocasi\u00f3ns ademais considerada a comuna de Santa Juana.\nO concepto, cuxo nome debese \u00e1 cidade de Concepci\u00f3n, a capital provincial e sede do Goberno Rexional do Biob\u00edo arredor da que se sit\u00faan o resto das comunas, \u00e9 utilizado polos organismos gobernamentais, os medios de comunicaci\u00f3n e a poboaci\u00f3n en xeral, estando regulado polo Plano Regulador Metropolitano (PRMC) cuxa \u00faltima versi\u00f3n foi do ano 2002.\nConcretamente enc\u00f3ntrase orientada en torno \u00e1 ba\u00eda de Concepci\u00f3n, a desembocadura do r\u00edo Biob\u00edo e as proximidades. Segundo o \u00faltimo censo, realizado no ano 2002, a poboaci\u00f3n da cidade alcanzou os 871.258 habitantes, e segundo os resultados preliminares do censo realizado en 2012, a cifra incrementou ata 945.650 habitantes. localizados sobre unha extensi\u00f3n de 221,15\u00a0km\u00b2. Na actualidade, o Gran Concepci\u00f3n alberga ao 5,7% da poboaci\u00f3n chilena.\nConta cos portos de Coronel, Lirqu\u00e9n, Talcahuano e San Vicente, o Aeroporto Internacional Carriel Sur e catro accesos ata a ruta 5 Panamericana. O n\u00facleo desta cidade \u00e9 a comuna de Concepci\u00f3n, denominase usualmente \u00abConcepci\u00f3n Centro\u00bb."}
{"id": "189362", "revid": "56817", "url": "https://gl.wikipedia.org/wiki?curid=189362", "title": "Moshchena", "text": "Moshchena \u00e9 unha vila de Ucra\u00edna, Oblast de Volyn. Cunha \u00e1rea urbana duns 581 habitant. Como poboaci\u00f3n existe desde o s\u00e9culo XVI."}
{"id": "189363", "revid": "1888", "url": "https://gl.wikipedia.org/wiki?curid=189363", "title": "Antonio Pereiro Li\u00f1ares", "text": "Antonio Pereiro Li\u00f1ares, nado en Tordoia o 8 de abril de 1950 e finado o 4 de febreiro de 2019, foi un pol\u00edtico galego do PPdeG.\nTraxectoria.\nEstudou bacharelato no Instituto Masculino da Coru\u00f1a. En 1968 ingresou por oposici\u00f3n como auxiliar administrativo do concello de Tordoia e en 1982 pasou a administrativo. Nas elecci\u00f3ns municipais de 1995 foi cabeza de lista por unha candidatura independente, obtendo cinco concelleiros. Nas municipais de 1999 encabezou a candidatura do PPdeG e foi elixido alcalde con maior\u00eda absoluta. Continuou como alcalde nas sucesivas elecci\u00f3ns, sempre con maior\u00eda absoluta."}
{"id": "189368", "revid": "124656", "url": "https://gl.wikipedia.org/wiki?curid=189368", "title": "Jorge Calvo Pestonit", "text": "Jorge Francisco Calvo Pestonit, nado en Santiago de Compostela en 1952 e finado o 1 de novembro de 2016, foi un m\u00e9dico e pol\u00edtico galego do PPdeG.\nTraxectoria.\nExerceu como m\u00e9dico no Centro de Sa\u00fade de Toques. En 2007 encabezou a lista do PPdeG \u00e1 alcald\u00eda de Toques, firmando un pacto de goberno co PSdeG e o BNG polo cal foi alcalde dende agosto 2009, ocup\u00e1ndoa o socialista Miguel \u00c1ngel Buj\u00e1n Varela os dous anos anteriores. En 2011 volveu encabezar a candidatura do PPdeG, foi a candidatura m\u00e1is votada e foi reelixido mediante outro pacto de goberno, esta vez con Xuntos Cara o Progreso de Toques (XCPT), ocupando a alcald\u00eda ata setembro de 2013, cando lla cedeu \u00f3 l\u00edder desta formaci\u00f3n Jos\u00e9 Antonio Castro Fraga. En 2015 os independentes integr\u00e1ronse no PPdeG, con Castro Fraga como candidato e el como n\u00famero 2, logrando selos m\u00e1is votados pero sen maior\u00eda absoluta, polo que socialistas e nacionalistas formaron goberno e quedaron na oposici\u00f3n.\nVida persoal.\nFinou o 1 de novembro de 2016."}
{"id": "189370", "revid": "5863", "url": "https://gl.wikipedia.org/wiki?curid=189370", "title": "WP TBIOG", "text": ""}
{"id": "189371", "revid": "89787", "url": "https://gl.wikipedia.org/wiki?curid=189371", "title": "Gran Premio de Dallas", "text": "O Gran Premio de Dallas foi unha carreira do Campionato do Mundo de F\u00f3rmula Un en 1984 antes de converterse nunha carreira da estadounidense Trans-Am Series en 1988.\nOrixinalmente a carreira correuse no circu\u00edto urbano de Fair Park, antes de trasladarse \u00e1 pr\u00f3xima Addison en 1989. En 1993, a carreira trasladouse a un circu\u00edto urbano temporal ao redor do Reunion Arena, sede de moitos dos equipos deportivos de Dallas.\nGa\u00f1adores.\nAs carreiras que non formaban parte do Campionato do Mundo de F\u00f3rmula Un ind\u00edcanse cun fondo de cor rosa."}
{"id": "189378", "revid": "109216", "url": "https://gl.wikipedia.org/wiki?curid=189378", "title": "Neomicina", "text": "A neomicina \u00e9 un antibi\u00f3tico bactericida da familia dos aminoglic\u00f3sidos, que se obt\u00e9n do \"Streptomyces fradiae\". Existen as neomicinas A, B e C, das cales a m\u00e1is usada \u00e9 a B. \u00c9 hidrosoluble e m\u00e1is activa a pH b\u00e1sico .\nA neomicina foi descuberta en 1949 por Selman Abraham Waksman e o seu axudante Hubert Lechevalier na Universidade Rutgers .\nFarmacocin\u00e9tica.\nEn canto \u00e1 s\u00faa farmacocin\u00e9tica, admin\u00edstrase case sempre por v\u00eda t\u00f3pica, xa que a absorci\u00f3n oral \u00e9 moi mala, arredor dun 3-5% tan s\u00f3. A uni\u00f3n a prote\u00ednas \u00e9 baixa, pero moi variable, e sempre inferior ao 30%. A distribuci\u00f3n \u00e9 moi selectiva, cun alto grao de fixaci\u00f3n ao tecido renal e o\u00eddo. Tarda varios d\u00edas en atinguir un estado de equilibrio das concentraci\u00f3ns tisulares, que se mant\u00e9n mesmo semanas despois da suspensi\u00f3n do tratamento. A excreci\u00f3n do f\u00e1rmaco absorbido \u00e9 renal. O 97% do produto non absorbido elim\u00ednase polas feces inalterado.\nFarmacodin\u00e1mica.\nOs ensaios \"in vitro\" demostraron que a neomicina \u00e9 bactericida e act\u00faa inhibindo a s\u00edntese de prote\u00ednas nas c\u00e9lulas bacterianas sensibles. \u00c9 eficaz sobre todo contra bacilos gramnegativos, mais tam\u00e9n ten algunha actividade contra organismos grampositivos. A neomicina \u00e9 activa \"in vitro\" contra \"Escherichia coli\", \"Klebsiella\" e contra a flora anaer\u00f3bica intestinal. O seu modo de acci\u00f3n consiste na uni\u00f3n irreversible do antibi\u00f3tico \u00e1 subunidade 30S do ribosoma bacteriano.\nNon dimin\u00fae a s\u00faa eficacia en presenza de pus.\nPresentaci\u00f3ns.\nProd\u00facese en forma de sulfato de neomicina en suspensi\u00f3ns orais, gotas e pomadas t\u00f3picas, \u00f3ticas e oftalmol\u00f3xicas. A s\u00faa maior utilidade \u00e9 para aplicaci\u00f3ns locais en ollos, o\u00eddos etc. Nalg\u00fans casos util\u00edzase por v\u00eda oral para tratar problemas ent\u00e9ricos.\nEntre os excipientes m\u00e1is frecuentemente utilizados co sulfato de neomicina est\u00e1n:\nXene de resistencia en pl\u00e1smidos para biotecnolox\u00eda.\nA resistencia \u00e1 neomicina conf\u00edrello \u00e1s bacterias un xene de entre dous posibles que codifican aminoglic\u00f3sido fosfotransferases. Un xene \"neo\" forma parte normalmente dos pl\u00e1smidos utilizados polos bi\u00f3logos moleculares para establecer li\u00f1as celulares de mam\u00edfero estables que expresen prote\u00ednas clonadas en cultivo; moitos pl\u00e1smidos para a expresi\u00f3n de prote\u00ednas dispo\u00f1ibles comercialmente conte\u00f1en o xene \"neo\" como un marcador para a selecci\u00f3n. As c\u00e9lulas que non sufriron transfecci\u00f3n (incorporaci\u00f3n do pl\u00e1smido) morren cando o cultivo foi tratado con neomicina ou un antibi\u00f3tico similar. A neomicina ou a kanamicina pode utilizarse en procariotas para a selecci\u00f3n, pero en eucariotas util\u00edzase xeralmente a xeneticina (G418).\nUni\u00f3n da neomicina aos \u00e1cidos nucleicos.\nA neomicina \u00e9 un aminoglic\u00f3sido, un grupo de substancias que te\u00f1en a capacidade de unirse a un d\u00faplex de ARN con grande afinidade. Un estudo feito por Daniel Pilch et al. na Universidade de Rutgers determinou que a constante de asociaci\u00f3n da neomicina co sitio A do ARN estaba no rango de ~109. Por\u00e9n, m\u00e1is de 50 anos despois do seu descubrimento, as s\u00faas propiedades de uni\u00f3n ao ADN a\u00ednda non se co\u00f1ec\u00edan. En 2000, Dev P. Arya et al. da Universidade Clemson descubriron que a neomicina induce unha enorme estabilizaci\u00f3n t\u00e9rmica do tr\u00edplex de ADN pero ten pouco ou case ning\u00fan efecto sobre a estabilizaci\u00f3n dos d\u00faplex de ADN. Os seus traballos demostraron que a neomicina se une a estruturas que adoptan a forma estrutural A, unha das cales \u00e9 o tr\u00edplex de ADN, e que a neomicina mesmo induce a formaci\u00f3n da forma tr\u00edplex h\u00edbrida ADN:ARN ."}
{"id": "189379", "revid": "98629", "url": "https://gl.wikipedia.org/wiki?curid=189379", "title": "Gran Premio do Pac\u00edfico", "text": "O Gran Premio do Pac\u00edfico foi unha carreira do Campionato do Mundo de F\u00f3rmula Un celebrada en d\u00faas ocasi\u00f3ns na d\u00e9cada de 1990. Ambas carreiras celebr\u00e1ronse no Circu\u00edto Internacional Tanaka (agora Circu\u00edto Internacional de Okayama), un trazado lento e sinuoso de 3\u00b4703\u00a0km. en Aida (preto de K\u014dbe), Xap\u00f3n. Despois do terremoto de Kobe de , o Gran Premio do Pac\u00edfico trasladouse de pricncipio de tempada \u00f3 final da mesma.\nO Gran Premio do Pac\u00edfico tam\u00e9n se celebrou en Laguna Seca desde 1960 ata 1963, pero estas carreiras non eran de Campionato.\nA carreira inaugural do Campionato en 1994 viu unha f\u00e1cil vitoria de Michael Schumacher logo de que Ayrton Senna estivera involucrado nun accidente na primeira curva con Mika H\u00e4kkinen e Nicola Larini. Schumacher superou a Senna na primeira curva e o seu liderado nunca foi ameazado no resto da carreira. Schumacher puido dobrar \u00f3 segundo clasificado, Gerhard Berger no \u00faltimo terzo da carreira, pero elixiu non facelo. A volta r\u00e1pida estableceuse na volta 3. A carreira foi boa para o equipo Jordan e Rubens Barrichello que acadou o seu primeiro podio na F1 co terceiro lugar. O m\u00e1is recente Gran Premio do Pac\u00edfico en 1995 culminou nunha vitoria t\u00e1ctica para Michael Schumacher, asegurando o seu segundo Campionato do Mundo, e convert\u00e9ndose no m\u00e1is novo dobre campi\u00f3n do mundo nese momento. Fernando Alonso superou a marca de Schumacher, ao ga\u00f1ar o seu segundo Campionato Mundial en , e Sebastian Vettel superou a ambos en .\nEsta carreira fixo do Xap\u00f3n un dos seis pa\u00edses (os outros son Gran Breta\u00f1a, Espa\u00f1a, Alema\u00f1a, Italia e os Estados Unidos) en albergar m\u00e1is dunha carreira de F\u00f3rmula Un no mesmo ano. Que se suspendeu debido principalmente \u00e1 localizaci\u00f3n do circu\u00edto TI nunha zona remota do Xap\u00f3n.\nCo anuncio de que o Gran Premio do Xap\u00f3n c\u00e1mbiabase do circu\u00edto de Suzuka \u00e1 Fuji Speedway en , houbo especulaci\u00f3ns nos medios de que Suzuka pod\u00eda conservar unha carreira resucitando o Gran Premio do Pac\u00edfico. Con todo, m\u00e1is tarde anunciouse que o Gran Premio do Xap\u00f3n alternariase entre Fuji e Suzuka a partir de , a\u00ednda que a alternancia foi cancelada por Toyota, propietaria do Fuji Speedway debido \u00e1 crise econ\u00f3mica.\nPatrocinadores.\nFoster no Gran Premio do Pac\u00edfico de 1994.\nMarlboro no Gran Premio do Pac\u00edfico de 1995.\nOs ga\u00f1adores do Gran Premio de Gran Pac\u00edfico.\n\"Un fondo de cor rosa indica que unha carreira que non forma parte do Campionato do Mundo de F\u00f3rmula Un\"."}
{"id": "189380", "revid": "89787", "url": "https://gl.wikipedia.org/wiki?curid=189380", "title": "Art Clokey", "text": "Arthur Charles Farrington Clokey, co\u00f1ecido como Art Clokey, nado en Detroit o 12 de outubro de 1921 e finado en Los Osos (California) o 8 de xaneiro de 2010 foi un pioneiro estadounidense das animaci\u00f3ns stop motion realizadas con plastilina e outros materiais s\u00f3lidos flex\u00edbeis, co\u00f1ecidos como Claymation ou plastimaci\u00f3n."}
{"id": "189381", "revid": "56817", "url": "https://gl.wikipedia.org/wiki?curid=189381", "title": "Claymation", "text": "A claymation, tam\u00e9n co\u00f1ecida como plastimaci\u00f3n, \u00e9 o termo que recibe a animaci\u00f3n audiovisual de parada de imaxe (\"stop motion\") na que se emprega plastilina, arxila, ou alg\u00fan outro material completamente male\u00e1bel. O pioneiro desta t\u00e9cnica foi o estadounidense Art Clokey."}
{"id": "189382", "revid": "1131", "url": "https://gl.wikipedia.org/wiki?curid=189382", "title": "Gran Premio de Luxemburgo", "text": "O Gran Premio de Luxemburgo (Gro\u00dfer Preis von Luxemburgo) foi o nome dado a d\u00faas carreiras do Campionato Mundial de F\u00f3rmula 1 da FIA, que tivo lugar en e . As normas da F\u00f3rmula Un, estipulan que ning\u00fan pa\u00eds pode celebrar m\u00e1is dunha carreira. Con todo, a FIA atopou a maneira de saltar esta norma, mediante a execuci\u00f3n de Grandes Premios con outro nome, por exemplo a\u00ednda que o circu\u00edto de Imola non est\u00e1 en San Marino, as carreiras disputadas nel lev\u00e1ronse a cabo baixo o t\u00edtulo de Gran Premio de San Marino xa que o circu\u00edto est\u00e1 moi preto.\nEn 1997, houbo dous grandes premios en Espa\u00f1a e dous en Alema\u00f1a. Barcelona foi sede do Gran Premio espa\u00f1ol, mentres que Xerez foi sede do Gran Premio de Europa, e en Alema\u00f1a , Hockenheim foi sede do Gran Premio de Alema\u00f1a e unha segunda carreira estaba prevista para o circu\u00edto de Nurburgring. A FIA decidiu o nome da carreira, Gran Premio de Luxemburgo xa que o circu\u00edto at\u00f3pase a uns oitenta quil\u00f3metros da fronteira de Alema\u00f1a con Luxemburgo, eludindo as\u00ed a prohibici\u00f3n de d\u00faas carreiras co mesmo nome. A carreira de tam\u00e9n foi co\u00f1ecida como o Gran Premio de Luxemburgo a pesar de non celebrarse o Gran Premio de Europa, os dereitos do Gran Premio de Europa foran revogados polos organizadores da carreira logo dun incidente no podio en 1997, e neg\u00e1ronse a permitir que Nurburgring utilizara o nome. A partir de o circu\u00edto de Nurburgring realizou a s\u00faa carreira baixo o t\u00edtulo de Gran Premio de Europa.\nHistoria.\n1997.\n\"Resultados: Gran Premio de Luxemburgo de 1997\"\nEn o Gran Premio de Luxemburgo proporcionou un momento hist\u00f3rico, os coches con motor Renault conseguiron os primeiros catro lugares na meta con Jacques Villeneuve de (Williams - Renault), no primeiro lugar. A carreira foi tam\u00e9n a \u00faltima vitoria na F1 de Villeneuve.\nDurante moito tempo da carreira parec\u00eda que Mika H\u00e4kkinen obter\u00eda a s\u00faa primeira vitoria na F1 cando co seu McLaren tomou a dianteira co seu compa\u00f1eiro de equipo, David Coulthard. Con todo, no espazo dunha volta os dous McLaren retir\u00e1ronse da carreira o que permitiu a Villeneuve acercarse \u00f3 Campionato do Mundo. A carreira de Michael Schumacher terminou \u00f3 final da primeira volta logo de que o seu irm\u00e1n Ralf Schumacher chocara co seu compa\u00f1eiro de equipo na primeira curva causando danos na suspensi\u00f3n e a retirada, do Ferrari.\n1998.\n\"Resultados: Gran Premio de Luxemburgo de 1998\"\nEn , Mika H\u00e4kkinen vingouse polo fallo do seu motor na carreira anterior acadando a vitoria nesta, con Michael Schumacher segundo a pesar de cualificar na pole, e o seu compa\u00f1eiro Coulthard terceiro. H\u00e4kkinen ga\u00f1ou o Campionato do Mundo na \u00faltima carreira en Suzuka, curiosamente, isto significa que todos os ga\u00f1adores do Gran Premio de Luxemburgo ga\u00f1aron o campionato mundial dese ano.\nGa\u00f1adores do Gran Premio de Luxemburgo.\nAs carreiras que non formaban parte do Campionato do Mundo de F\u00f3rmula Un ind\u00edcanse cun fondo de cor rosa."}
{"id": "189383", "revid": "25871", "url": "https://gl.wikipedia.org/wiki?curid=189383", "title": "AKB48", "text": "AKB48 \u00e9 un grupo feminino xapon\u00e9s de J-Pop."}
{"id": "189384", "revid": "23204", "url": "https://gl.wikipedia.org/wiki?curid=189384", "title": "Cob\u00e1n", "text": "Cob\u00e1n \u00e9 un municipio e a capital do departamento de Alta Verapaz, localizado na Rep\u00fablica de Guatemala. No ano 2000 a poboaci\u00f3n foi estimada nuns 70.000 habitantes.\nA cidade foi fundada por frades dominicos en 1543. Anos despois foi declarada Cidade Imperial por Carlos V.\nO municipio de Cob\u00e1n local\u00edzase na parte central do pa\u00eds, que \u00e9 unha rexi\u00f3n na que se d\u00e1 o caf\u00e9 e o cardamomo, industrias xeradas por inmigrantes alem\u00e1ns no s\u00e9culo XIX.\nEst\u00e1 localizada no medio dunha plataforma c\u00e1rstica, convertendo esta zona en meca de grutas e cavernas para os espele\u00f3logos.\nToponimia.\nO seu nome prov\u00e9n da lingua q\u02bceqchi\u02bc, que significa \"entre nubes\" e \u00e9 que a rexi\u00f3n \u00e9 moi chuviosa, incluso con orballo perenne, que dura at\u00e9 varios d\u00edas chamado polos locais \"chipi chipi\". A d\u00eda de hoxe, debido \u00f3s cortes de \u00e1rbores nos bosques, este fen\u00f3meno \u00e9 menos com\u00fan e as temporadas chuviosas son m\u00e1is copiosas pero menos constantes.\nXeograf\u00eda e clima.\nA cidade de Cob\u00e1n est\u00e1 localizada a 212 km da cidade de Guatemala.\nAt\u00f3pase na lat 15\u00b0 28' 07\" e lonx 90\u00b0 22' 36\". Conta cunha extensi\u00f3n territorial de 2,132 km\u00b2. Debido a que o terreo \u00e9 c\u00e1rstico na s\u00faa maior\u00eda, a s\u00faa topograf\u00eda \u00e9 variada, con monta\u00f1as e simas ou sigu\u00e1ns que pasan os 1.000 m de elevaci\u00f3n e os 100 m de profundidade respectivamente. As terras descenden at\u00e9 uns 300 metros sobre o nivel do mar na \u00e1rea norte, no car\u00f3n do departamento de Pet\u00e9n.\nA climatolox\u00eda var\u00eda en relaci\u00f3n coa elevaci\u00f3n e sinuosidade do terreo.\nGastronom\u00eda.\nEn Cob\u00e1n elab\u00f3ranse numerosos pratos t\u00edpicos como o kaq ik, que ten como ingrediente principal o pavo crioulo, de patio ou \"chunto\", ave que foi introducida polos espa\u00f1ois a partir do s\u00e9culo XV, orixinaria de Norteam\u00e9rica e M\u00e9xico, e que os cobaneros aprecian moito. Entre as bebidas que se utilizan en celebraci\u00f3ns est\u00e1 o kakaw, que \u00e9 unha bebida amarga feita de sementes de cacao que se moen e mesturan con outras especias para facer unha especie de batido."}
{"id": "189385", "revid": "25871", "url": "https://gl.wikipedia.org/wiki?curid=189385", "title": "Sara Loura\u00e7o Vidal", "text": "Sara Loura\u00e7o Vidal, nada en Nazar\u00e9 en 1980, \u00e9 unha cantante portuguesa. Entre 2005 e 2011 foi a vocalista do grupo galego de folk Luar na Lubre.\nBiograf\u00eda.\nEn 2004 empezou a acompa\u00f1ar a Luar na Lubre nos seus concertos, sendo a partir de 2005 a vocalista do grupo coa marcha de Rosa Cedr\u00f3n. Ese mesmo ano publicouse o \u00e1lbum \"Saudade\" xa coa s\u00faa voz.\nEn setembro de 2011 abandonou o grupo alegando motivos persoais e regresou a Portugal, colaborando con distintos grupos portugueses da m\u00fasica folk e tradicional."}
{"id": "189386", "revid": "59564", "url": "https://gl.wikipedia.org/wiki?curid=189386", "title": "Jos\u00e9 Jes\u00fas Ramos Ledo", "text": "Jos\u00e9 Jes\u00fas Ramos Ledo, nado en Taboada o 28 de abril de 1944, \u00e9 un mestre, e pol\u00edtico galego do PPdeG.\nTraxectoria.\nMestre, foi director do CPI de Taboada durante 32 anos. Foi tam\u00e9n director da Cooperativa A Medela e Presidente do Taboada C.F., cargos que ostentaba simultaneamente (xunto co de director do colexio) e que abandonou cando accedeu por primeira vez \u00e1 alcald\u00eda. \nEn 1983 presentouse \u00e1s elecci\u00f3ns municipais en Taboada encabezando a lista de Coalici\u00f3n Galega, que foi a m\u00e1is votada conseguindo seis concelleiros, pero unha coalici\u00f3n entre Alianza Popular e o PSOE facilitou a alcald\u00eda para Alianza Popular. En 1987 presentouse por Alianza Popular, obtendo oito concelleiros, a maior\u00eda absoluta e a alcald\u00eda. Repetiu a maior\u00eda absoluta nas sucesivas elecci\u00f3ns present\u00e1ndose polo PPdeG. Foi deputado provincial encargado de Educaci\u00f3n e Deporte durante m\u00e1is de oito anos. \nEn 2002 foi denunciado polo voceiro socialista no consistorio por falsidade documental e ocultaci\u00f3n de informaci\u00f3n, sendo xulgado en 2006. \nEn xullo de 2009 renunciou \u00e1 alcald\u00eda para ser Xefe territorial da Conseller\u00eda de Educaci\u00f3n na provincia de Lugo, sendo sucedido por Ramiro Moure. En xu\u00f1o de 2013 abandonou a presidencia da agrupaci\u00f3n local do PP e en 2014 xubilouse. "}
{"id": "189388", "revid": "1888", "url": "https://gl.wikipedia.org/wiki?curid=189388", "title": "Santiago Freire", "text": "Jos\u00e9 Santiago Freire Abeij\u00f3n, nado en Caranto\u00f1a, na parroquia de T\u00e1llara (Lousame) en 1967, \u00e9 un veterinario e pol\u00edtico galego do PPdeG, que foi alcalde de Lousame e na actualidade \u00e9 o alcalde de Noia.\nTraxectoria.\nEstudou o bacharelato no Instituto de Noia e Veterinaria na Facultade de Le\u00f3n. Exerceu como veterinario no \u00e1mbito privado e acadou unha praza de inspector de Sa\u00fade P\u00fablica. Nas elecci\u00f3ns municipais de 2003 encabezou a candidatura do PPdeG no concello de Lousame, conseguindo a alcald\u00eda grazas ao apoio dunha concelleira independente, desbancando ao PSdeG-PSOE que levaba gobernando o concello dende as primeiras elecci\u00f3ns democr\u00e1ticas. Nas sucesivas elecci\u00f3ns de 2007 e 2011 acadou a maior\u00eda absoluta. En setembro de 2012 renunciou \u00e1 alcald\u00eda para formar parte da candidatura do PPdeG para elecci\u00f3ns auton\u00f3micas do 21 de outubro de 2012, nas cales resultou elixido deputado no Parlamento de Galicia.\nNas elecci\u00f3ns municipais de 2015 encabezou a candidatura do PPdeG \u00e1 alcald\u00eda de Noia. A s\u00faa candidatura non obtivo a maior\u00eda absoluta e quedou na oposici\u00f3n durante uns meses, ata que en febreiro de 2016 e grazas a unha moci\u00f3n de censura co apoio de Noieses Independientes Agrupados (NO.I.A) accedeu ao posto de alcalde e pasou a gobernar en coalici\u00f3n con esta formaci\u00f3n. Nas elecci\u00f3ns de 2019 e 2023 logrou de novo alcald\u00eda co apoio do NOIA."}
{"id": "189391", "revid": "43749", "url": "https://gl.wikipedia.org/wiki?curid=189391", "title": "Jos\u00e9 Santiago Freire Abeij\u00f3n", "text": ""}
{"id": "189396", "revid": "98629", "url": "https://gl.wikipedia.org/wiki?curid=189396", "title": "Medea (filme de 1969)", "text": "Medea \u00e9 un filme italiano dirixido por Pier Paolo Pasolini, baseada na obra \"Medea\" de Eur\u00edpides. Foi rodada entre Turqu\u00eda e Siria.\nFoi a \u00fanica incursi\u00f3n no cine da diva da \u00f3pera Maria Callas, que en 1969 xa se retirara do mundo l\u00edrico. \nPasolini escolleuna porque Callas fora a m\u00e1is c\u00e9lebre Medea na \u00f3pera do mesmo nome, obra de Cherubini.\nSinopse.\n\u00c9 unha adaptaci\u00f3n moi persoal da traxedia grega de Eur\u00edpides, na que Pasolini mostra a tr\u00e1xica confrontaci\u00f3n entre dous culturas incompatibles: o mundo m\u00e1xico e irracional de Medea e o mundo racional de Xas\u00f3n."}
{"id": "189397", "revid": "1131", "url": "https://gl.wikipedia.org/wiki?curid=189397", "title": "Pico da Ant\u00f3nia", "text": "O Pico da Ant\u00f3nia, con 1.394 m de altitude, \u00e9 o punto m\u00e1is elevado da illa de Santiago, no arquip\u00e9lago de Cabo Verde.\nTen orixe volc\u00e1nica e fica situado a 5\u00a0km a sueste de Assomada, a 3,5\u00a0km a sur de Picos, a 5\u00a0km a oeste-suroeste de Jo\u00e3o Teves e a 7\u00a0km a oeste-noroeste de S\u00e3o Domingos, nunha das cordilleiras de monta\u00f1as que atravesan o interior da illa. M\u00e1is ao norte at\u00f3pase a Serra da Malagueta. A monta\u00f1a serve de fronteira entre os concellos de S\u00e3o Salvador do Mundo, S\u00e3o Louren\u00e7o dos \u00d3rg\u00e3os e Ribeira Grande de Santiago.\nO pico e a \u00e1rea circundante forman o Parque Nacional do Pico da Ant\u00f3nia."}
{"id": "189398", "revid": "1131", "url": "https://gl.wikipedia.org/wiki?curid=189398", "title": "Serra da Malagueta", "text": "A Serra da Malagueta \u00e9 unha serra situada na illa de Santiago, no arquip\u00e9lago de Cabo Verde. O seu punto m\u00e1is elevado ten 1.064 m de altitude.\nTen orixe volc\u00e1nica e fica situada a 10\u00a0km a sueste de Tarrafal, a 7\u00a0km a oeste de Calheta de S\u00e3o Miguel, e a 7\u00a0km a norte de Assomada, nunha das cordilleiras de monta\u00f1as que atravesan o interior da illa. M\u00e1is ao sur at\u00f3pase o Pico da Ant\u00f3nia. A serra serve de fronteira entre os concellos do Tarrafall, S\u00e3o Miguel e Santa Catarina.\nA serra e a \u00e1rea circundante forman o Parque Natural da Serra da Malagueta."}
{"id": "189401", "revid": "197", "url": "https://gl.wikipedia.org/wiki?curid=189401", "title": "Formas infinitas", "text": ""}
{"id": "189405", "revid": "197", "url": "https://gl.wikipedia.org/wiki?curid=189405", "title": "Clase de palabra", "text": ""}
{"id": "189409", "revid": "1888", "url": "https://gl.wikipedia.org/wiki?curid=189409", "title": "Xos\u00e9 Fern\u00e1ndez Vieitez", "text": ""}
{"id": "189413", "revid": "92340", "url": "https://gl.wikipedia.org/wiki?curid=189413", "title": "Kesha", "text": "Kesha Rose Sebert, nada nos \u00c1nxeles o 1 de marzo de 1987, \u00e9 unha cantante e compositora estadounidense, co\u00f1ecida tam\u00e9n como Ke$ha.\nTraxectoria.\nKesha medrou coa nai, Pebe Sebert, cantante e compositora, separada, e mais co seu irm\u00e1n Logan, grazas a programas de asistencia social e en condici\u00f3ns de precariedade. Criada no mundo do espect\u00e1culo, sa\u00edu do instituto para dedicarse \u00e1 canci\u00f3n. O seu primeiro sinxelo foi \"Tik Tok\", en agosto de 2009, que chegou ao n\u00famero 1 das listas en once pa\u00edses.. A continuaci\u00f3n, en xaneiro de 2010 lanzou o seu \u00e1lbum de estrea: \"Animal\"."}
{"id": "189414", "revid": "56817", "url": "https://gl.wikipedia.org/wiki?curid=189414", "title": "The Remix", "text": "The Remix \u00e9 o segundo \u00e1lbum de compilaci\u00f3n de \"remixes\" pola cantante Lady Gaga, lanzado o 10 de marzo de 2010 no Xap\u00f3n."}
{"id": "189415", "revid": "124656", "url": "https://gl.wikipedia.org/wiki?curid=189415", "title": "Jos\u00e9 Antonio Garc\u00eda L\u00f3pez", "text": "Jos\u00e9 Antonio Garc\u00eda L\u00f3pez, nado en Sarria o 13 de xu\u00f1o de 1971, \u00e9 un avogado e pol\u00edtico galego do PPdeG.\nTraxectoria.\nLicenciado en Dereito pola Universidade de Santiago de Compostela. En 1999 ocupou o n\u00famero tres na lista da Agrupaci\u00f3n Sarriana de Integraci\u00f3n (ASI) en Sarria, a cal fixo alcalde ao socialista Claudio Garrido Mart\u00ednez e foi tenente de alcalde e concelleiro de Urbanismo. Nas municipais de 2003 encabezou a lista de Iniciativa Galega (INGA), onde se integrara a s\u00faa formaci\u00f3n, consiguindo 2 concelleiros e convert\u00e9ndose en alcalde co apoio do Partido Popular (6 ed\u00eds) e dunha tr\u00e1nsfuga do BNG, habendo sido o PSdeG-PSOE o m\u00e1is votado con 7 concelleiros. Encabezou a candidatura do PPdeG en Sarria nas elecci\u00f3ns municipais de 2007 e logrou sela forza m\u00e1is votada, pero perdeu a alcald\u00eda dado que o PSdeG alcanzou un pacto de goberno co BNG e o Partido Galeguista. Foi elixido deputado no Parlamento de Galicia polo PPdeG nas elecci\u00f3ns auton\u00f3micas de 2009. En 2011 encabezou de novo candidatura do PPdeG \u00e1 alcald\u00eda de Sarria, obtendo a maior\u00eda absoluta e recuperando a alcald\u00eda, polo que dimitiu como deputado do Parlamento de Galicia. En 2015 perdeu a maior\u00eda absoluta e a alcald\u00eda, dado que o PSdeG alcanzou un pacto con Compromiso por Galicia e o BNG. En 2019 encabezou de novo a candidatura popular e sigueu perdendo apoios, sendo derrotado polo exalcalde socialista Claudio Garrido Mart\u00ednez, o cal encabezaba a candidatura Cami\u00f1a Sarria e recuperou a alcald\u00eda. En setembro de 2022 abandonou a portavoc\u00eda do PPdeG tras haber renunciado a continuar na presidencia local do partido en Sarria."}
{"id": "189417", "revid": "23204", "url": "https://gl.wikipedia.org/wiki?curid=189417", "title": "Climatiformes", "text": "Os climatiformes (Climatiiformes) son unha orde extinta de peixes acantodios. Eran abundantes \u00f3 final do Sil\u00farico, pero volv\u00e9ronse m\u00e1is raros a mediados do Devoniano; unha \u00fanica familia, a Gyracanthidae, estendeuse at\u00e9 o Carbon\u00edfero, e con ela extinguiuse toda a orde neste \u00faltimo per\u00edodo.\nAnatom\u00eda.\nCaracter\u00edzanse por posu\u00edr unhas grosas e duras espi\u00f1as, \u00f3sos d\u00e9rmicos recubrindo gran parte dos laterais ou frontal da cabeza e unha ou un grupo de espi\u00f1as ventrais intercaladas entre as aletas peitorais e p\u00e9lvicas. Xeralmente te\u00f1en un corpo pequeno, de menos de 15 cm, dentes diminutos e d\u00faas aletas dorsais."}
{"id": "189419", "revid": "6939", "url": "https://gl.wikipedia.org/wiki?curid=189419", "title": "Serpent", "text": ""}
{"id": "189421", "revid": "56817", "url": "https://gl.wikipedia.org/wiki?curid=189421", "title": "Matacandil", "text": "O matacandil (Coprinus comatus), tam\u00e9n co\u00f1ecido como barbuda, \u00e9 un cogomelo da orde dos Agaricales.\nDescrici\u00f3n.\nO sombreiro \u00e9 de cor branca-sepia, con escamas imbricadas algo m\u00e1is escuras. O di\u00e1metro \u00e9 de 3 a 8\u00a0cm., e a altura de at\u00e9 20\u00a0cm. \nAs lamelas son primeiro brancas, logo rosadas e \u00f3 final negras.\nO p\u00e9 \u00e9 longo, liso e oco cun anel baixo. Sep\u00e1rase facilmente do chapeu e pode alcanzar 20\u00a0cm. de altura.\nAs esporas son de cor verde.\nH\u00e1bitat e \u00e9poca.\nMedra en pasteiros ben abonados, parques, bordos de cami\u00f1os, terreos removidos e vertedoiros, desde primavera at\u00e9 finais de outono.\nComestibilidade.\nConsid\u00e9rase un comestible excelente, a\u00ednda que ten que consumirse o mesmo d\u00eda que se colleita."}
{"id": "189424", "revid": "6939", "url": "https://gl.wikipedia.org/wiki?curid=189424", "title": "Cogumelo", "text": ""}
{"id": "189426", "revid": "23204", "url": "https://gl.wikipedia.org/wiki?curid=189426", "title": "Lingua ch\u2019ol", "text": "O ch'ol ou chol, \u00e9 unha lingua maia falada polos pobo ch'ol, que habitan principalmente no estado mexicano de Chiapas (sobre todo nos municipios de Tumbal\u00e1, Yajalon, Tila, Sabanilla, Salto de Agua, Playas de Catazaja' e Palenque), existindo tam\u00e9n unha comunidade importante no municipio de Balanc\u00e1n, Tabasco. Pertence ao grupo ch'ol da familia maia. Sost\u00edvose, que esta lingua, xunto co chontal e o ch\u2019olti\u2019, estar\u00eda relacionada coa lingua maia cl\u00e1sica.\nNo ch'ol p\u00f3dense distinguir dous dialectos:\nMorfolox\u00eda e sintaxe.\nO ch'ol, ao igual que as demais linguas maias, \u00e9 unha lingua aglutinante, \u00e9 dicir, que aglutina a un radical (verbo, substantivo ou adxectivo), marcas de axente (o que realiza a acci\u00f3n verbal), de suxeito (o posuidor do obxecto ou relaci\u00f3n persoal), a trav\u00e9s dun sistema de sufixos e prefixos.\nNumerais.\nO sistema de numeraci\u00f3n do ch'ol \u00e9 vixesimal (de base 20), como sucede nas outras linguas maias, e en xeral, nas linguas mesoamericanas. A raz\u00f3n obedece a que estas linguas basean o seu sistema num\u00e9rico no n\u00famero de dedos e dedas que ten o ser humano. Os vinte primeiros n\u00fameros son:"}
{"id": "189427", "revid": "12452", "url": "https://gl.wikipedia.org/wiki?curid=189427", "title": "Chol", "text": ""}
{"id": "189428", "revid": "98629", "url": "https://gl.wikipedia.org/wiki?curid=189428", "title": "Cuatro Torres Business Area", "text": "Cuatro Torres Business Area (CTBA) \u00e9 un parque empresarial de Madrid, formado fundamentalmente por catro ra\u00f1aceos e o espazo comprendido por eles. Est\u00e1 situado no distrito de Fuencarral-El Pardo.\nCaracter\u00edsticas.\nO parque empresarial sit\u00faase ao norte da cidade de Madrid, no inicio do Paseo de la Castellana (a arteria norte-sur da cidade), no lugar da antiga Cidade Deportiva do Real Madrid. O parque empresarial est\u00e1 composto por catro ra\u00f1aceos que son os edificios m\u00e1is altos de Madrid e de Espa\u00f1a. Os catro edificios son a Torre Foster, Torre PwC, a Torre de Cristal e a Torre Espacio. O primeiro \u00e9 o m\u00e1is elevado de todos eles, pois chega aos 250 metros de altura.\nA Torre PwC acolle, entre outras empresas, un hotel. A parte superior da Torre de Cristal \u00e9 un xard\u00edn. Cada torre ten varios andares de garaxe soterrados, e tam\u00e9n un acceso soterrado para veh\u00edculos, que os conecta coa cidade. Xunto coas catro torres e dentro do recinto do parque empresarial localizarase o Centro Internacional de Convenciones de Madrid. Este edificio dispor\u00e1 de 70.000 m\u00b2 de salas para conferencias e un auditorio principal con capacidade para 3.500 persoas. A construci\u00f3n deste edificio foille outorgada aos arquitectos Emilio Tu\u00f1\u00f3n e Luis Mansilla.\nHistoria.\nA construci\u00f3n dos catro edificios comezou en 2004 e foron rematados entre o final de 2007 e comezos de 2008."}
{"id": "189430", "revid": "25871", "url": "https://gl.wikipedia.org/wiki?curid=189430", "title": "Sj\u00f3n", "text": "Sigurj\u00f3n Birgir Sigur\u00f0sson, m\u00e1is co\u00f1ecido como Sj\u00f3n, nado en Reiquiavik o 27 de agosto de 1962, \u00e9 un escritor e artista island\u00e9s.\nTraxectoria.\n\u00c9 un dos autores m\u00e1is co\u00f1ecidos da literatura islandesa contempor\u00e1nea. Comezou a s\u00faa carreira literaria co libro de poes\u00eda \"S\u00fdnir\" (\"Visi\u00f3ns\"). At\u00e9 2011 levaba publicados 11 libros de poemas e 7 novelas. As s\u00faas novelas \"Augu \u00fe\u00edn s\u00e1u mig\" e \"Me\u00f0 titrandi t\u00e1r\" recibiron o premio cultural do diario island\u00e9s DV, e \"Arg\u00f3arfl\u00edsin\", \u00e1 s\u00faa vez, o premio \u00e1 novela do ano da Asociaci\u00f3n de Libreiros. \"Skugga-Baldur\" obtivo o premio de Literatura do Consello N\u00f3rdico en 2005 e est\u00e1 traducida ao galego por El\u00edas Portela e publicada por Rinoceronte Editora.\nTam\u00e9n traballou nos \u00e1mbitos da m\u00fasica, o cinema ou a \u00f3pera.\n\u00c9 ben co\u00f1ecido por ser o compositor dalgunhas letras para a cantante Bj\u00f6rk, entre elas o tema \"Oceania\", as\u00ed como por ser coautor da banda sonora do filme \"Dancer in the Dark\", do dinamarqu\u00e9s Lars von Trier.\nO 10 de abril de 2017 deu un recital po\u00e9tico en idioma island\u00e9s na Coru\u00f1a xunto a El\u00edas Portela (que leu pomas seus en island\u00e9s e en galego), encadrado no ciclo Poetas Di(n)versos e presentado como \u00e9 habitual pola poetisa Yolanda Casta\u00f1o."}
{"id": "189431", "revid": "6939", "url": "https://gl.wikipedia.org/wiki?curid=189431", "title": "Rinoceronte editora", "text": ""}
{"id": "189432", "revid": "6939", "url": "https://gl.wikipedia.org/wiki?curid=189432", "title": "Sigurj\u00f3n Birgir Sigur\u00f0sson", "text": ""}
{"id": "189433", "revid": "23204", "url": "https://gl.wikipedia.org/wiki?curid=189433", "title": "Quell\u00f3n", "text": "Quell\u00f3n \u00e9 unha comuna da X Rexi\u00f3n dos Lagos de Chile, localizada no extremo sur da Illa Grande de Chilo\u00e9. \u00c9 a comuna m\u00e1is grande da provincia de Chilo\u00e9 e a s\u00faa capital \u00e9 a cidade de Quell\u00f3n.\nActualmente \u00e9 o principal porto da Illa de Chilo\u00e9, sendo a base da s\u00faa econom\u00eda a industria salmoneira e a extracci\u00f3n de produtos do mar.\n\u00c1 cidade de Quell\u00f3n pode chegarse a trav\u00e9s da Estrada Panamericana, que finaliza uns quil\u00f3metros despois de pasar a cidade, no balneario Punta de Lapas.\nEtimolox\u00eda.\nO seu nome poder\u00eda provir da palabra mapudungun \"k\u00fclon\", que \u00e9 o nome que recibe o arbusto chamado maqui en espa\u00f1ol. Outra posibilidade \u00e9 que proceda dalgunha palabra relacionada con \"kellun\", \"axudar\" e as\u00ed, en moitas obras que recollen etimolox\u00edas de top\u00f3nimos chilenos, ind\u00edcase que a traduci\u00f3n de Quell\u00f3n ser\u00eda \"lugar de auxilio\".\nXeograf\u00eda.\nO territorio da comuna est\u00e1 no extremo sur da Illa Grande de Chilo\u00e9 e abarca arredor dunha terceira parte da superficie insular, a\u00ednda que a poboaci\u00f3n \u00e9 escasa, pois a maior parte do terreo est\u00e1 cuberto de bosques moi densos e hai propiedades de gran tama\u00f1o, como o Parque Tantauco. \u00c1 parte de Quell\u00f3n, onde residen a maior parte dos habitantes da comuna, at\u00f3panse os casar\u00edos de Compu, Huildad, Chadmo, Co\u00ednco e Yaldad, como o asentamento de In\u00edo, na desembocadura do r\u00edo do mesmo nome, na costa sur da illa e sen v\u00edas de comunicaci\u00f3n terrestre. Ademais pertencen \u00e1 comuna as illas do grupo Cail\u00edn, Cail\u00edn, Coldita e Laitec; San Pedro, Guafo e as illas deshabitadas do grupo Esmeralda e do grupo Quil\u00e1n.\nHistoria.\nA zona estivo habitada por ind\u00edxenas chonos e posteriormente por payos. A finais da \u00e9poca colonial, entreg\u00e1ronse t\u00edtulos reguengos a varios caciques huilliches que habitaban a zona.\nO pobo de Quell\u00f3n foi fundado en 1905 pola Compa\u00f1\u00eda Destilatoria Quell\u00f3n, que extra\u00eda alcohol da madeira dos extensos bosques existentes na \u00e9poca. Durante moitos anos estivo illado do resto da illa, comunic\u00e1ndose s\u00f3 por v\u00eda mar\u00edtima. Mais desde hai m\u00e1is de 40 anos quedou conectado co resto de Am\u00e9rica a trav\u00e9s da Estrada Panamericana, transform\u00e1ndose, precisamente, no seu punto m\u00e1is austral. "}
{"id": "189434", "revid": "27249", "url": "https://gl.wikipedia.org/wiki?curid=189434", "title": "Illa Grande de Chilo\u00e9", "text": ""}
{"id": "189435", "revid": "27249", "url": "https://gl.wikipedia.org/wiki?curid=189435", "title": "Rexi\u00f3n dos Lagos", "text": ""}
{"id": "189436", "revid": "89787", "url": "https://gl.wikipedia.org/wiki?curid=189436", "title": "Eduardo Pad\u00edn", "text": "Roberto Eduardo Pad\u00edn Rodr\u00edguez, nado en Tui o 13 de outubro de 1886 e finado en Vigo o 6 de xaneiro de 1979, foi un debuxante, humorista e pintor galego.\nTraxectoria.\nFoi fundador do xornal \"El Mi\u00f1or\". Publicou o seu primeiro debuxo humor\u00edstico en 1916 na revista \"Vida Gallega\", da que foi subdirector entre 1924 e 1927 e coa que colaborou ata 1935. Colaborou tam\u00e9n en \"Faro de Vigo\", \"La Integridad\", \"La Regi\u00f3n\", \"El Pueblo Gallego\", \"El Ideal Gallego\" e \"La Semana\". Participou nalgunhas mostras."}
{"id": "189437", "revid": "1131", "url": "https://gl.wikipedia.org/wiki?curid=189437", "title": "Aeroporto de M\u00e1laga-Costa del Sol", "text": "O Aeroporto de M\u00e1laga\u2013Costa del Sol \u00e9 un aeroporto xestionado por Aena, que est\u00e1 localizado no sur de Andaluc\u00eda, a 8\u00a0km de M\u00e1laga. Dos tres que participaron na primeira ruta a\u00e9rea (Tolosa-Barcelona-Alacant-M\u00e1laga-Casablanca), establecida en Espa\u00f1a en 1919 pola empresa francesa fundada por Pierre Lat\u00e9co\u00e8re, Lignes Aeriennes Lat\u00e9co\u00e8re, \u00e9 o \u00fanico que seguiu operando de forma continuada.\nCaracter\u00edsticas.\nNa actualidade ocupa o cuarto lugar en canto a volume de tr\u00e1fico entre os aeroportos de Espa\u00f1a (terceiro da Pen\u00ednsula Ib\u00e9rica) e o posto 22 na Uni\u00f3n Europea. En 2007 alcanzou os 13\u00a0590\u00a0537 pasaxeiros (10\u00a0001\u00a0021 en voos internacionais) e 129\u00a0693 operaci\u00f3ns de engalaxe e aterraxe, cifras que o sit\u00faan como a gran porta de entrada do turismo non s\u00f3 para a Costa do Sol sen\u00f3n para toda Andaluc\u00eda xa que representa en torno ao 85% de todo o tr\u00e1fico internacional de toda a comunidade e sobre todo o \u00fanico que pode ofrecer un amplo abanico de destinos.\nNo aeroporto, situado no distrito de Churriana, a 8 quil\u00f3metros do centro de M\u00e1laga e comunicado con toda a Costa do Sol, operan m\u00e1is de 60 compa\u00f1\u00edas a\u00e9reas que enlazan diariamente con vinte cidades espa\u00f1olas e m\u00e1is de cen cidades de Europa (fundamentalmente con Reino Unido, centro Europa e os pa\u00edses n\u00f3rdicos pero tam\u00e9n as principais cidades de Europa do Leste: Moscova, San Petersburgo, Budapest, Sof\u00eda, Varsovia, Riga ou Bucarest), o Norte de \u00c1frica, Oriente Medio (Riad, Jeddah e Kuwait) e Norteam\u00e9rica (Nova York, Toronto e Montreal)."}
{"id": "189438", "revid": "98629", "url": "https://gl.wikipedia.org/wiki?curid=189438", "title": "Kanamicina A", "text": "A kanamicina A ou simplemente kanamicina \u00e9 un antibi\u00f3tico do grupo dos aminoglic\u00f3sidos producido pola bacteria \"Streptomyces kanamyceticus\". Pode utilizarse por v\u00eda oral (sobre todo ), intravenosa ou intramuscular.\nA kanamicina foi illada por primeira vez en 1957 por Hamao Umezawa a partir da bacteria \"Streptomyces kanamyceticus\". En 2019 foi retirada da Lista modelo de medicinas esenciais da OMS.\nIndicaci\u00f3ns.\nA kamamicina pode utilizarse para tratar as infecci\u00f3ns producidas por numerosas especies bacterianas como \"Escherichia coli\", \"Klebsiella pneumoniae\", \"Proteus species\", \"Acinetobacter species\", \"Serratia marcescens\", \"Enterobacter aerogenes\", \"Shigella\", e \"Staphylococcus aureus\". Pode utilizarse tam\u00e9n no tratamento secundario contra a \"Mycobacterium tuberculosis\".\n\u00c9 eficaz no tratamento da mastite, septicemias, nefrite, pneumon\u00edas, enterite, actinobacilose, tuberculose (especialmente a causada por especies resistentes \u00e1 eritromicina), etc. A kanamicina \u00e9 m\u00e1is efectiva no tratamento das infecci\u00f3ns urinarias cando o pH da urina \u00e9 alcalino.\nA kanamicina tam\u00e9n se administra, xeralmente en combinaci\u00f3n con neomicina oral, para a preparaci\u00f3n preoperatoria do colon.\nModo de acci\u00f3n.\nComo todos os antibi\u00f3ticos aminoglic\u00f3sidos, a kanamicina act\u00faa lig\u00e1ndose \u00e1 subunidade de 30 S do ribosoma bacteriano. esta interacci\u00f3n interfire coa traduci\u00f3n dos ARN mensaxeiros, inducindo erros na descodificaci\u00f3n dos cod\u00f3ns. Estes erros orixinan a parada da traduci\u00f3n ou a s\u00edntese de prote\u00ednas truncadas, aberrantes ou inactivas . A incapacidade de sintetizar prote\u00ednas normais e funcionais provoca a morte das bacterias.\nFarmacolox\u00eda.\nA kanamicina \u00e9 molecularmente similar \u00e1 amikacina, polo que unha resistencia microbiana a unha implica resistencia \u00e1 outra. Polo xeral admin\u00edstrase en forma de sulfato de kanamicina, un po soluble en auga do que se absorbe aproximadamente o 1% a trav\u00e9s da mucosa intestinal indemne, excret\u00e1ndose rapidamente polos riles. A maior parte da non absorbida excr\u00e9tase polas feces inalterada. As bacterias intestinais elim\u00ednanse rapidamente despois da administraci\u00f3n de kanamicina, persistindo a supresi\u00f3n bacteriana entre 48 e 72 horas.\nUtilizaci\u00f3n en medicina.\nComo a kanamicina ten numerosos efectos secundarios \u00fasase pouco na medicina humana. Polo contrario, na medicina veterinaria util\u00edzase bastante para tratar as infecci\u00f3ns bacterianas.\nEfectos secundarios.\nA kanamicina \u00e9 nefrot\u00f3xica e otot\u00f3xica, polo que pode causar problemas renais e perdas de audici\u00f3n. Penetra mal en moitos tecidos e conc\u00e9ntrase nos riles e no o\u00eddo interno. Pode desencadear reacci\u00f3ns al\u00e9rxicas.\nOutros efectos secundarios obs\u00e9rvanse no sistema nervioso central (neurotoxicidade, cefaleas), a nivel gastrointestinal (n\u00e1useas, diarreas, anorexia) e respiratorio (dispnea). O uso prolongado pode provocar s\u00edndrome de malabsorci\u00f3n.\nContraindicaci\u00f3ns.\nA kanamicina est\u00e1 contraindicada en casos de alerxias a este antibi\u00f3tico ou aos aminoglic\u00f3sidos e en caso de embarazo.\nUtilizaci\u00f3n en biolox\u00eda.\nA kanamicina, que \u00e9 pouco utilizada en medicina, \u00e9, polo contrario, moi utilizada en biolox\u00eda molecular. Este antibi\u00f3tico, como a ampicilina, seve para seleccionar as bacterias (a m\u00e1is usada \"Escherichia coli\") \u00e1s que se lle aplicaron t\u00e9cnicas de transformaci\u00f3n xen\u00e9tica. As bacterias son transformadas utilizando pl\u00e1smidos que conte\u00f1en un xene de interese xunto cun xene de resistencia \u00e1 kanamicina. Despois sem\u00e9ntanse en \u00e1gar-\u00e1gar ou nun medio de cultivo que conte\u00f1a kanamicina (en xeral de 50 a 100\u00a0\u00b5g/mL). Se a bacteria incorporou con \u00e9xito o pl\u00e1smido ser\u00e1 resistente ao antibi\u00f3tico e poder\u00e1 ser seleccionada, xa que as demais morren. A presenza do antibi\u00f3tico no medio de cultivo obriga ademais a que as bacterias transformadas conserven o pl\u00e1smido pola presi\u00f3n de selecci\u00f3n.\nTipos.\nA kanamicina A est\u00e1 relacionada con outras mol\u00e9culas estruturalmente moi similares. Na t\u00e1boa m\u00f3stranse as estruturas das kanamicinas A, B e C e de mol\u00e9culas estruturalmente relacionadas como a tobramicina e a dibekacina. O principal constitu\u00ednte da kanamicina purificada \u00e9 a kanamicina A ."}
{"id": "189439", "revid": "17467", "url": "https://gl.wikipedia.org/wiki?curid=189439", "title": "Multiusos de San L\u00e1zaro", "text": ""}
{"id": "189440", "revid": "12452", "url": "https://gl.wikipedia.org/wiki?curid=189440", "title": "Canamicina", "text": ""}
{"id": "189446", "revid": "22570", "url": "https://gl.wikipedia.org/wiki?curid=189446", "title": "N\u00famero de osculaci\u00f3n", "text": "En xeometr\u00eda, o n\u00famero de osculaci\u00f3n \u00e9 o m\u00e1ximo n\u00famero de esferas de radio unidade que poden tocar simultaneamente a unha esfera unitaria nun espazo eucl\u00eddeo de n dimensi\u00f3ns.\nAlg\u00fans l\u00edmites co\u00f1ecidos.\nA seguinte t\u00e1boa amosa alg\u00fans dos l\u00edmites co\u00f1ecidos dos n\u00fameros de osculaci\u00f3n en varias dimensi\u00f3ns. As dimensi\u00f3ns nas que se co\u00f1ece o n\u00famero de osculaci\u00f3n est\u00e1n listadas en negro."}
{"id": "189447", "revid": "22570", "url": "https://gl.wikipedia.org/wiki?curid=189447", "title": "Chonchi", "text": "Chonchi \u00e9 unha comuna chilena da X Rexi\u00f3n dos Lagos, localizada na Illa Grande de Chilo\u00e9. A s\u00faa capital \u00e9 o pobo hom\u00f3nimo, fundado como San Carlos de Chonchi o 3 de agosto de 1767. No censo do ano 2002 a comuna ti\u00f1a 12.572 habitantes, dos cales un 36,5% habitaba o sector urbano.\nA comuna limita polo norte con Castro e polo sur con Queilen e Quell\u00f3n. A \u00fanica illa menor que pos\u00fae \u00e9 o illote de Linlinao. Dentro da comuna est\u00e1 Cucao, que \u00e9 o \u00fanico poboado na costa occidental da Illa Grande e a entrada ao Parque Nacional Chilo\u00e9. Entre Cucao e Chonchi, est\u00e1 o lago dobre Huillinco-Cucao e xunto a el, o pobo lacustre de Huillinco.\nO pobo de Chonchi \u00e9 chamado \"Cidade dos Tres Pisos\", pois est\u00e1 constru\u00eddo sobre tres socalcos naturais. A s\u00faa igrexa de madeira \u00e9 unha das 16 do Arquip\u00e9lago que foron declaradas Patrimonio da Humanidade. Dentro da comuna, a outra igrexa que pos\u00fae esta categor\u00eda \u00e9 a de Vilupulli, co\u00f1ecida pola s\u00faa esvelta torre. Tam\u00e9n hai grandes casas de madeira constru\u00eddas a principios do s\u00e9culo XX durante o auxe da explotaci\u00f3n do cipr\u00e9s das Guaitecas. O fort\u00edn Tauco \u00e9 unha bater\u00eda en ru\u00ednas que defend\u00eda a entrada a Castro durante a Colonia, pero nunca chegou a usarse.\nD\u00faas receitas t\u00edpicas da coci\u00f1a chonchina son o licor de ouro, feito de leite, azafr\u00e1n e ovo, e as roscas chonchinas, que logo de ferver unha masa, fanse no forno."}
{"id": "189449", "revid": "23204", "url": "https://gl.wikipedia.org/wiki?curid=189449", "title": "Pierre Bourdieu", "text": "Pierre Bourdieu nado en Denguin (na rexi\u00f3n de Aquitania) o 1 de agosto de 1930 e finado en Par\u00eds o 23 de xaneiro de 2002, foi un soci\u00f3logo franc\u00e9s, referencia intelectual da esquerda pol\u00edtica europea.\nTraxectoria.\nEstudou Filosof\u00eda en Par\u00eds e exerceu a docencia en Moullins, Alxeria, Par\u00eds e Lille. Realizou estudos sobre o estudantado, a fotograf\u00eda, a pedagox\u00eda e a comunicaci\u00f3n.\nFoi profesor da \"Ecole Normale Superieure\" e foi director da Escola Pr\u00e1ctica de Altos Estudos e catedr\u00e1tico de sociolox\u00eda do \"College de France\" e da Escola Superior de Ciencias Sociais. Foi director da revista \"Actes de la Recherche en Sciencies Sociales\". Tivo varios doutorados \"honoris causa\".\nContinuou con investigaci\u00f3ns e estudos sobre a violencia simb\u00f3lica, a reproduci\u00f3n da clase dominante, a sociolox\u00eda da cultura e os estilos de vida.\nPensamento.\nBourdieu foi un cr\u00edtico da globalizaci\u00f3n, o neoliberalismo, as novas formas de explotaci\u00f3n capitalista e a xenofobia. Denunciou o tratamento da pol\u00edtica por parte dos medios de difusi\u00f3n de masas que consideraba superficial e sometido \u00e1 necesidade de divertir antes que de concienciar. Combateu a tendencia neoliberal a flexibilizar os mercados de traballo facendo retroceder conquistas sociais co fin de outorgar confianza aos investidores. Tentou desmantelar as xustificaci\u00f3ns te\u00f3ricas dos privilexiados. Condenou a debilidade dos Estados fronte aos ataques especulativos dos poderes financeiros.\nA Bourdieu d\u00e9benselle conceptos en sociolox\u00eda como \"habitus\" e \"campo\" en tanto que elementos obxectivos de socializaci\u00f3n interiorizados e o contido novo doutros como capital e poder que abranguen conceptos como prestixio, pundonor e reco\u00f1ecemento social. Segundo Bourdieu, todos buscan un interese particular pero isto non \u00e9 un proceso racional sen\u00f3n en gran medida inconsciente."}
{"id": "189452", "revid": "22570", "url": "https://gl.wikipedia.org/wiki?curid=189452", "title": "Tom\u00e9 de Villanueva", "text": "Tom\u00e9 de Villanueva, nado en Fuenllana (actual Cidade Real), en 1488 e finado en Valencia o 9 de setembro de 1555, foi un relixioso cat\u00f3lico espa\u00f1ol.\nTraxectoria.\nDa s\u00faa mocidade c\u00f3ntanse excentricidades como quedar en varias ocasi\u00f3ns espido por terlle entregado todo aos pobres. Fixo estudos de Artes e Teolox\u00eda na Universidade de Alcal\u00e1 de Henares e ingresou na orde dos agosti\u00f1os en 1516. En 1518 foi ordenado sacerdote. Dedicou a s\u00faa vida \u00e1 atenci\u00f3n, coidado e promoci\u00f3n dos marxinados, doentes e orfos. Carlos V ofreceulle o arcebispado de Granada que el rexeitou. Por obediencia ao superior da s\u00faa congregaci\u00f3n aceptou o arcebispado de Valencia, dende onde organizou un plan de asistencia e auxilio social. Faleceu dunha anxina de peito aos sesenta e seis anos.\nInimigo da festa dos touros.\nPredicou contra a festa dos touros que consideraba un espect\u00e1culo \"duro e cruel\u00edsimo\", e denunciaba en nome de Xesucristo aos que consent\u00edan ou non prohib\u00edan as corridas. Consideraba a estas un pecado mortal e calificaba de homicidas aos que apoiaban expresa ou tacitamente a festa\nSignificaci\u00f3n.\nFoi canonizado por Alexandre VII en 1658. \u00c9 patr\u00f3n da Universidade de Cidade Real, da Universidade Villanova en Pensilvania. No calendario do catolicismo a s\u00faa festa cel\u00e9brase o 10 de outubro. Francisco de Quevedo escribiu unha biograf\u00eda s\u00faa: \"Ep\u00edtome a la historia de la vida ejemplar y gloriosa muerte del bienaventurado frai Tom\u00e1s de Villanueva\""}
{"id": "189454", "revid": "23204", "url": "https://gl.wikipedia.org/wiki?curid=189454", "title": "Dalcahue", "text": "Dalcahue \u00e9 unha comuna chilena da Rexi\u00f3n dos Lagos, localizada na Provincia de Chilo\u00e9, no arquip\u00e9lago do mesmo nome. A s\u00faa capital \u00e9 o pobo de Dalcahue, localizado nas coordenadas , na ribeira da canle hom\u00f3nima.\nAs s\u00faas principais actividades econ\u00f3micas son a agricultura (patacas), a gandar\u00eda ovina e bovina, o comercio, o turismo e a industria procesadora de produtos mar\u00edtimos.\nDentro da comuna at\u00f3panse 3 das 16 igrexas de madeira do Arquip\u00e9lago de Chilo\u00e9 que foron declaradas Patrimonio da Humanidade pola Unesco: en Dalcahue, San Juan e Tena\u00fan.\nHistoria.\nEn tempos prehist\u00f3ricos, o sitio no que actualmente se atopa a poboaci\u00f3n de Dalcahue era moi visitado polos chonos e estaba habitado por huilliches, a causa de ser a parte m\u00e1is angosta da canle de Dalcahue e, polo tanto, o balseo m\u00e1is natural cara \u00e1 illa de Quinchao. Cando chegaron os conquistadores espa\u00f1ois, tam\u00e9n se asentaron neste lugar por id\u00e9nticas raz\u00f3ns. O mesmo significado da palabra Dalcahue revela esta importancia, xa que no mapudungun de Chilo\u00e9, \"Dalkawe\" significa \"lugar de dalcas\", \u00e9 dicir, da embarcaci\u00f3n de tres t\u00e1boas que usaban orixinalmente os chonos e que se difundiu a todas as culturas do arquip\u00e9lago, inclu\u00edda \u00e1 espa\u00f1ola.\nEn 1567, a expedici\u00f3n de Mart\u00edn Ruiz de Gamboa tomou posesi\u00f3n do arquip\u00e9lago de Chilo\u00e9 e no seu avance cara ao sur a primeira localidade que fundaron foi Tena\u00fan, hoxe l\u00edmite norte da comuna. Ao proseguir pensaron en asentar a capital no que logo ser\u00eda San Juan, a causa de que era f\u00e1cil de defender, pero acabaron desistindo ao ver que a diferenza entre mareas era demasiado alta.\nDurante a \u00e9poca colonial, Dalcahue consider\u00e1base unha vila de espa\u00f1ois e indios, baixo o nome de Dalcapulli ou Dalcahue.\nCando Chile declarou a s\u00faa independencia, os habitantes de Chilo\u00e9 permaneceron fieis \u00e1 Coroa e estiveron resistindo durante 16 anos contra as forzas patriotas. Na campa\u00f1a que o Director Supremo Ram\u00f3n Freire emprendeu contra os realistas do Arquip\u00e9lago en 1824, o principal desembarco dos patriotas realizouse en Dalcahue, coa intenci\u00f3n de tomar Ancud pola retagarda. Mais, o 1 de abril de 1824, o ex\u00e9rcito expedicionario, ao mando do coronel Jorge Beauchef foi sorprendido a uns 10\u00a0km da localidade e produciuse a batalla de Mocopulli, de resultado incerto no campo, pero que obrigou \u00e1s tropas chilenas a repregarse sen dar conseguido o seu obxectivo.\nDemograf\u00eda.\nA comuna pos\u00fae un patr\u00f3n de poboamento moi desigual. A entidade de poboaci\u00f3n de Dalcahue ten 4.933 habitantes, que corresponden o 38,41 por cento do total comunal. A poboaci\u00f3n restante, un 61,39%, habita en \u00e1reas rurais e a maior parte deles vive na zona chamada localmente \"La Costa\", unha li\u00f1a costeira \u00e1 beira do mar interior de Chilo\u00e9 que corre de oeste a leste, entre Dalcahue e Tena\u00fan. Nesta zona at\u00f3panse as poboaci\u00f3ns de T\u00e9guel, Qu\u00edquel, Quetalco, Puchaur\u00e1n, Colegual, San Juan, Calen, e Tena\u00fan. Ademais existe o casar\u00edo de Mocopulli, na Estrada Panamericana, Astilleros, xusto ao suroeste de Dalcahue, e a aldea de Tocoihue, xunto ao esteiro e cascada do mesmo nome, no que segundo as crenzas populares, os bruxos sacaban o bautismo. Entre a Panamericana e o Oc\u00e9ano Pac\u00edfico, practicamente non hai habitantes, xa que \u00e9 unha zona de montes que maiormente corresponde aos terreos do sector Anay (sur) do Parque Nacional Chilo\u00e9."}
{"id": "189455", "revid": "27249", "url": "https://gl.wikipedia.org/wiki?curid=189455", "title": "Bovino", "text": ""}
{"id": "189466", "revid": "98629", "url": "https://gl.wikipedia.org/wiki?curid=189466", "title": "Talavera F\u00fatbol Sala", "text": "O Talavera F\u00fatbol Sala, co\u00f1ecido por motivos de patrocinio como OID Talavera, \u00e9 un equipo de f\u00fatbol sala da localidade de Talavera de la Reina, Toledo (Castela-A Mancha). Dende a tempada 2010-11 compite na Divisi\u00f3n de Honra da Liga Nacional de F\u00fatbol Sala.\nO club foi fundado en 1990 e herdou a estrutura do Castilla-La Mancha F\u00fatbol Sala (campi\u00f3n de Liga en 1992 e 1997) cando desapareceu no ano 2000. O novo club estivo dirixido dende aquela por un grupo de empresarios locais.\nHistoria.\nO Talavera F\u00fatbol Sala foi fundado en 1990 e comezou a xogar en Primeira Nacional \"B\", daquela terceira categor\u00eda do f\u00fatbol sala espa\u00f1ol. O equipo logrou o seu ascenso a Primeira Nacional \"A\" na tempada 1991-92, categor\u00eda na que permaneceu ata 1999. En 1995 produciuse a chegada do Castilla-La Mancha F\u00fatbol Sala de Toledo a Talavera de la Reina, e dende esa tempada o Talavera FS se converteu no seu filial.\nCando o Castilla-La Mancha FS desapareceu no 2000, o Talavera F\u00fatbol Sala independizouse. O equipo partiu dende Primeira Nacional \"B\" xestionado por un grupo de empresarios de Talavera, na tempada 2001-02 ascendeu a Primeira \"A\", e dous anos despois certificou o seu ascenso \u00e1 Divisi\u00f3n de Prata, cun proxecto que buscaba devolver \u00e1 cidade \u00e1 m\u00e1xima categor\u00eda do f\u00fatbol sala. Logo de sete tempadas, na tempada 2009-10, o equipo finalizou na primeira posici\u00f3n do Grupo I e conseguiu ascender a Divisi\u00f3n de Honra tras vencer ao Fisiomedia Manacor.\nNa s\u00faa primeira tempada na Divisi\u00f3n de Honra o m\u00e1ximo accionista do club, Benjam\u00edn Ramos, prescindiu do modelo empresarial empregado ata aquela, logo de que marcharan os catro membros da Xunta Xestora do club por desavinzas coa xesti\u00f3n. A Organizaci\u00f3n Impulsora del Discapacitado (OID) converteuse no patrocinador no ano 2010."}
{"id": "189468", "revid": "98629", "url": "https://gl.wikipedia.org/wiki?curid=189468", "title": "Agrupaci\u00f3n Deportiva Sala 10", "text": "O Sala 10 Zaragoza \u00e9 un equipo de f\u00fatbol sala espa\u00f1ol da cidade de Zaragoza (Arag\u00f3n), que actualmente xoga na Divisi\u00f3n de Honra da Liga Nacional de F\u00fatbol Sala. Foi fundado en 1987 e se converteu no principal equipo de Zaragoza trala desaparici\u00f3n do Sego Zaragoza, m\u00e1is co\u00f1ecido como \"Pinturas Lepanto\". O seu debut na Divisi\u00f3n de Honra produciuse na tempada 1999-2000.\nHistoria.\nA Agrupaci\u00f3n Deportiva Sala 10 fundouse en 1987 como club afeccionado de Zaragoza, e nos seus primeiros anos permaneceu en campionatos rexionais de Arag\u00f3n. O equipo non ingresou nos campionatos da Liga Nacional de F\u00fatbol Sala ata 1992, cando se inscribiu en Primeira Nacional \"B\".\nCoa desaparici\u00f3n do Pinturas Lepanto, principal club de f\u00fatbol sala da cidade, o Sala 10 se converteu no primeiro equipo de Zaragoza. A\u00ednda que en 1995 o equipo conseguiu o ascenso no terreo de xogo, o Sala 10 tivo que renunciar \u00e1 Divisi\u00f3n de Prata por falta de financiamento. Un ano despois, os aragoneses finalizaron campi\u00f3ns e ascenderon \u00e1 segunda categor\u00eda, con patrocinadores e un novo modelo de xesti\u00f3n.\nO Sala 10 permaneceu na Divisi\u00f3n de Prata tres anos ata que, na tempada 1998-99, como \"Foticos Zaragoza\", ascendeu \u00e1 Divisi\u00f3n de Honra por primeira vez na s\u00faa historia. Na m\u00e1xima categor\u00eda permaneceu d\u00faas tempadas, ata que na tempada 2000-01 descendeu ao perder na fase de permanencia ante o FC Barcelona. O seu paso na segunda categor\u00eda durou un ano, xa que na tempada 2001-02 volveu ascender.\nA s\u00faa seguinte etapa na Divisi\u00f3n de Honra estivo patrocinada pola aseguradora DKV Seguros, polo que o club pasou a denominarse \"DKV Seguros Zaragoza\". Nas primeiras tres tempadas, o Sala 10 finalizou nas oito primeiras posici\u00f3ns que dan dereito a xogar os \"playoffs\" polo t\u00edtulo. Por\u00e9n, as s\u00faas actuaci\u00f3ns empeoraron nas seguintes campa\u00f1as e na 2007-08 o equipo aragon\u00e9s descendeu novamente \u00e1 Divisi\u00f3n de Prata. De novo, os zaragozanos volveron \u00e1 m\u00e1xima competici\u00f3n un ano despois."}
{"id": "189469", "revid": "19415", "url": "https://gl.wikipedia.org/wiki?curid=189469", "title": "Sala 10 Zaragoza", "text": ""}
{"id": "189470", "revid": "85894", "url": "https://gl.wikipedia.org/wiki?curid=189470", "title": "Juan Orol", "text": "Juan Rogelio Garc\u00eda Garc\u00eda, co\u00f1ecido como Juan Orol, nado en Santiso (Lal\u00edn) o 30 de xullo de 1893 e finado en Cidade de M\u00e9xico o 26 de maio de 1988, foi un actor e director cinematogr\u00e1fico galego-mexicano. Foi co\u00f1ecido como o \"rei do cinema negro mexicano\" o cine de g\u00e1ngsters, e un dos principais promotores do chamado cine de rumberas.\nTraxectoria.\nEmigrou a Venezuela, Estados Unidos, Cuba e M\u00e9xico. En Cuba foi piloto de coches de carreiras, xogador de b\u00e9isbol e boxeador. Con vinte anos volveu a M\u00e9xico, onde se fixo toureiro e se deu a co\u00f1ecer co nome de Esparterito. Alterou esta profesi\u00f3n coa de polic\u00eda secreto ata 1928, cando se dedicou ao cine.\nComezou a traballar como director art\u00edstico nunha empresa radiof\u00f3nica e colaborou como actor secundario nalgunhas pel\u00edculas. Fundou a produtora Aspa Films e desenvolveu unha dilatada carreira cinematogr\u00e1fica entre M\u00e9xico e Cuba como actor, produtor e director. A s\u00faa \u00faltima aparici\u00f3n no cine foi como actor na comedia \"Ni modo... as\u00ed somos\", realizada en 1980."}
{"id": "189471", "revid": "1888", "url": "https://gl.wikipedia.org/wiki?curid=189471", "title": "Juan Rogelio Garc\u00eda Garc\u00eda", "text": ""}
{"id": "189473", "revid": "98629", "url": "https://gl.wikipedia.org/wiki?curid=189473", "title": "H\u00e9ctor Arzubialde", "text": " \nH\u00e9ctor Carlos Arzubialde Mugnaini, nado en C\u00f3rdoba o 22 de agosto\u00a0de 1964, \u00e9 un exfutbolista arxentino. Xogaba de defensa central.\nTraxectoria.\nNa tempada 1987\u201388 fichou polo Deportivo da Coru\u00f1a onde xogou unha campa\u00f1a, debutando o 30 de agosto de 1987 na primeira xornada do campionato contra o FC Barcelona B en Riazor, con vitoria local (1\u20130). No seu ano na Coru\u00f1a estivo baixo as ordes de Eusebio R\u00edos, Luis Rodr\u00edguez Vaz e Arsenio Iglesias, participando en 22 partidos."}
{"id": "189477", "revid": "89787", "url": "https://gl.wikipedia.org/wiki?curid=189477", "title": "Lugar xeom\u00e9trico", "text": "Un lugar xeom\u00e9trico \u00e9 un conxunto de puntos que cumpren determinadas propiedades xeom\u00e9tricas.\nNo espazo.\nHai figuras xeom\u00e9tricas moi complexas que poden ser descritas mediante o lugar xeom\u00e9trico xerado polos ceros dunha funci\u00f3n ou dun polinomio.\nEn xeral, os lugares xeom\u00e9tricos xerados polos ceros do conxunto de polinomios reciben o nome de variedade alx\u00e9brica, e as propiedades de ditas variedades est\u00fadanse na xeometr\u00eda alx\u00e9brica.\nPor exemplo, as cu\u00e1dricas est\u00e1n definidas como o lugar xeom\u00e9trico dos ceros de polinomios cuadr\u00e1ticos.\nExemplos de cu\u00e1dricas son a esfera, o elipsoide, o paraboloide, o hiperboloide, o cilindro ou o cono."}
{"id": "189478", "revid": "6087960", "url": "https://gl.wikipedia.org/wiki?curid=189478", "title": "Secci\u00f3n c\u00f3nica", "text": "Denom\u00ednase secci\u00f3n c\u00f3nica, ou simplemente c\u00f3nica, \u00e1 intersecci\u00f3n dun cono circular recto cun plano que non pasa polo seu v\u00e9rtice. Clasif\u00edcanse en tres tipos: elipse, par\u00e1bola e hip\u00e9rbole.\nEtimolox\u00eda.\nA primeira definici\u00f3n co\u00f1ecida de secci\u00f3n c\u00f3nica \u00e9 da Antiga Grecia, polo ano -350 (no \"Men\u00e6chmus\") onde a definiron como secci\u00f3n \u00abdun cono circular recto\u00bb. Os nomes de hip\u00e9rbole, par\u00e1bola e elipse d\u00e9benselle a Apolonio de Perge.\nActualmente, as secci\u00f3ns c\u00f3nicas poden definirse de varias maneiras; segundo as diversas ramas das matem\u00e1ticas (xeometr\u00eda anal\u00edtica, a xeometr\u00eda proxectiva etc.).\nTipos.\nEn funci\u00f3n da relaci\u00f3n existente entre o \u00e1ngulo de conicidade (\u03b1, \u00e1ngulo da xeratriz coa base) e a inclinaci\u00f3n do plano respecto do eixo do cono (\u03b2), poden obterse diferentes secci\u00f3ns c\u00f3nicas, a saber:\nSe o plano pasa polo v\u00e9rtice do cono, p\u00f3dese ver que:\nExpresi\u00f3n alx\u00e9brica.\nEn coordenadas cartesianas, as c\u00f3nicas expr\u00e9sanse en forma alx\u00e9brica mediante ecuaci\u00f3ns cuadr\u00e1ticas de d\u00faas variables (x,y) da forma:\nna que, en funci\u00f3n dos valores dos par\u00e1metros, terase:\nCaracter\u00edsticas.\nA elipse \u00e9 o lugar xeom\u00e9trico dos puntos do plano tales que a suma das distancias a dous puntos fixos chamados focos \u00e9 constante.\nAdemais dos focos F e F\u00b4, nunha elipse destacan os seguintes elementos:\nA elipse con centro (0, 0) ten a seguinte expresi\u00f3n alx\u00e9brica: formula_2\nA hip\u00e9rbole \u00e9 o lugar xeom\u00e9trico dos puntos do plano cunha diferenza de distancias a dous puntos fixos, chamados focos, constante e menor que a distancia entre os focos.\nTen d\u00faas as\u00edntotas (rectas cuxas distancias \u00e1 curva tenden a cero cando a curva se achega ao infinito). As hip\u00e9rboles con as\u00edntotas perpendiculares denom\u00ednanse hip\u00e9rboles equil\u00e1teras.\nAdemais dos focos e das as\u00edntotas, na hip\u00e9rbole destacan os seguintes elementos:\nA ecuaci\u00f3n dunha hip\u00e9rbole con centro (0, 0), \u00e9: formula_3\nA par\u00e1bola \u00e9 o lugar xeom\u00e9trico dos puntos do plano que equidistan dun punto fixo chamado foco, e dunha recta chamada directriz.\nAdemais do foco, F, e da directriz, d, nunha par\u00e1bola destacan os seguintes elementos:\nUnha par\u00e1bola, co v\u00e9rtice na orixe e o seu eixe coincidente coas ordenadas, ten a seguinte ecuaci\u00f3n: formula_4\nAplicaci\u00f3ns.\nAs curvas c\u00f3nicas son importantes na astronom\u00eda: dous corpos masivos que interact\u00faan segundo a lei de gravitaci\u00f3n universal, as s\u00faas traxectorias describen secci\u00f3ns c\u00f3nicas se o seu centro de masa se considera en repouso. Se est\u00e1n relativamente pr\u00f3ximos describir\u00e1n elipses, se est\u00e1n m\u00e1is lonxe, describir\u00e1n hip\u00e9rboles ou par\u00e1bolas.\nTam\u00e9n son importantes na aerodin\u00e1mica e na s\u00faa aplicaci\u00f3n industrial, xa que permiten ser repetidas por medios mec\u00e1nicos con grande exactitude, logrando superficies, formas e curvas perfectas."}
{"id": "189479", "revid": "85894", "url": "https://gl.wikipedia.org/wiki?curid=189479", "title": "Gabrielle Union", "text": "Gabrielle Monique Union, nada o 29 de outubro de 1972 en Omaha, Nebrasca, \u00e9 unha actriz e modelo estadounidense. Entre os seus papeis m\u00e1is not\u00e1beis destaca como a l\u00edder das animadores rival a Kirsten Dunst no filme \"Bring It On\". Tam\u00e9n protagonizou xunto a Will Smith e Martin Lawrence o filme \"Bad Boys II\" e interpretou unha doutora na serie de televisi\u00f3n da CBS \"City of Angels\". No ano 2003 protagonizou o filme \"Deliver Us from Eva\" xunto con LL Cool J."}
{"id": "189480", "revid": "27249", "url": "https://gl.wikipedia.org/wiki?curid=189480", "title": "C\u00f3nica", "text": ""}
{"id": "189481", "revid": "25871", "url": "https://gl.wikipedia.org/wiki?curid=189481", "title": "Tania Raymonde", "text": "Tania Raymonde, nada nos \u00c1nxeles (California) o 22 de marzo de 1988, \u00e9 unha actriz estadounidense. O primeiro papel importante que fixo foi como Cynthia Sanders na serie de televisi\u00f3n \"Malcolm in the Middle\" entre os anos 2000 e 2003. Posteriormente, interpretou a Alexandra Rousseau na serie da ABC \"Lost\" dende o 2006 at\u00e9 o 2010."}
{"id": "189482", "revid": "1131", "url": "https://gl.wikipedia.org/wiki?curid=189482", "title": "Segunda divisi\u00f3n espa\u00f1ola 1979/80", "text": "A tempada 1979\u201380 da Segunda Divisi\u00f3n de Espa\u00f1a foi a 48\u00aa edici\u00f3n deste torneo. A categor\u00eda estivo composta por 20 equipos, dos cales Real Murcia, Real Valladolid\u00a0e CA Osasuna ascenderon a Primeira Divisi\u00f3n mentres que Celta de Vigo, Deportivo da Coru\u00f1a, Gimn\u00e0stic de Tarragona e Algeciras CF descenderon a Segunda Divisi\u00f3n B."}
{"id": "189483", "revid": "41610", "url": "https://gl.wikipedia.org/wiki?curid=189483", "title": "Espazo topol\u00f3xico", "text": "Un espazo topol\u00f3xico \u00e9 unha estrutura matem\u00e1tica que permite a definici\u00f3n formal de conceptos como converxencia, conectividade e continuidade. A rama das matem\u00e1ticas que estuda os espazos topol\u00f3xicos \u00e9 a topolox\u00eda.\nDefinici\u00f3n.\nUn espazo topol\u00f3xico \u00e9 un conxunto E de elementos, que xunto con T, unha colecci\u00f3n de subconxuntos de E, chamados \"abertos de E\", satisf\u00e1n as seguintes propiedades:\n1. O conxunto baleiro e \"E\" est\u00e1n en \"T\".\n2. A intersecci\u00f3n de calquera colecci\u00f3n finita de conxuntos de \"T\" est\u00e1 tam\u00e9n en \"T\".\n3. A uni\u00f3n de toda colecci\u00f3n de conxuntos de \"T\" est\u00e1 tam\u00e9n en \"T\".\nOs conxuntos en T son os conxuntos abertos, e os seus complementos en E, son chamados conxuntos cerrados.\nA colecci\u00f3n T \u00e9 chamada topolox\u00eda en E. Os elementos de E acost\u00famase chamarlles puntos, a\u00ednda que poden ser calquera obxecto matem\u00e1tico. Un espazo topol\u00f3xico no cal os puntos son funci\u00f3ns denom\u00ednase espazo funcional.\nAo conxunto E denom\u00ednase substrato do espazo topol\u00f3xico.\nUn espazo topol\u00f3xico \u00e9 un par formula_5 onde formula_6 \u00e9 un conxunto e formula_7 \u00e9 unha topolox\u00eda en formula_6.\nTopolox\u00eda usual.\nDise que formula_16est\u00e1 dotado coa topolox\u00eda usual formula_17 se formula_18 \u00e9 o espazo topol\u00f3xico xerado polas b\u00f3las abertas en formula_19, \u00e9 dicir, pola uni\u00f3n de subconxuntos da forma formula_20, onde formula_21 e formula_22 \u00e9 un real positivo. Ademais, esta topolox\u00eda coincide coa topolox\u00eda m\u00e9trica inducida en formula_16 pola distancia usual formula_24 dada por formula_25, sendo formula_26 e formula_27 elementos de formula_16."}
{"id": "189484", "revid": "22570", "url": "https://gl.wikipedia.org/wiki?curid=189484", "title": "Segunda divisi\u00f3n B espa\u00f1ola 1980/81", "text": "A tempada 1980\u201381 da Segunda Divisi\u00f3n B foi a cuarta edici\u00f3n desta competici\u00f3n, terceiro nivel do f\u00fatbol en Espa\u00f1a. Ascenderon a Segunda Divisi\u00f3n o Celta de Vigo, Deportivo da Coru\u00f1a, RCD Mallorca e C\u00f3rdoba CF."}
{"id": "189485", "revid": "98629", "url": "https://gl.wikipedia.org/wiki?curid=189485", "title": "Curva", "text": "Unha curva \u00e9 unha li\u00f1a continua, que cambia paulatinamente de direcci\u00f3n. Exemplos de curvas pechadas son a elipse ou a circunferencia, e de curvas abertas a par\u00e1bola, a hip\u00e9rbole ou a catenaria. A recta ser\u00eda o caso l\u00edmite dun c\u00edrculo de raio de curvatura infinito. Todas as curvas te\u00f1en dimensi\u00f3n igual a 1.\nDefinici\u00f3ns.\nCurva elemental.\nUn conxunto formula_1 de puntos do espazo ch\u00e1mase curva elemental se \u00e9 a imaxe obtida no espazo por unha aplicaci\u00f3n continua dun segmento aberto de recta.\nSendo formula_2 unha curva elemental e sendo formula_3 o segmento aberto no que est\u00e1 definida a aplicaci\u00f3n formula_4 que determina a curva, ao sistema de igualdades\nformula_5\nch\u00e1manselle \"ecuaci\u00f3ns param\u00e9tricas\" da curva formula_2.\nCurva plana.\nUnha curva plana \u00e9 aquela que reside nun s\u00f3 plano e pode ser aberta ou pechada. A representaci\u00f3n gr\u00e1fica dunha funci\u00f3n real dunha variable real \u00e9 unha curva plana.\nCurva diferenciable.\nUnha curva \u00e9 diferenzable cando a funci\u00f3n formula_7 \u00e9 diferenciable. Se ademais a funci\u00f3n anterior \u00e9 inxectiva no intervalo formula_8 ent\u00f3n a curva admite un vector tanxente \u00fanico en cada punto i \u00e9 rectificable, o que significa que a s\u00faa lonxitude de arco est\u00e1 ben definida i \u00e9 posible calcular a s\u00faa lonxitude. A curva formula_9 :\n\u00e9 continua pero non diferenciable, polo que a s\u00faa lonxitude entre o punto (0,0) e calquera outro punto da mesma non pode calcularse.\nCurva pechada.\nUnha curva diferenciable es pechada cando formula_10 cando formula_11. Se ademais, a funci\u00f3n formula_12 \u00e9 inxectiva no intervalo formula_8 ent\u00f3n dise que a curva \u00e9 unha curva pechada simple. Unha curva pechada simple \u00e9 homeomorfa ao c\u00edrculo formula_14, \u00e9 dicir, ten a mesma topolox\u00eda dun anel. A curva formula_15 dada por:\n\u00e9 unha curva diferenciable pechada, que resulta ser unha elipse de semieixos \"a\" e \"b\".\nCurva suave.\nCh\u00e1mase curva suave \u00e1 curva que non pos\u00fae puntos angulosos, coma por exemplo o c\u00edrculo, a elipse ou a par\u00e1bola.\nFormalmente, dada unha curva C representada pola ecuaci\u00f3n param\u00e9trica:\nnun intervalo \"I\" calquera, \u00e9 suave se as s\u00faas derivadas son continuas no intervalo \"I\" e non son simultaneamente nulas, excepto posiblemente nos puntos terminais do intervalo."}
{"id": "189486", "revid": "895", "url": "https://gl.wikipedia.org/wiki?curid=189486", "title": "CD Mir\u00e1nd\u00e9s", "text": ""}
{"id": "189487", "revid": "1131", "url": "https://gl.wikipedia.org/wiki?curid=189487", "title": "Concepci\u00f3n M\u00e9ndez G\u00e1ndara", "text": "Mar\u00eda Concepci\u00f3n M\u00e9ndez G\u00e1ndara \u00e9 unha mestra e pol\u00edtica galega do PPdeG. Mestra de profesi\u00f3n, foi alcaldesa do concello de Sandi\u00e1s durante 36 anos, dende as primeiras elecci\u00f3ns democr\u00e1ticas ata o ano 2015. Foi unha das pioneiras en Galicia, no que \u00f3 servizo p\u00fablico se refire, xa que foi unha das 104 alcaldesas de Espa\u00f1a elixidas o 3 de abril de 1979. Delas soamente sete en Galicia, seis na provincia de Ourense.\nTraxectoria.\nEntrou en pol\u00edtica no ano 1979 da man de Eulogio G\u00f3mez Franqueira e P\u00edo Cabanillas Gallas, present\u00e1ndose pola UCD de Sandi\u00e1s nas elecci\u00f3ns de abril de 1979, resultando elixida por maior\u00eda absoluta.\nFoi delegada na III Asemblea provincial da UCD (1980) e compromisaria nas diferentes asembleas provinciais da UCD de Ourense, as\u00ed como no II Congreso Nacional da UCD (Palma, febreiro de 1981) e no I Congreso da UCD de Galicia (Lugo, maio de 1982).\nTrala desintegraci\u00f3n da UCD, despois da derrota das elecci\u00f3ns xerais do 28 de outubro de 1982, pasou a formar parte en febreiro de 1983 de Centristas de Ourense, partido que conxuntamente cos restos centristas e do Partido Galeguista deu lugar en marzo de 1983 a Coalici\u00f3n Galega. Con Coalici\u00f3n Galega ga\u00f1ou por maior\u00eda simple as elecci\u00f3ns municipais de 1983.\nEn 1985, despois da escisi\u00f3n de Coalici\u00f3n Galega, formou parte cos antigos alcaldes de Centristas de Ourense do novo partido, Centristas de Galicia. No primeiro congreso deste partido formou parte do seu comit\u00e9 executivo. Nas elecci\u00f3ns locais de 1987 revalidou a alcald\u00eda coa coalici\u00f3n electoral de AP con Centristas de Galicia. \nEn 1991 revalidou a alcald\u00eda na Converxencia Centristas e CDS. Neste ano pasou a formar parte do PPdeG, cando Centristas de Galicia se integrou finalmente neste partido, ga\u00f1ando por maior\u00eda absoluta ata o ano 2015 con estas siglas.\nFoi presidenta e principal animadora da asemblea local da Cruz Vermella Espa\u00f1ola de Sandi\u00e1s e impulsora do posto de socorro da Cruz Vermella desta localidade, posto en marcha no ano 1980. Pos\u00fae a Medalla de Prata da Cruz Vermella Espa\u00f1ola concedida no ano 1996. Foi tam\u00e9n vogal da Comisi\u00f3n de Control de Caixa Ourense (1991-1993) e secretaria de dita comisi\u00f3n (1993-1995). \nFoi asesora do Conselleiro de Educaci\u00f3n e Ordenaci\u00f3n Universitaria, Juan Pi\u00f1eiro Permuy, para asuntos relacionados cos concellos, colaborando na reforma educativa, durante o per\u00edodo lexislativo de 1998. Membro do Consello Escolar de Galicia durante unha lexislatura. \nEntre 2004 e 2006 foi elixida deputada provincial en representaci\u00f3n do PPdeG, polo partido xudicial de Xinzo de Limia, substitu\u00edndo o deputado de Xinzo de Limia, Isaac Vila. Foi presidenta da Comisi\u00f3n Especial de Contas, Facenda e Econom\u00eda, e representou a Deputaci\u00f3n de Ourense no Consello Asesor de Telecomunicaci\u00f3n e Audiovisual de Galicia, na Comisi\u00f3n Interinstitucional do Menor da Xunta de Galicia, na Fundaci\u00f3n para o Desenvolvemento da Comarca de Ver\u00edn e no Padroado Provincial de Turismo. \nO 14 de decembro de 2004 foi unha das 41 alcaldesas e alcaldes que atesouraban 25 anos de servizo \u00e1 fronte dos seus concellos, que foron homenaxeados pola FEGAMP, con ocasi\u00f3n dos XXV anos de Concellos democr\u00e1ticos de Galicia. As\u00ed mesmo, nesa mesma data, recibiu de mans do presidente da Deputaci\u00f3n de Ourense, Xos\u00e9 Luis Baltar Pumar, o bast\u00f3n de mando honor\u00edfico por levar 25 anos \u00e1 fronte da Corporaci\u00f3n Municipal do Concello de Sandi\u00e1s. \nExerceu tam\u00e9n a vicepresidencia, a presidencia, e finalmente a Tesourar\u00eda do Consorcio Comarcal Contra Incendios e Salvamento da Limia.\nNas elecci\u00f3ns municipais de 24 de maio de 2015 perdeu as elecci\u00f3ns, retir\u00e1ndose da pol\u00edtica local. "}
{"id": "189489", "revid": "1888", "url": "https://gl.wikipedia.org/wiki?curid=189489", "title": "Mar\u00eda Concepci\u00f3n M\u00e9ndez G\u00e1ndara", "text": ""}
{"id": "189490", "revid": "865", "url": "https://gl.wikipedia.org/wiki?curid=189490", "title": "Rites of Spring (\u00e1lbum)", "text": "Rites of Spring \u00e9 o primeiro e \u00fanico \u00e1lbum de estudio da influente banda de post-hardcore estadounidense Rites of Spring, editado en xu\u00f1o de 1985 a trav\u00e9s do selo Dischord Records. As doce canci\u00f3ns foron gravadas nos Inner Ear Studios en febreiro de 1985 baixo a produci\u00f3n de Ian MacKaye.\nO disco foi re-editado en CD e casete no ano 1987, cun tema m\u00e1is gravado nas mesmas sesi\u00f3ns, \"Other Way Around\", ademais de catro canci\u00f3ns do EP que seguir\u00eda ao \u00e1lbum, \"All Through a Life\", gravado en xaneiro de 1986 e editado en 1987. O recompilatorio \"End of the End\", aparecido en 1991, conta coa mesma portada que \"Rites of Spring\"."}
{"id": "189491", "revid": "23204", "url": "https://gl.wikipedia.org/wiki?curid=189491", "title": "Distrito de Tepelen\u00eb", "text": "O Distrito de Tepelen\u00eb (en alban\u00e9s: \"Rrethi i Tepelen\u00ebs\") \u00e9 un dos 36 distritos da Albania, localizado no sur do pa\u00eds, na prefectura de Gjirokast\u00ebr. A s\u00faa capital \u00e9 a cidade de Tepelen\u00eb. Outra importante localidade neste distrito \u00e9 Memaliaj."}
{"id": "189492", "revid": "23204", "url": "https://gl.wikipedia.org/wiki?curid=189492", "title": "Distrito de Tirana", "text": "O Distrito de Tiran\u00eb (en alban\u00e9s: \"Rrethi i Tiran\u00ebs\") \u00e9 un dos 36 distritos da Albania localizado na prefectura de Tirana. A s\u00faa capital \u00e9 a cidade de Tirana. Est\u00e1 no centro do pa\u00eds. Outras localidades importantes neste distrito son Kamz\u00eb e Vor\u00eb. "}
{"id": "189493", "revid": "98293", "url": "https://gl.wikipedia.org/wiki?curid=189493", "title": "Segunda divisi\u00f3n espa\u00f1ola 1981/82", "text": "A tempada 1981\u201382 da Segunda Divisi\u00f3n de Espa\u00f1a foi a 50\u00aa edici\u00f3n deste torneo. A categor\u00eda estivo composta por 20 equipos, dos cales Celta de Vigo, UD Salamanca e CD M\u00e1laga ascenderon a Primeira Divisi\u00f3n mentres que Burgos CF, AD Almer\u00eda, Levante UD e Getafe Deportivo descenderon a Segunda Divisi\u00f3n B.\nClasificaci\u00f3n.\n1 \"Ao AD Almer\u00eda descont\u00e1ronselle 4 puntos por ali\u00f1aci\u00f3n indebida ante Deportivo da Coru\u00f1a e RCD Mallorca.\"\n2 \"O Burgos CF foi descendido \u00e1 Segunda Divisi\u00f3n B por non pagar aos seus xogadores. As\u00ed, o Deportivo Alav\u00e9s foi readmitido en Segunda Divisi\u00f3n.\"\n3 \"O AD Almer\u00eda, Levante UD e Getafe Deportivo foron descendidos \u00e1 Terceira Divisi\u00f3n por non pagar aos seus xogadores.\""}
{"id": "189494", "revid": "56817", "url": "https://gl.wikipedia.org/wiki?curid=189494", "title": "Invisible Lantern", "text": "Invisible Lantern \u00e9 o terceiro \u00e1lbum de estudio da banda estadounidense de rock alternativo Screaming Trees, editado o 1 de xaneiro de 1988 a trav\u00e9s do selo SST Records."}
{"id": "189495", "revid": "23204", "url": "https://gl.wikipedia.org/wiki?curid=189495", "title": "Distrito de Vlor\u00eb", "text": "O Distrito de Vlor\u00eb (en alban\u00e9s: \"Rrethi i Vlor\u00ebs\") \u00e9 un dos 36 distritos de Albania localizado no suroeste do pa\u00eds, na prefectura de Vlor\u00eb. A s\u00faa capital \u00e9 a cidade de Vlor\u00eb. Outras importantes localidades son Himar\u00eb e Orikum.\nA s\u00faa poboaci\u00f3n incl\u00fae etnias non albanesas, especialmente gregos.\nVlor\u00eb \u00e9 o punto de Albania m\u00e1is pr\u00f3ximo \u00e1 pen\u00ednsula italiana, tendo moita sona a s\u00faa costa."}
{"id": "189496", "revid": "25871", "url": "https://gl.wikipedia.org/wiki?curid=189496", "title": "&quot;V&quot; Is for Vagina", "text": "\"V\" Is for Vagina \u00e9 o \u00e1lbum de estrea de Puscifer, o proxecto paralelo de Maynard James Keenan, editado o 30 de outubro do 2007. O \u00e1lbum conta cun son electr\u00f3nico significativamente diferente ao das outras bandas de Keenan, a progresiva Tool e a alternativa A Perfect Circle. \"\"V\" is for Vagina\" vendeu ao redor das 110 000 copias."}
{"id": "189497", "revid": "23204", "url": "https://gl.wikipedia.org/wiki?curid=189497", "title": "Distrito de Tropoj\u00eb", "text": "O Distrito de Tropoj\u00eb (en alban\u00e9s: \"Rrethi i Tropoj\u00ebs\") \u00e9 un dos 36 distritos da Albania localizado na prefectura de Kuk\u00ebs. A s\u00faa capital \u00e9 a cidade de Bajram Curri. Sit\u00faase na fronteira con Serbia e Montenegro, ao norte do pa\u00eds."}
{"id": "189498", "revid": "23204", "url": "https://gl.wikipedia.org/wiki?curid=189498", "title": "Distrito de Mat", "text": "O Distrito de Mat (en alban\u00e9s: \"Rrethi i Matit\") \u00e9 un dos 36 distritos da Albania localizado no centro do pa\u00eds, na prefectura de Dib\u00ebr. A s\u00faa capital \u00e9 a cidade de Burrel. Outras localidades neste distrito son Klos, Krast\u00eb e Ulz\u00eb."}
{"id": "189499", "revid": "23204", "url": "https://gl.wikipedia.org/wiki?curid=189499", "title": "Distrito de Mirdit\u00eb", "text": "O Distrito de Mirdit\u00eb (en alban\u00e9s: \"Rrethi i Mirdit\u00ebs\") \u00e9 un dos 36 distritos da Albania localizado na prefectura de Lezh\u00eb. A s\u00faa capital \u00e9 a cidade de Rr\u00ebshen."}
{"id": "189500", "revid": "23204", "url": "https://gl.wikipedia.org/wiki?curid=189500", "title": "Distrito de Peqin", "text": "O Distrito de Peqin (en alban\u00e9s: \"Rrethi i Peqinit\") \u00e9 un dos 36 distritos da Albania localizado no centro do pa\u00eds, na prefectura de Elbasan. A s\u00faa capital \u00e9 Peqin."}
{"id": "189501", "revid": "23204", "url": "https://gl.wikipedia.org/wiki?curid=189501", "title": "Distrito de P\u00ebrmet", "text": "O Distrito de P\u00ebrmet (en alban\u00e9s: \"Rrethi i P\u00ebrmetit\") \u00e9 un dos 36 distritos da Albania localizado no suroeste do pa\u00eds, na prefectura de Gjirokast\u00ebr. A s\u00faa capital \u00e9 P\u00ebrmet."}
{"id": "189502", "revid": "23204", "url": "https://gl.wikipedia.org/wiki?curid=189502", "title": "Distrito de Pogradec", "text": "O Distrito de Pogradec (en alban\u00e9s: \"Rrethi i Pogradecit\") \u00e9 un dos 36 distritos da Albania localizado no leste do pa\u00eds, na prefectura de Kor\u00e7\u00eb. A s\u00faa capital \u00e9 Pogradec."}
{"id": "189503", "revid": "23204", "url": "https://gl.wikipedia.org/wiki?curid=189503", "title": "One Beat", "text": "One Beat \u00e9 o sexto \u00e1lbum de estudio da banda estadounidense de rock alternativo Sleater-Kinney, editado o 20 de agosto do 2002 a trav\u00e9s do selo Kill Rock Stars. Producido por John Goodmanson, o \u00e1lbum gravouse entre marzo e abril do ano 2002 no Jackpot! Studio de Portland, Oreg\u00f3n. A disco chegou ao n\u00famero 107 da lista \"Billboard 200\" e entrou na \"Billboard Top Independent Albums\" no quinto posto. \"One Beat\" foi recibido con moi boas cr\u00edticas."}
{"id": "189504", "revid": "23204", "url": "https://gl.wikipedia.org/wiki?curid=189504", "title": "Distrito de Puk\u00eb", "text": "O Distrito de Puk\u00eb (en alban\u00e9s, \"Rrethi i Puk\u00ebs\") \u00e9 un dos 36 distritos da Albania localizado na prefectura de Shkod\u00ebr. A s\u00faa capital \u00e9 Puk\u00eb."}
{"id": "189505", "revid": "23204", "url": "https://gl.wikipedia.org/wiki?curid=189505", "title": "Distrito de Sarand\u00eb", "text": "O Distrito de Sarand\u00eb (en alban\u00e9s: \"Rrethi i Sarand\u00ebs\", en grego: \"\u0391\u03b3\u03b9\u03bf\u03b9 \u03a3\u03b1\u03c1\u03b1\u03bd\u03c4\u03b1/Aghioi Saranta\") \u00e9 un dos 36 distritos da Albania localizado na prefectura de Vlor\u00eb, no sur do pa\u00eds. A s\u00faa capital \u00e9 a Sarand\u00eb."}
{"id": "189506", "revid": "23204", "url": "https://gl.wikipedia.org/wiki?curid=189506", "title": "Distrito de Shkod\u00ebr", "text": "O Distrito de Shkod\u00ebr (en alban\u00e9s: \"Rrethi i Shkodr\u00ebs\") \u00e9 un dos 36 distritos da Albania localizado no norte do pa\u00eds, na prefectura de Shkod\u00ebr. A s\u00faa capital \u00e9 Shkod\u00ebr."}
{"id": "189507", "revid": "56817", "url": "https://gl.wikipedia.org/wiki?curid=189507", "title": "Title TK", "text": "Title TK \u00e9 o terceiro \u00e1lbum da banda estadounidense de rock alternativo The Breeders, editado o 20 de maio do 2002 a trav\u00e9s do selo 4AD no Reino Unido e Elektra Records nos Estados Unidos. \"Title TK\" foi gravado por Steve Albini, quen tam\u00e9n se encargara do \u00e1lbum de estrea do grupo, \"Pod\". \"Title TK\" acadou o n\u00famero 130 nos Estados Unidos e o 51 no Reino Unido.\nListaxe de canci\u00f3ns.\nEdici\u00f3n xaponesa.\nA edici\u00f3n xaponesa cont\u00e9n d\u00faas canci\u00f3ns extra:"}
{"id": "189508", "revid": "1822", "url": "https://gl.wikipedia.org/wiki?curid=189508", "title": "Zeus faber", "text": ""}
{"id": "189512", "revid": "23204", "url": "https://gl.wikipedia.org/wiki?curid=189512", "title": "Distrito de Mallakast\u00ebr", "text": "O Distrito de Mallakast\u00ebr (en alban\u00e9s, \"Rrethi i Mallakastr\u00ebs\") \u00e9 un dos 36 distritos da Albania localizado na prefectura de Fier. A s\u00faa capital \u00e9 Ballsh."}
{"id": "189513", "revid": "23204", "url": "https://gl.wikipedia.org/wiki?curid=189513", "title": "Distrito de Lezh\u00eb", "text": "O Distrito de Lezh\u00eb (en alban\u00e9s: \"Rrethi i Lezh\u00ebs\") \u00e9 un dos 36 distritos de Albania localizado na prefectura de Lezh\u00eb. A s\u00faa capital Lezh\u00eb. Fica no noroeste do pa\u00eds. Outra localidade importante do distrito \u00e9 Sh\u00ebngjin."}
{"id": "189514", "revid": "23204", "url": "https://gl.wikipedia.org/wiki?curid=189514", "title": "Distrito de Librazhd", "text": "O Distrito de Librazhd (en alban\u00e9s: \"Rrethi i Librazhdit\") \u00e9 un dos 36 distritos de Albania localizado na prefectura de Elbasan. A s\u00faa capital \u00e9 Librazhd."}
{"id": "189515", "revid": "23204", "url": "https://gl.wikipedia.org/wiki?curid=189515", "title": "Distrito de Lushnj\u00eb", "text": "O Distrito de Lushnje (en alban\u00e9s: \"Rrethi i Lushnj\u00ebs\") \u00e9 un dos 36 distritos da Albania localizado na prefectura de Fier. A s\u00faa capital \u00e9 a cidade de Lushnj\u00eb. Sit\u00faase no litoral alban\u00e9s do Mar Adri\u00e1tico."}
{"id": "189516", "revid": "72012", "url": "https://gl.wikipedia.org/wiki?curid=189516", "title": "Dennis Ritchie", "text": "Dennis MacAlistair Ritchie, nado o 9 de setembro de 1941 en Bronxville, Nova York e finado o 12 de outubro de 2011, foi un cient\u00edfico computacional estadounidense.\nTraxectoria.\nColaborou no dese\u00f1o e desenvolvemento dos sistemas operativos Multics e Unix, as\u00ed como no desenvolvemento de varias linguaxes de programaci\u00f3n coma o C, tema sobre o cal escribiu un famoso cl\u00e1sico das ciencias da computaci\u00f3n xunto a Brian Wilson Kernighan: \"A linguaxe de programaci\u00f3n C\".\nRecibiu o Premio Turing de 1983 polo seu desenvolvemento da teor\u00eda de sistemas operativos xen\u00e9ricos e a s\u00faa posta en funcionamento na forma do sistema Unix. En 1998 foille concedida a Medalla Nacional de Tecnolox\u00eda dos Estados Unidos de Am\u00e9rica. En 2007 xubilouse, sendo o xefe do departamento de Investigaci\u00f3n en software de sistemas de Alcatel-Lucent."}
{"id": "189518", "revid": "23204", "url": "https://gl.wikipedia.org/wiki?curid=189518", "title": "Distrito de Mal\u00ebsi e Madhe", "text": "O Distrito de Mal\u00ebsi e Madhe (en alban\u00e9s: \"Rrethi i Mal\u00ebsis\u00eb s\u00eb Madhe\") \u00e9 un dos 36 distritos da Albania localizado na prefectura de Shkod\u00ebr. A s\u00faa capital \u00e9 Koplik. Sit\u00faase no norte de Albania, facendo fronteira con Serbia e Montenegro."}
{"id": "189520", "revid": "5863", "url": "https://gl.wikipedia.org/wiki?curid=189520", "title": "Louredo, Louredo, Cortegada", "text": ""}
{"id": "189521", "revid": "23204", "url": "https://gl.wikipedia.org/wiki?curid=189521", "title": "Distrito de Gramsh", "text": "O Distrito de Gramsh (en alban\u00e9s: \"Rrethi i Gramshit\") \u00e9 un dos 36 distritos da Albania localizado no centro do pa\u00eds, na prefectura de Elbasan. A s\u00faa capital \u00e9 Gramsh."}
{"id": "189522", "revid": "23204", "url": "https://gl.wikipedia.org/wiki?curid=189522", "title": "Distrito de Gjirokast\u00ebr", "text": "O Distrito de Gjirokast\u00ebr (en alban\u00e9s: \"Rrethi i Gjirokastr\u00ebs\") \u00e9 un dos 36 distritos da Albania localizado na prefectura de Gjirokast\u00ebr. A s\u00faa capital \u00e9 Gjirokast\u00ebr. Est\u00e1 situado no sur do pa\u00eds, pr\u00f3ximo \u00e1 fronteira con Grecia. Outra cidade importante neste distrito \u00e9 Libohov\u00eb."}
{"id": "189523", "revid": "23204", "url": "https://gl.wikipedia.org/wiki?curid=189523", "title": "Distrito de Fier", "text": "O Distrito de Fier (en alban\u00e9s: \"Rrethi i Fierit\") \u00e9 un dos 36 distritos da Albania localizado na prefectura de Fier. A s\u00faa capital \u00e9 a cidade de Fier. Sit\u00faase no suroeste do pa\u00eds. Outras cidades importantes neste distrito son Patos e Roskovec."}
{"id": "189524", "revid": "23204", "url": "https://gl.wikipedia.org/wiki?curid=189524", "title": "Distrito de Elbasan", "text": "O Distrito de Elbasan (en alban\u00e9s: \"Rrethi i Elbasanit\") \u00e9 un dos 36 distritos da Albania, localizado no centro do pa\u00eds, na prefectura de Elbasan. A s\u00faa capital \u00e9 a cidade de Elbasan. Outras cidades importantes do distrito son C\u00ebrrik e K\u00ebrrab\u00eb."}
{"id": "189525", "revid": "23204", "url": "https://gl.wikipedia.org/wiki?curid=189525", "title": "Distrito de Durr\u00ebs", "text": "O Distrito de Durr\u00ebs (en alban\u00e9s: \"Rrethi i Durr\u00ebsit\") \u00e9 un dos 36 distritos da Albania localizado na prefectura de Durr\u00ebs. A s\u00faa capital \u00e9 a cidade de Durr\u00ebs. Sit\u00faase no litoral alban\u00e9s do Mar Adri\u00e1tico. Outra cidade importante neste distrito \u00e9 Shijak.\nMunicipios.\nO distrito de Durr\u00ebs est\u00e1 dividido nos seguintes municipios:"}
{"id": "189526", "revid": "23204", "url": "https://gl.wikipedia.org/wiki?curid=189526", "title": "Distrito de Dib\u00ebr", "text": "O Distrito de Dib\u00ebr (en alban\u00e9s: \"Rrethi i Dibr\u00ebs\") \u00e9 un dos 36 distritos da Albania localizado na prefectura de Dib\u00ebr. A s\u00faa capital \u00e9 a cidade de Peshkopi. Est\u00e1 situado xunto \u00e1 fronteira con Macedonia do Norte."}
{"id": "189527", "revid": "23204", "url": "https://gl.wikipedia.org/wiki?curid=189527", "title": "Distrito de Devoll", "text": "O Distrito de Devoll (en alban\u00e9s, \"Rrethi i Devollit\") \u00e9 un dos 36 distritos da Albania localizado na prefectura de Kor\u00e7\u00eb. A s\u00faa capital \u00e9 Bilisht. Sit\u00faase na fronteira con Grecia.\nO distrito est\u00e1 dividido nos seguintes municipios:"}
{"id": "189528", "revid": "23204", "url": "https://gl.wikipedia.org/wiki?curid=189528", "title": "Distrito de Delvin\u00eb", "text": "O Distrito de Delvin\u00eb (en alban\u00e9s: \"Rrethi i Delvin\u00ebs\") \u00e9 un dos 36 distritos da Albania localizado no sur do pa\u00eds, na prefectura de Vlor\u00eb. A s\u00faa capital \u00e9 Delvin\u00eb.\nO distrito est\u00e1 dividido nos seguintes municipios:"}
{"id": "189529", "revid": "23204", "url": "https://gl.wikipedia.org/wiki?curid=189529", "title": "Distrito de Has", "text": "O Distrito de Has (en alban\u00e9s: \"Rrethi i Hasit\") \u00e9 un dos 36 distritos da Albania localizado no noroeste do pa\u00eds, na prefectura de Kuk\u00ebs. A s\u00faa capital \u00e9 Krum\u00eb."}
{"id": "189530", "revid": "23204", "url": "https://gl.wikipedia.org/wiki?curid=189530", "title": "Distrito de Kavaj\u00eb", "text": "O Distrito de Kavaj\u00eb (en alban\u00e9s: \"Rrethi i Kavaj\u00ebs\") \u00e9 un dos 36 distritos da Albania localizado na prefectura de Tirana. A s\u00faa capital \u00e9 a cidade de Kavaj\u00eb. Fica na costa albanesa do Mar Adri\u00e1tico.\nMunicipios.\nO distrito de Kavaj\u00eb est\u00e1 dividido nos seguintes concellos:"}
{"id": "189531", "revid": "56817", "url": "https://gl.wikipedia.org/wiki?curid=189531", "title": "Cambio de agullas", "text": "Un cambio de agullas ou desv\u00edo \u00e9 un aparato de v\u00eda que permite aos trens cambiar dunha v\u00eda a outra.\nPode ser dereito ou esquerdo, segundo sexa a s\u00faa localizaci\u00f3n en relaci\u00f3n a un observador situado entre as agullas do cambio e mirando cara ao cruzamento. Componse dunhas agullas (ra\u00eds m\u00f3biles) que se apoian na s\u00faa respectiva contraagulla (ra\u00edl fixo) e que est\u00e1n unidas ao ra\u00edl mediante unha soldadura, deixando unha parte do pat\u00edn suprimido para permitir a flexibilidade necesaria para moverse e axustar ou desacoplar a punta da agulla sobre a contraagulla. \u00c1 s\u00faa vez, a cabeza da agulla est\u00e1 mecanizada para permitir o adecuado axuste."}
{"id": "189532", "revid": "23204", "url": "https://gl.wikipedia.org/wiki?curid=189532", "title": "Distrito de Kolonj\u00eb", "text": "O Distrito de Kolonj\u00eb (en alban\u00e9s: \"Rrethi i Kolonj\u00ebs\") \u00e9 un dos 36 distritos da Albania localizado no suroeste do pa\u00eds, na prefectura de Kor\u00e7\u00eb. A s\u00faa capital \u00e9 Ersek\u00eb. Limita polo norte co Distrito de Kor\u00e7\u00eb, polo leste e sueste con Grecia, e co Distrito de P\u00ebrmet polo suroeste e oeste.\nA s\u00faa poboaci\u00f3n incl\u00fae comunidades gregas e valaquias.\nMunicipios.\nO distrito de Kolonj\u00eb est\u00e1 dividido nos seguintes municipios:"}
{"id": "189533", "revid": "23204", "url": "https://gl.wikipedia.org/wiki?curid=189533", "title": "Distrito de Kor\u00e7\u00eb", "text": "O Distrito de Kor\u00e7\u00eb (en alban\u00e9s: \"Rrethi i Kor\u00e7\u00ebs\") \u00e9 un dos 36 distritos da Albania localizado na |prefectura de Kor\u00e7\u00eb. A s\u00faa capital \u00e9 a cidade de Kor\u00e7\u00eb.\nA s\u00faa poboaci\u00f3n incl\u00fae significativas comunidades gregas e arromanesas. \nLimita co Distrito de Pogradec e Macedonia do Norte polo norte; con Grecia polo leste; co Distrito de Devoll polo sueste; co Distrito de Kolonj\u00eb e co Distrito de P\u00ebrmet polo suroeste; e cos distritos de Gramsh e Skrapar polo oeste. Outra cidade de importancia no distrito \u00e9 Maliq.\nMunicipios.\nO distrito de Kor\u00e7\u00eb est\u00e1 dividido nos seguintes concellos:"}
{"id": "189534", "revid": "22570", "url": "https://gl.wikipedia.org/wiki?curid=189534", "title": "Circu\u00edto de v\u00eda", "text": "Un circu\u00edto de v\u00eda \u00e9 un circu\u00edto el\u00e9ctrico ou electr\u00f3nico que serve para saber se hai trens nun tramo de v\u00eda determinado. Util\u00edzase normalmente para actuar sobre as sinais e evitar que un tren acceda ao cant\u00f3n se este \u00e9 utilizado por outro tren.\nO circu\u00edto real\u00edzase creando unha diferenza de potencial entre ambos os carr\u00eds. Ao entrar un tren nun circu\u00edto de v\u00eda, as rodas met\u00e1licas curtocircu\u00edtan os carr\u00eds e este curtocircu\u00edto \u00e9 detectado por un rel\u00e9. Este rel\u00e9 informa ao resto dos sistemas conectados a el de que o circu\u00edto de v\u00eda at\u00f3pase ocupado. Cando o tren sae do circu\u00edto de v\u00eda, as rodas deixan de curtocircuitar os ra\u00eds e o circu\u00edto volve considerarse como libre.\nNo caso dos bloqueos, os circu\u00edtos de v\u00eda coinciden cos cant\u00f3ns e indican se os cant\u00f3ns est\u00e1n ou non ocupados. Tam\u00e9n poden situarse nunha estaci\u00f3n.\nA separaci\u00f3n entre circu\u00edtos de v\u00eda real\u00edzase cortando os ra\u00edles ou colocando unha peza illante para evitar que a corrente el\u00e9ctrica pase dun circu\u00edto a outro. En v\u00edas electrificadas en corrente continua, para manter a continuidade da alimentaci\u00f3n, o circu\u00edto de v\u00eda funciona con corrente alterna e a separaci\u00f3n entre circu\u00edtos de v\u00eda real\u00edzase mediante aparellos que permiten o paso da corrente continua e non da alterna.\nNaqueles bloqueos nos que non se disp\u00f3n de circu\u00edtos de v\u00eda, a ocupaci\u00f3n dos cant\u00f3ns efect\u00faase a trav\u00e9s de contadores de eixos (que contan os eixos que entran e que saen nun cant\u00f3n) ou da comprobaci\u00f3n directa da ocupaci\u00f3n por parte do xefe de circulaci\u00f3n. En ocasi\u00f3ns alg\u00fans veh\u00edculos ferroviarios pequenos (como vagonetas de traballos) non te\u00f1en a capacidade de conducir a electricidade e curtocircuitar as v\u00edas, polo que necesitan utilizar un bloqueo por ocupaci\u00f3n.\nNestas instalaci\u00f3ns es\u00edxese un nivel de seguridade moi alto, tanto no dese\u00f1o xeral como nos compo\u00f1entes, denominado \"nivel de seguridade ferroviario\", dado que os fallos poder\u00edan ser de consecuencias catastr\u00f3ficas."}
{"id": "189535", "revid": "23204", "url": "https://gl.wikipedia.org/wiki?curid=189535", "title": "Distrito de Kruj\u00eb", "text": "O Distrito de Kruj\u00eb (en alban\u00e9s: \"Rrethi i Kruj\u00ebs\") \u00e9 un dos 36 distritos da Albania localizado na prefectura de Durr\u00ebs. A s\u00faa capital \u00e9 a cidade de Kruj\u00eb. Est\u00e1 no centro de Albania tendo, a norte, o distrito de Kurbin; a leste, o distrito de Mat; a sueste e sur, o distrito de Tirana; e, a oeste, o distrito de Durr\u00ebs. Outras localidades importantes neste distrito son Fush\u00eb-Kruj\u00eb, Mamurras e Milot.\nMunicipios.\nO distrito de Kruj\u00eb est\u00e1 dividido nos seguintes concellos:"}
{"id": "189536", "revid": "23204", "url": "https://gl.wikipedia.org/wiki?curid=189536", "title": "Distrito de Ku\u00e7ov\u00eb", "text": "O Distrito de Ku\u00e7ov\u00eb (en alban\u00e9s: \"Rrethi i Ku\u00e7ov\u00ebs\") \u00e9 un dos 36 distritos da Albania localizado no centro do pa\u00eds, na prefectura de Berat. A s\u00faa capital \u00e9 Ku\u00e7ov\u00eb."}
{"id": "189537", "revid": "23204", "url": "https://gl.wikipedia.org/wiki?curid=189537", "title": "Distrito de Kuk\u00ebs", "text": "O Distrito de Kuk\u00ebs (en alban\u00e9s: \"Rrethi i Kuk\u00ebsit\") \u00e9 un dos 36 distritos da Albania localizado na prefectura de Kuk\u00ebs. A s\u00faa capital \u00e9 Kuk\u00ebs. Sit\u00faase no nordeste do pa\u00eds.\nMunicipios.\nO distrito de Kuk\u00ebs div\u00eddese nos seguintes municipios:"}
{"id": "189538", "revid": "89787", "url": "https://gl.wikipedia.org/wiki?curid=189538", "title": "Cant\u00f3n ferroviario", "text": "Un cant\u00f3n \u00e9 un tramo de v\u00eda f\u00e9rrea no que normalmente non pode haber m\u00e1is dun tren, para as\u00ed evitar unha colisi\u00f3n entre dous deles.\nFuncionamento.\nA v\u00eda div\u00eddese en diversos tramos, cada un dos cales chamamos cant\u00f3n:\nCando desde unha estaci\u00f3n exp\u00eddese un tren, este sae \u00e1 v\u00eda e ocupa o primeiro cant\u00f3n. Cando o cant\u00f3n est\u00e1 ocupado, ning\u00fan outro tren pode entrar nel. Ademais do propio cant\u00f3n ocupado, poden bloquearse outros cant\u00f3ns cuxa utilizaci\u00f3n interfira coa do ocupado, como os que se atopan diante do tren:\nConforme o tren avanza, vai deixando cant\u00f3ns libres tras de si. Os cant\u00f3ns liberados poden ser inmediatamente ocupados por outro tren, de tal xeito que a distancia m\u00ednima entre dous trens \u00e9 dun cant\u00f3n:\nAnotaci\u00f3n dun cant\u00f3n.\nA anotaci\u00f3n dun cant\u00f3n depende do sistema de bloqueo:\nCant\u00f3n entre estaci\u00f3ns.\nEn bloqueos como o \"Bloqueo Telef\u00f3nico\" ou o \"Bloqueo El\u00e9ctrico Manual\", a indicaci\u00f3n ao maquinista de se o seguinte cant\u00f3n est\u00e1 libre ou ocupado d\u00e1se nas estaci\u00f3ns. Deste xeito un cant\u00f3n ten que ocupar toda a v\u00eda entre unha estaci\u00f3n e a colateral, xa que non hai modo de comprobar en que punto intermedio at\u00f3pase un tren:\nA ocupaci\u00f3n do cant\u00f3n consid\u00e9rase cando un tren foi expedido desde unha estaci\u00f3n e non chegou completo \u00e1 seguinte.\nCant\u00f3n entre sinais.\nEn bloqueos por sinais, como o \"Bloqueo Autom\u00e1tico\", son os sinais os encargados de mostrar ao maquinista a situaci\u00f3n dos cant\u00f3ns que ten por diante, polo que un cant\u00f3n \u00e9 o tramo que se atopa entre dous sinais consecutivos de bloqueo:\nA ocupaci\u00f3n do cant\u00f3n establ\u00e9cese automaticamente por diversos m\u00e9todos, como por facer circular corrente el\u00e9ctrica polos carr\u00eds que as rodas curtocircu\u00edtan ao unir el\u00e9ctricamente ambos os carr\u00eds, ou dispor un contador de eixos. A distancia entre sinais establ\u00e9cese segundo as necesidades da li\u00f1a, xa que a m\u00ednima distancia entre dous trens \u00e9 a dun cant\u00f3n, polo que cant\u00f3ns m\u00e1is curtos permiten unha circulaci\u00f3n m\u00e1is flu\u00edda. Por iso en ferrocarr\u00eds metropolitanos adoitan ser de pouca distancia (ata centenares de metros) e en ferrocarr\u00eds de moi pouco tr\u00e1fico moita distancia (ata decenas de quil\u00f3metros). Alg\u00fans sistemas utilizan un cant\u00f3n de distancia fixa, como o TVM que utiliza cant\u00f3ns fixos de 1.500 metros.\nCant\u00f3n m\u00f3bil.\nO cant\u00f3n m\u00f3bil \u00e9 un sistema que se emprega para aumentar a axilidade en li\u00f1as de moita frecuencia. O cant\u00f3n non est\u00e1 definido entre dous puntos, sen\u00f3n que \u00e9 unha distancia determinada detr\u00e1s de cada tren que se move con el, calculada no momento por alg\u00fan sistema electr\u00f3nico ou inform\u00e1tico. Esta distancia pode ser reducida ata a distancia de seguridade de freado, o que permite aos trens circular entre si o m\u00e1is cerca posible."}
{"id": "189539", "revid": "23204", "url": "https://gl.wikipedia.org/wiki?curid=189539", "title": "Distrito de Kurbin", "text": "O Distrito de Kurbin (en alban\u00e9s: \"Rrethi i Kurbinit\") \u00e9 un dos 36 distritos da Albania localizado na prefectura de Lezh\u00eb. A s\u00faa capital \u00e9 a cidade de La\u00e7. Sit\u00faase no oeste da Albania, no litoral do Mar Adri\u00e1tico.\nMunicipios.\nO distrito Kurbin est\u00e1 dividido nos seguintes concellos:"}
{"id": "189540", "revid": "23204", "url": "https://gl.wikipedia.org/wiki?curid=189540", "title": "Distrito de Bulqiz\u00eb", "text": "O Distrito de Bulqiz\u00eb (en alban\u00e9s, \"Rrethi i Bulqiz\u00ebs\") \u00e9 un dos 36 distritos da Albania localizado na prefectura de Dib\u00ebr. A s\u00faa capital \u00e9 a cidade de Bulqiz\u00eb. Sit\u00faase no leste da Albania, xunto \u00e1 fronteira coa Rep\u00fablica da Macedonia."}
{"id": "189541", "revid": "1888", "url": "https://gl.wikipedia.org/wiki?curid=189541", "title": "Antonio Caneda Rodr\u00edguez", "text": "Antonio Caneda Rodr\u00edguez, nado en Medos (San Xo\u00e1n de R\u00edo) o 4 de maio de 1906 e finado en San Cosmede de Cusanca (O Irixo) o 29 de agosto de 1937, foi un mestre e pol\u00edtico galego.\nTraxectoria.\nAsistiu as escolas da Fundaci\u00f3n Eumenio Ancoechea na Pobra de Trives. Estudou Maxisterio en Ourense e incorporouse \u00e1 Asociaci\u00f3n de Trabajadores de la Ense\u00f1anza de Orense (ATEO). Foi mestre na escola de Medos entre 1934 e 1936. Trasladou a escola de Medos \u00e1 casa reitoral. Militante do Partido Radical-Socialista, co golpe de Estado do 18 de xullo de 1936 foi detido o 24 de agosto e trasladado a Ourense. Foi obrigado a traballar na limpeza das r\u00faas de Ourense. Foi trasladado preso a Castro Caldelas, de onde o sacaron para asasinalo nas proximidades do Para\u00f1o, na parroquia de San Cosmede de Cusanca, en agosto de 1937."}
{"id": "189543", "revid": "23204", "url": "https://gl.wikipedia.org/wiki?curid=189543", "title": "Condado de Dib\u00ebr", "text": "O Condado de Dib\u00ebr (en lingua albanesa \"Qarku i Dibr\u00ebs\") \u00e9 un condado da Albania. A s\u00faa capital \u00e9 a cidade de Peshkopi.\nNo 2010 ti\u00f1a unha poboaci\u00f3n estimada de 140.002 habitantes.\nDistritos e municipalidades.\nDib\u00ebr est\u00e1 divido administrativamente en tres distritos, que \u00e1 s\u00faa vez se subdividen en 35 municipalidades, sendo 4 municipios \"bashkia\", indicados con (*) na lista de abaixo, e 31 comunas (\"komuna\"):"}
{"id": "189544", "revid": "23204", "url": "https://gl.wikipedia.org/wiki?curid=189544", "title": "Condado de Vlor\u00eb", "text": "O Condado de Vlor\u00eb (en lingua albanesa \"Qarku i Vlor\u00ebs\") \u00e9 un condado da Albania. A s\u00faa capital \u00e9 a cidade de Vlor\u00eb.\nCunha \u00e1rea de 2.706\u00a0km2 ti\u00f1a unha poboaci\u00f3n estimada de 211.773 habitantes no 2010."}
{"id": "189545", "revid": "23204", "url": "https://gl.wikipedia.org/wiki?curid=189545", "title": "Condado de Durr\u00ebs", "text": "O Condado de Durr\u00ebs (en lingua albanesa \"Qarku i Durr\u00ebsit\") \u00e9 un condado da Albania. A s\u00faa capital \u00e9 a cidade de Durr\u00ebs.\nCunha \u00e1rea de 770\u00a0km2 ti\u00f1a unha poboaci\u00f3n estimada de 310.499 habitantes no 2010."}
{"id": "189546", "revid": "23204", "url": "https://gl.wikipedia.org/wiki?curid=189546", "title": "Condado de Elbasan", "text": "O Condado de Elbasan (en lingua albanesa \"Qarku i Elbasanit\") \u00e9 un condado da Albania. A s\u00faa capital \u00e9 a cidade de Elbasan.\nCunha \u00e1rea de 3.199\u00a0km2 ti\u00f1a unha poboaci\u00f3n estimada de 343.115 habitantes no 2010."}
{"id": "189547", "revid": "23204", "url": "https://gl.wikipedia.org/wiki?curid=189547", "title": "Condado de Fier", "text": "O Condado de Fier (en lingua albanesa \"Qarku i Fierit\") \u00e9 un condado da Albania. A s\u00faa capital \u00e9 a cidade de Fier.\nCunha \u00e1rea de 1.890\u00a0km2 ti\u00f1a unha poboaci\u00f3n estimada de 374.074 habitantes no 2010."}
{"id": "189548", "revid": "23204", "url": "https://gl.wikipedia.org/wiki?curid=189548", "title": "Condado de Gjirokast\u00ebr", "text": "O Condado de Gjirokast\u00ebr (en lingua albanesa \"Qarku i Gjirokastr\u00ebs\") \u00e9 un condado da Albania. A s\u00faa capital \u00e9 a cidade de Gjirokast\u00ebr.\nCunha \u00e1rea de 2.884\u00a0km2 ti\u00f1a unha poboaci\u00f3n estimada de 102.549 habitantes no 2010."}
{"id": "189549", "revid": "23204", "url": "https://gl.wikipedia.org/wiki?curid=189549", "title": "Condado de Kor\u00e7\u00eb", "text": "O Condado de Kor\u00e7\u00eb (en lingua albanesa \"Qarku i Kor\u00e7\u00ebs\") \u00e9 un condado da Albania. A s\u00faa capital \u00e9 a cidade de Kor\u00e7\u00eb.\nCunha \u00e1rea de 3.711\u00a0km2 ti\u00f1a unha poboaci\u00f3n estimada de 257.576 habitantes no 2010."}
{"id": "189550", "revid": "23204", "url": "https://gl.wikipedia.org/wiki?curid=189550", "title": "Condado de Kuk\u00ebs", "text": "O Condado de Kuk\u00ebs (en lingua albanesa \"Qarku i Kuk\u00ebsit\") \u00e9 un condado da Albania. A s\u00faa capital \u00e9 a cidade de Kuk\u00ebs.\nCunha \u00e1rea de 2.374\u00a0km2 ti\u00f1a unha poboaci\u00f3n estimada de 79.303 habitantes no 2010."}
{"id": "189551", "revid": "23204", "url": "https://gl.wikipedia.org/wiki?curid=189551", "title": "Condado de Lezh\u00eb", "text": "O Condado de Lezh\u00eb (en lingua albanesa \"Qarku i Lezh\u00eb\") \u00e9 un condado da Albania. A s\u00faa capital \u00e9 a cidade de Lezh\u00eb.\nCunha \u00e1rea de 1.619\u00a0km2 ti\u00f1a unha poboaci\u00f3n estimada de 158.829 habitantes no 2010."}
{"id": "189552", "revid": "23204", "url": "https://gl.wikipedia.org/wiki?curid=189552", "title": "Condado de Shkod\u00ebr", "text": "O Condado de Shkod\u00ebr (en lingua albanesa \"Qarku i Shkodr\u00ebs\") \u00e9 un condado da Albania. A s\u00faa capital \u00e9 a cidade de Shkod\u00ebr.\nCunha \u00e1rea de 3.562 km2 ti\u00f1a unha poboaci\u00f3n estimada de 246.060 habitantes no 2010."}
{"id": "189553", "revid": "23204", "url": "https://gl.wikipedia.org/wiki?curid=189553", "title": "Condado de Tirana", "text": "O Condado de Tirana ou Tiran\u00eb (en lingua albanesa \"Qarku i Tiran\u00ebs\") un condado da Albania. A s\u00faa capital \u00e9 a cidade de Tirana.\nCunha \u00e1rea de 1.652\u00a0km2 ti\u00f1a unha poboaci\u00f3n estimada de 800.347 habitantes no 2010."}
{"id": "189554", "revid": "98629", "url": "https://gl.wikipedia.org/wiki?curid=189554", "title": "O Parrulo FS", "text": "O Parrulo F\u00fatbol Sala \u00e9 un equipo de f\u00fatbol sala galego da cidade de Ferrol. Funciona como unha escola de f\u00fatbol sala, presente nas distintas categor\u00edas infant\u00eds e xuven\u00eds, e o seu primeiro equipo xoga na Primeira Divisi\u00f3n.\nEntre 1998 e 2003, O Parrulo xogou na m\u00e1xima categor\u00eda da Liga Nacional de F\u00fatbol Sala, a Divisi\u00f3n de Honra, chegando a xogar na tempada 1999-2000 o play-off polo t\u00edtulo como sexto clasificado. Non foi ata 2017 cando o equipo conseguiu de novo o ascenso \u00e1 elite. \nHistoria.\nOrixes.\nO club O Parrulo Ferrol F\u00fatbol Sala fundouse no ano 1981, nacendo dun grupo de amigos do barrio de San Pablo. Nun principio, este equipo participaba en marat\u00f3ns e torneos afeccionados en \u00e9poca estival, inscrib\u00edndose na desaparecida Federaci\u00f3n Espa\u00f1ola de F\u00fatbol Sala e participando na delegaci\u00f3n local de Ferrol, conseguindo nesta \u00e9poca tres ligas, tres copas e varios torneos estivais.\nNa tempada 1988-89 conseguiu o seu primeiro trofeo ligueiro importante, a Liga de 1\u00aa Nacional na acabada de crear Liga Unificada de F\u00fatbol Sala, no seu grupo 7\u00ba, un ano antes da creaci\u00f3n da Liga Nacional de F\u00fatbol Sala (LNFS).\nCando se creou a Liga Nacional de F\u00fatbol Sala en 1989, O Parrulo inscribiuse na Primeira Nacional A, que daquela funcionaba como a segunda categor\u00eda, e descendeu a Nacional B ao finalizar s\u00e9timo do seu grupo. Na tempada 1992-93, tras varias tempadas en 1\u00aa Nacional B, o club ferrol\u00e1n conseguiu un importante terceiro posto na liga que lle permitiu ascender a 1\u00aa Nacional A, categor\u00eda na que permaneceu as seguintes tres tempadas, ata que na tempada 1995-96 conseguiu o t\u00edtulo de Liga de 1\u00aa Nacional A e polo tanto o ascenso \u00e1 Divisi\u00f3n de Prata. A mediados da d\u00e9cada de 1990 decidiu crear unha escola de f\u00fatbol sala e o traballo de canteira permite ao club ter unha continuidade no seu proxecto a longo prazo.\nSalto \u00e1 m\u00e1xima categor\u00eda.\nPouco a pouco, o club ferrol\u00e1n formou un cadro de xogadores para ascender \u00e1 m\u00e1xima categor\u00eda e asinou un acordo de patrocinio coa empresa local Indunor, polo que pasou a denominarse O Parrulo Indunor. A s\u00faa adaptaci\u00f3n \u00e1 nova categor\u00eda foi r\u00e1pida, xa que na primeira tempada (1996-97) finalizou na terceira posici\u00f3n, mellor\u00e1ndoa na segunda coa consecuci\u00f3n do Campionato de Liga da Divisi\u00f3n de Prata con 68 puntos e polo tanto o ascenso \u00e1 Divisi\u00f3n de Honra. \nA aventura do club departamental na m\u00e1xima categor\u00eda do f\u00fatbol sala espa\u00f1ol durou cinco anos, salientando a tempada 1999-2000, na cal conseguiu a clasificaci\u00f3n para a Copa de Espa\u00f1a e entrar nas eliminatorias dos \"playoffs\" polo t\u00edtulo de Liga, onde caeu nos cuartos de final fronte ao que ser\u00eda o campi\u00f3n da Liga, o CLM Talavera. Na temporada 2002-03, e tras d\u00faas tempadas rozando as posici\u00f3ns de descenso, O Parrulo perdeu a categor\u00eda e descendeu \u00e1 Divisi\u00f3n de Prata tras finalizar na \u00faltima posici\u00f3n con tan so 6 puntos.\nDescensos e rexurdimento.\nLogo de tres tempadas na Divisi\u00f3n de Prata nas que os ferrol\u00e1ns se clasificaron na parte media-baixa da t\u00e1boa e conseguiron a ata agora \u00fanica Copa Xunta tras derrotar ao Lobelle en Pontevedra no 2004, na tempada 2005-06, o club rematou no pen\u00faltimo lugar, produc\u00edndose o seu descenso a 1\u00aa Nacional A.\nDende a tempada 2006-07, O Parrulo Ferrol F\u00fatbol Sala compite na 1\u00aa Nacional A, na cal sempre destacou nas posici\u00f3ns altas da t\u00e1boa. Na tempada 2009-10, conseguiu o t\u00edtulo de Liga de 1\u00aa Nacional A, mais os custos que supor\u00eda competir na Divisi\u00f3n de Prata e a falta de apoios para poder afrontar a tempada obrigaron ao club a renunciar \u00e1 fase de ascenso. Na tempada 2012-13 venceu ao Azkar Lugo na terceira rolda da Copa do Rei e posteriormente caeu eliminado en oitavos de final contra ElPozo Murcia. Ademais, acabou segundo no grupo I da Segunda Divisi\u00f3n B, xogando a fase de ascenso. Superou na eliminatoria a dobre partido ao FS Nazareno, volvendo \u00e1 Segunda Divisi\u00f3n.\nLogo de catro tempadas en Segunda Divisi\u00f3n nas que foi mellorando ano tras ano na clasificaci\u00f3n, na tempada 2016-17 xoga a promoci\u00f3n de ascenso a Primeira malia quedar en s\u00e9tima posici\u00f3n porque dous equipos filiais acabaron en posici\u00f3ns de promoci\u00f3n e non poden disputala. Na primeira rolda eliminou o UMA Antequera, terceiro clasificado, ga\u00f1ando o primeiro partido en casa por 3-1, perdendo o segundo f\u00f3ra por 2-1 e ga\u00f1ando o terceiro e definitivo tam\u00e9n en Antequera por 0-2. Na segunda e \u00faltima fase, O Parrulo enfrontouse ao Elche CF, perdendo o primeiro partido na casa por 2-4. Nos dous seguintes xogados en Elx, o equipo conseguiu d\u00faas vitorias por 1-5 e 0-2, volvendo \u00e1 m\u00e1xima categor\u00eda do f\u00fatbol sala espa\u00f1ol.\nNova etapa en Primeira.\nNo retorno a Primeira, o equipo s\u00f3 foi capaz de sumar 4 puntos nos 15 partidos da primeira volta da competici\u00f3n. Na xornada 3 xa caeu a postos de descenso e foi o \u00faltimo clasificado durante 11 xornadas. Non foi ata o 13 de xaneiro de 2018 cando acadou a s\u00faa primeira vitoria, contra o Ja\u00e9n Para\u00edso Interior (3-2), no partido correspondente \u00e1 xornada 19, que supuxo un punto de inflexi\u00f3n. Na recta final do campionato sumou 17 puntos de 30 posibles, o que lle valeu a permanencia na categor\u00eda, que acadou a unha xornada do final, condenando ao outro equipo galego, o Santiago Futsal, ao descenso.\nNa tempada 2018/19 acadou a permanencia a d\u00faas xornadas do remate da tempada, logo de empatar 4-4 na Malata contra o Pe\u00f1\u00edscola F\u00fatbol Sala.\nInstalaci\u00f3ns.\nO Parrulo xoga os seus partidos no Pavill\u00f3n Polideportivo A Malata da cidade ferrol\u00e1, inaugurado en 1983. \u00c9 propiedade do Concello de Ferrol e ten capacidade para 4.200 espectadores. O pavill\u00f3n conta con ximnasio, vestiarios e cafeter\u00edas, entre outros servizos."}
{"id": "189555", "revid": "12452", "url": "https://gl.wikipedia.org/wiki?curid=189555", "title": "O'Parrulo F\u00fatbol Sala", "text": ""}
{"id": "189556", "revid": "98629", "url": "https://gl.wikipedia.org/wiki?curid=189556", "title": "R\u00edas Baixas FS", "text": "O R\u00edas Baixas F\u00fatbol Sala foi un equipo de f\u00fatbol sala da cidade de Pontevedra (Galiza). Foi un dos m\u00e1is importantes clubs de f\u00fatbol sala de Galiza. Xogaba os seus encontros como local no Pavill\u00f3n Municipal dos Deportes de Pontevedra.\nHistoria.\nO club foi fundado en 1975. Xogou por primeira vez nunha categor\u00eda estatal na tempada 1990\u201391, cando debutou en Primeira Nacional B, categor\u00eda na que finalizou primeiro na tempada 1991-92, ascendendo \u00e1 Primeira Nacional A. Na tempada 1992\u201393, o R\u00edas Baixas conseguiu o ascenso \u00e1 Divisi\u00f3n de Prata logo de finalizar na primeira posici\u00f3n en Primeira Nacional A, ese mesmo ano conseguiu o seu primeiro t\u00edtulo da Copa Xunta tras ga\u00f1ar aos seus veci\u00f1os do Leis Pontevedra na final disputada en Cedeira. Como un dos equipos m\u00e1is fortes da categor\u00eda, o R\u00edas Baixas ascendeu \u00e1 Divisi\u00f3n de Honra tras d\u00faas tempadas na segunda categor\u00eda tras proclamarse campi\u00f3n da Divisi\u00f3n de Prata na tempada 1994-95. En 1996, conseguiu o seu derradeiro t\u00edtulo, a s\u00faa segunda Copa Xunta, tras derrotar na final disputada na cidade da Coru\u00f1a ao Parrulo de Ferrol. O R\u00edas Baixas xogou na m\u00e1xima categor\u00eda cinco tempadas consecutivas, conseguindo como mellor clasificaci\u00f3n o oitavo posto que lle permitiu disputar os \"playoffs\" polo t\u00edtulo, onde foron eliminados polo Playas de Castell\u00f3n nos cuartos de final en dous partidos, ese mesmo ano o equipo pontevedr\u00e9s conseguiu tam\u00e9n a s\u00faa \u00fanica clasificaci\u00f3n para xogar a Copa de Espa\u00f1a, na que tam\u00e9n caeu nos cuartos de final. Na tempada 1999\u20132000, co patrocinio de F\u00f3rum Filat\u00e9lico, o club finalizou na 16\u00aa posici\u00f3n con 6 vitorias 3 empates e 25 derrotas, polo que descendeu \u00e1 Divisi\u00f3n de Prata e renunciou \u00e1 categor\u00eda para comezar unha nova etapa na Primeira Nacional A. Finalmente, o club desapareceu na tempada 2003-04 cando compet\u00eda na Primeira Nacional B."}
{"id": "189558", "revid": "27177", "url": "https://gl.wikipedia.org/wiki?curid=189558", "title": "Bra\u015fov", "text": ""}
{"id": "189562", "revid": "85894", "url": "https://gl.wikipedia.org/wiki?curid=189562", "title": "Carlos Mu\u00f1oz Arosa", "text": "Carlos Mu\u00f1oz Arousa nado en Vigo o 3 de abril de 1919 e finado en Bos Aires, Arxentina o 27 de outubro de 1992 foi un actor galego.\nTraxectoria.\nA s\u00faa carreira comezou a despuntar tras a guerra civil espa\u00f1ola, momento en que interveu en numerosos filmes de ton b\u00e9lico e patri\u00f3tico, de moda no momento. Desa \u00e9poca datan as s\u00faas colaboraci\u00f3ns en \"Sin novedad en el Alc\u00e1zar\" (1940), \"Escuadrilla\" (1941), \"Los \u00faltimos de Filipinas\" (1945) ou \"El santuario no se rinde\" (1949). Con todo, compaxinou o cine b\u00e9lico con outros x\u00e9neros e participou no drama \"Marianela\" (1940), de Benito Perojo, protagonizado por Mary Carrillo e baseado na obra hom\u00f3nima de Benito P\u00e9rez Gald\u00f3s as\u00ed como en \"Cristina Guzm\u00e1n\", onde co\u00f1eceu a que logo foi a s\u00faa esposa, a actriz protagonista da pel\u00edcula Marta Santa Olalla.\nDurante tres d\u00e9cadas traballou asiduamente no cine espa\u00f1ol como actor secundario, con incursi\u00f3ns igualmente en teatro (\"Canci\u00f3n de cuna\", 1946, de Gregorio Mart\u00ednez Sierra; \"Seis personajes en busca de autor\", 1955, de Luigi Pirandello; \"Donde vas Afonso XII?\", 1958, de Torcuato Luca de Tena; \"Medea\", 1959; \"Don Juan Tenorio\", 1964, de Jos\u00e9 Zorrilla; \"De Par\u00eds viene mam\u00e1\", 1960, de V\u00edctor Ruiz Iriarte; \"Los derechos de la mujer\", 1962; \"Ner\u00f3n-Paso\", 1969 ambas de Afonso Paso) ata que en 1967 alcanzou a s\u00faa etapa de maior \u00e9xito profesional ao interpretar o papel de cabeza de familia na famosa serie de televisi\u00f3n \"La casa de los Mart\u00ednez\", que permaneceu en pantalla ata 1971.\nCon posterioridade \u00e1 finalizaci\u00f3n da serie volveu ao cine, interpretando papeis secundarios en pel\u00edculas como \"La graduada\" (1971), de Mariano Ozores, con Lina Morgan."}
{"id": "189579", "revid": "23204", "url": "https://gl.wikipedia.org/wiki?curid=189579", "title": "Paseo da Fama de Hollywood", "text": "O Paseo da Fama de Hollywood \u00e9 unha beirarr\u00faa ao longo de Hollywood Boulevard e Vine Street en Hollywood, California, Estados Unidos, en cuxo chan est\u00e1n colocadas m\u00e1is de 2.600 estrelas de 5 puntas cos nomes de celebridades \u00e1s cales a C\u00e1mara de comercio de Hollywood honra pola s\u00faa contribuci\u00f3n \u00e1 industria do entretemento.\nCaracter\u00edsticas.\nO Paseo da Fama transcorre de leste a oeste no Hollywood Boulevard, desde a r\u00faa Gower ata a Avenida La Brea, e de norte a sur na r\u00faa Vin entre Yucca Street e Sunset Boulevard. Cada estrela consiste dunha peza de terrazo na que se enmarca unha estrela de cinco puntas con fondo rosa e bordo de bronce incrustado nun cadrado de carb\u00f3n. Dentro da estrela rosa est\u00e1 o nome da persoa homenaxeada gravado en bronce, e debaixo at\u00f3pase un emblema redondo, tam\u00e9n en bronce, indicando a categor\u00eda pola que a esa persoa se lle concedeu a estrela. \nHistoria.\nCreado en 1958 por un artista californiano, Oliver Weismuller, que foi contratado pola cidade para dar a Hollywood un \"lavado de face\", o Paseo da Fama converteuse nunha homenaxe a todas aquelas persoas relacionadas co show business. Os homenaxeados reciben unha estrela base\u00e1ndose nos seus logros nas pel\u00edculas, o teatro, a radio, a televisi\u00f3n e a m\u00fasica. Moitas persoas recibiron varias estrelas durante a fase en distintas categor\u00edas; con todo, posteriormente tendeuse a premiar a aquelas persoas que a\u00ednda non recibiran unha estrela, e s\u00f3 se reco\u00f1eceu a persoas anteriormente premiadas en varias ocasi\u00f3ns. En 1978, a cidade dos \u00c1nxeles declarou o paseo da Fama como un Ben Cultural e Hist\u00f3rico.\nO Paseo da Fama orixinal ti\u00f1a 2.500 estrelas en branco. Un total de 1.558 estrelas foron outorgadas durante os seus primeiros 16 meses. Desde ent\u00f3n, outorg\u00e1ronse estrelas a un ritmo aproximado de 2 ao mes. Para 1994, m\u00e1is de 2.000 das estrelas iniciais foran outorgadas, e inclu\u00edronse m\u00e1is estrelas para estender o paseo desde a Avenida Sycamore ata a Avenida La Brea. As estrelas sit\u00faanse en lugares permanentes, excepto en ocasi\u00f3ns nas que por causas especiais (por exemplo, construci\u00f3n de edificios, obras...), as estrelas te\u00f1en que cambiarse de sitio.\nAs novas estrelas el\u00edxense a partir dunha lista de nomeados que se publica o 31 de maio de cada ano. O Comit\u00e9 do Paseo da Fama re\u00fanese cada mes de xu\u00f1o para seleccionar os homenaxeados do ano seguinte. As cerimonias de concesi\u00f3n est\u00e1n abertas a todo o mundo e estaban conducidas por Johnny Grant, alcalde honor\u00edfico de Hollywood. Grant morreu o 9 de xaneiro de 2008 en Hollywood e as s\u00faas cinzas foron esparexidas por baixo do Hollywood Sign.\nMantemento.\nO Paseo da Fama \u00e9 mantido pola Hollywood Historic Trust. Para que unha persoa poida obter unha estrela, debe estar de acordo en acudir a unha cerimonia de entrega nos seguintes cinco anos, e debe pagar unha cota de 200 d\u00f3lares por custos tales como seguridade na cerimonia de entrega. En 2003, unha reportaxe na cadea de televisi\u00f3n FOX News aseguraba que as cotas eran habitualmente pagadas por patrocinadores (estudos cinematogr\u00e1ficos ou compa\u00f1\u00edas discogr\u00e1ficas) como publicidade para alg\u00fan novo proxecto da persoa homenaxeada. Noutras ocasi\u00f3ns, a tarifa \u00e9 pagada por un club de fans ou pola persoa ou organizaci\u00f3n premiada.\nEn 2004, o n\u00famero total de estrelas entregadas era de aproximadamente 2.150.\nEstrelas roubadas.\nDesde que se empezaron a instalar as estrelas en 1960, catro delas foron roubadas. As de James Stewart e Kirk Douglas foron retiradas debido a unha construci\u00f3n que se \u00eda a realizar na r\u00faa Vin e foron gardadas. De al\u00ed foi de onde desapareceron. O culpable foi un contratista que foi detido coas d\u00faas estrelas completamente esnaquizadas e inutilizables.\nA estrela de Gene Autry tam\u00e9n foi retirada por un proxecto dunha construci\u00f3n e foi roubada posteriormente. A estrela apareceu en Iowa.\nE o 27 de novembro de 2005, a estrela de Gregory Peck foi roubada do Paseo preto da r\u00faa Gower. Esta vez non foi por un proxecto de construci\u00f3n, sen\u00f3n que foron uns ladr\u00f3ns quen a arrincaron da beirarr\u00faa.\nPara evitar estes roubos, tom\u00e1ronse medidas tales como a colocaci\u00f3n de c\u00e1maras de seguridade na zona, a\u00ednda que como no caso do ano 2005, non sempre d\u00e1 resultado. Por iso introduciuse m\u00e1is vixilancia.\nPresi\u00f3n dos fans de Queen.\nMoitos fans meteron presi\u00f3n a directiva encargada de outorgar estrelas, para que lle desen unha estrela ao grupo Queen.\nEste reco\u00f1ecemento \u00e9 o resultado da campa\u00f1a que organizaron os miles de admiradores que o grupo brit\u00e1nico ten nos Estados Unidos. Proba diso \u00e9 que durante anos os directores da C\u00e1mara de Comercio de Hollywood recibiron ao redor de 300 cartas ao ano procedentes dos clubs de fans da banda para que se lles outorgase este galard\u00f3n.\nNo medio do clamor popular, Brian May e Roger Taylor, dous dos membros de Queen, descubriron a estrela do grupo no Paseo da Fama de Hollywood. Deste xeito, e acompa\u00f1ados polo alcalde da cidade, Johnny Grant, os m\u00fasicos foron homenaxeados, en representaci\u00f3n dos seus compa\u00f1eiros (John Deacon e Freddie Mercury), polos logros obtidos durante toda a carreira musical do grupo."}
{"id": "189586", "revid": "5863", "url": "https://gl.wikipedia.org/wiki?curid=189586", "title": "San Paio de Alx\u00e9n", "text": ""}
{"id": "189587", "revid": "5863", "url": "https://gl.wikipedia.org/wiki?curid=189587", "title": "San Pedro de Arantei", "text": ""}
{"id": "189588", "revid": "5863", "url": "https://gl.wikipedia.org/wiki?curid=189588", "title": "San Miguel de Cabreira", "text": ""}
{"id": "189589", "revid": "5863", "url": "https://gl.wikipedia.org/wiki?curid=189589", "title": "San Miguel de Corz\u00e1ns", "text": ""}
{"id": "189592", "revid": "89787", "url": "https://gl.wikipedia.org/wiki?curid=189592", "title": "Mzuzu", "text": "Mzuzu (formalmente chamado Kaningina) \u00e9 a capital da Rexi\u00f3n Norte de Malawi e a terceira cidade m\u00e1is poboada de Malawi. A cidade ten uns 128.432 habitantes ademais de 20.000 estudantes da Universidade de Mzuzu, chegando aos 1,7 mill\u00f3ns persoas contando os arrabaldes da cidade. Est\u00e1 situado no distrito de Mzimba, no centro dunha rexi\u00f3n agr\u00edcola, co cultivo de t\u00e9, caucho, e caf\u00e9.\nA cultura da cidade est\u00e1 influ\u00edda pola cultura tumbuka setentrional, empregando amplamente o tumbuka como lingua.\nTen o aeroporto de Mzuzu."}
{"id": "189594", "revid": "5863", "url": "https://gl.wikipedia.org/wiki?curid=189594", "title": "San Paio de Fiolledo", "text": ""}
{"id": "189595", "revid": "5863", "url": "https://gl.wikipedia.org/wiki?curid=189595", "title": "San Xo\u00e1n de Fornelos", "text": ""}
{"id": "189596", "revid": "5863", "url": "https://gl.wikipedia.org/wiki?curid=189596", "title": "San Salvador de Leirado", "text": ""}
{"id": "189597", "revid": "5863", "url": "https://gl.wikipedia.org/wiki?curid=189597", "title": "San Sim\u00f3n de Lira", "text": ""}
{"id": "189598", "revid": "22570", "url": "https://gl.wikipedia.org/wiki?curid=189598", "title": "Emblema de Brunei", "text": "O emblema de Brunei est\u00e1 composto por unha l\u00faa crecente que simboliza o islam, xunto cun parasol real (chamado \"Payung Ubor-Ubor\") que representa a monarqu\u00eda. Sobre o media l\u00faa est\u00e1 escrito, en escrita \u00e1rabe, o lema nacional: \"Sempre en servizo con orientaci\u00f3n de Deus\". Os soportes do escudo son un par de mans con luvas e por debaixo at\u00f3pase un list\u00f3n coa inscrici\u00f3n \u00e1rabe \"\"Brunei Darussalam\" (\"Brunei, patria da paz\"\"). Orixinalmente adoptado en 1932, o escudo de Brunei foi aprobado o 29 de agosto de 1959."}
{"id": "189599", "revid": "22570", "url": "https://gl.wikipedia.org/wiki?curid=189599", "title": "Temburong", "text": "Temburong \u00e9 un distrito (\"daerah\") de Brunei. A capital \u00e9 Bangar. Este \u00e9 o \u00fanico distrito que se encontra separado do resto do territorio, o que o converte nun exclave do sultanato.\nO distrito limita coa ba\u00eda de Brunei polo norte e con Malaisia polo leste.\nO r\u00edo Sungai Temburong discorre a trav\u00e9s de todo o distrito e o r\u00edo Sungai Pandaruan forma polo leste a fronteira con Malaisia."}
{"id": "189601", "revid": "5863", "url": "https://gl.wikipedia.org/wiki?curid=189601", "title": "San Paulo de Porto", "text": ""}
{"id": "189602", "revid": "22570", "url": "https://gl.wikipedia.org/wiki?curid=189602", "title": "Tutong", "text": "Tutong \u00e9 un distrito (\"daerah\") de Brunei. A capital \u00e9 Pekan Tutong. Outras cidades importantes son Kuala Abang, Lamunin, Melit, Penanjong ou Telisai.\nO distrito limita co Mar da China Meridional polo norte, co distrito de Brunei e Muara e Malaisia polo leste e co distrito de Belait polo oeste.\nO r\u00edo Sungai Tutong discorre por Tutong, que ten o lago m\u00e1is grande de Brunei, Tasek Merimbun."}
{"id": "189603", "revid": "85894", "url": "https://gl.wikipedia.org/wiki?curid=189603", "title": "Brunei e Muara", "text": "Brunei e Muara \u00e9 o distrito (\"daerah\") de menor tama\u00f1o de Brunei, as\u00ed como o m\u00e1is setentrional. A capital \u00e9 Bandar Seri Begawan, que tam\u00e9n \u00e9 a capital nacional. Outra cidade importante \u00e9 Muara.\nO distrito limita co mar da China Meridional polo norte, coa ba\u00eda de Brunei polo leste, con Malaisia polo sur e co distrito de Tutong polo oeste.\nProvincias.\n\u00b9 - mukim (con m\u00e1is de 30.000 habitantes)"}
{"id": "189604", "revid": "85894", "url": "https://gl.wikipedia.org/wiki?curid=189604", "title": "Belait", "text": "Belait \u00e9 un distrito (\"daerah\") do Sultanato de Brunei. A s\u00faa capital \u00e9 Kuala Belait. Outras cidades importantes son: Badas, Bukit Sawat, Kuala Balai, Labi, Lumut, Seria, Sungai Liang, Sukang ou Melilas.\nO distrito limita co Mar da China Meridional polo norte, co distrito de Tutong e o estado malaio de Sarawak polo sur e polo occidente.\nO r\u00edo Sungai Belait fl\u00fae a trav\u00e9s de todo o distrito, sendo o r\u00edo m\u00e1is longo do pa\u00eds."}
{"id": "189605", "revid": "32797", "url": "https://gl.wikipedia.org/wiki?curid=189605", "title": "Lago Chuzenji", "text": "O Lago Ch\u016bzenji (en xapon\u00e9s \u4e2d \u7985\u5bfa \u6e56 \"Ch\u016bzenji-ko\") \u00e9 unha lago de cr\u00e1ter situado no Parque Nacional de Nikko, na cidade de Nikk\u014d, provincia de Tochigi no Xap\u00f3n.\nHai anos, cando o monte Nantai entrou en erupci\u00f3n e bloqueou o r\u00edo, creouse este lago cunha superficie de 11,62 km \u00b2 e un per\u00edmetro de 25 km. O \"Ch\u016bzenji-ko\" at\u00f3pase a de metros de altitude, e a auga alcanza unha profundidade m\u00e1xima de 163 m. O Yukawa \u00e9 o principal afluente do lago no que existen a\u00ednda as cataratas de Kegon."}
{"id": "189611", "revid": "1888", "url": "https://gl.wikipedia.org/wiki?curid=189611", "title": "Arturo Grandal Vaqueiro", "text": "Arturo Grandal Vaqueiro, nado en Salvaterra de Mi\u00f1o o 23 de marzo de 1944, \u00e9 un pol\u00edtico galego do PPdeG.\nTraxectoria.\nATS de profesi\u00f3n, foi alcalde do concello de Salvaterra de Mi\u00f1o dende as primeiras elecci\u00f3ns democr\u00e1ticas, primeiro con UCD, logo como independente (1983-1987), co PSdeG-PSOE (1987-1995), e finalmente co PPdeG (1995-2019). Foi deputado provincial."}
{"id": "189613", "revid": "839", "url": "https://gl.wikipedia.org/wiki?curid=189613", "title": "Monte Nantai", "text": " \nO Monte Nantai (en xapon\u00e9s \u7537 \u4f53 \u5c71\"Nantai-san\" ou \u4e8c\u8352\u5c71 \"Futarasan\") \u00e9 un estratovolc\u00e1n no Parque Nacional Nikko no centro de Honsh\u016b, principal illa do Xap\u00f3n, que atinxe m de altitude. Moi destacada, se pode ver en d\u00edas limpo da costa do Pac\u00edfico, a m\u00e1is de 100\u00a0km.\n\u00c9 un sitio popular para monta\u00f1oso e considerado monta\u00f1a sagrada."}
{"id": "189615", "revid": "22570", "url": "https://gl.wikipedia.org/wiki?curid=189615", "title": "Gran Premio de Corea de 2011", "text": "O Gran Premio de Corea foi a d\u00e9cimo sexta carreira da tempada de F\u00f3rmula Un de . Levouse a cabo no Circu\u00edto Internacional de Corea, Yeongam, Jeolla do Sur., Corea do Sur o 16 de outubro de 2011. A carreira \u00e9 o segunda consecutiva do Gran Premio de Corea, e a primeira carreira logo de que Sebastian Vettel ga\u00f1ase o Campionato do Mundo de Pilotos de ."}
{"id": "189617", "revid": "72012", "url": "https://gl.wikipedia.org/wiki?curid=189617", "title": "Xos\u00e9 Manuel Pose Mesura", "text": "Xos\u00e9 Manuel Pose Mesura, nado en Barizo (Malpica de Berganti\u00f1os) en 1950 e finado na Coru\u00f1a o 4 de novembro de 2012, foi un pol\u00edtico galego do PSdeG.\nTraxectoria.\nLicenciado en Filolox\u00eda cl\u00e1sica, profesionalmente dedicouse ao ensino do lat\u00edn no ensino secundario. Politicamente \u00e9 militante do PSdeG-PSOE, e resultou escollido concelleiro en Ferrol. Representante do partido xudicial de Ferrol na Deputaci\u00f3n da Coru\u00f1a, foi designado director do INEM na provincia da Coru\u00f1a. Posteriormente foi designado subdelegado do goberno na provincia da Coru\u00f1a, e en outubro de 2011, a un mes das elecci\u00f3ns xerais de 2011, delegado do goberno en Galicia, en substituci\u00f3n de Miguel Cortizo, candidato electoral polo PSOE.\nVida persoal.\n\u00c9 irm\u00e1n do tam\u00e9n pol\u00edtico socialista Modesto Pose. Casou con Ana Romero Masi\u00e1. "}
{"id": "189621", "revid": "5312", "url": "https://gl.wikipedia.org/wiki?curid=189621", "title": "Jos\u00e9 Manuel Pose", "text": "Jos\u00e9 Manuel Pose Castelo (nado en Rois e finado o 19 de marzo de 2013, foi un empresario e piloto de rallys galego, que competiu no Campionato de Galicia de Rally.\nTraxectoria.\nEra fillo do tam\u00e9n piloto Jos\u00e9 Pose, campi\u00f3n galego de monta\u00f1a en 1993. Comezou no ano 1991 cun Seat Marbella, co que participou logo na Copa Marbella do Campionato de Galicia. Despois dunha par\u00e9ntese regresou \u00e1 competici\u00f3n cun Peugeot 106 e no 2006 detect\u00f3uselle un cancro de pulm\u00f3n, que o obrigou a operarse en Pamplona e o mantivo apartado da competici\u00f3n. M\u00e1is tarde arrendou un BMW M3 que cambiou en 2011 por un Subaru Impreza WRC. A s\u00faa \u00faltima carreira foi no Rally Botafumeiro de 2012 onde finalizou d\u00e9cimo cun Mitsubishi Lancer Evo X.\nFaleceu polo cancro o 19 de marzo de 2013.\nVida persoal.\nCasou con Isabel e tivo un fillo, Maxi."}
{"id": "189622", "revid": "89787", "url": "https://gl.wikipedia.org/wiki?curid=189622", "title": "Wonder Woman", "text": "A Wonder Woman \u00e9 unha superhero\u00edna de banda dese\u00f1ada da DC Comics creada por William Moulton Marston. \u00c9 a princesa de Themyscira (\u00e1s veces chamada Illa Para\u00edso), filla da ra\u00ed\u00f1a das amazonas, Hip\u00f3lita. S\u00faa nai creouna a partir dunha imaxe de barro, \u00e1 cal cinco deusas do Olimpo lle deron vida e superpoderes. Xa adulta, foi enviada para o \"mundo dos homes\" para espallar unha misi\u00f3n de paz, ben como loitar contra o deus da guerra, Ares. Tornouse integrante da Liga da Xustiza, as\u00ed como Superman e Batman. Foi a primeira hero\u00edna creada, en 1941, pola DC Comics.\nBasicamente, a Muller Marabilla \u00e9 unha muller caucasiana de cabelo negro (curto, longo, encaracolado e liso nas diferentes historias), usando unha tiara dourada cunha estrela, un traxe que combina bustier vermello cunha aguia dourada como s\u00edmbolo (sendo substitu\u00edda por un duplo \"W\" nos anos 1980), pantal\u00f3n curto azul con estrelas brancas e botas de cano longo vermellas. Despois da guerra civil en que s\u00faa nai foi deposta do trono das Amazonas, deixou de usar a tiara."}
{"id": "189623", "revid": "54334", "url": "https://gl.wikipedia.org/wiki?curid=189623", "title": "Gran Premio de Corea", "text": "O Gran Premio de Corea (coreano: \ucf54\ub9ac\uc544 \uadf8\ub791\ud504\ub9ac) foi unha carreira F\u00f3rmula 1 celebrada en Corea do Sur, desde ata , cando abandonou o calendario de F\u00f3rmula Un.\nHistoria.\nA carreira disputar\u00edase no Circu\u00edto Internacional de Corea. Tam\u00e9n se puxo de manifesto que a carreira ser\u00eda promovida por unha empresa p\u00fablico-privada. O acordo \u00e9 por sete anos cunha opci\u00f3n de cinco anos que asegure que a carreira se celebrar\u00e1 ata o ano 2021.\nA pesar desta confirmaci\u00f3n, o Gran Premio de Corea do Sur non se inclu\u00edu en ning\u00fan dos calendarios provisionais de 2010. Tras a aprobaci\u00f3n de fondos para a carreira, programouse esta para o 17 de outubro do 2010 no calendario publicado pola Federaci\u00f3n Internacional do Autom\u00f3bil (FIA) o 21 de setembro de 2009. O 10 de decembro de 2009, os organizadores da carreira anunciaron que estar\u00edan listos na data prevista, cun plan para acabar o circu\u00edto o 5 de xullo de 2010, a\u00ednda que admitiron que o seu maior problema radicaba na procura de aloxamento para todo o persoal e os espectadores da F\u00f3rmula Un. Os organizadores tam\u00e9n descartaron a posibilidade de realizar a carreira de noite, polo menos ata que te\u00f1an m\u00e1is co\u00f1ecementos e experiencia na xesti\u00f3n dun Gran Premio. A pesar da confirmaci\u00f3n, hab\u00eda a\u00ednda o risco de que o circu\u00edto non chegara a tempo, isto foi negado polo promotor da carreira, quen dixo que o circu\u00edto \u00eda estar antes do previsto.\nLogo de varios adiamentos, a FIA programou unha inspecci\u00f3n final do circu\u00edto o 11 de outubro de 2010, 13 d\u00edas antes de que o Gran Premio de Corea fose programado para comezar a carreira. Logo da inspecci\u00f3n da FIA, o director de carreira Charlie Whiting declarou que a carreira \u00eda seguir adiante.\nOs pilotos de F\u00f3rmula Un fixeron comentarios positivos sobre o novo circu\u00edto, con varios comentarios de que parece a unha pista interesante e desafiante.\nCancelaci\u00f3n.\nUn calendario preliminar para a tempada indicaba unha data provisional para o Gran Premio de Corea, pero a carreira omitiuse do calendario final para 2014.\nInicialmente, a carreira non se inclu\u00edu no calendario provisional de , un calendario posterior publicado en decembro de 2014 deu ao Gran Premio de Corea un espazo o 3 de maio de 2015, movendoo desde cara ao final do calendario en anos anteriores, cara ao inicio do calendario. O 12 de decembro de 2014, Bernie Ecclestone dixo que o Gran Premio de Corea deb\u00eda agregarse ao calendario de 2015 por motivos legais, citando obrigaci\u00f3ns contractuais, pero que os organizadores non estaban interesados en albergar a carreira. M\u00e1is tarde anunciouse que a FIA eliminouno do calendario porque os organizadores non desexaban aloxalo. Ti\u00f1an plans de revivir o Gran Premio de Corea en , pero tampouco se materializaron."}
{"id": "189625", "revid": "85894", "url": "https://gl.wikipedia.org/wiki?curid=189625", "title": "Elisa Nogueira M\u00e9ndez", "text": "Elisa Nogueira M\u00e9ndez, nada en San Cibrao das Vi\u00f1as o 9 de xaneiro de 1936, \u00e9 unha pol\u00edtica galega do PPdeG.\nTraxectoria.\nEstudou Maxisterio. Foi alcaldesa do concello de San Cibrao das Vi\u00f1as dende as primeiras elecci\u00f3ns democr\u00e1ticas, primeiro con Coalici\u00f3n Democr\u00e1tica, e despois co PPdeG, sempre con maior\u00eda absoluta. Foi deputada provincial. En 2011 abandonou a pol\u00edtica.\nVida persoal.\nCasou con Alberto Luis Iglesias D\u00edaz e \u00e9 nai de Alberto Iglesias Nogueira e sogra de Rosendo Fern\u00e1ndez Fern\u00e1ndez."}
{"id": "189627", "revid": "56817", "url": "https://gl.wikipedia.org/wiki?curid=189627", "title": "Filamento", "text": "O filamento \u00e9 o f\u00edo en espiral que xera luz por acci\u00f3n da temperatura nas l\u00e1mpadas incandescentes. Est\u00e1n fabricados con metal de tungsteno, recubertos de calcio (Ca) e magnesio (Mg) e a s\u00faa funci\u00f3n principal nos tubos das l\u00e1mpadas incandescentes \u00e9 prequecer o gas argon que hai no seu interior para que se poidan acender."}
{"id": "189629", "revid": "56817", "url": "https://gl.wikipedia.org/wiki?curid=189629", "title": "Geographia", "text": "A Geographia \u00e9 unha obra de Claudio Tolomeo, xe\u00f3grafo grego do s\u00e9culo II, que consta de tres partes, divididas en oito libros.\nA primeira parte, o primeiro libro, \u00e9 introdutoria, establecendo a s\u00faa metodolox\u00eda para realizar traballos cartogr\u00e1ficos e proxecci\u00f3ns. Na segunda parte, do segundo ao s\u00e9timo libro, cataloga aproximadamente 5.000 lugares do ec\u00famene. Mentres que as latitudes son bastante exactas, Tolomeo comete erros na lonxitude xa que utiliza unhas dimensi\u00f3ns do globo terrestre inferiores \u00e1s reais, base\u00e1ndose nas estimaci\u00f3ns de Posidonio e Mari\u00f1o de Tiro en vez das do seu mestre Erat\u00f3stenes, m\u00e1is pr\u00f3ximas \u00e1 realidade. Na \u00faltima parte, que se corresponde co \u00faltimo libro, achega 27 mapas do mundo co\u00f1ecido."}
{"id": "189633", "revid": "89787", "url": "https://gl.wikipedia.org/wiki?curid=189633", "title": "Elecci\u00f3ns xerais de Espa\u00f1a de 2011", "text": "As Elecci\u00f3ns xerais de 2011 en Espa\u00f1a foron convocadas para o 20 de novembro de 2011. Foron as und\u00e9cimas elecci\u00f3ns xerais dende a recuperaci\u00f3n da democracia en Espa\u00f1a.\nConvocatoria.\nEn agosto de 2011 o presidente de goberno de Espa\u00f1a, Jos\u00e9 Luis Rodr\u00edguez Zapatero anunciou que adiantaba as elecci\u00f3ns cinco meses, e que a data fixada ser\u00eda o 20 de novembro.O decreto de disoluci\u00f3n das Cortes publicouse o 27 de setembro de 2011, co que os cargos parlamentarios pasaron a estar en funci\u00f3ns.\nNestas elecci\u00f3ns renov\u00e1ronse 350 escanos do Congreso dos Deputados e 208 do Senado. As elecci\u00f3ns, adiantadas en cinco meses \u00e1 s\u00faa data m\u00e1xima prevista, remataron a IX Lexislatura e deron paso \u00e1 X Lexislatura. Por primeira vez en catro convocatorias, as elecci\u00f3ns Xerais non coincidiron coas elecci\u00f3ns auton\u00f3micas na comunidade aut\u00f3noma de Andaluc\u00eda. S\u00f3 se producen d\u00faas variaci\u00f3ns na asignaci\u00f3n de deputados: a provincia de C\u00e1diz perde un deputado, mentres que a de Madrid ga\u00f1a 1. En Galicia esc\u00f3llense 23 deputados: oito pola circunscrici\u00f3n electoral da Coru\u00f1a, 7 pola de Pontevedra, e catro polas de Lugo e Ourense, respectivamente.\nO n\u00famero e distribuci\u00f3n dos senadores elixidos directamente mantense igual. Aumenta o n\u00famero de senadores elixidos polas comunidades aut\u00f3nomas, pois a Comunidade Valenciana e Castela A Mancha ga\u00f1an 1. Galicia escolle 19 senadores: catro por circunscrici\u00f3n e tres designados polo Parlamento de Galicia.\nEntre as novidades deste proceso electoral, debidas a unha reforma da lexislaci\u00f3n electoral, destacaron d\u00faas: os residentes no estranxeiro ti\u00f1an que solicitar o voto previamente para poder emitilo, e este poder\u00eda ser emitido nas embaixadas e consulados de Espa\u00f1a, e os partidos pol\u00edticos sen representaci\u00f3n parlamentaria ti\u00f1an que recoller avais para poder concorrer \u00e1s elecci\u00f3ns.\nPreparaci\u00f3n das candidaturas e candidatos.\nOs partidos pol\u00edticos foron anunciando os seus respectivos candidatos electorais en ver\u00e1n e outono de 2011. No PSOE present\u00e1ronse inicialmente d\u00faas candidaturas a competir nun proceso de primarias, pero a outra candidata, a ministra de Defensa Carme Chac\u00f3n renunciou \u00e1 carreira electoral, co que o ministro de Interior, Alfredo P\u00e9rez Rubalcaba quedou como o \u00fanico candidato.\nNestas elecci\u00f3ns, e por primeira vez dende a instauraci\u00f3n da democracia, as formaci\u00f3ns pol\u00edticas que non tiveran previamente representaci\u00f3n no Congreso dos Deputados ou no Senado ti\u00f1an que recoller avais cidad\u00e1ns para poder concorrer \u00e1s elecci\u00f3ns, cunha cantidade m\u00ednima de 1 por 1000 censados por cada circunscrici\u00f3n. Para a recollida deses avais dispuxeron de vinte d\u00edas contados a partir da disoluci\u00f3n da convocatoria electoral.\nPrincipais coalici\u00f3ns.\nO Partido Popular concorreu \u00e1s elecci\u00f3ns en coalici\u00f3n co Partido Aragon\u00e9s Regionalista nas tres provincias aragonesas, con UPN por Navarra, con Extremadura Unida en Estremadura, e con Centro Canario Nacionalista nas Canarias.\nIzquierda Unida concorreu en coalici\u00f3n con Izquierda Republicana en todo o estado. En Catalu\u00f1a foi en coalici\u00f3n con Iniciativa per Catalunya, en Arag\u00f3n coa Chunta Aragonesista, en Estremadura con Socialistas Independientes de Extremadura e nas Canarias con Canarias por la Izquierda.\nERC concorreu en coalici\u00f3n con Reagrupament.\nAmaiur \u00e9 unha coalici\u00f3n electoral que integra a Eusko Alkartasuna, Aralar, Alternatiba e outros independentes que xa participaron na coalici\u00f3n electoral Bildu. Pres\u00e9ntase nas tres provincias vascas e mais Navarra. Geroa Bai \u00e9 a coalici\u00f3n sucesora de Nafarroa Bai, pero sen a participaci\u00f3n de Aralar, que concorreu en Amaiur, nin de Batzarre, que o fixo con Izquierda Unida.\nUnidos por Canarias \u00e9 a coalici\u00f3n formada por Coalici\u00f3n Canaria e Nueva Canarias.\nCandidatos en Galicia.\nOs cabezas de lista polas distintas provincias galegas foron:\nAdemais destas formaci\u00f3ns, tam\u00e9n se presentaron en Galicia:\nA campa\u00f1a electoral.\nSondaxes.\nRec\u00f3llense nesta t\u00e1boa algunhas das sondaxes publicadas nas datas inmediatamente anteriores ao proceso electoral"}
{"id": "189634", "revid": "25871", "url": "https://gl.wikipedia.org/wiki?curid=189634", "title": "Lista das estrelas do Paseo da Fama de Hollywood", "text": "A seguinte \u00e9 unha lista das estrelas do Paseo da Fama de Hollywood, incl\u00faese a categor\u00eda e a localizaci\u00f3n de cada unha das estrelas."}
{"id": "189635", "revid": "1093", "url": "https://gl.wikipedia.org/wiki?curid=189635", "title": "Juantxo L\u00f3pez de Uralde", "text": ""}
{"id": "189636", "revid": "197", "url": "https://gl.wikipedia.org/wiki?curid=189636", "title": "Parte da oraci\u00f3n", "text": ""}
{"id": "189637", "revid": "197", "url": "https://gl.wikipedia.org/wiki?curid=189637", "title": "Partes da oraci\u00f3n", "text": ""}
{"id": "189638", "revid": "23204", "url": "https://gl.wikipedia.org/wiki?curid=189638", "title": "Lance Reddick", "text": "Lance Reddick, nado o 7 de xu\u00f1o de 1962 en Baltimore (Maryland) e finado o 17 de marzo de 2023 nos \u00c1nxeles, foi un m\u00fasico e actor de cinema, teatro e televisi\u00f3n estadounidense. Interpretou a Cedric Daniels en \"The Wire\" e apareceu en \"Oz\" como o Detective Johnny Basil. Tam\u00e9n apareceu nas tempadas catro e cinco da serie de televisi\u00f3n \"Lost\". Tivo un papel importante na serie \"Fringe\", como o axente Phillip Broyles. Previamente, protagonizou dous episodios de \"Law &amp; Order\"."}
{"id": "189643", "revid": "114944", "url": "https://gl.wikipedia.org/wiki?curid=189643", "title": "Daniel Roebuck", "text": "Daniel James Roebuck, nado o 4 de marzo de 1963 en Pensilvania, \u00e9 un produtor e actor de cinema e televisi\u00f3n. \u00c9 co\u00f1ecido por interpretar a Leslie Arzt na primeira tempada da serie de televisi\u00f3n da ABC \"Lost\"."}
{"id": "189644", "revid": "98629", "url": "https://gl.wikipedia.org/wiki?curid=189644", "title": "Blake Bashoff", "text": "Blake Warren Bashoff, nado o 30 de maio de 1981 en Filadelfia, Pensilvania, \u00e9 un actor estadounidense de cinema e televisi\u00f3n.\nTraxectoria.\n\u00c9 co\u00f1ecido por interpretar a Moritz Stiefel en \"Spring Awakening\". Tam\u00e9n ten feito diversos papeis e aparici\u00f3ns en series de televisi\u00f3n, entre as que se incl\u00fae a serie da ABC \"Lost\" onde interpreta a Karl Martin. Tam\u00e9n interpretou a Mark, o mozo de Peggy Olson, na tempada 4 de \"Mad Men\"."}
{"id": "189645", "revid": "23204", "url": "https://gl.wikipedia.org/wiki?curid=189645", "title": "William Mapother", "text": "William Reibert Mapother, Jr., nado o 17 de abril de 1965 en Louisville, Kentucky, \u00e9 un actor e ex mestre estadounidense. \u00c9 co\u00f1ecido por interpretar a Ethan Rom na serie de televisi\u00f3n da ABC \"Lost\"."}
{"id": "189646", "revid": "27155", "url": "https://gl.wikipedia.org/wiki?curid=189646", "title": "Sosa c\u00e1ustica", "text": ""}
{"id": "189647", "revid": "98629", "url": "https://gl.wikipedia.org/wiki?curid=189647", "title": "Jos\u00e9 Gea Escolano", "text": "Jos\u00e9 Gea Escolano, nado en Real de Gand\u00eda o 14 de xu\u00f1o de 1929 e finado en Valencia o 6 de febreiro de 2017, foi un eclesi\u00e1stico cat\u00f3lico espa\u00f1ol que foi bispo de Mondo\u00f1edo-Ferrol.\nTraxectoria.\nIngresou no Seminario Diocesano de Valencia, onde cursou estudos eclesi\u00e1sticos ata que o 29 de xu\u00f1o de 1953 recibiu a orde sacerdotal. O arcebispo valenciano designouno inicialmente coadxutor da parroquia de San Xaime de Moncada e en 1959 fac\u00edase cargo da parroquia urbana da Nosa Se\u00f1ora de F\u00e1tima, en Valencia. Nesa d\u00e9cada foi tam\u00e9n profesor de relixi\u00f3n cat\u00f3lica en bacharelato.\nEn 1957 doutorouse en Teolox\u00eda pola Universidade Pontificia de Salamanca. Entre 1960 e 1966 foi profesor de Teolox\u00eda moral na arquidi\u00f3cese de Valencia, e a partir de 1970 de Teolox\u00eda pastoral. En 1967 foi trasladado \u00e1 parroquia de San Xaime de Moncada e catro anos m\u00e1is tarde foi nomeado bispo auxiliar de Valencia co t\u00edtulo de bispo titular de Ar\u00e6 in Numidia, o 25 de marzo de 1971. Recibiu a consagraci\u00f3n episcopal o 8 de maio de mans do arcebispo Jos\u00e9 Mar\u00eda Garc\u00eda Lahiguera. Permaneceu como bispo auxiliar at\u00e9 o 10 de setembro de 1976, cando foi nomeado bispo de Eivisa.\nO 15 de maio de 1987 des\u00edgnano como bispo de Mondo\u00f1edo en substituci\u00f3n de Miguel Anxo Ara\u00faxo Iglesias. Durante os anos do seu bispado en Galicia destacou polas s\u00faas intervenci\u00f3ns pol\u00e9micas nos medios de comunicaci\u00f3n, con manifestaci\u00f3ns contra a homosexualidade e o aborto. Como bispo, foi membro da Comisi\u00f3n Episcopal de Pastoral, Comisi\u00f3n Episcopal do Clero, Comisi\u00f3n Mixta do Episcopado e presidente de Pastoral do Turismo, dentro da Conferencia Episcopal Espa\u00f1ola.\nXubilouse en 2005 e marchou de misioneiro ao Per\u00fa, onde traballou como auxiliar da parroquia de Santa Mar\u00eda da Providencia, na diocese de Carabayllo.\nFinou en febreiro de 2017 en Valencia \u00f3s 87 anos de idade."}
{"id": "189650", "revid": "56175", "url": "https://gl.wikipedia.org/wiki?curid=189650", "title": "Xogos Panamericanos", "text": "Os Xogos Panamericanos son un evento multideportivos, que ten como base os Xogos Ol\u00edmpicos e son organizados pola Organizaci\u00f3n Deportiva Panamericana (ODEPA). Son como unha versi\u00f3n aos Xogos Ol\u00edmpicos modernos, nos que participan os pa\u00edses do continente americano.\nNos Xogos Panamericanos disp\u00fatanse deportes inclu\u00eddos no Programa Ol\u00edmpico e outros non disputados en Olimp\u00edadas. Acontecen cada catro anos e, tradicionalmente, seguen unha rotaci\u00f3n entre as tres rexi\u00f3ns do continente: Am\u00e9rica do Sur, Central e do Norte. A primeira edici\u00f3n foi realizada en Buenos Aires, capital da Arxentina, en 1951.\nEdici\u00f3ns.\nOs Xogos Panamericanos comez\u00e1ronse a disputar no ano 1951 en Buenos Aires. Dende aquela, os xogos disput\u00e1ronse ininterrompidamente cada catro anos en cidades de toda Am\u00e9rica. No ano 1990 houbo un intento de celebrar de Xogos Panamericanos de Inverno, mais non se levaron a cabo.\nNaci\u00f3ns participantes.\nHai 41 Comit\u00e9s Ol\u00edmpicos Nacionais reco\u00f1ecidos para participar nestes xogos.\nMedalleiro hist\u00f3rico.\nV\u00e9xase o artigo Medalleiro hist\u00f3rico dos Xogos Panamericanos."}
{"id": "189653", "revid": "1093", "url": "https://gl.wikipedia.org/wiki?curid=189653", "title": "Xogos Pan-Americanos", "text": ""}
{"id": "189654", "revid": "27249", "url": "https://gl.wikipedia.org/wiki?curid=189654", "title": "Traballo mec\u00e1nico", "text": ""}
{"id": "189656", "revid": "27249", "url": "https://gl.wikipedia.org/wiki?curid=189656", "title": "Fahrenheit", "text": ""}
{"id": "189657", "revid": "56817", "url": "https://gl.wikipedia.org/wiki?curid=189657", "title": "BTU", "text": "A BTU ou BTu \u00e9 a unidade de enerx\u00eda inglesa. \u00c9 a abreviatura de \"British Thermal Unit\". Empr\u00e9gase principalmente nos Estados Unidos e ocasionalmente tam\u00e9n se pode encontrar en documentaci\u00f3n ou equipos antigos de orixe brit\u00e1nica. Na maior parte dos \u00e1mbitos da t\u00e9cnica e da f\u00edsica foi substitu\u00edda polo joule, que \u00e9 a unidade correspondente do sistema internacional.\nUnha BTU representa a cantidade de enerx\u00eda precisa para elevar un grao Fahrenheit a temperatura dunha libra de auga en condici\u00f3ns atmosf\u00e9ricas normais. Un p\u00e9 c\u00fabico de gas natural despide unha media de 1\u00a0000 BTU, cun intervalo de valores de entre 500 e 1\u00a0500 BTU.\nEquivale aproximadamente a:"}
{"id": "189658", "revid": "98629", "url": "https://gl.wikipedia.org/wiki?curid=189658", "title": "Toy Story 2", "text": "Toy Story 2 \u00e9 un filme de animaci\u00f3n de Pixar, dirixido por John Lasseter que se estreou en 1999.\nSinopse.\nCando Andy se vai de campamento deixando s\u00f3s \u00f3s xoguetes, Al McWhiggin, un compulsivo coleccionista de xoguetes valiosos, secuestra a Woody. Buzz Lightyear e os demais xoguetes ter\u00e1n que actuar con rapidez se queren rescatalo. Durante a operaci\u00f3n de rescate non s\u00f3 ter\u00e1n que afrontar m\u00faltiples perigos, sen\u00f3n que tam\u00e9n vivir\u00e1n divertidas situaci\u00f3ns."}
{"id": "189660", "revid": "5312", "url": "https://gl.wikipedia.org/wiki?curid=189660", "title": "Tina Turner", "text": "Anne Mae Bullock, nada en Nutbush (Tennessee) o 26 de novembro de 1939 e finada o 24 de maio de 2023 en K\u00fcsnacht (Su\u00edza), foi unha cantante, escritora, bailarina e actriz estadounidense, m\u00e1is co\u00f1ecida como Tina Turner. Cunha carreira que se alongou durante mais de cincuenta anos, foi unha dos principais expo\u00f1entes do rock, e foi alcumada a \"Ra\u00ed\u00f1a do Rock\".\nTraxectoria.\nDebutou co sinxelo \"A fool in love\" e a artista f\u00edxose famosa a finais dos anos 1950, formando parte do d\u00fao Ike &amp; Tina Turner Revue, xunto o que se converter\u00eda no seu marido Ike Turner. Ela destacou pola acci\u00f3n das s\u00faas actuaci\u00f3ns ao vivo e pola s\u00faa carga sexual. Trala s\u00faa separaci\u00f3n de Ike, nos anos 1970, estableceuse como solista.\nTras varios anos afastada da escena musical, en 1984, foi protagonista un dos regresos de m\u00e1is \u00e9xito da historia co seu \u00e1lbum \"Private Dancer\" no que orientou a s\u00faa m\u00fasica mais cara o Rock que a far\u00eda mundialmente famosa, fronte o R&amp;B e Soul que caracterizaron as gravaci\u00f3ns da Revue. Do mesmo xeito, actuou en diversas pel\u00edculas, como \"Tommy\", \"Mad Max al\u00e9n da c\u00fapula do trono\" e \"O derradeiro grande heroe\", entre outras.\nAs s\u00faas composici\u00f3ns, gravaci\u00f3ns e interpretaci\u00f3ns fix\u00e9rona acredora de diversos galard\u00f3ns e reco\u00f1ecementos, entre eles oito premios Grammy. O seu nome forma parte do Paseo da Fama de Hollywood. Foi nomeada pola revista \"Rolling Stone\" como \"unha das mais grandes int\u00e9rpretes de t\u00f3dolos tempos\", con posici\u00f3n no posto n\u00famero 17, superando a m\u00fasicos como Michael Jackson e Prince, entre moitos outros.\nTina Turner \u00e9 co\u00f1ecida polas s\u00faas enerx\u00e9ticas actuaci\u00f3ns ao vivo, a s\u00faa poderosa voz e a s\u00faa lonxeva traxectoria. Tam\u00e9n por posu\u00edr as mellores pernas sobre un escenario, que a\u00ednda hoxe \u00f3s 70 anos, son quen de rivalizar coas dunha xove de 20 anos. Ten vendido m\u00e1is de 180 mill\u00f3ns de \u00e1lbums en todo o mundo. Tina pos\u00fae o R\u00e9cord Guiness como a artista en solitario que m\u00e1is entradas de concertos ten vendido na historia da m\u00fasica. En 2008 abandonou o seu medio-retiro para percorrer o mundo coa s\u00faa xira \"Tina!: 50th Anniversary Tour\", que se prolongou o longo tam\u00e9n de 2009, sendo un dos tours m\u00e1is rendibles dese ano."}
{"id": "189661", "revid": "1888", "url": "https://gl.wikipedia.org/wiki?curid=189661", "title": "Marcos Besada P\u00e9rez", "text": ""}
{"id": "189662", "revid": "85894", "url": "https://gl.wikipedia.org/wiki?curid=189662", "title": "Jos\u00e9 S\u00e1nchez-Villamar\u00edn", "text": "Jos\u00e9 S\u00e1nchez-Villamar\u00edn Pereira, co\u00f1ecido como Niram-Alliv, nado en Santiago de Compostela en 1819 e finado na mesma cidade o 3 de novembro de 1892, no n\u00famero 30 da R\u00faa das Orfas, foi un enxe\u00f1eiro, avogado, escritor e pol\u00edtico galego.\nTraxectoria.\nFillo do coronel bead\u00e9s Francisco S\u00e1nchez-Villamar\u00edn e da compostel\u00e1 Mar\u00eda de la Concepci\u00f3n Pereira, Jos\u00e9 S\u00e1nchez-Villamar\u00edn licenciouse en Leis en 1839. Politicamente, foi progresista e logo republicano. Durante os seus primeiros anos na pol\u00edtica, foi rexedor varias veces do Concello de Santiago (1846, 1847, 1865) e alcalde de Teo (1852-1854). Daquela era propietario dunha das moitas tener\u00edas (f\u00e1brica de curtumes) da comarca compostel\u00e1, a situada na localidade teense das Galanas, que arrendou a Domingo Eleicegui Dainciart entre 1857 e 1859.\nComo socio da Real Sociedade Econ\u00f3mica de Amigos do Pa\u00eds de Santiago (da que foi vicepresidente en 1861), o 25 de febreiro de 1860 foi elixido como un dos seis membros da comisi\u00f3n mixta chamada \"\"Junta Encargada del Proyecto de V\u00eda F\u00e9rrea de Santiago a la R\u00eda de Padr\u00f3n\", a primeira experiencia de construci\u00f3n dun ferrocarril en Galicia. Durante a s\u00faa carreira pol\u00edtica, impulsou o desenvolvemento do proxecto, que culminar\u00eda anos despois.\nFoi editor do ef\u00e9mero xornal compostel\u00e1n \"La Opini\u00f3n P\u00fablica\".\nFoi un dos representantes m\u00e1is importantes do federalismo rexionalista nos anos da Primeira Rep\u00fablica, acadando a alcald\u00eda de Santiago de Compostela o 19 de maio de 1873, tras a s\u00faa elecci\u00f3n como concelleiro do Partido Republicano nas primeiras elecci\u00f3ns municipais republicanas do 19 de abril. Durante o seu mandato inaugurouse a primeira li\u00f1a de ferrocarril en Galicia, o 15 de agosto de 1873, entre Carril e o barrio de Cornes. No seu proxecto de \"Hacienda cantonal\"\" propugnou a descentralizaci\u00f3n do Estado.\nTras o golpe de estado do Xeneral Manuel Pav\u00eda, sucedido o 3 de xaneiro de 1874, tomou o control do Concello de Santiago a autoridade militar, que nomeou un novo consistorio encabezado por Andr\u00e9s Tom\u00e1s Bouza de Figueroa. Poucos anos despois, a noite do 11 de decembro de 1881, foi elixido 1\u00ba presidente do refundado Partido Republicano-Progresista de Santiago, que ofreceu a presidencia honoraria a Manuel Ruiz Zorrilla e a Nicol\u00e1s Salmer\u00f3n.\nEn torno a 1870, in\u00edciase na masonar\u00eda, dentro da loxa \"Luz Compostelana n\u00ba 13\". A esta loxa pertenceron Marcial Moure, Fortunato Rodr\u00edguez Arizmendi e Pablo Gonz\u00e1lez Mun\u00edn, membros da Xunta de Goberno Democr\u00e1tica Republicana Federal de Santiago e mesmo este \u00faltimo formou parte do seu consistorio como 5\u00ba tenente de alcalde. O seu nome simb\u00f3lico foi \"Viriato 1\u00ba\", a\u00ednda que non parece que destacara especialmente. Tam\u00e9n estivo interesado no espiritismo, chegando a crear a Editorial Niram-Alliv, anagrama do seu nome (como era costume entre moitos mas\u00f3ns) que empregou como pseud\u00f3nimo nalgunhas das s\u00faas obras. Unha delas, \"Aldrete \u00f3 los espiritistas espa\u00f1oles del siglo XVII\" (1878), foi revisada polos censores do arcebispo Pay\u00e1 e condenada o 29 de xullo. Esta 1\u00aa edici\u00f3n tivo unha limitada distribuci\u00f3n, pola retirada de case que todos os exemplares \u00e1 venda, sendo hoxe por hoxe dif\u00edcil de atopar. Tres anos despois, a barcelonesa Tipograf\u00eda de Leodegario Obradors reeditouna dentro da s\u00faa colecci\u00f3n \"Biblioteca de Obras Raras y Curiosas. Libros de Magia y Ciencias Ocultas\". A obra foi profundamente combatida desde os c\u00edrculos cat\u00f3licos, merecendo o desprezo de autores como Gumersindo Laverde Ruiz, que chegou a cualificar a S\u00e1nchez-Villamar\u00edn de \u00ab\"avogado chalado de Santiago\"\u00bb. A Editorial Niram-Alliv, seguiu publicando outras obras de S\u00e1nchez-Villamar\u00edn, como \"La Biblia. Estudios de concordancia\"\" (1881), onde propuxo atopar concordancias entre o Cristianismo e o Espiritismo.\nInteresado nos temas agrarios, en 1880 ga\u00f1ou con \"\"La Memoria sobre agricultura\" o 1\u00ba premio no Certame Cient\u00edfico da Exposici\u00f3n Rexional de Pontevedra. Pouco tempo antes, participou na Exposici\u00f3n Rexional de 1877 de Lugo cun \"plano para un establecemento de piscicultura artificial\".\nVida persoal.\nCasou o 16 de xullo de 1844 con Carmen Garc\u00eda-Pertierra Mart\u00ednez."}
{"id": "189663", "revid": "5863", "url": "https://gl.wikipedia.org/wiki?curid=189663", "title": "Vanguardia Gallega", "text": "Vanguardia Gallega foi un diario vespertino editado en Lugo entre 1931 e 1933.\nHistoria e caracter\u00edsticas.\nSubtitulado \"Diario de la Rep\u00fablica\", apareceu o 6 de outubro de 1931. Fundado polos irm\u00e1ns Juan Antonio e Evaristo Correa Calder\u00f3n, estaba dirixido por Juan Antonio Correa Calder\u00f3n. Foi un dos poucos peri\u00f3dicos verdadeiramente republicanos, liberais e laicos e situ\u00e1base politicamente nunha posici\u00f3n de centro, pr\u00f3ximo ao Partido Galeguista. Contou entre os seus colaboradores con Alexandre B\u00f3veda, V\u00edctor Casas, Ram\u00f3n Otero Pedrayo, Valent\u00edn Paz-Andrade, Lu\u00eds Pimentel, Juan Rof Codina, Castelao e Ram\u00f3n Su\u00e1rez Picallo. Concedeulle bastante espazo aos temas culturais e educativos e aos problemas econ\u00f3micos do campo galego. Cesou a s\u00faa publicaci\u00f3n o 28 de maio de 1933."}
{"id": "189664", "revid": "15490", "url": "https://gl.wikipedia.org/wiki?curid=189664", "title": "Juan Antonio Correa Calder\u00f3n", "text": "Juan Antonio Correa Calder\u00f3n, nado en Lugo en 1907 e finado na mesma cidade en 1962, foi un xornalista e escritor galego.\nTraxectoria.\nFillo do m\u00e9dico e escritor Antonio Correa Fern\u00e1ndez. Estudou o bacharelato no instituto de Lugo, onde dirixiu o semanario infantil \"El Ideal\" en 1917 e publicou en 1918, con outros compa\u00f1eiros, a revista \"Juvenilia\". Licenciouse en Dereito na Universidade de Oviedo. En 1931 fundou en Lugo co seu irm\u00e1n Evaristo o peri\u00f3dico \"Vanguardia Gallega\", do que foi director. Despois colaborou no xornal conservador \"Alborada\".\nAfiliouse \u00e1 Falange luguesa en 1935 e despois do golpe de Estado do 18 de xullo de 1936 foi nomeado Xefe local da Falange de Lugo."}
{"id": "189665", "revid": "785", "url": "https://gl.wikipedia.org/wiki?curid=189665", "title": "Heraldo de Galicia", "text": "Heraldo de Galicia foi o nome de varias publicaci\u00f3ns:"}
{"id": "189667", "revid": "23204", "url": "https://gl.wikipedia.org/wiki?curid=189667", "title": "Eduardo Giannetti", "text": "Eduardo Giannetti da Fonseca, nado en Belo Horizonte o 23 de febreiro de 1957, \u00e9 un economista brasileiro, formado na Facultade de Econom\u00eda, Administraci\u00f3n e Contabilidade (FEA) e en ciencias sociais pola Facultade de Filosof\u00eda, Letras e Ciencias Humanas (FFLCH), ambas da Universidade de S\u00e3o Paulo.\nDoutoramento en econom\u00eda pola Universidade de Cambridge, onde foi profesor entre 1984 e 1987 e de 1988 a 2001. Leccionou na FEA/USP. Actualmente \u00e9 profesor integral no Ibmec S\u00e3o Paulo.\nObras.\n\u00c9 autor de diversos libros e artigos, e ga\u00f1ador de dous premios Jabuti, en 1994, co libro \"V\u00edcios privados, benef\u00edcios p\u00fablicos?\" (Cia. das Letras, 1993) e en 1995 con \"As partes &amp; o todo\" (Siciliano, 1995).\nOutros libros escritos por Giannetti son:"}
{"id": "189668", "revid": "1131", "url": "https://gl.wikipedia.org/wiki?curid=189668", "title": "Praia de Camburi", "text": "A praia de Camburi est\u00e1 localizada na cidade de Vit\u00f3ria, capital do Estado do Esp\u00edrito Santo, Brasil.\nCamburi \u00e9 a \u00fanica praia de Vit\u00f3ria localizada na parte continental da cidade, \u00e9 tam\u00e9n a maior praia da capital, con 6\u00a0km de extensi\u00f3n. Nesta praia enc\u00f3ntranse catro barrios: Camburi, Jardim da Penha, Mata da Praia e Jardim Camburi. \u00c9 bastante frecuentada e ten unha \u00f3ptima estrutura hoteleira.\nA praia de Camburi sedia grandes eventos deportivos, como torneos nacionais e mundiais de volei praia, f\u00fatbol praia, campionatos de vela, entre outros."}
{"id": "189672", "revid": "1131", "url": "https://gl.wikipedia.org/wiki?curid=189672", "title": "Porto de Galinhas", "text": "Porto de Galinhas \u00e9 unha reputada praia da Rexi\u00f3n Nordeste do Brasil, localizada no municipio de Ipojuca, no estado de Pernambuco. A s\u00faa fama d\u00e9bese, principalmente, \u00e1 s\u00faa paisaxe natural: piscinas de augas claras e mornas formadas entre corais, estuarios, mangleirais, area branca e coqueirais.\nInicialmente, a praia era chamada de Porto Rico, debido \u00e1 s\u00faa abundancia do pau brasil. No auxe da escravitude no Brasil, era o principal punto de comercio de escravos ilegais no nordeste brasileiro. Moitas veces, os escravos chegaban escondidos embaixo de engradados de gali\u00f1as de angola/guineanas. A chegada dos escravos ao porto acostumaba ser anunciada pola frase \"gali\u00f1a nova no porto!\" Desta forma, a praia de Porto Rico pasou a ser co\u00f1ecida como Porto de Galinhas.\nToda a rexi\u00f3n \u00e9 moi frecuentada por turistas e por surfistas de diversas nacionalidades."}
{"id": "189673", "revid": "1131", "url": "https://gl.wikipedia.org/wiki?curid=189673", "title": "Heraldo de Galicia (1930)", "text": "Heraldo de Galicia foi un semanario editado en Ourense entre 1930 e 1936.\nHistoria e caracter\u00edsticas.\nSubtitulado \"Semanario de los lunes. De car\u00e1cter cultural e informativo\", apareceu o 27 de outubro de 1930 e foi o substituto de \"Heraldo Orensano\". Dirixido por Ricardo Outeiri\u00f1o e nos \u00faltimos meses de publicaci\u00f3n por Jos\u00e9 Goyanes Sotelo, o consello de redacci\u00f3n estaba formado por Vicente Risco, Florentino L\u00f3pez Cuevillas e Ricardo Outeiri\u00f1o. Como redactores figuraban tam\u00e9n Ram\u00f3n Otero Pedrayo, Florencio de la Torre, Augusto Mar\u00eda Casas, Leuter Gonz\u00e1lez Salgado, Leopoldo L\u00f3pez Teijeiro, \u00c1ngel Mart\u00ednez Doval, Lu\u00eds F. Mouri\u00f1o, Xos\u00e9 Ram\u00f3n Fern\u00e1ndez-Oxea e Jos\u00e9 Rodr\u00edguez Bouzo. Nun primeiro momento declarouse apol\u00edtico para inclinarse despois a favor da proclamaci\u00f3n da Rep\u00fablica. Instaurada a Rep\u00fablica, defendeu a personalidade e autonom\u00eda de Galicia de tal xeito que pod\u00eda ser considerado como \u00f3rgano do nacente Partido Galeguista. Publicou o 10 de febreiro de 1936 o manifesto da Dereita Galeguista de Ourense asinado por Vicente Risco, Jos\u00e9 Fern\u00e1ndez Borrajo, Jos\u00e9 Antonio Varela Garza, Isidoro Guede, Jos\u00e9 Luis Parente, \u00c1ngel Mart\u00ednez Doval, Jos\u00e9 Perille Garra e o director do peri\u00f3dico Jos\u00e9 Goyanes Sotelo. Heraldo de Galicia converteuse no voceiro oficioso do novo partido na reuni\u00f3n constitutiva do 19 de abril de 1936.\nContaba con varias secci\u00f3ns fixas: \"Prosas galegas\" e \"Esquemas y lembranzas\", de Otero Pedrayo; \"Leria nova\", de Vicente Risco; \"Apuntes de Roma\", de Florencio de la Torre; e \"Efem\u00e9rides de Galicia\", de Alberto Vilanova. Tam\u00e9n ti\u00f1a unha p\u00e1xina dedicada ao agro dirixida por Jos\u00e9 Rodr\u00edguez Bouzo. Neste xornal publicou o seu primeiro poema Florencio Delgado Gurriar\u00e1n en febreiro de 1931.\nCesou a s\u00faa publicaci\u00f3n en xullo de 1936."}
{"id": "189674", "revid": "98629", "url": "https://gl.wikipedia.org/wiki?curid=189674", "title": "Toy Story 3", "text": "Toy Story 3 \u00e9 un filme de animaci\u00f3n de Pixar, dirixido por Lee Unkrich, que se estreou no 2010.\nSinopse.\nCando Andy se prepara para ir \u00e1 universidade, o vaqueiro Woody, o astronauta Buzz e o resto dos seus amigos xoguetes comezan a preocuparse polo seu incerto futuro. Efectivamente todos acaban nunha garder\u00eda, onde a guapa boneca Barbie co\u00f1ecer\u00e1 ao guapo Ken. Esta reuni\u00f3n dos nosos amigos con outros novos xoguetes non ser\u00e1 sen\u00f3n o principio dunha serie de trepidantes e divertidas aventuras."}
{"id": "189675", "revid": "23204", "url": "https://gl.wikipedia.org/wiki?curid=189675", "title": "Heraldo de Galicia (A Habana)", "text": "Heraldo de Galicia foi un peri\u00f3dico editado na Habana entre 1919 e 1935.\nHistoria e caracter\u00edsticas.\nSubtitulado \"Peri\u00f3dico consagrado a los intereses del pueblo galiciano y palad\u00edn de la colonia gallega en Cuba\", apareceu o 1 de xu\u00f1o de 1919 como semanario biling\u00fce, a partir de maio de 1920 converteuse en quincenal, e desde 1927 sa\u00edu cada dez d\u00edas. Fundado por Manuel Fern\u00e1ndez Doallo, estivo dirixido por R. P. Buyo, Hilario Ram\u00f3n Alonso e o propio Manuel Fern\u00e1ndez Doallo a partir de 1924. Entre os seus colaboradores figuraron Mercedes Vieito Bouza, Fernando Penalba, Vicente Gonz\u00e1lez Paratcha, Roberto Blanco Torres, Avelino Rodr\u00edguez El\u00edas, Agust\u00edn Ribas S\u00e1nchez, Jes\u00fas Golmar Rodr\u00edguez, Juan Ar\u00e9valo Vi\u00e9ites, Inocencio Gonz\u00e1lez, Modesto Prieto Cami\u00f1a, Manolo Gonz\u00e1lez R., Alejandro Prieto, Sinesio Fraga, Xos\u00e9 Lesta Meis, Rafael Villaseca, Jos\u00e9 Mar\u00eda Calveiro, Miguel Bendamio e Benito Rivadulla. Ilustrado con algunhas caricaturas de Ignacio Vidales Tom\u00e9. Abordou criticamente os problemas econ\u00f3micos e sociais de Galicia, combateu a continuaci\u00f3n da guerra colonial espa\u00f1ola en \u00c1frica. Tam\u00e9n publicou poemas e narraci\u00f3ns de autores galegos. Cesou a s\u00faa publicaci\u00f3n en 1935."}
{"id": "189676", "revid": "98629", "url": "https://gl.wikipedia.org/wiki?curid=189676", "title": "Crash (filme de 2004)", "text": "Crash \u00e9 un filme estadounidense dirixido por Paul Haggis, que se estreou no 2004, galardoado con tres premios Oscar e dous premios BAFTA.\nSinopse.\nO descubrimento nunha cuneta do corpo dun home brutalmente asasinado far\u00e1 que as vidas de varias persoas se entrecrucen na cidade dos \u00c1nxeles. Un polic\u00eda veterano e racista, o seu compa\u00f1eiro novato e idealista, a esposa do fiscal do distrito, un tendeiro iraniano, unha parella afroamericana adi\u00f1eirada... Entre estes personaxes xurdir\u00e1n tensi\u00f3ns raciais, relixiosas e sociais que ilustran a ca\u00f3tica vida dos habitantes dos Estados Unidos."}
{"id": "189677", "revid": "98629", "url": "https://gl.wikipedia.org/wiki?curid=189677", "title": "A criatura perfecta", "text": "A criatura perfecta (en ), \u00e9 un filme de terror neozeland\u00e9s escrito e dirixido por Glenn Standring, que se estreou no 2006. Estreouse en galego na TVG o 9 de decembro de 2009.\nSinopse.\nO filme transp\u00f3rtanos a un hipot\u00e9tico e retro-futurista 1960 no que a paz entre homes e vampiros est\u00e1 a piques de dar paso a unha sanguenta guerra civil."}
{"id": "189678", "revid": "5863", "url": "https://gl.wikipedia.org/wiki?curid=189678", "title": "Ricardo Outeiri\u00f1o", "text": "Agust\u00edn Ricardo Outeiri\u00f1o Rodr\u00edguez, nado en Ourense en 1904 e finado na mesma cidade o 25 de xaneiro de 1986, foi un xornalista e editor galego.\nTraxectoria.\nIrm\u00e1n de Alejandro e Jos\u00e9 Luis Outeiri\u00f1o Rodr\u00edguez. Realizou estudos de Filosof\u00eda e Letras na Universidade de Madrid. Foi director do semanario \"Heraldo de Galicia\" e do xornal \"Galicia\". Militante do Partido Galeguista dende a s\u00faa Asemblea fundacional en decembro de 1931, cando este se integrou na Fronte Popular, pasou \u00e1 fracci\u00f3n dereitista con Vicente Risco. Dirixiu o diario \"La Regi\u00f3n\", do que foi copropietario xunto co seu irm\u00e1n Alejandro, entre 1932 e 1968. Fundou a revista \"Misi\u00f3n\" en 1937. Escribiu varias comedias e contos, e publicou o libro \"Cuentos de Orense\" (1979)."}
{"id": "189679", "revid": "1888", "url": "https://gl.wikipedia.org/wiki?curid=189679", "title": "Agust\u00edn Ricardo Outeiri\u00f1o Rodr\u00edguez", "text": ""}
{"id": "189680", "revid": "1888", "url": "https://gl.wikipedia.org/wiki?curid=189680", "title": "Arturo Noguerol Buj\u00e1n", "text": ""}
{"id": "189681", "revid": "89787", "url": "https://gl.wikipedia.org/wiki?curid=189681", "title": "Tobramicina", "text": "A tobramicina \u00e9 un antibi\u00f3tico do grupo dos aminoglic\u00f3sidos derivado da bacteria \"Streptomyces tenebrarius\". \u00c9 un antibi\u00f3tico de amplo espectro utilizado no tratamento de diversas infecci\u00f3ns, especialmente de bacterias gramnegativas que afectan ao tracto xenital feminino, como \"Escherichia coli\", \"Chlamydia trachomatis\" ou gonococos, e serve como profilaxe para as conxuntivites bacterianas nos neonatos, e no tratamento de infecci\u00f3ns oculares .\n\u00c9 particularmente \u00fatil en aerosol para os pacientes con fibrose qu\u00edstica e doenzas pulmonares cr\u00f3nicas con colonizaci\u00f3n ou infecci\u00f3n por \"Pseudomonas aeruginosa\". Pref\u00edrese a tobramicina \u00e1 xentamicina para tratar as infecci\u00f3ns pneum\u00f3nicas por \"Pseudomonas aeruginosa\" porque ten unha mellor penetraci\u00f3n nos pulm\u00f3ns e mellor actividade antibacteriana.\nPresenta un espectro de actividade \"in vivo\" similar ao da xentamicina. A resistencia bacteriana \u00e1 tobramicina \u00e9 similar \u00e1 da xentamicina, porque act\u00faan os mesmos encimas inactivadores.\nA tobramicina \u00e9 estruturalmente moi parecida \u00e1 kanamicina. Pode sintetizarse a partir da kanamicina B ou obterse de caldos de fermentaci\u00f3n de \"Streptomyces tenebrarius\" .\nModo de acci\u00f3n.\nA tobramicina funciona un\u00edndose aos ribosomas bacterianos, e impedindo a traduci\u00f3n correcta das prote\u00ednas, o que orixina a morte da bacteria.\nAdministraci\u00f3n.\nComo \u00e9 t\u00edpico nos aminoglic\u00f3sidos, a tobramicina non pode atravesar as paredes do tracto gastrointestinal, polo que para un uso sist\u00e9mico hai que administrala por v\u00eda intravenosa, ou intramuscular, e tam\u00e9n se pode administrar en colirios oculares, ou pode ser administrada con nebulizador por v\u00eda nasal. Os pacientes con fibrose qu\u00edstica xeralmente a inhalan nebulizada para suprimir as infecci\u00f3ns por \"Pseudomonas aeruginosa\". A tobramicina tam\u00e9n se combina con dexametasona (glicocorticoide) nas soluci\u00f3ns oft\u00e1lmicas como \"TobraDex\".\nA compa\u00f1\u00eda Bausch &amp; Lomb Pharmaceuticals produce unha soluci\u00f3n de tobramicina est\u00e9ril en gotas oculares cunha concentraci\u00f3n de tobramicina do 0,3%. Est\u00e1 mesturada con benzalkonio cloruro ao 0,01% como conservante. Estas concentraci\u00f3ns equivalen a 3\u00a0mg por mL e 0,1\u00a0mg por mL, respectivamente.\nEstase comprobando unha formulaci\u00f3n de tobramicina micronizada nebulizada para o tratamento da sinusite.\nEfectos secundarios.\nComo outros aminoglic\u00f3sidos a tobramicina ten ototoxicidade, polo que pode producir xordeira ou perda do sentido do equilibrio (v\u00e9rtigos), especialmente en individuos xeneticamente susceptibles. Estes individuos te\u00f1en xeralmente unha mutaci\u00f3n normalmente inofensiva, pero que permite que a tobramicina afecte especialmente \u00e1s c\u00e9lulas do o\u00eddo medio.\nA tobramicina pode ser tam\u00e9n moi nefrot\u00f3xica, polo que pode afectar aos riles, particularmente se se acumulan m\u00faltiples doses ao longo dun tratamento.\nPoden presentarse alerxias.\nPor todas estas raz\u00f3ns, cando se administra tobramicina por v\u00eda parenteral, hai que dosificala de acordo co peso corporal do paciente, e existen varias f\u00f3rmulas para calcular a dosificaci\u00f3n. Os niveis s\u00e9ricos de tobramicina son monitorizados durante o tratamento."}
{"id": "189682", "revid": "98629", "url": "https://gl.wikipedia.org/wiki?curid=189682", "title": "Gran Hotel (serie de televisi\u00f3n)", "text": "Gran Hotel foi unha serie de televisi\u00f3n de x\u00e9nero misterioso e dram\u00e1tico producida por Bamb\u00fa Producciones, para a s\u00faa emisi\u00f3n en Antena 3. A serie estreouse o 4 de outubro de 2011 e acabou o 25 de xu\u00f1o de 2013. Est\u00e1 protagonizada, entre outros, por Yon Gonz\u00e1lez e Amaia Salamanca e rodada en diferentes puntos de Santander, destacando o Palacio da Magdalena como principal escenario da serie. A serie estreouse superando os 3,7 mill\u00f3ns de espectadores e o 20% de share, a mellor estrea da tempada.\nA segunda tempada da serie empezou a gravarse en xaneiro de 2012 para comezar a emitirse o 3 de outubro de 2012. Consta de 8 episodios e incorpor\u00e1ronse os actores Juan Luis Galiardo, Silvia Mars\u00f3, Andrea Trepat, Marian Arahuetas, Alfonso Bassave e V\u00edctor Clavijo.\nA terceira tempada estreouse o 22 de xaneiro de 2013, contando coas incorporaci\u00f3ns de grandes nomes da ficci\u00f3n espa\u00f1ola: Lydia Bosch -que xa aparec\u00eda nos cap\u00edtulos finais da segunda tempada-, Llu\u00eds Homar, Megan Montaner e Marta Hazas. O 19 de marzo de 2013 estreouse a cuarta tempada como continuaci\u00f3n da terceira. O 25 de xu\u00f1o emitiuse o \u00faltimo cap\u00edtulo.\nArgumento.\n1\u00aa tempada.\nOs acontecementos transcorren en 1905. Julio Olmedo (Yon Gonz\u00e1lez), un mozo de orixe humilde, chega ata o id\u00edlico Gran Hotel, situado nos arredores dun pobo chamado Cantaloa, para visitar a s\u00faa irm\u00e1 Cristina (Paula Prendes) que traballa no mesmo como encargada de planta. Al\u00ed, Julio descubrir\u00e1 que fai m\u00e1is dun mes que ningu\u00e9n sabe nada da s\u00faa irm\u00e1 (despois de que fose expulsada do hotel por un suposto roubo a un cliente). Julio decide quedar como camareiro e investigar a desaparici\u00f3n da s\u00faa irm\u00e1. No Gran Hotel, Julio ir\u00e1 co\u00f1ecendo ao persoal e forxar\u00e1 unha relaci\u00f3n con Alicia Alarc\u00f3n (Amaia Salamanca), unha das fillas de Do\u00f1a Teresa (Adriana Ozores), a propietaria do hotel. Alicia axudaralle nas s\u00faas investigaci\u00f3ns xunto con Andr\u00e9s (Lloren\u00e7 Gonz\u00e1lez), un humilde camareiro fillo da gobernanta do hotel (Concha Velasco) con quen xurdir\u00e1 unha grande amizade. Julio e Alicia nam\u00f3ranse perdidamente e viven un amor apaixonado, a\u00ednda que tam\u00e9n imposible pola diferenza de clases. Xuntos ir\u00e1n descubrindo mentiras e segredos celosamente gardados entre as paredes do Gran Hotel.\n2\u00aa tempada.\nTres meses logo da voda entre Alicia (Amaia Salamanca) e Diego (Pedro Alonso), e do intento de asasinato de Andr\u00e9s (Lloren\u00e7 Gonz\u00e1lez), os recentemente casados regresan ao Gran Hotel trala s\u00faa l\u00faa de mel en Par\u00eds. Ao volver ao hotel, Alicia descobre que Julio (Yon Gonz\u00e1lez) segue estando no Gran Hotel, pois quedou a investigar quen quixo asasinar a Andr\u00e9s e a partir dese momento, a moza empeza a revivir o amor que sent\u00eda por Julio e cr\u00eda perdido. O amor que ela e Julio sent\u00edan volve xurdir, pero a situaci\u00f3n \u00e9 moito m\u00e1is perigosa. Diego \u00e9 celoso e intelixente e, en canto sospeite que a s\u00faa muller sente algo m\u00e1is \npor outro home, intentar\u00e1 acabar con el como sexa. Pese a iso, Alicia axuda a Julio na s\u00faa investigaci\u00f3n. As investigaci\u00f3ns da parella vanse complicando coa aparici\u00f3n \nde sucesivos sospeitosos. Un misterio que pronto se cruza con outro maior: a morte de Don Carlos Alarc\u00f3n (Jordi Bosch), o pai de Alicia e anterior dono do hotel. A verdade oficial, que Don Carlos morreu por causas naturais, enseguida rev\u00e9lase nunha gran farsa. Xa non s\u00f3 se trata de protexer a Andr\u00e9s, agora tam\u00e9n deben descubrir os segredos do pasado da familia Alarc\u00f3n. Doutra banda, Bel\u00e9n (Marta Larralde) est\u00e1 a piques de dar a luz, o que significa que pronto nacer\u00e1 o inexistente fillo de Sof\u00eda (Luz Valdenebro) e Alfredo (Fele Mart\u00ednez).\n3\u00aa tempada.\nTras descubrir o an\u00f3nimo que acusa a Alicia (Amaia Salamanca) de enganalo, Diego (Pedro Alonso) segue obsesionado con saber con quen lle \u00e9 infiel a s\u00faa esposa. Mentres, a moza segue investigando a morte do seu pai co fin de saber toda a verdade, a\u00ednda que a s\u00faa nai, Do\u00f1a Teresa (Adriana Ozores), adv\u00edrtelle que si a descubrise non ser\u00eda capaz de soportala. Doutra banda, Sof\u00eda (Luz Valdenebro) intentar\u00e1 conseguir o perd\u00f3n de Alfredo (Fele Mart\u00ednez) e volver achegarse a el, pero non o conseguir\u00e1 facilmente. Ademais, Bel\u00e9n (Marta Larralde), quen todo o mundo cr\u00eda exclu\u00edda para sempre do Gran Hotel, volver\u00e1 tras un cambio sorprendente \u00e1 vez que don Ernesto (Juan Luis Galiardo) aband\u00f3nao para sempre, deixando unha inmensa tristeza en \u00c1ngela (Concha Velasco), quen garda un gran segredo que non tardar\u00e1 en ser revelado ante todos.\nEscenarios.\nOs feitos suceden nun hotel, chamado Gran Hotel, que se sit\u00faa nos arredores do ficticio municipio de Cantaloa. Esta serie gr\u00e1vase principalmente na Pen\u00ednsula da Magdalena, en Santander. O Palacio da Magdalena d\u00e1 vida na serie ao id\u00edlico hotel, sendo este o principal escenario e onde transcorren a maior\u00eda dos feitos. Ademais, tam\u00e9n se gravan secuencias tanto nos arredores do palacio, nos prados, os bosques ou as praias da pen\u00ednsula.\nO pobo que inspira a Cantaloa \u00e9 un pequeno pobo situado na serra de Madrid chamado Patones de Arriba.\nEquipo t\u00e9cnico.\nRam\u00f3n Campos e Teresa Fern\u00e1ndez-Vald\u00e9s est\u00e1n detr\u00e1s da produci\u00f3n executiva desta serie para a que reuniron de novo ao equipo creador dos seus principais \u00e9xitos: o director Carlos Sedes, o director de fotograf\u00eda Jacobo Mart\u00edn, o m\u00fasico Federico Jusid e os guionistas Gema R. Neira e Eligio R. Montero. Gran Hotel conta con Juan Luna como asesor hist\u00f3rico, conservador xefe do Museo do Prado.\nEstreas internacionais.\n\"Gran Hotel\" em\u00edtese en varios pa\u00edses. A serie \u00e9 a mesma pero foi dobrada en diferentes idiomas."}
{"id": "189686", "revid": "56817", "url": "https://gl.wikipedia.org/wiki?curid=189686", "title": "Faro Villalb\u00e9s", "text": "Faro Villalb\u00e9s foi un quincenario editado en Vilalba entre 1932 e 1936.\nHistoria e caracter\u00edsticas.\nSubtitulado \"Peri\u00f3dico quincenal, palad\u00edn de Organizaci\u00f3n Republicana Agraria (ORGA)\", apareceu o 22 de xaneiro de 1932. Sufriu cambios no seu subt\u00edtulo, dependendo das circunstancias pol\u00edticas: \"Peri\u00f3dico quincenal palad\u00edn del Partido Republicano Gallego\", \"Peri\u00f3dico quincenal palad\u00edn de Organizaci\u00f3n Republicana Agraria del Partido Republicano Gallego\" e \"\u00d3rgano de la Izquierda Republicana de Villalba\". O seu director era Ram\u00f3n Taboada Fern\u00e1ndez e, en 1936 cando pasou a denominarse \"Peri\u00f3dico independiente defensor de los intereses de la comarca villalbesa\", Antonio Quintela Ferreiro con Vicente Otero Cao como administrador. De tendencia republicana, denunciou activamente o caciquismo. Deixou de editarse en 1935 e apareceu de novo en 1936, nesa segunda etapa acent\u00faase a tendencia galeguista-nacionalista.\nEntre os seus colaboradores estiveron Carmen Prieto Rouco, Alfonso Guiz\u00e1n, Xes\u00fas Golmar, Ram\u00f3n Ferreiro Lago, Manuel Rivas Seivane e Juan Rof Codina. Tam\u00e9n apareceu alg\u00fan artigo de Ant\u00f3n Vilar Ponte. Cesou a s\u00faa publicaci\u00f3n co n\u00famero 74, o 28 de xu\u00f1o de 1936 ."}
{"id": "189687", "revid": "5863", "url": "https://gl.wikipedia.org/wiki?curid=189687", "title": "Carmi\u00f1a Prieto Rouco", "text": ""}
{"id": "189696", "revid": "1131", "url": "https://gl.wikipedia.org/wiki?curid=189696", "title": "Derbi entre Celta e Deportivo", "text": "O derbi entre o Celta de Vigo e o Deportivo da Coru\u00f1a \u00e9 o enfrontamento deportivo entre os dous principais clubs de f\u00fatbol galegos, o Celta de Vigo e o Deportivo da Coru\u00f1a.\nT\u00e9\u00f1ense enfrontado en m\u00e1is de 200 ocasi\u00f3ns, ao longo de case un s\u00e9culo dunha rivalidade que naceu no mesmo ano da fundaci\u00f3n do Celta, 1923. Os dous primeiros enfrontamentos produc\u00edronse na tempada 1924/25 do Campionato de Galicia, ga\u00f1ando o primeiro deles o Deportivo por 3-0, no antigo campo de Riazor, id\u00e9ntico resultado ao obtido no partido de volta no campo de Coia, desta vez con vitoria c\u00e9ltica.\nDende ent\u00f3n suced\u00e9ronse os encontros entre os dous equipos en diferentes categor\u00edas e campionatos, a maior\u00eda deles en Primeira e Segunda Divisi\u00f3n, pero tam\u00e9n en Segunda B, Copa do Rei e outras competici\u00f3ns, inclu\u00eddos partidos amigables como os disputados no Trofeo Cidade de Vigo ou o Teresa Herrera.\nTerminolox\u00eda.\nTradicional e historicamente chamado o derbi galego \u2014termo que tam\u00e9n se emprega para describir outros enfrontamentos entre clubs deportivos galegos\u2014, o apelativo \"o noso derbi\" foi popularizado entre a prensa e os afeccionados desde o ano 2011.\nHistoria.\nInicialmente a rivalidade do Deportivo da Coru\u00f1a a partir da s\u00faa fundaci\u00f3n en 1906 era principalmente co outro conxunto da cidade, o Real Club Coru\u00f1a. Cando este desapareceu en 1919, comezou rivalidade cos dous equipos de Vigo, o Fortuna e o Vigo Sporting. O primeiro enfrontamento entre coru\u00f1eses e vigueses do que se ten testemu\u00f1o data de agosto de 1907, nun partido correspondente ao Campionato de Galicia e Asturias no que o Fortuna venceu ao Deportivo por 7 goles a 1, con xogadores como Grffin, Lende, Pancho Est\u00e9vez e Hambly por parte do Fortuna, e Rinc\u00f3n, Deus, Long e Foj\u00f3n por parte do Deportivo.\u200b A primeira filmaci\u00f3n dun partido de f\u00fatbol en Espa\u00f1a fora un encontro entre o Deportivo e o Vigo Foot-ball Club, antecesor do Vigo Sporting en 1911.\nA actual rivalidade entre celestes e branquiazuis ten a s\u00faa orixe en 1923, ano da fundaci\u00f3n do Celta de Vigo. En agosto dese ano produciuse a fusi\u00f3n dos dous equipos de f\u00fatbol m\u00e1is importantes de Vigo da \u00e9poca, o Fortuna e o Sporting, nacendo desa uni\u00f3n o actual Celta.\u200b\u200b Esta fusi\u00f3n non lles gustou a tres xogadores de ambos os equipos vigueses, Ram\u00f3n Gonz\u00e1lez, Chiarroni e o medallista ol\u00edmpico Luis Otero, polo que decidiron abandonar a entidade para fichar polo Deportivo. Este feito foi considerado unha ofensa para o club vigu\u00e9s e foi un dos detonantes da hist\u00f3rica rivalidade co equipo coru\u00f1\u00e9s. As posteriores protestas do Celta, que acusaron o Deportivo de ter subornado aos xogadores vigueses, levaron a Federaci\u00f3n Galega a inhabilitar os tres futbolistas tr\u00e1nsfugas, acus\u00e1ndoos de profesionalismo, mentres que o Deportivo foi descualificado do Campionato de Galicia 1923/24. Por\u00e9n, o Deportivo recorreu ante a Real Federaci\u00f3n Espa\u00f1ola de F\u00fatbol, a cal se pronunciou en favor dos herculinos e anulou a sanci\u00f3n contra o club por entender que non existira suborno, instando \u00e1 FGF a que readmitise o Deportivo no campionato, a\u00ednda que si mantivo a sanci\u00f3n sobre os tres xogadores por existir duplicidade de fichas. A FGF enviou un escrito de protesta \u00e1 RFEF, mais esta reafirmouse na s\u00faa decisi\u00f3n, polo que a FGF convocou unha asemblea extraordinaria na que acordou por maior\u00eda acepta-lo veredicto da RFEF.\nPouco despois xurdiu outra pol\u00e9mica parecida con Isidro, porteiro do Celta que solicitou a baixa do club nas v\u00e9speras do Campionato de Galicia 1924/25 e mudou o seu domicilio \u00e1 Coru\u00f1a, a\u00ednda que non puido fichar por outro equipo durante esa tempada xa que o Celta non o autorizou. No inicio da seguinte tempada (1925/26) tentou fichar polo Deportivo da Coru\u00f1a, mais o Celta declarouno en \u201crebeld\u00eda\u201d e a Federaci\u00f3n Galega de F\u00fatbol denegou a fichaxe. Por\u00e9n, a Real Federaci\u00f3n Espa\u00f1ola de F\u00fatbol acordou en decembro de 1925 que a ficha de Isidro fose traspasada ao Deportivo.\nOs dous primeiros derbis foron disputados no Campionato de Galicia 1924/25. O primeiro xogouse o 9 de novembro de 1924 no antigo campo de Riazor baixo unha intensa choiva. O deportivista Leonardo anotou de penalti o primeiro gol no minuto 55, mentres que Emilio Pereiro marcou o segundo e o terceiro gol, deixando o marcador nun 3-0, nun mal partido do porteiro celeste Rubido. No partido de volta no campo de Coia, foi o Celta quen venceu por 3-0, con goles de Balbino de penalti, Gerardito e Chicha, produc\u00edndose ademais as expulsi\u00f3ns de Polo no Celta e Otero no Deportivo.\nO Celta foi o dominador dos derbis durante os primeiros anos, principalmente no Campo de Coia, no que o club celeste xogou ata decembro de 1928 e onde o Deportivo nunca foi capaz de ga\u00f1ar. Nese campo e ese ano produciuse tam\u00e9n a maior goleada nun derbi, na pol\u00e9mica vitoria por 13-0 do Celta. Foi o 2 de decembro, na pen\u00faltima xornada da tempada 1928/29 do Campionato de Galicia. O Deportivo chegara a Vigo pensando m\u00e1is na decisiva seguinte xornada, onde se xogar\u00edan o t\u00edtulo fronte ao Racing de Ferrol no Inferni\u00f1o, polo que tras ir perdendo 3-0 no descanso e con varios xogadores lesionados, o club coru\u00f1\u00e9s sa\u00edu ao campo na segunda parte con s\u00f3 sete xogadores (e sen o porteiro Isidro), para xogar no treito final con s\u00f3 cinco, mentres o Celta incrementaba o marcador ata os 13 goles, cinco deles de Polo. Tralo encontro, alg\u00fans xornais cualificaron de farsa a actitude do Deportivo, mentres que outros xornais criticaron o xogo violento do Celta.Apenas 5 anos despois da fundaci\u00f3n do Celta, cre\u00e1ronse os campionatos nacionais de Liga que se disputan na actualidade e que comprenden a totalidade dos clubs de Espa\u00f1a. O Celta e o Deportivo quedaron encadrados na Segunda Divisi\u00f3n. O primeiro enfrontamento en Segunda foi ese mesmo ano, con vitoria deportivista por 4-2. Durante eses anos disput\u00e1ronse ademais numerosos amigables entre os dous equipos, chegando a xogarse ata catro nun s\u00f3 ano, como en 1929.\nNa campa\u00f1a 1941/42, tempada do debut do Deportivo na m\u00e1xima categor\u00eda, produc\u00edronse os dous primeiros encontros en Primeira Divisi\u00f3n entre ambos os clubs, 2-1 a favor dos vigueses en Bala\u00eddos (con dous goles de Agust\u00edn por parte celeste e un gol de Chacho por parte branquiazul) e 4-0 a favor dos coru\u00f1eses en Riazor (dous goles de Guimer\u00e1ns e dous de Chao).\nO 8 de decembro de 1977 os dous equipos sa\u00edron ao campo de Riazor coa bandeira galega como s\u00edmbolo a prol da autonom\u00eda. A rivalidade continuou nas d\u00e9cadas posteriores, tanto en Primeira como en Segunda, sendo cada vez os encontros entre os dous equipos m\u00e1is competidos e disputados. Durante eses anos eran habituais os recibimentos host\u00eds e os disturbios nas entradas de Vigo e A Coru\u00f1a, con lanzamentos de botellas ou pedras aos autobuses dos xogadores e outros incidentes extradeportivos.\nA finais da d\u00e9cada de 1990 e comezos do s\u00e9culo XXI viv\u00edronse alg\u00fans dos derbis m\u00e1is lembrados entre ambas as entidades. Nas tempadas que abarcaron ese per\u00edodo (1997-2004) Celta e Deportivo contaban cos cadros de xogadores m\u00e1is potentes das s\u00faas respectivas historias e atop\u00e1banse asentados nas posici\u00f3ns altas da t\u00e1boa, sendo ademais habituais as s\u00faas presenzas nas competici\u00f3ns europeas.\nO 15 de abril de 2003 disputouse un partido amig\u00e1bel solidario no Estadio Santiago Bernab\u00e9u que enfrontou o Real Madrid contra un combinado unificado de xogadores do Celta e do Deportivo. A finalidade deste partido era recadar fondos para os damnificados do naufraxio do \"Prestige\". Celebrouse baixo o lema \"Xuntos por Galicia\" e o equipo formado por ol\u00edvicos e herculinos, que vest\u00eda de cor verde, formou cos seguintes xogadores: Molina, Manuel Pablo, C\u00e1ceres, C\u00e9sar, Juanfran, Mauro Silva, \u00c1ngel, Mostovoi, Fran, Benni McCarthy e Diego Trist\u00e1n. No partido tam\u00e9n participaron Luque, Pinto, Coira, Donato, Berizzo, Romero, Giovanella, Scaloni, V\u00edctor, Gustavo L\u00f3pez e Catanha. O partido finalizou con vitoria branca por 3 goles a 0.\nEquipos filiais.\nAo longo da historia foron tam\u00e9n numerosos os encontros entre os respectivos equipos filiais, o Celta de Vigo B (antes chamado Celta Turista) e o Real Club Deportivo Fabril, especialmente en Segunda Divisi\u00f3n B e mais en Terceira Divisi\u00f3n. Na tempada 2020/21, tras a ca\u00edda do Deportivo da Coru\u00f1a \u00e1 Segunda Divisi\u00f3n B, este tivo que enfrontarse ao Celta B, unha situaci\u00f3n in\u00e9dita exceptuando alg\u00fans enfrontamentos nos anos 70 e 80 contra o Gran Pe\u00f1a, que ti\u00f1a un convenio de colaboraci\u00f3n co Celta a\u00ednda que actuaba como club independente. As\u00ed pois, en 2020 foi a primeira vez que o Deportivo se enfrontaba en partido oficial a un equipo filial do club vigu\u00e9s que forma parte da s\u00faa propia estrutura. No partido de ida en Riazor a vitoria foi para o equipo celeste por 1-2, con dous goles de Alfon, mentres que no partido de volta en Barreiro foi o Deportivo o vencedor por 0-3, os tres goles do venezolano Miku.\nXogadores que militaron nos dous clubs.\nM\u00e1is de 40 xogadores vestiron ambas as camisolas, destacando a figura de Pahi\u00f1o, un \u00eddolo para as d\u00faas afecci\u00f3ns. Tam\u00e9n hai varios casos de irm\u00e1ns que xogaron un no Deportivo e outro no Celta, como Francisco e Manuel Reboredo, Luis e Pepi\u00f1o Su\u00e1rez, Suco e Suco II ou Patxi e Julio Salinas, as\u00ed como de pais e fillos, tal \u00e9 o caso de Francisco Trigo Garc\u00eda, porteiro do Deportivo cuxo fillo, Francisco Trigo Guillemette, foi dianteiro do Celta, ou Joaqu\u00edn e Santiago V\u00e1zquez, pai e fillo, xogadores do Deportivo e Celta respectivamente."}
{"id": "189705", "revid": "1888", "url": "https://gl.wikipedia.org/wiki?curid=189705", "title": "Liga Gallega da Coru\u00f1a", "text": ""}
{"id": "189706", "revid": "1888", "url": "https://gl.wikipedia.org/wiki?curid=189706", "title": "Liga Gallega de Santiago", "text": ""}
{"id": "189707", "revid": "1888", "url": "https://gl.wikipedia.org/wiki?curid=189707", "title": "Liga Rexionalista", "text": ""}
{"id": "189708", "revid": "1131", "url": "https://gl.wikipedia.org/wiki?curid=189708", "title": "Jos\u00e9 Vicente Solarat L\u00f3pez", "text": "Jos\u00e9 Vicente Solarat L\u00f3pez, nado na R\u00faa en 1956, \u00e9 un avogado e pol\u00edtico galego.\nTraxectoria.\nLicenciado en Dereito, \u00e9 administrativo dunha entidade bancaria. \u00c9 concelleiro da R\u00faa dende 1990, dos que case 18 foi alcalde da vila en tres etapas diferentes. Militou na UCD, m\u00e1is tarde en Centristas de Galicia e rematou en Rueses Unidos Adiante (RUA). En 2011 propiciou, xunto co outro concelleiro de RUA, a elecci\u00f3n dun alcalde popular.\nFoi Director xeral de Patrimonio da Xunta de Galicia durante un breve per\u00edodo."}
{"id": "189711", "revid": "98629", "url": "https://gl.wikipedia.org/wiki?curid=189711", "title": "Cosme L\u00f3pez Rodr\u00edguez", "text": "Cosme L\u00f3pez Rodr\u00edguez, nado o 16 de decembro de 1915 en \u00d3utara (A Pobra do Broll\u00f3n) e finado na R\u00faa o 27 de agosto de 1987, foi un mestre e pol\u00edtico galego.\nTraxectoria.\nEstudou na Escola Normal de Maxisterio de Ourense. Empezou como mestre substituto na escola da Aira Vella en novembro de 1936. Despois da guerra reincorporouse como docente en Celanova e Coles. \nEn 1944 foi destinado \u00e1 Escola Unitaria da R\u00faa onde permaneceu ata a inauguraci\u00f3n da \"Agrupaci\u00f3n Escolar Manuel Respino\" que impulsou e dirixiu ata a s\u00faa xubilaci\u00f3n, o 1 de xaneiro de 1983.\nFoi alcalde do concello da R\u00faa pola UCD nas primeiras elecci\u00f3ns democr\u00e1ticas, sendo reelixido en 1983 \u00e1 fronte de Coalici\u00f3n Galega. Mant\u00edvose no cargo ata a s\u00faa dimisi\u00f3n en xaneiro de 1986.\nEn marzo de 1987 d\u00e9ronlle o seu nome ao IES da R\u00faa."}
{"id": "189714", "revid": "89787", "url": "https://gl.wikipedia.org/wiki?curid=189714", "title": "Dan Shechtman", "text": "Dan Shechtman (en hebreo, \u05d3\u05df \u05e9\u05db\u05d8\u05de\u05df\u200e), nado o 24 de xaneiro de 1941 en Tel Aviv, \u00e9 un cient\u00edfico israel\u00ed, \"Profesor Philip Tobias de Ciencias de Materiais\" do Technion-Instituto Tecnol\u00f3xico Israel\u00ed, en asociaci\u00f3n co Laboratorio Ames do Departamento de Enerx\u00eda dos Estados Unidos, e profesor de ciencias de materiais da Universidade do Estado de Iowa de Ciencia e Tecnolox\u00eda. En 1982 descubriu a fase icosa\u00e9drica, a cal abriu un novo campo para os cristais cuasiperi\u00f3dicos. En outubro do 2011 foi galardoado co Premio Nobel de Qu\u00edmica polo descubrimento dos cuasicristais.\nTraxectoria.\nLogo de recibir o seu doutoramento en enxe\u00f1er\u00eda de materiais do Instituto Technion de Israel en 1972, onde tam\u00e9n obtivo o seu mestr\u00eda en ciencias en enxe\u00f1er\u00eda mec\u00e1nica en 1966 e a s\u00faa mestr\u00eda en ciencias en enxe\u00f1er\u00eda de materiais en 1968, o profesor Shechtman traballou no Laboratorio de Investigaci\u00f3n Aeroespacial da Base A\u00e9rea Wright-Patterson, en Ohio, onde durante tres anos ocupouse da microestructura e as propiedades f\u00edsicas e metal\u00farxicas de aluminuros de titanio. En 1975 incorporouse ao departamento de enxe\u00f1er\u00eda de materiais no Technion. Entre 1981 a 1983 traballou na Universidade Johns Hopkins con aliaxes de aluminio e descubriu a fase chamada icosa\u00e9drica, a cal abre un novo campo para os cristais cuasiperi\u00f3dicos.\nGrazas ao descubrimento de Dan Shechtman, outros grupos foron capaces de formar cuasicristales similares, e atoparon que estes materiais te\u00f1en baixa condutividade t\u00e9rmica e el\u00e9ctrica, mentres que pos\u00faen alta estabilidade estrutural. Os cuasicristales tam\u00e9n se atoparon de forma natural. Os materiais cuasicristalinos poden utilizarse en gran n\u00famero de aplicaci\u00f3ns, ata a formaci\u00f3n de aceiro durable para a instrumentaci\u00f3n, illamento antiadherente para cables el\u00e9ctricos, e tam\u00e9n para equipos de coci\u00f1a. Por este descubrimento, Shechtman foi galardoado co Premio Nobel de Qu\u00edmica no 2011.\nNo per\u00edodo 1992-1994 ocupou o seu ano sab\u00e1tico no Instituto Nacional de Est\u00e1ndares e Tecnolox\u00eda (NIST), onde estudou o efecto da estrutura de defectos da deposici\u00f3n qu\u00edmica de vapor (CVD) do diamante no seu crecemento e propiedades. As investigaci\u00f3ns do Prof. Shechtman no Technion levanse a cabo no Louis Edelstein Center, e no Wolfson Centre, e est\u00e1n encabezadas por el mesmo. Desempe\u00f1ouse en varios Claustros Universitarios do Technion, chegando a dirixir un deles.\nShechtman uniuse ao equipo de cient\u00edficos da facultade do Estado de Iowa en 2004. Na actualidade ocupa ao redor de cinco meses ao ano en Ames nun traballo a tempo parcial.\nFamilia.\nDan Shechtman est\u00e1 casado coa profesora [[Tzipora Shechtman]], xefa do Departamento de Asesoramento e Desenvolvemento Humano da [[Universidade de Haifa]] e autora de dous libros sobre [[psicoterapia]]. Te\u00f1en un fillo, Yoav Shechtman (estudante de doutoramento en [[f\u00edsica]]) e tres fillas: Tamar Finkelstein ([[Ortodoncia|ortodoncista]] da [[Universidade de Tel Aviv]]), Ela Shechtman-Cory ([[doutoramento|doutorada]] en [[psicolox\u00eda cl\u00ednica]]), e Ruth Dougoud-Nevo ([[doutoramento|doutorada]] en [[psicolox\u00eda cl\u00ednica]]).\nV\u00e9xase tam\u00e9n.\nLigaz\u00f3ns externas.\n[[Categor\u00eda:Premio Nobel de Qu\u00edmica]]\n[[Categor\u00eda:F\u00edsicos de Israel]]\n[[Categor\u00eda:Nados en 1941]]\n[[Categor\u00eda:Nados en Tel Aviv]]\n[[Categor\u00eda:Alumnos do Technion - Instituto Tecnol\u00f3xico de Israel]]\n[[Categor\u00eda:Premios Nobel de Israel]]"}
{"id": "189715", "revid": "89787", "url": "https://gl.wikipedia.org/wiki?curid=189715", "title": "Cri\u00f3nica", "text": "Cri\u00f3nica \u00e9 o proceso de conservaci\u00f3n en baixas temperaturas de humanos e outros animais que non poden m\u00e1is ser sometido vivos pola medicina contempor\u00e1nea, coa esperanza de que a cura e reanimaci\u00f3n sexan posibles no futuro. O termo \u00e9 unha traduci\u00f3n do ingl\u00e9s \"cryonics\", derivado da palabra grega \u03ba\u03c1\u03cd\u03bf\u03c2 (kryos), que significa \"conxelado\". A criopreservaci\u00f3n de persoas ou animais non \u00e9 reversible coa tecnolox\u00eda actual. A raz\u00f3n para a cri\u00f3nica \u00e9 que as persoas que son consideradas mortas polos actuais criterios legais m\u00e9dicos poden non necesariamente estar mortas de acordo coa definici\u00f3n m\u00e1is rigorosa de morte te\u00f3rica de informaci\u00f3n. Suponse que as persoas criopreservadas poder\u00e1n un d\u00eda ser recuperadas usando tecnolox\u00eda altamente avanzada do futuro.\nAs tecnolox\u00edas de reanimaci\u00f3n futura asumidas pola cri\u00f3nica a\u00ednda son hipot\u00e9ticas e non moi co\u00f1ecidas ou reco\u00f1ecidas. Respondendo ao escepticismo de cient\u00edficos, como Steve Jones, unha carta aberta de apoio \u00e1 cri\u00f3nica foi escrita e asinada por 62 cient\u00edficos. Ata 2010, apenas cerca de 200 persoas pasaron polo procedemento desde que foi proposto por primeira vez en 1962. Nos Estados Unidos, a cri\u00f3nica s\u00f3 pode ser legalmente realizada en seres humanos despois de seren declarados legalmente mortos, pois en caso contrario contar\u00eda como asasinato ou suicidio asistido.\nOs procedementos da cri\u00f3nica idealmente deben comezar dentro de minutos ap\u00f3s a parada card\u00edaca, co uso de crioprotectores para evitar a formaci\u00f3n de xeo durante a criopreservaci\u00f3n. Con todo, a idea da cri\u00f3nica tam\u00e9n incl\u00fae a preservaci\u00f3n de persoas con atrasos post-mortem por causa da posibilidade das estruturas cerebrais que engloban a memoria e personalidade poderen persistir. Se suficiente informaci\u00f3n cerebral a\u00ednda existe para a cri\u00f3nica preservar, iso \u00e9 algo que polo co\u00f1ecemento presente parece ser intrinsecamente improbable. Polo tanto, a maior\u00eda dos defensores da cri\u00f3nica velo como unha intervenci\u00f3n con perspectivas de \u00e9xito que var\u00edan dependendo das circunstancias.\nPremisas da cri\u00f3nica.\nA premisa central da cri\u00f3nica \u00e9 a de que a memoria de longo prazo, personalidade e identidade son \u200b\u200balmacenadas en estruturas celulares duraveis e padrons dentro do cerebro que non requiren a actividade cerebral continua para sobrevivir. Esa premisa \u00e9 xeralmente aceite en medicina; s\u00e1bese que baixo determinadas condici\u00f3ns, o cerebro pode deixar de funcionar e a\u00ednda as\u00ed m\u00e1is tarde recuperar con retenci\u00f3n de memoria de longo prazo. Premisas cient\u00edficas adicionais da cri\u00f3nica son que (1) estruturas cerebrais que codifican a personalidade e memoria a longo prazo persisten por alg\u00fan tempo despois da morte, (2) esas estruturas son preservadas pola criopreservaci\u00f3n, e (3) futuras tecnolox\u00edas poder\u00e1n restaurar as memorias, son teoricamente posibles.\nA cri\u00f3nica \u00e9 controvertida porque as tecnolox\u00edas da premisa (3) son tan avanzadas que as premisas (1) e (2) son consideradas irrelevantes pola maior\u00eda dos cient\u00edficos. Se vestixios biol\u00f3xicos de memoria ou personalidade poden persistir ap\u00f3s a morte cl\u00ednica \u00e9 obviamente unha cuesti\u00f3n de interese. As\u00ed mesmo, f\u00f3ra da cri\u00f3nica non hai interese na cuesti\u00f3n de saber se a codificaci\u00f3n de memoria pode sobrevivir \u00e1 criopreservaci\u00f3n porque a cuesti\u00f3n \u00e9 considerada como sen sentido ata que a criopreservaci\u00f3n poida ser revertida. Actualmente s\u00f3 as c\u00e9lulas, tecidos e alg\u00fans \u00f3rganos pequenos poden ser reversibles tras criopreservaci\u00f3n. A ciencia m\u00e9dica est\u00e1 principalmente preocupada co que \u00e9 comprobadamente concebible, non o que \u00e9 teoricamente posible. Polo tanto non ha especialidades cient\u00edficas ou xornais directamente preocupados pola cuesti\u00f3n cient\u00edfica posta pola cri\u00f3nica.\nDefensores da cri\u00f3nica afirman que coa tecnolox\u00eda actual \u00e9 pos\u00edbel conservar as finas estruturas celulares do cerebro na que a memoria e a identidade reside. Din que a preservaci\u00f3n comprobadamente reversible non \u00e9 necesaria para alcanzar o obxectivo actual da cri\u00f3nica, que \u00e9 a preservaci\u00f3n da informaci\u00f3n do cerebro que codifica a memoria e a identidade persoal. Eles cren que os procedementos cri\u00f3nicos actuais poden preservar a base anat\u00f3mica da mente, e que iso debe ser suficiente para impedir a morte te\u00f3rica de informaci\u00f3n ata que a reparaci\u00f3n no futuro sexa posible.\nUnha premisa moral da cri\u00f3nica \u00e9 a de que criopreservando persoas cando non hai ningunha outra esperanza, \u00e9 a cousa certa a facer, algunhas veces mesmo ata baixo condici\u00f3ns que fan as premisas cient\u00edficas da cri\u00f3nica altamente incertas. Alg\u00fans crionicistas cren como unha cuesti\u00f3n de principio de que calquera persoa que normalmente ser\u00eda considerada como morta, deber\u00eda ser un paciente permanente para o que quere que os avances do futuro poidan traer.\nObst\u00e1culos para o \u00e9xito.\nLesi\u00f3ns de preservaci\u00f3n.\nA criopreservaci\u00f3n a longo prazo pode ser conseguida a trav\u00e9s da refrixeraci\u00f3n para preto de 77,15 Kelvin, o punto de ebulici\u00f3n do nitr\u00f3xeno l\u00edquido. \u00c9 unha crenza err\u00f3nea de que as c\u00e9lulas poden sufrir lise (rebentar) debido \u00e1 formaci\u00f3n de cristais de xeo dentro da c\u00e9lula, xa que iso s\u00f3 ocorre se a taxa de conxelaci\u00f3n exceder a perda osm\u00f3tica de auga no espazo extracelular. Con todo, danos de conxelaci\u00f3n poden a\u00ednda ser graves; o xeo pode a\u00ednda formar-se entre as c\u00e9lulas, causando danos qu\u00edmicas e mec\u00e1nicos. As organizaci\u00f3ns cri\u00f3nicas usan crioprotectores para reducir ese dano. Soluci\u00f3ns crioprotectoras circulan a trav\u00e9s dos vasos sangu\u00edneos para remover e substitu\u00edr a auga dentro das c\u00e9lulas con substancias qu\u00edmicas que impiden o conxelamento. Isto pode reducir considerablemente os danos, pero a conxelaci\u00f3n de persoas a\u00ednda provoca lesi\u00f3ns que non son reversibles coa tecnolox\u00eda actual.\nCando usado en altas concentraci\u00f3ns, os crioprotectores paran completamente a formaci\u00f3n de xeo. Refrixeraci\u00f3n e solidificaci\u00f3n sen conxelamento ch\u00e1mase vitrificaci\u00f3n. As primeiras soluci\u00f3ns crioprotectoras capaces de vitrificar a taxas de arrefecemento moi baixas e ao mesmo tempo compatibles coa supervivencia dos tecidos foron desenvolvidas na d\u00e9cada de 1990 polos criobiologistas Gregory Fahy e Brian Wowk. Estas soluci\u00f3ns foron adoptadas para o uso en cri\u00f3nica pola Alcor Life Extension Foundation, para o que se cre que permiten vitrificaci\u00f3n dalgunhas partes do corpo humano, especialmente o cerebro. Isto permitiu que cerebros de animais fosen vitrificados, aquecidos e examinados para procura de danos de xeo mediante o microscopio normal e electr\u00f3nico. Ning\u00fan dano de cristais de xeo se atopou. A Cryonics Institute tam\u00e9n utiliza unha soluci\u00f3n de vitrificaci\u00f3n desenvolvida polos seus empregados, o Criobiologista, Dr Yuri Pichugin, aplic\u00e1ndo-o principalmente no cerebro.\nNa Cri\u00f3nica, a vitrificaci\u00f3n \u00e9 diferente da vitrificaci\u00f3n en criobiologia porque a vitrificaci\u00f3n na cri\u00f3nica non \u00e9 reversible coa tecnolox\u00eda actual. \u00c9 s\u00f3 vitrificaci\u00f3n estrutural. Cando bem sucedida, pode evitar lesi\u00f3ns de conxelamento nalgunhas partes do corpo, pero co custo de intoxicaci\u00f3n causada por produtos qu\u00edmicos crioprotectores. A natureza desta toxicidade \u00e9 a\u00ednda mal comprendida. Crionicistas asumen que a toxicidade \u00e9 m\u00e1is sutil e repar\u00e1vel que os obvios danos estruturais que poder\u00edan ser causados \u200b\u200bpolo conxelamento. Se, por exemplo, a toxicidade \u00e9 debido a prote\u00ednas desnaturadas, as prote\u00ednas poden ser reparadas ou substitu\u00eddas\nLesi\u00f3n isquemica.\nIsquemia significa inadecuada ou ausencia de circulaci\u00f3n sangu\u00ednea que priva os tecidos de os\u00edxeno e nutrientes. Polo menos alg\u00fans minutos de isquemia \u00e9 algo habitual no proceso da cri\u00f3nica, debido \u00e1 esixencia legal com\u00fan de que os procedementos para preservaci\u00f3n cri\u00f3nica non poden comezar ata que a circulaci\u00f3n sangu\u00ednea pare. O coraz\u00f3n ten que deixar de bater para que a morte legal sexa declarada. Cando hai un aviso previo de morte cl\u00ednica inminente, \u00e1s veces \u00e9 posible chamar un equipo de t\u00e9cnicos para realizar os preparativos para a criopreservaci\u00f3n (proceso ao que se d\u00e1 o nome de \"Standby\"). O equipo restaura artificialmente a respiraci\u00f3n e circulaci\u00f3n sangu\u00ednea usando t\u00e9cnicas similares a RCP o m\u00e1is rapidamente posible despois do coraz\u00f3n parar. O obxectivo \u00e9 manter os tecidos vivos despois da morte legal por analox\u00eda a procedementos m\u00e9dicos convencionais en que \u00f3rganos e tecidos viables son obtidos para transplantes de doadores falecidos legalmente. Morte legal non significa que todas as c\u00e9lulas do corpo morreron.\nMoitas veces en cri\u00f3nica, o cerebro queda sen os\u00edxeno por varios minutos a temperaturas quentes, ou mesmo horas, se o coraz\u00f3n para inesperadamente. Isto causa lesi\u00f3n isquemica no cerebro e outros tecidos, o que fai imposible a reanimaci\u00f3n por tecnolox\u00eda m\u00e9dica actual. Crionicistas xustifican a preservaci\u00f3n en tales condici\u00f3ns, observando os avances recentes que permiten a reanimaci\u00f3n cerebral tras longos per\u00edodos de isquemia que o tradicional l\u00edmite de 4 a 6 minutos, e persistencia da estrutura cerebral e mesmo algunhas c\u00e9lulas cerebrais funcionais ap\u00f3s longos per\u00edodos de morte cl\u00ednica. Eles argumentan que as definici\u00f3ns de morte cambian conforme a tecnolox\u00eda avanza, e os estadios iniciais do que \u00e9 actualmente chamado \"morte\" \u00e9 realmente unha forma de lesi\u00f3n isqu\u00eamica que ser\u00e1 reversible no futuro. Eles afirman que a supervivencia persoal durante longos per\u00edodos de morte cl\u00ednica est\u00e1 determinada polo criterio te\u00f3rico de informaci\u00f3n.\nReanimaci\u00f3n.\nOs que cren que o reanimamento pode alg\u00fan d\u00eda ser poss\u00edvel,xeralmente miran para a bioenxe\u00f1ar\u00eda avanzada, nanotecnolox\u00eda molecular, nanomedicina ou subida da mente como tecnolox\u00edas clave. A reanimaci\u00f3n esixe reparaci\u00f3n de danos por falta de os\u00edxeno, toxicidade dos crioprotectores, estr\u00e9s t\u00e9rmico (fractura), danos de conxelaci\u00f3n en tecidos que non vitrificaram con \u00e9xito e revertir os efectos que causaron a morte do paciente. En moitos casos, ser\u00e1 necesaria unha rexeneraci\u00f3n de tecidos extensiva. Escenarios hipot\u00e9ticos de reanimamento xeralmente imaxinan reparas sendo realizados por un gran n\u00famero de organismos microsc\u00f3picos ou dispositivos. Estes dispositivos ir\u00edan restaurar a estrutura e qu\u00edmica das c\u00e9lulas ao nivel molecular, de preferencia antes do quecemento. M\u00e1is radicalmente, a transferencia da mente tam\u00e9n ten sido suxerida como unha abordaxe de reanimamento posible se e cando a tecnolox\u00eda xa estiver desenvolvida para scanear o contido da memoria e o contido dun cerebro preservado.\nPor veces ten sido escrito que o reanimamento cri\u00f3nico ser\u00e1 un proceso last-in-first-out (LIFO ou \u00faltimo a entrar, primeiro a sa\u00edr). Neste punto de vista, os m\u00e9todos de preservaci\u00f3n han quedar progresivamente mellores ata que, eventualmente, eles ser\u00e1n demostrados reversibles. Ser\u00e1 ent\u00f3n que despois a medicina vai comezar a ollar cara atr\u00e1s e reanimar a xente criopreservada por m\u00e9todos m\u00e1is primitivos. Se realmente vier a ser posible, o reanimamento de persoas criopreservadas pola tecnolox\u00eda cri\u00f3nica inicial pode esixir s\u00e9culos. Persoas criopreservadas no futuro, con mellor tecnolox\u00eda, poder\u00e1n necesitar de menos tecnolox\u00eda para seren reanimadas, pois ter\u00e1n sido criopreservados con mellor tecnolox\u00eda que causa menos danos ao tecido. A visi\u00f3n cri\u00f3nica de \"last in, first out\" ten sido criticada porque a calidade da criopreserva\u00e7\u00e3o depende de moitos factores que non a era en que a criopreserva\u00e7\u00e3o ten lugar.\nTen sido afirmado que se as tecnolox\u00edas de an\u00e1lise e reparo molecular algunha vez foren desenvolvidas, ent\u00f3n, teoricamente calquera corpo damnificado poder\u00eda ser \"reanimado\".\".\nAs\u00ed, a supervivencia depender\u00eda ent\u00f3n se a informaci\u00f3n cerebral preservada fose suficiente para permitir a restauraci\u00f3n de toda ou parte da identidade persoal da pesssoa orixinal, sendo a amn\u00e9sia, a li\u00f1a final entre o \u00e9xito e o fracaso.\nNeuropreservaci\u00f3n.\nNeuropreservaci\u00f3n \u00e9 a criopreservaci\u00f3n do cerebro, xunto coa cabeza, a trav\u00e9s de remoci\u00f3n cir\u00farxica e eliminaci\u00f3n (xeralmente cremaci\u00f3n) do resto do corpo.\nNeuropreservaci\u00f3n, \u00e1s veces chamada de \"neuro\", \u00e9 unha das d\u00faas opci\u00f3ns distintas de preservaci\u00f3n na cri\u00f3nica, sendo a outra, preservaci\u00f3n de \"corpo enteiro\".\nA Neuropreservaci\u00f3n \u00e9 xustificada polo papel do cerebro como o repositorio principal da memoria e da identidade persoal (Por exemplo, v\u00edtimas de lesi\u00f3n medular, pacientes de transplante de \u00f3rganos e amputados conservan a s\u00faa identidade persoal). Tam\u00e9n \u00e9 motivada pola crenza de que a inversi\u00f3n de calquera tipo de preservaci\u00f3n cri\u00f3nica \u00e9 tan dif\u00edcil e complexa que calquera tecnolox\u00eda futura capaz de, debe por s\u00faa natureza, ser capaz de rexeneraci\u00f3n do tecido, inclu\u00edndo o crecemento dun novo corpo en torno dun cerebro reparado. Alg\u00fans escenarios suxeridos de reanimamento para pacientes de corpo enteiro ata suxiren mesmo dispensar o corpo orixinal e rexenerar un corpo novo, porque os tecidos est\u00e1n moi damnificados polo proceso de preservaci\u00f3n. Estas consideraci\u00f3ns, xunto con menores custos, transporte m\u00e1is f\u00e1cil en emerxencias e o foco espec\u00edfico sobre a calidade de preservaci\u00f3n do cerebro, te\u00f1en motivado moitos pacientes a escoller a neuropreservaci\u00f3n.\nAs vantaxes e desvantaxes da neuropreservaci\u00f3n son frecuentemente debatidas entre os defensores da cri\u00f3nica. Cr\u00edticos da neuropreservaci\u00f3n cren que o corpo \u00e9 un rexistro de moita da experiencia de vida, inclu\u00edndo as habilidades motoras aprendidas (memoria muscular). Mentres alg\u00fans crionicistas dubidan de que un paciente neuro reanimado ser\u00eda a mesma persoa, hai cuesti\u00f3ns m\u00e1is amplas sobre como un corpo rexenerado pode sentir-se diferente do orixinal. En parte por estas raz\u00f3ns (e para unha mellor relaci\u00f3n co p\u00fablico), a Cryonics Institute preserva apenas corpos enteiros. Alg\u00fans defensores da neuropreservaci\u00f3n concordan con estas preocupaci\u00f3ns, pero a\u00ednda as\u00ed senten que os custos m\u00e1is baixos e mellor preservaci\u00f3n do cerebro xustifican a concentraci\u00f3n de esforzos na preservaci\u00f3n do cerebro. Cerca de dous terzos dos pacientes almacenados na Alcor son pacientes neuro. A\u00ednda que a American Cryonics Society xa non ofreza a opci\u00f3n neuro, cerca de metade dos seus pacientes son \"neuro\".\nOrganizaci\u00f3ns cri\u00f3nicas para almacenamento a longo prazo.\nActualmente existen 4 organizaci\u00f3ns cri\u00f3nicas de almacenamento a longo prazo para humanos e animais.\nEstas organizaci\u00f3ns comprom\u00e9tense a gardar o paciente durante os anos que sexan precisos, ata que sexa posible reanima-lo cando a tecnolox\u00eda o permitir.\nOs pacientes son colocados en Dewars con nitr\u00f3xeno l\u00edquido a -190 graus.\nVida pos reanimaci\u00f3n no futuro.\nAs persoas que optan pola cri\u00f3nica, xeralmente consideran que no futuro, a medicina pode darlles xuventude eterna (mesmo os que se criopreservaram xa anci\u00e1ns, poder\u00e1n rejuvenescer) e vida eterna. Este tema \u00e9 xeralmente chamado por \"extensi\u00f3n da vida\"."}
{"id": "189717", "revid": "25871", "url": "https://gl.wikipedia.org/wiki?curid=189717", "title": "Maite Aristegi", "text": "Maite Aristegi Larra\u00f1aga, nada en Bergara en 1962, \u00e9 unha empresaria e pol\u00edtica vasca.\nTraxectoria.\nLicenciada en Dereito, transformou o casar\u00edo familiar nun establecemento de agroturismo, do que \u00e9 empresaria. Politicamente, foi concelleira en Bergara e pertenceu ao sindicato agrario independentista ENHE, do que chegou a ser secretaria xeral. Pertencente ao colectivo Independentistak, un dos grupos da esquerda abertzale, foi voceira da plataforma 18/98+, que reclamaba a posta en liberdade dun grupo de persoas presas en relaci\u00f3n co tecido social de ETA. Nas elecci\u00f3ns xerais de 2011 encabezou a lista da coalici\u00f3n Amaiur por Guip\u00fascoa."}
{"id": "189720", "revid": "1410", "url": "https://gl.wikipedia.org/wiki?curid=189720", "title": "Amaiur (coalici\u00f3n)", "text": "Amaiur \u00e9 unha coalici\u00f3n pol\u00edtica espa\u00f1ola conformada por Eusko Alkartasuna, Alternatiba, Aralar e diversos independentes de esquerda abertzale, para concorrer \u00e1s elecci\u00f3ns xerais de 2011. Ten como obxectivo defender desde o Pa\u00eds Vasco e Navarra o dereito de autodeterminaci\u00f3n.\nA coalici\u00f3n colleu o nome da vila de Amaiur, onde tivo lugar unha das \u00faltimas batallas da conquista do reino de Navarra pola Coroa de Castela.\nHistoria.\nEn abril de 2011 form\u00e1rase a coalici\u00f3n electoral Bildu, integrada polos partidos Eusko Alkartasuna e Alternatiba, as agrupaci\u00f3ns Araba Bai e Herritarron Garaia, a canda diversos independentes da esquerda abertzale. Superados os tr\u00e1mites da s\u00faa legalizaci\u00f3n, nas elecci\u00f3ns municipais 2011 en Espa\u00f1a converteuse a coalici\u00f3n na segunda forza en pol\u00edtica en Euscadi (por detr\u00e1s do PNV) e na cuarta de Navarra. Meses despois, a esta coalici\u00f3n sum\u00f3uselle o partido de esquerda independentista Aralar, que ata daquela se presentara en solitario en Euscadi e en Navarra como parte integrante da coalici\u00f3n Nafarroa Bai. O obxectivo desta coalici\u00f3n era presentarse \u00e1s xerais de novembro dese ano.\nA coalici\u00f3n presentouse publicamente o [[27 de setembro]] de [[2011]] nun acto no que interviron, en nome da coalici\u00f3n, os [[abertzale]]s independentes [[Rufi Etxeberria]] e [[Txelui Moreno]], o secretario xeral de [[Eusko Alkartasuna|EA]] [[Pello Urizar]], a representante de [[Aralar]] [[Rebeka Ubera]] e o coordinador de [[Alternatiba]] [[Oskar Matute]]. En novembro de [[2011]] escolleron os seus primeiros candidatos electorais, que foron todos eles persoas independentes pero vencelladas \u00e1 esquerda abertzale, mentres que os representantes de Aralar, EA e Alternatiba figuraron en segundos postos ou nas listas ao Senado: [[Maite Aristegi]] por [[Guip\u00fascoa]], [[Sabino Cuadra]] por [[Navarra]], [[I\u00f1aki Antig\u00fcedad]] por [[Biscaia]] e [[Iker Urbina]] por [[\u00c1raba]].\nNotas.\n[[Categor\u00eda:Forzas pol\u00edticas do Pa\u00eds Vasco]]\n[[Categor\u00eda:Forzas pol\u00edticas de Navarra]]"}
{"id": "189721", "revid": "89787", "url": "https://gl.wikipedia.org/wiki?curid=189721", "title": "Unidos por Canarias", "text": "Unidos por Canarias \u00e9 unha coalici\u00f3n electoral nacionalista canaria, formada polos partidos Coalici\u00f3n Canaria e Nueva Canarias, para concorrer \u00e1s elecci\u00f3ns xerais de 2011 de Espa\u00f1a.\nHistoria.\nNas elecci\u00f3ns auton\u00f3micas de maio de 2011 os partidos nacionalistas canarios aumentaron os seus escanos, pero v\u00edronse superados polo Partido Popular. Coalici\u00f3n Canaria obtivo 20 deputados e a s\u00faa escisi\u00f3n, Nueva Canarias, obtivo 3. Para as elecci\u00f3ns xerais estas d\u00faas formaci\u00f3ns iniciaron conversas co fin de chegar a un pacto. O 23 de setembro de 2011 chegaban a ese acordo marco co que creaban a coalici\u00f3n Unidos por Canarias, e situaban os seus obxectivos fundamentais.\nNese acordo tam\u00e9n escolleron os cabezas de lista da formaci\u00f3n, que ser\u00edan Ana Oramas, de Coalici\u00f3n Canaria pola circunscrici\u00f3n de Tenerife e Pedro Quevedo, de Nueva Canarias, pola das Palmas."}
{"id": "189722", "revid": "89787", "url": "https://gl.wikipedia.org/wiki?curid=189722", "title": "Paromomicina", "text": "A paromomicina \u00e9 un antibi\u00f3tico do grupo dos aminoglic\u00f3sidos, que foi illado por primeira vez na d\u00e9cada de 1950 da bacteria \"Streptomyces krestomuceticus\". Util\u00edzase en forma de paromomicina sulfato e tam\u00e9n se chama monomicina e aminosidina e co\u00f1\u00e9cese co nome comercial \"Humatin\".\nIndicaci\u00f3ns.\n\u00c9 un antibi\u00f3tico indicado en medicina e veterinaria principalmente para combater as infecci\u00f3ns intestinais protozoarias criptosporidiose, ameb\u00edase, e leishman\u00edase. En veterinaria tam\u00e9n se pode utilizar para tratar a tuberculose causada por microorganismos resistentes aos f\u00e1rmacos de primeira li\u00f1a.\nAdmin\u00edstrase por inxecci\u00f3n intramuscular ou en c\u00e1psulas.\nModo de acci\u00f3n.\nA paromomicina inhibe a s\u00edntese proteica ao unirse ao ARN ribos\u00f3mico de 16 S do ribosoma.\nHistoria e dispo\u00f1ibilidade.\nDemostrouse a efectividade da paromomicina contra a leishman\u00edase cut\u00e1nea en estudos cl\u00ednicos realizados na antiga URSS na d\u00e9cada de 1960, e en estudos sobre leishman\u00edase visceral a principios dos anos 1990.\nO seu uso terap\u00e9utico como tratamento contra a leishman\u00edase visceral foi desenvolvida polo \"Institute for OneWorld Health\". \u00c1 paronomicina d\u00e9uselle o \"status\" de medicamento orfo en 2005, o que quere dicir que a s\u00faa fabricaci\u00f3n non \u00e9 rendible por tratar doenzas que afectan a un n\u00famero pequeno de persoas e que pode recibir subvenci\u00f3ns estatais para o seu desenvolvemento. Foi aprobada polo \"Drug Controller General of India\" en setembro de 2006 para o tratamento da leishman\u00edase visceral.\nDesde febreiro de 2008 a compa\u00f1\u00eda que a fabricaba nos Estados Unidos, King Pharmaceuticals, cesou a s\u00faa produci\u00f3n de \"Humatin\" (nome comercial da paromomicina), pero contin\u00faan fabric\u00e1ndoa outras compa\u00f1\u00edas. En Europa pode conseguirse en farmacia con receita m\u00e9dica ."}
{"id": "189723", "revid": "1131", "url": "https://gl.wikipedia.org/wiki?curid=189723", "title": "Colexio Compa\u00f1\u00eda de Mar\u00eda de Santiago de Compostela", "text": "A Compa\u00f1\u00eda de Mar\u00eda de Santiago de Compostela, tam\u00e9n co\u00f1ecido como a Ensinanza (debido \u00e1 r\u00faa onde se atopa, do mesmo nome) \u00e9 un centro educativo concertado. Foi fundado no ano 1759 baixo a titularidade da Orde da Compa\u00f1\u00eda de Mar\u00eda. Hoxe en d\u00eda imp\u00e1rtese dende Infantil a Bacharelato e, malia que comezou sendo un centro educativo s\u00f3 para mulleres, actualmente xa se integraron os alumnos de x\u00e9nero masculino.\nHistoria e caracter\u00edsticas.\nA s\u00faa orixe est\u00e1 na vontade testamentaria de Mateo V\u00e1zquez, natural de San Pedro de Pr\u00e9saras, residente e morto no Per\u00fa en 1744. Nun testamento deixou 100.000 pesos destinados a unha fundaci\u00f3n en Santiago de Compostela, de Carmelitas ou Capuchinas. Valent\u00edn S\u00e1nchez Boado, o seu curm\u00e1n e testamenteiro trouxo a Santiago os 100.000 pesos pero atopouse con que xa estaba en marcha a fundaci\u00f3n dun mosteiro de Carmelitas e que exist\u00eda outro de Capuchinas. En vista disto decidiu fundar un Convento de Ensinanza. As monxas fundadoras do centro chegaron a Santiago dende Tudela en novembro de 1759. P\u00faxose a primeira pedra o 10 de maio de 1760. Bendiciuse a capela provisional o 26 de outubro de 1765. O 24 de marzo de 1770 ten lugar a bendici\u00f3n da igrexa actual.\nNo s\u00e9culo XIX a cargo de Rafael M\u00fazquiz Alduante (1801-1821) terminouse a igrexa e a parte de clases que dan a po\u00f1ente, por iso, os seus escudos vense pola parte posterior da igrexa e na fachada do edificio."}
{"id": "189727", "revid": "1822", "url": "https://gl.wikipedia.org/wiki?curid=189727", "title": "Intoxicaci\u00f3n por aceite de colza desnaturalizado", "text": ""}
{"id": "189729", "revid": "1093", "url": "https://gl.wikipedia.org/wiki?curid=189729", "title": "Ke$ha", "text": ""}
{"id": "189731", "revid": "1093", "url": "https://gl.wikipedia.org/wiki?curid=189731", "title": "Maite Aristegui", "text": ""}
{"id": "189732", "revid": "98629", "url": "https://gl.wikipedia.org/wiki?curid=189732", "title": "Ignacio Irusquieta", "text": "Ignacio Irusquieta Garc\u00eda, nado o 17 de outubro de 1933 en Iturrigorri (Biscaia), \u00e9 un exfutbolista espa\u00f1ol. Xogaba de defensa."}
{"id": "189733", "revid": "51526", "url": "https://gl.wikipedia.org/wiki?curid=189733", "title": "Yepes", "text": "Yepes \u00e9 unha localidade da provincia de Toledo, Comunidade Aut\u00f3noma de Castela-A Mancha, en Espa\u00f1a. Pertence \u00e1 comarca de Mesa de Oca\u00f1a.\nToponimia.\nPuidera provir de \"Hepes\", que dar\u00eda \"Hiepes\", \"Iepes\", \"Yepes\". \u00c9 posible que este \"Hepes\" sexa un top\u00f3nimo moz\u00e1rabe. C\u00edtase no 1212, aparecendo como unha pequena aldea.\nHistoria.\nCatalogada como Conxunto Hist\u00f3rico-Art\u00edstico, a Moi leal vila de Yepes, ten a primeira presenza humana documentada nun poboado celtib\u00e9rico fundado cara ao 600 a. C.\nA antiga \"Hippo\" ou \"Hippona\" dos carpetanos, en \u00e9poca romana, onde os celtiberos derrotaron \u00e1s tropas dos romanos Quintio e Calpurnio, toma o seu nome actual baixo a dominaci\u00f3n musulm\u00e1, cando a denominaron \"Hepes\", que dar\u00eda \"Hiepes\", \"Iepes\", \"Yepes\"..\nNo reinado de Afonso VII, c\u00e9dese en 1145 \"al Concello de San Nicol\u00e1s Yepes y su castillo\". En 1213, Afonso VIII d\u00f3alle ao arcebispo Jim\u00e9nez de Rada o mortuorio das aldeas de Hepes e Fontes; e en 1223, o dito arcebispo, dota de foro de poboaci\u00f3n \u00e1 vila de Yepes. Aparece con frecuencia nomeado en documentos moz\u00e1rabes do s\u00e9culo XIII. En 1215 div\u00eddense os terreos de Iepes e Oca\u00f1a. O documento \u00e9 importante, porque conc\u00e9delle a zona monta\u00f1osa ou des\u00e9rtica, denominada \"Xara\", a Yepes, fronte a pretensi\u00f3ns de Oca\u00f1a que non puideron demostrar documentalmente os seus dereitos.\nYepes foi sempre, por privilexio real, gobernada polo Pobo, no seu concello os fidalgos non tomaron parte, constitu\u00edndo isto unha excepci\u00f3n. En 1517, Fernando Col\u00f3n, na s\u00faa \"Cosmograf\u00eda\", fala deste pobo. Con licenza do papa Gregorio XIII, Filipe II vende en 1576 a vila de Yepes ao seu Concello e debido \u00e1s s\u00faa puxanza durante os s\u00e9culos XVI e XVII, far\u00e1 que reciba o apelativo de \"Toledillo\".\nFoi cabeza dunha comarca formada por seis pobos ademais de Yepes: Villasequilla de Yepes, Caba\u00f1as de Yepes, Pela, Cabeza, Cinco Yugos e Fontes.\nEntre os seus muros asin\u00e1ronse os esponsais dos Reis Cat\u00f3licos, e son naturais da vila ou est\u00e1n vinculados a ela importantes figuras das artes e a literatura como son frei Juan de Yepes, san Juan de la Cruz, frei Diego de Yepes (confesor de Filipe II e Santa Teresa de Xes\u00fas), Luis Trist\u00e1n (disc\u00edpulo do Greco), e Calder\u00f3n de la Barca, a quen esta vila lle encargou, en 1637, o auto sacramental \"El M\u00e1gico Prodigioso\", para representar a obra o d\u00eda do Corpus Christi; entre outros, que eloxiaron os seus vi\u00f1os nas s\u00faas obras como G\u00f3ngora ou Jorge Manrique.\nXeograf\u00eda.\nAt\u00f3pase no extremo occidental da comarca da Mesa de Oca\u00f1a, nunha extensa e elevada chaira calcaria, ao nordeste da provincia de Toledo. Limita polo norte con Ciruelos e Oca\u00f1a (TO) e Aranjuez (M). Polo sur con Villasequilla e Huerta de Valdecar\u00e1banos (TO). Polo leste con Oca\u00f1a (TO) e polo oeste con Aranjuez (M) e Almonacid (TO). Ten unha extensi\u00f3n de 85\u00a0km\u00b2, ocupando 19\u00a0km de leste a oeste e 10\u00a0km de norte a sur.\nTen as v\u00edas de comunicaci\u00f3n Autov\u00eda de Andaluc\u00eda (A4), Autoestrada Radial 4, e N-400, a 11\u00a0km, e pola mesma vila atravesan a CM-4005 (a Mora e Madrid), CM-4014 (a Oca\u00f1a), CM-4004 (\u00e1 comarca da Sagra e Toledo), ademais da futura A-40 (Autov\u00eda de Castela a Mancha Maqueda-Cuenca).\nDista de Madrid 60\u00a0km, de Toledo 40\u00a0km, de Oca\u00f1a 12\u00a0km e de Aranjuez 17\u00a0km.\nRelevo.\nO relevo consiste nunha ampla chaira interrompida por pequenos outeiros illados e suaves lombas at\u00e9 onde a mesa de Oca\u00f1a termina, dando vista ao r\u00edo Algodor e o val do Texo. O p\u00e1ramo ac\u00e1base e o desnivel conf\u00fandese entre altos, veigas e barrancos formados pola erosi\u00f3n de torrentes.\nSituado, pois, entras as amplas chairas da Mancha e o Val do Texo, que descende suavemente de leste (860m) a oeste (570m) sobre a plataforma estrutural da mesa de Oca\u00f1a, xeoloxicamente consta dun p\u00e1ramo coroado por calcarias lacustres do Mioceno Superior, e dunha delgada capa superficial de arxila con cantos e margas grises con xesos nas ladeiras.\nClima.\nP\u00f3dese inclu\u00edr dentro do piso bioclim\u00e1tico chamado mesomediterr\u00e1neo, que se caracteriza por unha temperatura media anual entre 17\u00a0\u00b0C e 13\u00a0\u00b0C, temperaturas medias das m\u00ednimas do mes m\u00e1is fr\u00edo entre 5\u00a0\u00b0C e -1\u00a0\u00b0C; e temperaturas das m\u00e1ximas do mes m\u00e1is fr\u00edo entre 13\u00a0\u00b0C e -8\u00a0\u00b0C. Os meses extremos con xiadas son decembro e xaneiro. Os ver\u00e1ns son moi calorosos e secos, con medias mensuais de 26\u00a0\u00b0C en xullo e agosto.\nSegundo a clasificaci\u00f3n de K\u00f6pper, tr\u00e1tase dun clima temperado mediterr\u00e1neo de ver\u00e1ns c\u00e1lidos e invernos suaves.\nHai escasas precipitaci\u00f3ns procedentes do Atl\u00e1ntico, moi atenuadas debido \u00e1s cadeas monta\u00f1osas que bordean a meseta e ao anticicl\u00f3n dos Azores, polo que \u00e9 unha das zonas m\u00e1is secas da pen\u00ednsula Ib\u00e9rica.\nSegundo o mapa de isoietas, Yepes estar\u00eda emprazado na zona Manchega, e atendendo ao ombroclima de Rivas Mart\u00ednez, pertence ao tipo seco con precipitaci\u00f3ns de 350mm. a 600mm. predominando a finais de outono e na primavera, a mediados de inverno son pouco frecuentes e rara vez en forma de neve.\nHidrograf\u00eda.\nReprod\u00facese unha estampa t\u00edpica do clima mesomediterr\u00e1neo, coas s\u00faas caracter\u00edsticas de escaseza e irregularidade nas precipitaci\u00f3ns, con pequenos regos de pouca relevancia que verten as s\u00faas augas \u00e1 cunca do Texo.\nDemograf\u00eda.\nEvoluci\u00f3n da poboaci\u00f3n de Yepes desde 1900."}
{"id": "189736", "revid": "27249", "url": "https://gl.wikipedia.org/wiki?curid=189736", "title": "East Sepik", "text": ""}
{"id": "189739", "revid": "85894", "url": "https://gl.wikipedia.org/wiki?curid=189739", "title": "Fernando Carlos Rodr\u00edguez P\u00e9rez", "text": "Fernando Carlos Rodr\u00edguez P\u00e9rez, nado en Rubi\u00e1n (B\u00f3veda) o 28 de maio de 1946, \u00e9 un farmac\u00e9utico e pol\u00edtico galego.\nTraxectoria.\nFoi concelleiro en B\u00f3veda de 1979 a 1999, deputado provincial na Deputaci\u00f3n de Lugo entre 1979 e 1991, alcalde do concello de B\u00f3veda (1984-1985), deputado do Parlamento de Galicia (1985-1999) co PPdeG, concelleiro en Sarria (1999-2003) e senador electo por Lugo (2000-2004). Presidiu e fundou a asociaci\u00f3n Grupo Local de Desenvolvemento Rural R\u00edo Lor (1991-1995)."}
{"id": "189740", "revid": "98629", "url": "https://gl.wikipedia.org/wiki?curid=189740", "title": "R\u00edo Sepik", "text": "O r\u00edo Sepik \u00e9 un longo r\u00edo do Sueste Asi\u00e1tico, o r\u00edo m\u00e1is longo da illa de Nova Guinea e o segundo m\u00e1is longo do mundo dos que discorren por unha illa (tras o r\u00edo Kapuas, en Borneo). A maior\u00eda do r\u00edo fl\u00fae a trav\u00e9s de Pap\u00faa Nova Guinea, polas provincias de Sandaun e Sepik do Leste, e unha pequena secci\u00f3n corre por Indonesia, pola provincia de Pap\u00faa. \nA lonxitude total do r\u00edo \u00e9 de 1.126\u00a0km e pos\u00fae unha cunca de 80.320\u00a0km\u00b2.\nO Sepik \u00e9 un dos maiores r\u00edos do mundo. Pos\u00fae unha grande \u00e1rea de captaci\u00f3n con rexi\u00f3ns de pantanos, bosques tropicais e monta\u00f1as. Bioloxicamente, o sistema fluvial \u00e9 posiblemente o maior sistema de zonas h\u00famidas de auga doce non contaminada na rexi\u00f3n asi\u00e1tica do Pac\u00edfico.\nXeograf\u00eda.\nO r\u00edo Sepik nace na cordilleira Victor Emanuel, na meseta central de Pap\u00faa Nova Guinea. Dende a s\u00faa nacente na monta\u00f1a preto da cidade de Telefomin, o r\u00edo corre cara ao noroeste e deixa as monta\u00f1as abruptamente preto de Yapsei. Logo transcorre pola provincia indonesia de Pap\u00faa, antes de torcer cara ao nordeste e flu\u00edr a maior parte do seu cami\u00f1o pola chamada Gran Depresi\u00f3n.\nAo longo do seu percorrido recibe numerosos afluentes das monta\u00f1as Bewani e Torricelli, ao norte, e da cordilleira Central, ao sur. \nOs m\u00e1is importantes son, pola esquerda, o Yellow River e pola dereita, os r\u00edos April, Karawari, Yuat e Keram\nDurante gran parte do seu curso, o Sepik forma amplos meandros, at\u00e9 chegar ao mar de Bismarck, na zona norte de Pap\u00faa Nova Guinea. A diferenza doutros grandes r\u00edos, o Sepik non pos\u00fae ning\u00fan tipo de delta, sen\u00f3n que desemboca directo no mar, a uns 100\u00a0km ao leste da cidade de Wewak. O r\u00edo \u00e9 navegable na maior parte do seu curso.\nA cunca do Sepik \u00e9 en gran medida un contorno intacto, xa que non existen nin grandes asentamentos urbanos nin actividades mineiras ou forestais na s\u00faa \u00e1rea.\nHistoria.\nOs poboadores locais viviron nas ribeiras do r\u00edo desde hai moitos milenios e o r\u00edo foi unha das bases para a s\u00faa alimentaci\u00f3n, transporte e cultura.\nExploraci\u00f3n.\nO primeiro contacto dos europeos co r\u00edo foi en 1885 cando os alem\u00e1ns exploraron a zona como parte do establecemento da Nova Guinea Alem\u00e1. O r\u00edo foi bautizado por vez primeira polo explorador e etn\u00f3grafo Otto Finsch (1839-1917), como \"Kaiserin Augusta\", en honra da por aquela emperatriz alem\u00e1 Augusta de Saxonia-Weimar-Eisenach. Ao atopar o r\u00edo, Finsch remontouno uns 50\u00a0km augas arriba da s\u00faa desembocadura.\nEn 1886 e 1887, os alem\u00e1ns levaron a cabo m\u00e1is expedici\u00f3ns en barco de vapor e estudaron m\u00e1is de 600\u00a0km do seu curso. Entre 1912 e 1913, volveron con outras expedici\u00f3ns para explorar o r\u00edo e os seus arredores, recollendo flora e fauna, estudando as tribos locais e realizando os primeiros mapas da rexi\u00f3n. A estaci\u00f3n da cidade de Angoram foi establecida como unha base no curso inferior do Sepik para as exploraci\u00f3ns. Co inicio da primeira guerra mundial, as exploraci\u00f3ns cesaron.\nDespois da guerra mundial, o goberno australiano encargouse da administraci\u00f3n fiduciaria da colonia alem\u00e1, creando o Territorio de Nova Guinea, e ficando baixo a s\u00faa xurisdici\u00f3n a rexi\u00f3n do r\u00edo Sepik. Durante ese per\u00edodo os australianos crearon unha estaci\u00f3n en Ambunti, no curso central do Sepik, para realizar novas exploraci\u00f3ns.\nEn 1935, Sir Walter McNicoll, o novo administrador do Territorio de Nova Guinea, remontou todo o curso do Sepik para \u00abbotarlle unha ollada \u00e1 xente do r\u00edo e o tipo de rexi\u00f3n ao longo da s\u00faas beiras\u00bb (\u00abhave a look at the river people and the kind of country along the banks\u00bb.)\nSegunda guerra mundial.\nO Ex\u00e9rcito Imperial Xapon\u00e9s ocupou a zona durante a maior parte da segunda guerra mundial. Ao final da guerra, os xaponeses foron completamente rodeados, despois de que Jayapura na Nova Guinea Holandesa fose capturada en abril de 1944 e Aitape caese durante a campa\u00f1a Aitape-Wewak en agosto de 1944. A batalla para derrotar as forzas restantes levouna a cabo o ex\u00e9rcito australiano, e foi unha dura loita debido ao terreo.\nOs australianos finalmente empuxaron aos xaponeses cara \u00e1 aldea de Timbunke, no curso central do Sepik en xullo de 1945. Despois de que un avi\u00f3n australiano da RAAF aterrara a 10\u00a0km de Timbunke, os xaponeses sospeitaron de que os locais colaboraban cos australianos, e levaron a cabo a matanza de 100 alde\u00e1ns. Finalmente, os xaponeses rend\u00e9ronse e foron derrotados en Wewak en setembro de 1945.\nArte Sepik.\nAs tribos que viven nas proximidades do r\u00edo caracter\u00edzanse polas s\u00faas magn\u00edficas esculturas e elaboradas cerimonias de iniciaci\u00f3n masculina que incl\u00faen a escarificaci\u00f3n con dese\u00f1os dun crocodilo das ribeiras. Moitas tribos usan tambores \"garamut\" nos rituais, que son grandes tambores esculpidos furando troncos de \u00e1rbores en forma de t\u00f3tem con diversos animais."}
{"id": "189745", "revid": "111586", "url": "https://gl.wikipedia.org/wiki?curid=189745", "title": "Paz Andrade", "text": "O apelido Paz-Andrade ou apelidos Paz Andrade poden referirse a:"}
{"id": "189746", "revid": "5863", "url": "https://gl.wikipedia.org/wiki?curid=189746", "title": "WP PDLG", "text": ""}
{"id": "189747", "revid": "27155", "url": "https://gl.wikipedia.org/wiki?curid=189747", "title": "Tartaruga mari\u00f1a", "text": ""}
{"id": "189748", "revid": "56817", "url": "https://gl.wikipedia.org/wiki?curid=189748", "title": "Praia do Forte", "text": "Praia do Forte pode referirse a:"}
{"id": "189749", "revid": "1131", "url": "https://gl.wikipedia.org/wiki?curid=189749", "title": "Praia do Forte, Mata de S\u00e3o Jo\u00e3o", "text": "A Praia do Forte \u00e9 unha praia brasileira situada no distrito hom\u00f3nimo, no municipio baiano de Mata de S\u00e3o Jo\u00e3o, a cerca de 50\u00a0km de Salvador, ch\u00e9gase at\u00e9 al\u00ed pola chamada estrada do Coco, moi tur\u00edstica, sendo un dos destinos m\u00e1is procurados do litoral norte de Ba\u00eda.\n\u00c9 un conxunto de m\u00e1is de 12\u00a0km de praias, con varias piscinas naturais formadas por arrecifes ao longo da costa. Os cocos son a vexetaci\u00f3n predominante nesta rexi\u00f3n. Unha das principais atracci\u00f3ns do lugar \u00e9 visitar a sede do Proxecto Tamar, organizaci\u00f3n dedicada \u00e1 preservaci\u00f3n e estudo das tartarugas mari\u00f1as.\nA pequena vila est\u00e1 formada basicamente por nativos locais, pescadores, artes\u00e1ns e pequenos emprendedores de varias rexi\u00f3ns do Brasil e do exterior, que ve\u00f1en desenvolvendo o comercio e os servizos locais, como poden ser bares e restaurantes que ofrecen diversas opci\u00f3ns, principalmente a base de produtos do mar. A r\u00faa principal foi recentemente urbanizada.\nUn dos atractivos culturais son as ru\u00ednas do \u00fanico castelo medieval constru\u00eddo no pa\u00eds, o da familia Garcia d'\u00c1vila, Casa da Torre. O patriarca do clan, Garcia D'\u00c1vila, foi almoxarife do primeiro gobernador-xeral do Brasil, Tom\u00e9 de Sousa, que desembarcou na ba\u00eda en 1549 para fundar a cidade de Salvador. Ao longo dos primeiros anos da colonizaci\u00f3n, D'\u00c1vila conseguiu acumular unha fortuna inmensa, principalmente en terreos. Chegou a controlar o que foi considerado o maior latifundio do mundo: as s\u00faas terras estend\u00edanse da ba\u00eda ao Maranh\u00e3o. Na sede do latifundio, constru\u00edu o castelo da Praia do Forte. As ru\u00ednas est\u00e1n localizadas a uns dous quil\u00f3metros da vila da Praia do Forte. Outro atractivo do lugar \u00e9 co\u00f1ecer a Reserva Ecol\u00f3xica de Sapiranga.\nA vila ten como principal opci\u00f3n de hospedaxe o Praia do Forte Ecoresort, de moito renome."}
{"id": "189751", "revid": "1131", "url": "https://gl.wikipedia.org/wiki?curid=189751", "title": "Yoel Rodr\u00edguez", "text": ""}
{"id": "189752", "revid": "25871", "url": "https://gl.wikipedia.org/wiki?curid=189752", "title": "R\u00edo Kapuas", "text": "Kapuas (en indonesio: \"Sungai Kapuas\") \u00e9 un longo r\u00edo que discorre pola parte occidental da illa de Borneo, en Indonesia, sendo o r\u00edo m\u00e1is longo localizado nunha illa (un pouco m\u00e1is longo que o r\u00edo Sepik, na illa de Nova Guinea). Ten unha lonxitude de 1.143\u00a0km.\nXeograf\u00eda.\nO r\u00edo Kapuas nace nos montes Kapuas Hulu, preto da fronteira da provincia de Sarawak (Malaisia), e fl\u00fae sempre en direcci\u00f3n oeste. \u00c9 o principal r\u00edo da parte parte occidental de Borneo e atravesa a provincia de Kalimantan Occidental. Desemboca no mar da China Meridional a uns 20\u00a0km da cidade de Pontianak. O r\u00edo Kapuas, na rexi\u00f3n do lago Sentarum, \u00e9 unha reserva natural protexida, unha extensa \u00e1rea de zonas h\u00famidas e lagos de auga doce e bosques inundados de forma intermitente.\nKapuas \u00e9 navegable na maior parte do seu curso e \u00e9 unha arteria clave no tr\u00e1fico do oeste de Borneo. Util\u00edzase para dar sa\u00edda \u00e1 madeira da illa e permite acceder a moitas plantaci\u00f3ns situadas no curso do r\u00edo. O r\u00edo \u00e9 atravesado por unha ponte na cidade de Sanggau, a uns 400\u00a0km da s\u00faa desembocadura."}
{"id": "189753", "revid": "27249", "url": "https://gl.wikipedia.org/wiki?curid=189753", "title": "Mar de China Meridional", "text": ""}
{"id": "189754", "revid": "98629", "url": "https://gl.wikipedia.org/wiki?curid=189754", "title": "Emilio Salgari", "text": "Emilio Salgari, nado en Verona o 21 de agosto de 1862 e finado en Tur\u00edn o 25 de abril de 1911, foi un escritor e xornalista italiano. Escribiu principalmente novelas de aventuras, ambientadas en lugares variados como Malaisia, o mar Caribe, a selva india, o deserto e a selva africana, o oeste dos Estados Unidos, as selvas de Australia ou os mares \u00e1rticos. Entre os personaxes creados por este autor destaca o pirata Sandok\u00e1n.\nTraxectoria.\nEmilio Salgari naceu nunha familia de pequenos comerciantes. En 1878 comezou os estudos no Real Instituto T\u00e9cnico Naval Paolo Sarpi de Venecia, pero non chegou a obter o t\u00edtulo de capit\u00e1n de gran cabotaxe. A s\u00faa formaci\u00f3n como mari\u00f1o foron unhas viaxes de aprendizaxe nun nav\u00edo escola e unha traves\u00eda no mercante \"Italia Una\" durante tres meses polo mar Adri\u00e1tico, atracando no peirao de Brindisi.\nA s\u00faa primeira publicaci\u00f3n foi o relato breve \"I selvaggi della Papuasia\", que apareceu por entregas no peri\u00f3dico de Mil\u00e1n \"La Valigia\" desde xullo de 1883. Nese mesmo ano o peri\u00f3dico veron\u00e9s \"La Nuova Arena\" iniciou a publicaci\u00f3n da s\u00faa primeira novela, \"Tay-See\". En outubro do mesmo ano comezou a publicarse \"La Tigre della Malesia\", primeira versi\u00f3n da novela inaugural do ciclo de Sandok\u00e1n. A s\u00faa primeira novela publicada de forma independente foi \"La favorita del Mahdi\", en 1887.\nGrazas ao \u00e9xito das s\u00faas obras foi contratado como redactor fixo en \"La Nuova Arena\", permanecendo at\u00e9 1893. Nesa \u00e9poca tivo un conflito co xornalista Giuseppe Biasioli: logo de que este lle chamase \u00abmozo\u00bb nun artigo, Salgari desafiouno a un duelo, tralo cal Biasioli foi hospitalizado e Salgari pasou seis meses no c\u00e1rcere.\nEn 1889 suicidouse o seu pai. O propio escritor faleceu do mesmo modo 22 anos despois, ao igual que os seus fillos Romero (en 1931) e Omar (1963). En xaneiro de 1892 o autor casou coa actriz de teatro Ida Peruzzi. Nese mesmo ano naceu a primeira filla do matrimonio, Fatima, \u00e1 que seguiron Nadir (1894), Romero (1898) e Omar (1900). Tam\u00e9n en 1892 Salgari marchou vivir a Tur\u00edn, onde traballou para a editorial Speirani, especializada en novelas xuven\u00eds.\nEn 1898 o editor Donath convenceu a Salgari para que se mudase a Genova, onde co\u00f1eceu ao que ser\u00eda o m\u00e1is destacado ilustrador da s\u00faa obra, Giuseppe \u00abPipein\u00bb Gamba. En 1900 regresou a Tur\u00edn. En 1907 cesou o seu contrato con Donath e pasou a traballar para a editorial Bemporad, para a cal escribiu 19 novelas. O seu \u00e9xito entre o p\u00fablico xuvenil foi medrando, chegando algunhas das s\u00faas novelas a acadar tiradas de 100.000 exemplares.\nAs circunstancias econ\u00f3micas da familia foron fac\u00e9ndose cada vez m\u00e1is dif\u00edciles, malia o traballo incansable de Salgari para manter un respectable decoro burgu\u00e9s. O seu desequilibrio ps\u00edquico e a loucura da s\u00faa esposa, internada no psiqui\u00e1trico de Collegno, lev\u00e1rono ao suicidio. Logo dun intento errado en 1909, matouse abr\u00edndose o ventre cun coitelo seguindo o rito xapon\u00e9s do \"seppuku\". Deixou escritas tres cartas: aos fillos, aos editores e aos directores da prensa de Tur\u00edn.\nObra.\nSegundo o seu bi\u00f3grafo Felice Pozzo, Salgari escribiu 84 novelas e un gran n\u00famero de relatos curtos. A maior parte son novelas de aventuras ambientadas en lugares ex\u00f3ticos, a\u00ednda que cultivou tam\u00e9n a ciencia ficci\u00f3n, coa at\u00edpica novela \"Le meraviglie del Duemila\" (1907). Algunhas das s\u00faas obras est\u00e1n relacionadas entre si, constitu\u00edndo extensos ciclos narrativos protagonizados polos mesmos personaxes.\nCiclo \"Piratas de Malaisia\".\nO protagonista deste ciclo de 11 novelas, o m\u00e1is extenso de Salgari, \u00e9 o pirata Sandok\u00e1n, alcumado \u00abo tigre de Malaisia\u00bb, un pr\u00edncipe de Borneo desposu\u00eddo do trono polo colonialismo brit\u00e1nico. Os seus principais inimigos son os brit\u00e1nicos (especialmente o \u00abrax\u00e1 branco\u00bb de Sarawak, James Brooke, personaxe que existiu realmente). Destaca esta visi\u00f3n nunha \u00e9poca en que a narrativa occidental glorificaba o colonialismo, como por exemplo a obra de H. Rider Haggard.\nCiclo \"Piratas das Antillas\".\nEste ciclo est\u00e1 constitu\u00eddo por cinco novelas. A acci\u00f3n desenv\u00f3lvese no mar Caribe durante o s\u00e9culo XVII, \u00e9poca de esplendor da pirater\u00eda. O protagonista principal \u00e9 o Corsario Negro, Emilio di Roccabruna, se\u00f1or de Ventimiglia, un nobre italiano que adopta a pirater\u00eda como m\u00e9todo de vinganza contra o flamengo Wan Guld, gobernador de Maracaibo, que asasinara a un dos seus irm\u00e1ns. Inicialmente o Corsario Negro loita xunto aos seus outros dous irm\u00e1ns, o Corsario Verde e o Corsario Vermello, que terminan sendo aforcados polo seu adversario.\nO Corsario Negro, como ocorre con frecuencia nas novelas de Salgari, namora da filla do seu inimigo, Honorata de Wan Guld, coa que ten un breve idilio. Froito do seu matrimonio nace Iolanda, protagonista da terceira novela xunto co antigo lugartenente do corsario, Morgan. Nos dous \u00faltimos t\u00edtulos toma o relevo como protagonista Enrico di Ventimiglia, fillo do Corsario Vermello."}
{"id": "189755", "revid": "1888", "url": "https://gl.wikipedia.org/wiki?curid=189755", "title": "Jos\u00e9 Manuel Arias L\u00f3pez", "text": "Jos\u00e9 Manuel Arias L\u00f3pez, nado o 18 de febreiro de 1962 en Teil\u00e1n (B\u00f3veda), \u00e9 un pol\u00edtico galego do PPdeG.\nTraxectoria.\n\u00c9 mestre industrial. Concelleiro do PPdeG en B\u00f3veda dende 1991, foi elixido alcalde nas elecci\u00f3ns municipais de 1999. Continuou no cargo nas sucesivas elecci\u00f3ns, sempre con maior\u00eda absoluta. Foi deputado provincial (2008-2011)."}
{"id": "189756", "revid": "98629", "url": "https://gl.wikipedia.org/wiki?curid=189756", "title": "Rexi\u00f3n Metropolitana de Salvador", "text": "A Regi\u00e3o Metropolitana de Salvador, tam\u00e9n co\u00f1ecida como Grande Salvador ou polo acr\u00f3nimo RMS, foi institu\u00edda pola Lei Complementar Federal n\u00famero 14, do 8 de xu\u00f1o de 1973. Con habitantes (IBGE/2010), \u00e9 a terceira rexi\u00f3n metropolitana m\u00e1is habitada do Nordeste brasileiro, a s\u00e9tima do Brasil e a 109\u00aa do mundo.\nComprende os municipios de Cama\u00e7ari, Candeias, Dias d'\u00c1vila, Itaparica, Lauro de Freitas, Madre de Deus, Mata de S\u00e3o Jo\u00e3o, Pojuca, Salvador, S\u00e3o Francisco do Conde, S\u00e3o Sebasti\u00e3o do Pass\u00e9, Sim\u00f5es Filho e Vera Cruz.\nA s\u00faa \u00e1rea de influencia abrangue os estados da Ba\u00eda e Sergipe, al\u00e9n de parte dos estados de Alagoas, Pernambuco e Piau\u00ed.\nA RMS carece de \u00f3rganos para a coordinaci\u00f3n de acci\u00f3ns conxuntas e para a descentralizaci\u00f3n, xa que, a\u00ednda que Salvador pos\u00fae m\u00e1is de 2,6 mill\u00f3ns de habitantes, en ning\u00fan dos outros municipios pode haber segunda volta nas elecci\u00f3ns municipais..\nMunicipios.\nOrixinalmente, a RMS estaba composta por oito municipios, mais despois da emancipaci\u00f3n de Madre de Deus, distrito de Salvador at\u00e9 1990, e de Dias d'\u00c1vila, pasou a ter dez municipios. O 17 de decembro de 2007, foi aprobada pola Asemblea Lexislativa de Bahia e sancionada polo goberno estatal o 3 de xaneiro de 2008 a Lei complementar estatal n\u00b0 30, que incl\u00fae Mata de S\u00e3o Jo\u00e3o e S\u00e3o Sebasti\u00e3o do Pass\u00e9 na RMS. O 22 de xaneiro do ano seguinte, a inclusi\u00f3n de Pojuca foi sancionada polo gobernador Jaques Wagner a trav\u00e9s da Lei complementar estatal n\u00b0 32. Abaixo segue unha t\u00e1boa comparativa cos datos dos municipios que compo\u00f1en actualmente a rexi\u00f3n metropolitana.\nXeograf\u00eda.\nGrande Salvador, con km\u00b2, pos\u00fae un extenso litoral. Con excepci\u00f3n de Dias d'\u00c1vila, Pojuca e S\u00e3o Sebasti\u00e3o do Pass\u00e9, todos os seus outros municipios te\u00f1en litoral, facendo costa co Oc\u00e9ano Atl\u00e1ntico, como Mata de S\u00e3o Jo\u00e3o, Cama\u00e7ari e Lauro de Freitas, ou coa Ba\u00eda de Todos os Santos, como Itaparica, Candeias, Sim\u00f5es Filho, S\u00e3o Francisco do Conde, Madre de Deus, ou mesmo cos dous, como Salvador e Vera Cruz.\nPos\u00fae tam\u00e9n varias illas e illotes, destacando a illa de Itaparica, a maior de todas. Nela, local\u00edzanse os municipios de Itaparica e Vera Cruz.\nDemograf\u00eda.\nA Rexi\u00f3n Metropolitana de Salvador pos\u00fae unha poboaci\u00f3n de 3.707.281 habitantes (IBGE/2010), nunha \u00e1rea territorial de km, o que representa unha densidade demogr\u00e1fica de 847,35 hab/km\u00b2.\nEconom\u00eda.\nDestacan na rexi\u00f3n metropolitana as actividades industriais do Polo Petroqu\u00edmico de Cama\u00e7ari e do Centro Industrial de Aratu, al\u00e9n das actividades relacionadas co turismo e co comercio. Segundo o IBGE, no 2008, o seu produto interior bruto era de R$ e a renda per capita era de R$ .\nA rexi\u00f3n conta a\u00ednda co Aeroporto Internacional de Salvador e cos portos de Salvador e de Aratu."}
{"id": "189757", "revid": "27249", "url": "https://gl.wikipedia.org/wiki?curid=189757", "title": "Grande Salvador", "text": ""}
{"id": "189759", "revid": "56817", "url": "https://gl.wikipedia.org/wiki?curid=189759", "title": "Mata de S\u00e3o Jo\u00e3o", "text": "Mata de S\u00e3o Jo\u00e3o \u00e9 un municipio brasileiro do estado da Ba\u00eda. A s\u00faa poboaci\u00f3n estimada no 2007 era de 37.201 habitantes. O municipio forma parte da Grande Salvador."}
{"id": "189760", "revid": "1131", "url": "https://gl.wikipedia.org/wiki?curid=189760", "title": "Liga Galega de Rugby 2011-12", "text": "A edici\u00f3n 2011-2012 da Liga Galega de Rugby foi por 4\u00ba ano seguido a 4\u00aa e \u00faltima divisi\u00f3n do rugby en Galicia, por detr\u00e1s das 3 competici\u00f3ns nacionais organizadas pola FER (Divisi\u00f3n de Honra, Divisi\u00f3n de Honra B e Primeira Nacional), e o \u00fanico campionato ligueiro organizado pola FGR dende que en 2008 desapareceu a 2\u00aa divisi\u00f3n auton\u00f3mica.\nO campionato comezou o 16 de outubro de 2011 con 12 equipos inscritos (2 deles filiais). Isto quere dicir que o torneo medrou no n\u00famero de participantes respecto \u00e1 pasada tempada, cando houbo s\u00f3 7 equipos, e iso \u00e9 as\u00ed por mor do descenso de dous equipos dende a Primeira Nacional (CD Zalaeta e CR Lal\u00edn), por mor do debut dun novo equipo galego (Pontevedra RC), por mor da inclusi\u00f3n dun equipo de Le\u00f3n que deixou este ano o torneo auton\u00f3mico de Castela e Le\u00f3n (Bierzo RC), amais da volta do filial do CRAT despois dun ano fora do torneo. O \u00fanico equipo galego que este ano non tivo ningunha representaci\u00f3n na Liga Galega de Rugby foi o Ingleses RC de Vilagarc\u00eda, que competiu na Primeira Nacional co primeiro equipo do CRAT, no ano no que o primeiro equipo de Vigo RC debutou na Divisi\u00f3n de Honra.\nO campi\u00f3n final do torneo foi o filial do Vigo RC, que rematou a competici\u00f3n cun 100% de vitorias.\nClasificaci\u00f3n.\nCR Ferrol\nCD Zalaeta\nCRAT 'B\nSantiago RC\nCR Fendetestas\nCR Lal\u00edn\nMuralla RC\nBierzo RC\nVigo RC 'B\nMareantes RC\nPontevedra RC\nOurense RC\nSituaci\u00f3n xeogr\u00e1fica dos 12 equipos:\nFonte: Clasificaci\u00f3n en www.fegarugby.es\n\"A vitoria vale 4 puntos, o empate vale 2 puntos, e a derrota vale 0 puntos. P\u00f3dense acadar puntos bonus por anotar 4 ensaios ou m\u00e1is, e cando se perde por 7 puntos ou menos.\" "}
{"id": "189769", "revid": "43327", "url": "https://gl.wikipedia.org/wiki?curid=189769", "title": "Lingua l\u00edgur", "text": "O nome de lingua l\u00edgur pode referirse a:"}
{"id": "189771", "revid": "89787", "url": "https://gl.wikipedia.org/wiki?curid=189771", "title": "Halcyon Digest", "text": "Halcyon Digest \u00e9 o cuarto \u00e1lbum da banda estadounidense de indie rock Deerhunter, editado o 28 de setembro do 2010 a trav\u00e9s do selo 4AD. Tr\u00e1tase do primeiro disco da banda distribu\u00eddo en exclusiva por 4AD en todo o mundo (os anteriores s\u00f3 eran distribu\u00eddo no estranxeiro, mentres que Kranky Records o fac\u00eda nos Estados Unidos). O \u00e1lbum foi producdo pola propia banda, coa axuda de Ben Allen, e gravouse nos estudios Chase Park Transduction en Athens (Xeorxia). O \u00faltimo tema, \"He Would Have Laughed\", gravouse en Notown Sound en Marietta (Xeorxia), e tr\u00e1tase dun tributo ao falecido Jay Reatard.\n\"Halcyon Digest\" foi elixido o terceiro mellor disco do ano pola publicaci\u00f3n Pitchfork Media, na s\u00faa lista dos 50 mellores \u00e1lbums do 2010."}
{"id": "189774", "revid": "89787", "url": "https://gl.wikipedia.org/wiki?curid=189774", "title": "Farm", "text": "Farm \u00e9 o noveno \u00e1lbum de estudio da banda estadounidense de rock alternativo Dinosaur Jr.. Foi editado o 23 de xu\u00f1o do 2009 e tr\u00e1tase do seu primeiro disco co selo Jagjaguwar. O \u00e1lbum vi\u00f1a cun vinilo branco de 7\" gratu\u00edto cos temas \"I Don't Wanna Go There\" e \"Tarpit\", gravados ao vivo por Pitchfork TV.\nO versi\u00f3n orixinal europea vi\u00f1a cun erro de masterizaci\u00f3n, o volume estaba 3\u00a0dB m\u00e1is alto do que deber\u00eda. O selo europeo PIAS Recordings recolleu as copias afectadas para cambialas polas correctas.\n\"Farm\" estreouse no n\u00famero 29 da \"Billboard 200\", e a publicaci\u00f3n Pitchfork Media elixiuno o 36 mellor disco do ano na s\u00faa lista dos 50 mellores \u00e1lbums do 2009.\nListaxe de canci\u00f3ns.\nTodos os temas compostos por J Mascis ag\u00e1s onde se indique."}
{"id": "189785", "revid": "5863", "url": "https://gl.wikipedia.org/wiki?curid=189785", "title": "Academia Galega das Ciencias", "text": ""}
{"id": "189786", "revid": "83328", "url": "https://gl.wikipedia.org/wiki?curid=189786", "title": "Inmaculada Paz-Andrade", "text": "Mar\u00eda Inmaculada Paz-Andrade Rodr\u00edguez, nada en Pontevedra o 14 de novembro de 1928 e finada o 24 de novembro de 2022 na mesma cidade, foi unha influente cient\u00edfica galega.\nTraxectoria.\nFoi doutora en F\u00edsica (1963) e catedr\u00e1tica de f\u00edsica aplicada na Universidade de Santiago de Compostela. Ampliou estudos en Manchester e Marsella e en 1964 introduciu a microcalorimetr\u00eda en Espa\u00f1a. Realizou traballos sobre termodin\u00e1mica aplicada, estudos calorim\u00e9tricos e determinaci\u00f3ns de calor espec\u00edfica de s\u00f3lidos e l\u00edquidos. Coordinou o equipo que elaborou o sistema experto para predicir o perigo de incendios forestais en Galicia e o proxecto THOR.\nFoi a primeira muller nomeada, en 1979, \"visiting research professor\" da Universidade de Manchester.\nEra sobri\u00f1a de Valent\u00edn Paz-Andrade."}
{"id": "189787", "revid": "5863", "url": "https://gl.wikipedia.org/wiki?curid=189787", "title": "Inmaculada Paz Andrade", "text": ""}
{"id": "189788", "revid": "5863", "url": "https://gl.wikipedia.org/wiki?curid=189788", "title": "Mar\u00eda Inmaculada Paz-Andrade", "text": ""}
{"id": "189789", "revid": "5863", "url": "https://gl.wikipedia.org/wiki?curid=189789", "title": "Mar\u00eda Inmaculada Paz Andrade", "text": ""}
{"id": "189790", "revid": "1888", "url": "https://gl.wikipedia.org/wiki?curid=189790", "title": "Antonio Mu\u00ed\u00f1a Pena", "text": "Antonio Evaristo Mu\u00ed\u00f1a Pena, nado en Friol o 21 de febreiro de 1952, \u00e9 un m\u00e9dico e pol\u00edtico galego do PPdeG.\nTraxectoria.\nFoi alcalde de Friol polo PPdeG dende 1989 ata 2015. \u00c9 deputado provincial dende 1991 e foi vicepresidente da Deputaci\u00f3n entre 1999 e 2007."}
{"id": "189791", "revid": "1888", "url": "https://gl.wikipedia.org/wiki?curid=189791", "title": "Antonio Evaristo Mu\u00ed\u00f1a Pena", "text": ""}
{"id": "189797", "revid": "1888", "url": "https://gl.wikipedia.org/wiki?curid=189797", "title": "Jos\u00e9 Manuel Mato D\u00edaz", "text": "Jos\u00e9 Manuel Mato D\u00edaz, nado en Paradela o 4 de maio de 1954, \u00e9 un pol\u00edtico galego do PPdeG.\nTraxectoria.\nEstudou no Seminario de Lugo. \u00c9 empregado de Extensi\u00f3n Agraria en excedencia. \u00c9 alcalde de Paradela dende as primeiras elecci\u00f3ns democr\u00e1ticas, primeiro con UCD, logo con Coalici\u00f3n Galega e CPG e despois co PPdeG, sempre con maior\u00eda absoluta. \u00c9 deputado provincial.\nVida persoal.\nJos\u00e9 Manuel Mato \u00e9 curm\u00e1n do crego Xes\u00fas Mato Mato."}
{"id": "189807", "revid": "98629", "url": "https://gl.wikipedia.org/wiki?curid=189807", "title": "Al\u00e9n da vida", "text": "Al\u00e9n da vida (en ) \u00e9 un filme estadounidense dirixido por Clint Eastwood que se estreou no 2010. Estreouse en galego na TVG o 3 de maio de 2015.\nSinopse.\nNarra paralelamente a historia de tres personaxes que tiveron alg\u00fan tipo de contacto coa morte: unha xornalista da televisi\u00f3n francesa (C\u00e9cile de France), que estivo a piques de morrer durante o tsunami que asolou o sueste asi\u00e1tico no Nadal de 2004; un neno (George McLaren) de Londres que perde a persoa que m\u00e1is quer\u00eda nun terrible accidente, e un norteamericano (Matt Damon) co don de poder comunicarse cos mortos."}
{"id": "189809", "revid": "98629", "url": "https://gl.wikipedia.org/wiki?curid=189809", "title": "The Talented Mr. Ripley (filme)", "text": "The Talented Mr. Ripley \u00e9 un filme dirixido por Anthony Minghella que se estreou en 1999. Bas\u00e9ase na novela \"O talento do se\u00f1or Ripley\" de Patricia Highsmith.\nSinopse.\nTom Ripley (Matt Damon), un xove empregado dunha empresa de servizos de Manhattan, pide prestada unha chaqueta de Princeton para tocar o piano nunha festa \u00f3 aire libre. Cando o rico propietario da casa na que se celebra a festa charla con el, Ripley faille crer que \u00e9 amigo e compa\u00f1eiro de universidade do seu fillo Dickie (Jude Law); ent\u00f3n, o pai ofr\u00e9celle a Tom 1.000 d\u00f3lares se vai a Italia e convence a Dickie, para que volva a casa. \u00d3 chegar \u00f3 seu destino Tom queda fascinado con Dicky, un playboy que desfruta \u00f3 m\u00e1ximo a vida xunto coa s\u00faa moza Marge Sherwood (Gwyneth Paltrow)."}
{"id": "189810", "revid": "1131", "url": "https://gl.wikipedia.org/wiki?curid=189810", "title": "The Talented Mr. Ripley", "text": "The Talented Mr. Ripley pode referirse a:"}
{"id": "189812", "revid": "89787", "url": "https://gl.wikipedia.org/wiki?curid=189812", "title": "Kid Chocolate", "text": "Eligio Sardi\u00f1as Montalvo, co\u00f1ecido como Kid Chocolate, nado na Habana o 28 de outubro de 1910 e finado o 8 de agosto de 1988, foi un boxeador cubano.\nTraxectoria.\nFoi o boxeador cubano de m\u00e1is fama internacional en todos os tempos, ga\u00f1ou 136 dos seus combates, deles 51 por KO e perdeu 10 combates. Foi un dos primeiros boxeadores que en serio estudaron as pel\u00edculas doutros loitadores famosos e integraron os seus movementos como as pelexas de Joe Gans contra Battling Nelson, Jack Johnson contra Jim Jeffries e o Benny Leonardo contra Lew Tendler."}
{"id": "189814", "revid": "6939", "url": "https://gl.wikipedia.org/wiki?curid=189814", "title": "Eligio Sardi\u00f1as Montalvo", "text": ""}
{"id": "189815", "revid": "23204", "url": "https://gl.wikipedia.org/wiki?curid=189815", "title": "Terrence Malick", "text": "Terrence Frederick Malick nado o 30 de novembro de 1943 en Ottawa, Illinois, \u00e9 un director, guionista e produtor de cine estadounidense."}
{"id": "189816", "revid": "1131", "url": "https://gl.wikipedia.org/wiki?curid=189816", "title": "Santiago Rugby Club", "text": "O Santiago Rugby Club \u00e9 un equipo de rugby de Santiago de Compostela que compite na Liga Galega de Rugby. O equipo disputa os seus encontros como local no Campo de Rugby da USC.\nO club \u00e9 o herdeiro da antiga tradici\u00f3n rugb\u00edstica que existe na capital galega, e que no seu tempo estivo representada sobre todo polo equipo universitario. Despois de varios anos sen equipo de rugby na cidade, en 2007 fundouse o Gallaecius Rugby Club, que en 2011 trocou o seu nome polo actual Santiago Rugby Club.\nPrecedentes.\nO rugby entrou en Galicia a finais do s\u00e9culo XIX a trav\u00e9s de buques estranxeiros (principalmente ingleses) que fac\u00edan escala en portos como Vigo, A Coru\u00f1a, Ferrol ou Vilagarc\u00eda de Arousa, e cuxas tripulaci\u00f3ns eran en moitos casos recibidos coa celebraci\u00f3n de eventos culturais e exhibici\u00f3ns deportivas que pod\u00edan inclu\u00edr encontros de rugby xogados polos propios tripulantes coa colaboraci\u00f3n ocasional de deportistas locais. Est\u00e1 popularmente aceptado que o 12 de febreiro de 1911 as tripulaci\u00f3ns dos buques \"HMS Gloucester\" e \"HMS Liverpool\" ter\u00edan xogado na Coru\u00f1a non s\u00f3 o primeiro encontro de rugby de Galicia sen\u00f3n tam\u00e9n de toda Espa\u00f1a , malia que hai varios documentos que testemu\u00f1an a pr\u00e1ctica do rugby en Galicia en anos anteriores). Pero trala marcha dos buques non quedaba ningunha estrutura que dese continuidade \u00e1 pr\u00e1ctica deste deporte entre a poboaci\u00f3n galega.\nEn Santiago de Compostela, a 35 quil\u00f3metros do mar, non hai constancia de que se xogase \u00f3 rugby at\u00e9 mediados dos anos 1930's. Foi no contexto da Universidade de Santiago de Compostela onde unha serie de estudantes comezou cos adestramentos na Residencia, dirixidos polo catedr\u00e1tico de ciencias catal\u00e1n Fernando Calvet Prats, que practicara o rugby durante a s\u00faa estad\u00eda de tres anos en Oxford. En novembro de 1934 foi elixido o estudante de medicina Xerardo Fern\u00e1ndez Albor como encargado de levar a cabo os tr\u00e1mites para constitu\u00edr oficialmente o primeiro club universitario .\nA ausencia doutros equipos en Galicia supuxo que non houbese encontros oficiais at\u00e9 o 26 de abril de 1936, cando se xogou o primeiro encontro de rugby do que se ten constancia en Santiago de Compostela. Na residencia universitaria enfront\u00e1ronse os equipos representativos das facultades de Ciencias e Medicina, ga\u00f1ando o de Medicina por 3 a 0.\nTrala Guerra Civil o Sindicato Espa\u00f1ol Universitario convocou a formaci\u00f3n de equipos en diferentes cidades de Galicia para participar nos Campionatos Nacionais Universitario, prosperando en Santiago de Compostela e Vigo a partir de 1942. Ese ano o RC Deportivo creara na Coru\u00f1a un equipo para disputar un encontro amigable fronte a un equipo de Le\u00f3n pero non tivo vida m\u00e1is al\u00f3 daquel 28 de xu\u00f1o de 1942, quedando s\u00f3s os equipos De Santiago e Vigo. O 7 de marzo de 1943, polas festas de san Tom\u00e9 de Aquino, celebrouse na Residencia de Estudantes da capital galega un festival deportivo con numeroso p\u00fablico no que tivo lugar un encontro entre os equipos do SEU Santiago e o SEU Vigo, que rematou con empate a 9 puntos. O 28 de marzo de 1943 os equipos do SEU Vigo e do SEU Santiago enfront\u00e1ronse nun novo encontro de preparaci\u00f3n no Estadio Municipal de Bala\u00eddos (primeiro encontro dos santiagueses f\u00f3ra da s\u00faa cidade) ga\u00f1ando o equipo vigu\u00e9s por 11-3. O 2 de maio de 1943, esta vez no Stadium da Residencia, o SEU Santiago ga\u00f1ou \u00f3 SEU Vigo polo mesmo resultado de 11-3 nun encontro v\u00e1lido para o Campionato Nacional (primeiro encontro e primeira vitoria en competici\u00f3n oficial). Oito d\u00edas despois, o 10 de maio de 1943, o SEU Santiago perd\u00eda na seguinte fase do torneo por 15-3 contra o equipo de rugby do Real Madrid . Aquel foi o primeiro encontro dun equipo de rugby santiagu\u00e9s contra un equipo de f\u00f3ra de Galicia. A primeira vitoria contra un equipo non galego chegou o 27 de febreiro de 1944 cando o SEU Santiago derrotou \u00f3 SEU Valladolid por 15-3.\nDurante d\u00e9cadas mant\u00edvose a rivalidade do equipo universitario cos diversos equipos existentes en Vigo (SEU, Alerta, Celta, Travesas, Bala\u00eddos, Turista etc.) pola supremac\u00eda do rugby galego e polos t\u00edtulos de liga e copa, mentres que a nivel local as facultades de Ciencias, Medicina, Dereito, etc segu\u00edan enfront\u00e1ndose polos campionatos de distrito. En 1962 o campionato galego contou por vez primeira con dous equipos de Santiago de Compostela: por unha banda o cl\u00e1sico Club Universitario (as\u00ed chamado dende 1952) e por outra a nova secci\u00f3n de rugby da acabada de fundar Sociedade Deportiva Compostela, que tivo unha curta vida.\nEn 1983 o Club Deportivo Universitario foi un dos cinco clubs fundadores da nova Federaci\u00f3n Galega de Rugby acadando esa tempada 1983/84 o t\u00edtulo de liga. Na seguinte tempada participou na Primeira Nacional acadando un sexto posto no Grupo Noroeste integrado por equipos de Cantabria, Asturias, Galicia e Castela e Le\u00f3n. Foi a derradeira vez que un equipo de Santiago de Compostela participou en competici\u00f3ns nacionais.\nSuperado principalmente polos equipos de Lugo, A Coru\u00f1a e Vigo, o CDU foi perdendo presenza pouco a pouco. En 1990 apareceu un novo club na cidade, o Compostela Rugby Club, que foi medrando at\u00e9 acadar o t\u00edtulo da Liga Galega de Rugby na tempada 1995/96. Malia iso, nin CDU nin Compostela ti\u00f1an equipos debaixo da categor\u00eda s\u00e9nior, e o n\u00famero de xogadores decaeu progresivamente at\u00e9 que na tempada 2004/05 non foi posible que sa\u00edra a competir ning\u00fan equipo da cidade, sendo o ef\u00e9mero ADX Ferro o \u00faltimo equipo santiagu\u00e9s que participou en competici\u00f3ns oficiais antes da fundaci\u00f3n do Santiago Rugby Club.\nTraxectoria.\nDende a s\u00faa fundaci\u00f3n, o Santiago Rugby Club non participou en competici\u00f3ns oficiais at\u00e9 a tempada 2010-11, ano no que debutou na liga galega de rugby, na que acadou o subcampionato no torneo entre 7 equipos, a\u00ednda co nome Gallaecius RC. Ese ano non disputou a Copa Xunta, pero si a primeira edici\u00f3n do Circu\u00edto galego de Sevens, rematando o torneo na 6\u00aa posici\u00f3n entre 12 participantes.\nNa tempada 2011-12, co novo nome, repetiu a s\u00faa participaci\u00f3n na Liga Galega, competindo fronte a outros 11 conxuntos, rematando na oitava posici\u00f3n. Na tempada 2012-13 a liga contou con d\u00faas divisi\u00f3ns, e o Santiago Rugby Club quedou encadrado no grupo de segunda divisi\u00f3n. O resultado da tempada foi un quinto posto entre sete equipos. Na tempada 2013-14 competiu novamente na segunda divisi\u00f3n galega, rematando no \u00faltimo posto.\nEscola de rugby.\nDende a tempada 2013-14 comezou a s\u00faa andaina coas categor\u00edas inferiores, grazas \u00f3 esforzo dalg\u00fans membros do equipo s\u00e9nior. Posteriormente a escola pasou a mans da \"Asociaci\u00f3n Valentes - Club Deportivo Lobos\", baixo a bandeira com\u00fan de \"Rugby en Compostela\". Alg\u00fans dos equipos xa disputaron os seus primeiros partidos.\nRugby en Compostela.\nEn 2016 p\u00faxose en marcha a marca \"Rugby en Compostela\" baixo a que confl\u00faen tres asociaci\u00f3ns adicadas \u00e1 pr\u00e1ctica e difusi\u00f3n do rugby na comarca compostel\u00e1: o Santiago Rugby Club, a Asociaci\u00f3n Valentes-Club Deportivo Lobos e o CDU Rugby Santiago Veteranos, que se reparten de com\u00fan acordo as actividades segundo corresponda a:\nTerreo de xogo.\nO terreo de xogo foi dende o comezo da s\u00faa historia un dos principais problemas que tivo que afrontar o club. Durante anos disputou os seus encontros como local no Campo de Nemenzo, situado nun contorno rural na parte norte do concello de Santiago de Compostela. En 2015 mudou a s\u00faa local\u00eda \u00f3 Campo de Marrozos, situado tam\u00e9n a uns quil\u00f3metros da zona urbana da capital galega, esta vez a car\u00f3n da estrada N-525 Santiago-Ourense, que empregou at\u00e9 2018.\nOs adestramentos t\u00e9\u00f1ense levado a cabo tradicionalmente en instalaci\u00f3ns da USC, tanto no campo de hockey (de herba) como no campo de f\u00fatbol e rugby (de area). En 2016 o concello concedeu permiso para que o club leve a cabo os seus adestramentos no campo de herba sint\u00e9tica de Conxo.\nO Santiago Rugby Club ten usado outras instalaci\u00f3ns municipais nas s\u00faas actividades extraordinarias. O torneo \"Seven do Apostol\" de rugby a sete l\u00e9vase a cabo cada ano dende 2014 no Campo de Santa Isabel, no cal tam\u00e9n se te\u00f1en celebrado concentraci\u00f3ns de escolas de rugby de toda Galicia. No Campo das Cancelas t\u00e9\u00f1ense realizado xornadas de rugby escolar. O 21 de setembro de 2013 tivo lugar no Estadio de Atletismo da USC un torneo ben\u00e9fico homenaxe \u00e1s v\u00edtimas do accidente ferroviario de Angrois coa participaci\u00f3n de varios clubs espa\u00f1ois, ampla presenza de prensa especializada e dalg\u00fans xogadores da selecci\u00f3n espa\u00f1ola. Precisamente Espa\u00f1a xogou contra Portugal no Estadio Municipal de San L\u00e1zaro o 16 de marzo de 2013 diante duns 4000 espectadores. Este encontro foi organizado pola Federaci\u00f3n Galega de Rugby coa axuda do Santiago Rugby Club.\nAs obras de reforma do campo de rugby da USC (popularmente \"A Lixa\" pola s\u00faa superficie abrasiva de area) comezaron en 2017 e a previsi\u00f3n \u00e9 que sexa o terreo de xogo definitivo do club unha vez conte cun novo pavimento de herba artificial regulamentaria, un sistema de rego autom\u00e1tico, protecci\u00f3ns perimetrais, iluminaci\u00f3n artificial e unha parte da bancada cuberta. Este recinto inaugurado o 28 de xullo de 1981 polo reitor da USC Jos\u00e9 Mar\u00eda Su\u00e1rez N\u00fa\u00f1ez, cun encontro que enfrontou a dous equipos representativos de Santiago e A Coru\u00f1a (14-4) era o fogar do hist\u00f3rico CDU Santiago durante os anos 80s, 90s e 00s at\u00e9 a s\u00faa desaparici\u00f3n. No seu d\u00eda a obra de construci\u00f3n custou m\u00e1is de 30 mill\u00f3ns de pesetas, en tanto que a reforma iniciada en 2017 e rematada en 2018 tivo un orzamento de 550.000 euros.\nNa tempada 2018-2019 \"A Lixa\" volve a ser o fogar do rugby santiagu\u00e9s.\nUniforme.\nNos seus comezos como Gallaecius vestiu camisola azul celeste. Co cambio de nome cambiou tam\u00e9n a uniformidade, pasando o Santiago Rugby Club a vestir camisola vermella e pantal\u00f3ns negros.\nNa tempada 2016/17 recuperou o amarelo como cor da camisola mantendo os pantal\u00f3ns negros, recordando a uniformidade cl\u00e1sica do antigo Club Deportivo Universitario.\nDirectiva.\nEn setembro de 2020 a directiva do club quedou estruturada do seguinte xeito:"}
{"id": "189819", "revid": "85894", "url": "https://gl.wikipedia.org/wiki?curid=189819", "title": "Edward Furlong", "text": "Edward Walter Furlong, nado o 2 de agosto de 1977 en Glendale (California) \u00e9 un actor estadounidense. \u00c9 co\u00f1ecido polos seus papeis de John Connor en \"\" e Daniel Vinyard en \"American History X\"."}
{"id": "189820", "revid": "85894", "url": "https://gl.wikipedia.org/wiki?curid=189820", "title": "Jos\u00e9 Pardo Lombao", "text": "Jos\u00e9 Pardo Lombao, nado en Outeiro de Rei o 15 de xaneiro de 1955, \u00e9 un pol\u00edtico galego do PPdeG.\nTraxectoria.\n\u00c9 gandeiro. Incorporouse \u00e1 actividade pol\u00edtica en 1983 como concelleiro de Outeiro de Rei polo PPdeG, e en 1998 foi elixido alcalde de Outeiro de Rei en substituci\u00f3n de Antonio Varela Rodr\u00edguez. Nas elecci\u00f3ns municipais de 1999 encabezou a candidatura do PPdeG e foi elixido alcalde con maior\u00eda absoluta. Continuou como alcalde nas sucesivas convocatorias electorais, sempre con maior\u00eda absoluta. \u00c9 deputado provincial."}
{"id": "189822", "revid": "98629", "url": "https://gl.wikipedia.org/wiki?curid=189822", "title": "Intruders", "text": "Intruders \u00e9 un filme dirixido por Juan Carlos Fresnadillo que se estreou no 2011.\nSinopse.\nJuan, un neno de sete anos, vive nun barrio humilde de Madrid e ten unha imaxinaci\u00f3n desbordante. Polas noites, sofre pesadelos nos que un intruso sen faciana o ataca salvaxemente, sen que a s\u00faa nai poida facer nada para evitalo. Mentres tanto, Mia, unha adolescente londiniense de doce anos, le \u00f3s seus compa\u00f1eiros de clase o misterioso conto de CaraHueca, un monstro obsesionado cos nenos. Ese mesmo d\u00eda, John Farrow, o seu pai, sofre un accidente no ra\u00f1aceos en construci\u00f3n onde traballa. A vida das d\u00faas familias, a\u00ednda que separadas por moitos quil\u00f3metros, dar\u00e1 un xiro: os intrusos xa se instalaron nas s\u00faas casas e intentan desesperadamente arrebatarlles algo \u00f3s nenos."}
{"id": "189823", "revid": "85894", "url": "https://gl.wikipedia.org/wiki?curid=189823", "title": "Jes\u00fas Carreira Ferreiro", "text": "Jes\u00fas Carreira Ferreiro, nado en Gunt\u00edn o 8 de marzo de 1951, \u00e9 un pol\u00edtico galego do PPdG.\nTraxectoria.\n\u00c9 empregado de banca. Nas elecci\u00f3ns municipais de 1991 encabezou a candidatura do PPdeG \u00e1 alcald\u00eda de Gunt\u00edn e foi elixido alcalde con maior\u00eda absoluta. Continuou como alcalde nas sucesivas elecci\u00f3ns, sempre con maior\u00eda absoluta. Foi deputado provincial."}
{"id": "189827", "revid": "85894", "url": "https://gl.wikipedia.org/wiki?curid=189827", "title": "Miguel \u00c1ngel Sotuela Vega", "text": "Miguel \u00c1ngel Sotuela Vega, nado en San Clodio de Ribas de Sil en 1960, \u00e9 un pol\u00edtico galego do PSdeG-PSOE.\nTraxectoria.\nExecutivo do Sector Mineiro Galego dende 1982, ocupa a Secretar\u00eda de Acci\u00f3n Sindical de UXT en Valdeorras. Vinculado ao PSdeG-PSOE dende 1995, \u00e9 alcalde de Ribas de Sil dende 1997 cando encabezou unha moci\u00f3n de censura contra o alcalde do PPdeG Jos\u00e9 Rodr\u00edguez Rodr\u00edguez co apoio dos dous tenentes de alcalde do PPdeG. Dende 1999 \u00e9 alcalde sempre con maior\u00eda absoluta. \u00c9 deputado provincial dende 2003."}
{"id": "189836", "revid": "89787", "url": "https://gl.wikipedia.org/wiki?curid=189836", "title": "Estado de N\u00edxer", "text": "N\u00edxer \u00e9 o maior estado da Nixeria, no occidente da Rep\u00fablica, creado o 3 de febreiro de 1976. A s\u00faa capital \u00e9 a cidade de Minna. No 2005 ti\u00f1a unha poboaci\u00f3n estimada de 4\u00a0082 558 habitantes, nunha \u00e1rea de 76 363\u00a0km\u00b2. Outras cidades relevantes son Bida, Kontagora, e Suleja. Formouse en 1976 cando daquelas o estado do Norte-Occidental se dividiu neste estado de N\u00edxer e no estado de Sokoto.\nO nome do estado d\u00e9bese ao r\u00edo N\u00edxer. Dous dos maiores saltos hidroel\u00e9ctricos da Nixeria, a presa de Kainji e a de Shiroro, at\u00f3panse nesta zona; como tam\u00e9n o Parque Nacional de Kainji, o maior parque nacional da Nixeria, onde se acha o Lago Kainji.\nComo a maior\u00eda dos estados nixerianos, est\u00e1 gobernado por un gobernador e unha asemblea. Baixo a administraci\u00f3n de Mu'azu Babangida Aliyu, o 13 de xaneiro de 2007, o estado adoptou a xaria.\n\u00c1reas de goberno local.\nPode subdividirse en 25 \u00e1reas de goberno local."}
{"id": "189837", "revid": "22570", "url": "https://gl.wikipedia.org/wiki?curid=189837", "title": "Subdivisi\u00f3ns de Nixeria", "text": "Nixeria div\u00eddese en 36 estados e un Territorio da Capital Federal, que son subdivididos en 774 \u00c1reas de Goberno Local (LGAs). A cantidade de estados, dos que s\u00f3 hab\u00eda tres na independencia, amosan a historia tumultuosa do pa\u00eds e as dificultades de administrar a entidade polinacional tan heterox\u00e9nea.\nTerritorio da Capital Federal: 37. Abuja"}
{"id": "189840", "revid": "98433", "url": "https://gl.wikipedia.org/wiki?curid=189840", "title": "Imo", "text": "O top\u00f3nimo Imo p\u00f3dese referir a:"}
{"id": "189849", "revid": "89787", "url": "https://gl.wikipedia.org/wiki?curid=189849", "title": "Anambra", "text": "Anambra \u00e9 un dos estados da Rep\u00fablica Federal de Nixeria.\nTen unha superficie de 4.844 quil\u00f3metros cadrados. A poboaci\u00f3n no 2007 era de 4\u00a0887\u00a0379 persoas, o que daba unha densidade de poboaci\u00f3n de 1.009 habitantes por cada quil\u00f3metro cadrado.\nFoi creado a 3 de febreiro de 1976 a partir do antigo estado Centro Oriental. A capital era ent\u00f3n a cidade de Enugu. O 27 de agosto de 1991 naceu o estado de Enugu, pasando a capital e sede do goberno, de Anambra, para a cidade de Awka.\nA orixe do nome do estado derivado do r\u00edo Anambra (Omambala), que \u00e9 un afluente do r\u00edo N\u00edxer.\nA etnia predominante do estado de Anambra son os igbos (98% da poboaci\u00f3n), cunha pequena poboaci\u00f3n de igalas (2% da poboaci\u00f3n) que viven na parte norte-occidental do estado.\nAnambra \u00e9 o oitavo estado m\u00e1is populoso de Nixeria, e o segundo estado m\u00e1is densamente poboado tras Lagos.\n\u00c1reas de goberno local.\nEste estado subdiv\u00eddese internamente nun total de 21 \u00e1reas de goberno local, a saber:"}
{"id": "189861", "revid": "83328", "url": "https://gl.wikipedia.org/wiki?curid=189861", "title": "Patricia Highsmith", "text": "Patricia Highsmith, nada co nome de Mary Patricia Plangman en Fort Worth (Texas) o 19 de xaneiro de 1921 e finada en Locarno (Su\u00edza) o 4 de febreiro de 1995, foi unha escritora estadounidense, co\u00f1ecida especialmente polas s\u00faas novelas de suspense.\nTraxectoria.\nO seu pai e maila s\u00faa nai divorci\u00e1ronse catro meses antes do seu nacemento. Marchou coa s\u00faa nai a Greenwich Village (Nova York), onde foi educada pola s\u00faa avoa materna, Willi Mae. En 1924 a s\u00faa nai casou con Stanley Highsmith, do que Patricia tomou o apelido. Non co\u00f1eceu ao seu pai biol\u00f3xico at\u00e9 os 12 anos. De nova tivo unha relaci\u00f3n intensa e complicada coa s\u00faa nai, quen lle confesou que intentara abortar bebendo augarr\u00e1s.\nEn 1942 graduouse no Barnard College en literatura inglesa, lat\u00edn e grego. En 1943 empezou a traballar para a editorial Fawcett facendo sinopses de c\u00f3mics, e nesa \u00e9poca descobre a s\u00faa homosexualidade, tema que tratou en 1952 na novela \"The Price of Salt\", publicada orixinalmente co pseud\u00f3nimo de Claire Morgan e reeditada en 1989 co t\u00edtulo\nde \"Carol\", aparecendo xa con Patricia Highsmith como autora.\nCon 22 anos comezou a escribir a s\u00faa primeira novela, \"The click of the shutting\", nunca publicada. En 1945, logo de pasar cinco meses en M\u00e9xico, publicou dous relatos na revista \"Harper\u00b4s Bazaar\". En 1950 publica a s\u00faa primeira novela, \"Strangers on a Train\", coa que acadou gran sona pola adaptaci\u00f3n cinematogr\u00e1fica feita un ano despois por Alfred Hitchcock.\nEn 1963 trasladouse a Europa, pois o pesimismo das s\u00faas historias e a crueldade materialista das s\u00faas an\u00e1lises \u00e9ticas non ti\u00f1an boa acollida nos EUA, onde ademais as s\u00faas ideas pol\u00edticas de trazo comunista contrariaban o \"american way of life\". Residiu en East Anglia (Reino Unido) e en Francia, e os seus \u00faltimos anos pasounos en Tegna, en Su\u00edza.\nObra.\nA s\u00faa vocaci\u00f3n literaria comezou de ben nova, sendo unha gran lectora preocupada por cuesti\u00f3ns relacionadas coa culpa, a mentira e o crime, que m\u00e1is adiante se converteron en temas centrais da s\u00faa obra. Os seus personaxes, moi ben caracterizados, adoitan estar cerca da psicopat\u00eda, mov\u00e9ndose na li\u00f1a entre o ben e o mal. A visi\u00f3n da realidade nas s\u00faas novelas e contos \u00e9 depresiva, pesimista e sombr\u00eda, as\u00ed como o seu concepto sobre o ser humano. A tem\u00e1tica homosexual aparece en d\u00faas das s\u00faas obras.\nSerie \"Ripley\" (1955-1991).\nO personaxe amoral de Tom Ripley foi creado logo dunha estancia en Europa. Tr\u00e1tase dun estafador que suplanta \u00e1s s\u00faas v\u00edtimas, e un ladr\u00f3n e asasino ocasional. Non se somete \u00e1 moral establecida e crea os seus propios valores. Non \u00e9 castigado nin atrapado pola polic\u00eda, e inicia un grande ascenso social. \u00c9 o protagonista de cinco novelas:\nNas diversas adaptaci\u00f3ns cinematogr\u00e1ficas e radiof\u00f3nicas, o personaxe de Ripley foi interpretado por Alain Delon, Dennis Hopper, Matt Damon, John Malkovich, Barry Pepper, Jonathan Kent e Ian Hart."}
{"id": "189862", "revid": "22570", "url": "https://gl.wikipedia.org/wiki?curid=189862", "title": "74\u00aa edici\u00f3n dos \u00d3scar", "text": "A 74.\u00aa entrega dos premios \u00d3scar, para galardoar o cinema do 2001, celebrouse o 24 de marzo de 2002. Esta edici\u00f3n \u00e9 a primeira vez na que a cerimonia se realiza no Teatro Kodak dos \u00c1nxeles (California), a partir desta data, sede estable da academia.\nIn Memoriam.\nEsta \u00e9 a lista de artistas homenaxeados no habitual recordo \u00e1s persoas falecidas no ano: Richard Stone (compositor), John A. Alonzo (director de fotograf\u00eda), Ann Sothern, Mentor Huebner (efectos especiais), William Hanna (caricaturista), Larry Tucker (guionista), Beatrice Straight, Jack Murdock, Richard Davison (efectos especiais), Jason Miller, Joe Baker, Hiroshi Tesgihara (director), Herbert Ross (director), Whitman Mayo, Jay Livingston (compositor), Anne Haney, Anthony Quinn, Carroll O'Connor, Danilo Donati (dese\u00f1ador de vestiario), Jack Lemmon, Kathleen Freeman, Aaliyah, Troy Donahue, Victor Wong, Barbara Matera (dese\u00f1o de vestiario), Dorothy McGuide, Samuel A. Arkoff (produtor), Ray Lovejoy (editor), Charlotte Coleman, Wilkie Cooper (director de fotograf\u00eda), Roy Brocksmith, Niggel Hawthorne, Eileen Heckart, Julia Phillips (produtora), Ted Demne (produtor), Roy Conrad, Peggy Lee, Fredric Steinkamp (editor) e Lawrence Tierney."}
{"id": "189865", "revid": "27249", "url": "https://gl.wikipedia.org/wiki?curid=189865", "title": "Training Day", "text": ""}
{"id": "189866", "revid": "23562", "url": "https://gl.wikipedia.org/wiki?curid=189866", "title": "Liga Galega de Rugby 1\u00aa Divisi\u00f3n 2010-11", "text": ""}
{"id": "189869", "revid": "98629", "url": "https://gl.wikipedia.org/wiki?curid=189869", "title": "Ourense Rugby Club", "text": "O Ourense Rugby Club (ou Campus Ourense Rugby) \u00e9 un equipo galego de rugby da cidade de Ourense que compite na Divisi\u00f3n de Honor B espa\u00f1ola. O equipo ten v\u00ednculos coa universidade, e xoga os seus encontros como local no estadio universitario de atletismo do campus de Ourense. \nO Campus Ourense Rugby \u00e9 o equipo que representa \u00f3 rugby ourens\u00e1n nas competici\u00f3ns oficiais despois do traballo feito at\u00e9 2009 coa denominaci\u00f3n \"ARVO\" tanto na Liga Galega de Rugby como na Primeira Divisi\u00f3n Nacional, na que competiu 4 anos, entre as tempadas 2006-07 e 2009-10.\nHistoria.\nO Club Campus Ourense \u00e9 a herdanza de dous clubs que xa exist\u00edan na cidade galega. Nun principio, Ourense ti\u00f1a un \u00fanico equipo, o Ourense Rugby Club, co\u00f1ecido como CRO. En 1997 fundouse o Santa Compa\u00f1a Rugby Club, que m\u00e1is tarde no 2004 converter\u00edase na Asociaci\u00f3n de Rugby de Veteranos de Ourense, a ARVO, e co paso do tempo todos os membros do rugby ourens\u00e1n acabaron formando parte do ARVO, alg\u00fans poucos ao comezo e despois todos xuntos. Volvendo ser as\u00ed un \u00fanico club de rugby en Ourense.\nPalmar\u00e9s.\nNas tempadas 2010-11 e 2014-15 acadou o campionato \"galego\" de liga, sendo en 2015 cando consegue o ascenso \u00e1 segunda divisi\u00f3n do Rugby nacional.\nDesde ese ano milita na Divisi\u00f3n de Honor B, conseguindo o seu mellor resultado na tempada 2018/19, rematando a liga regular en \"terceira posici\u00f3n\" e disputando a \"fase de ascenso\" \u00e1 Divisi\u00f3n de Honor.\nCategor\u00edas.\nO club conta na actualidade coas seguintes categor\u00edas:"}
{"id": "189871", "revid": "1131", "url": "https://gl.wikipedia.org/wiki?curid=189871", "title": "BTT", "text": ""}
{"id": "189872", "revid": "98629", "url": "https://gl.wikipedia.org/wiki?curid=189872", "title": "Club de Rugby Ferrol", "text": "O Club de Rugby Ferrol \u00e9 un equipo de rugby da cidade de Ferrol, fundado en 2008. Compite na Liga Galega de Rugby e xoga os seus encontros como local no estadio de atletismo de A Malata. Ten dous t\u00edtulos da Liga Galega acadados nas tempadas 2016/17 e 2017/18.\nHistoria.\nO Club de Rugby Ferrol naceu como un proxecto unificador do rugby local, que anos atr\u00e1s estivera representado por varios equipos, entre eles o CR Marina e o Almallo RC, inclu\u00edndo nesa fusi\u00f3n \u00e1 Escola de Rugby municipal e \u00f3 Veteranos Rugby Ferrol.\nA traxectoria do club nas competici\u00f3ns rexionais foi moi discreto at\u00e9 a chegada do xogador internacional ferrol\u00e1n Francisco \"Pakito\" Usero no ver\u00e1n de 2013, despois de catorce anos xogando no Vigo Rugby Club.\nO 17 de maio de 2014 o Club de Rugby Ferrol disputou a s\u00faa primeira e \u00fanica final da Copa Xunta. O encontro, xogado no estadio do Poboado de As Pontes, enfrontou \u00f3 CR Ferrol co CRAT da Coru\u00f1a, ga\u00f1ando o equipo coru\u00f1\u00e9s por 35 a 3. Mentres que o CRAT era un equipo que levaba case 20 anos competindo en torneos a nivel nacional, o CR Ferrol vi\u00f1a de acadar o ascenso \u00e1 primeira divisi\u00f3n galega.\nNo ver\u00e1n do ano 2014 tanto CR Ferrol como Os Ingleses RC asinaron un acordo de filiaci\u00f3n co Vigo Rugby Club por dous anos. Froito dese acordo o 6 de decembro o club vigu\u00e9s disputou un dos seus encontros da Divisi\u00f3n de Honra na Malata, fronte \u00f3 hist\u00f3rico Canoe. Nesa tempada 2014/15 o CR Ferrol foi o equipo dominador da liga galega na s\u00faa fase regular, pero chegadas a eliminatorias polo t\u00edtulo caeu \u00e1 primeira fronte \u00f3 Muralla Rugby Club. Malia iso disputou a fase de ascenso caendo \u00e1s primeiras contra os navarros de La \u00danica.\nNa tempada 2015/16 o equipo xogou a final da liga galega caendo fronte \u00f3 Ourense Rugby Club por 42 a 7. Disputou a fase de ascenso \u00e1 Divisi\u00f3n de Honra B nacional, pero caeu eliminado polo Universitario de Bilbao.\nO 8 de abril de 2017 o Club de Rugby Ferrol ga\u00f1ou a final da Liga Galega batendo por 34 a 17 \u00f3 Rugby Ourense Keltia na Malata, convert\u00e9ndose no primeiro equipo ferrol\u00e1n que acaba este t\u00edtulo dende que o fixera o Club de Rugby Marina Ferrol en 1986."}
{"id": "189873", "revid": "89787", "url": "https://gl.wikipedia.org/wiki?curid=189873", "title": "Terceira Auton\u00f3mica de Galicia 2011/12", "text": "A tempada 2011\u201312 da Terceira Auton\u00f3mica de Galicia empezou o 18 de setembro de 2011 e finalizou o 29 de abril de 2012."}
{"id": "189880", "revid": "5749", "url": "https://gl.wikipedia.org/wiki?curid=189880", "title": "Manuel Rodr\u00edguez Alfonso", "text": "Manuel Rodr\u00edguez Alfonso, nado en Cangas o 22 de decembro de 1948, \u00e9 un ex xogador e adestrador galego de f\u00fatbol. Xogou de defensa central no Celta de Vigo, onde era co\u00f1ecido como Manolo \"o gran capit\u00e1n\".\nTraxectoria.\nDe novo xogou nos equipos infant\u00eds do Barreras e o Callao. Aos 15 anos pasou \u00e1s categor\u00edas xuven\u00eds do Celta de Vigo, debutando co primeiro equipo como titular aos 18 anos contra o Rayo Vallecano en Segunda Divisi\u00f3n. Formou parte das categor\u00edas inferiores da selecci\u00f3n espa\u00f1ola de f\u00fatbol, coa que participou no Campionato de Europa sub-23 disputado en Iugoslavia en 1969, acadando o subcampionato.\nNa tempada 1973/74 estaba nun gran momento de forma, chegando o Real Madrid a ofrecer 20 mill\u00f3ns de pesetas pola s\u00faa fichaxe. Pero o 27 de xaneiro de 1974 o xogador galego sufriu unha dura patada de Johan Cruyff que lle provocou unha forte lesi\u00f3n no xeonllo, imped\u00edndolle as\u00ed fichar polo equipo madrile\u00f1o e ser seleccionado polo combinado estatal.\nEstivo 17 campa\u00f1as no primeiro equipo, xogando 463 partidos de liga e metendo 17 goles. O 6 de maio de 1982 recibiu unha homenaxe no Estadio de Bala\u00eddos, cun encontro entre o Celta e a Selecci\u00f3n de f\u00fatbol de Polonia, que preparaba a s\u00faa asistencia ao Mundial de F\u00fatbol de 1982. Despois de retirarse como xogador, foi secretario t\u00e9cnico do equipo. Deixou o posto ao remate da tempada 1989/90 por discrepancias co presidente Jos\u00e9 Luis Rivadulla."}
{"id": "189884", "revid": "1888", "url": "https://gl.wikipedia.org/wiki?curid=189884", "title": "Gerardo Pardo de Vera", "text": "Gerardo Manuel Pardo de Vera D\u00edaz, nado na Coru\u00f1a o 18 de outubro de 1942, \u00e9 un escritor e pol\u00edtico galego.\nTraxectoria.\nEstudou o bacharelato en Santiago de Compostela e fixo cursos de dereito en Madrid e Valladolid, onde chegou a tocar a bater\u00eda no grupo Hamstrong. Colaborou en \"La Noche\" e \"El Correo Gallego\". Instalouse en Lugo no ano 1971. Foi elixido alcalde de Becerre\u00e1 por Coalici\u00f3n Democr\u00e1tica nas primeiras elecci\u00f3ns democr\u00e1ticas. Foi deputado provincial. En 1981 tivo un enfrontamento con Manuel Fraga e foi expedientado, deixando o cargo de alcalde. Foi o primeiro presidente da Asociaci\u00f3n do Cami\u00f1o Primitivo. Colaborou en \"El Progreso\" e \"La Voz de Galicia\", onde exerceu como cronista parlamentario.\nObras.\n\u00c9 autor das obras (in\u00e9ditas):"}
{"id": "189886", "revid": "1888", "url": "https://gl.wikipedia.org/wiki?curid=189886", "title": "Gerardo Pardo de Vera D\u00edaz", "text": ""}
{"id": "189887", "revid": "89787", "url": "https://gl.wikipedia.org/wiki?curid=189887", "title": "Festival Internacional de Cinema de Cannes de 1946", "text": "A 1\u00aa edici\u00f3n do Festival Internacional de Cinema de Cannes celebrouse do 20 de setembro ao 5 de outubro do ano 1946. Vinte e dous pa\u00edses presentaron os seus filmes na \"Primeira Edici\u00f3n do Festival\", que se celebrou no antigo Casino de Cannes. S\u00f3 un ano despois do remate da segunda guerra mundial, a maior\u00eda dos filmes versaron sobre a guerra. Houbo varios problemas t\u00e9cnicos, como a cuberta de lona que se desprendeu nunha tormenta o d\u00eda anterior \u00e1 publicaci\u00f3n dos ga\u00f1adores, os carretes de \"Notorious\" de Hitchcock amos\u00e1ronse en orde inversa e o filme \"The Three Musketeers\" de George Sydney proxectouse do rev\u00e9s.\nDurante o festival, o xurado estivo composto por un representante por cada pa\u00eds, sendo o historiador e home de estado Georges Huisman o Presidente do Xurado. Con m\u00e1is \u00e9nfase na creatividade que na competitividade, dezaoito naci\u00f3ns presentaron os seus filmes. Once deles compartiron o primeiro Grand Prix do Festival Internacional.\nGeorges Huisman, home de estado e historiador, creador do festival, foi o presidente das tres primeiras edici\u00f3ns. O premio m\u00e1ximo entregado levaba o nome de \"Grand Prix du Festival\", ata o ano 1955 que cambiou a \"Palme d'or\"."}
{"id": "189888", "revid": "85894", "url": "https://gl.wikipedia.org/wiki?curid=189888", "title": "Jos\u00e9 Fern\u00e1ndez Fern\u00e1ndez", "text": "Jos\u00e9 Fern\u00e1ndez Fern\u00e1ndez, nado en Navia de Suarna o 30 de xaneiro de 1958, \u00e9 un pol\u00edtico galego do PSdeG-PSOE.\nTraxectoria.\nIngresou en Telef\u00f3nica en 1980 en Bilbao, e trasladouse en 1984 a Becerre\u00e1. Tres anos m\u00e1is tarde, presentouse como n\u00famero catro na candidatura do PSdeG-PSOE de Navia de Suarna, sa\u00edndo elixido concelleiro, e permanecendo neste posto durante tres lexislaturas. Encabezou a candidatura do PSdeG-PSOE de Navia de Suarna en 1999. Acadou a Alcald\u00eda con maior\u00eda absoluta en 2007, resultado que repetiu nas elecci\u00f3ns municipais de 2011, 2015 e 2019.\nEn marzo de 2010 tomou posesi\u00f3n como Deputado Delegado da \u00c1rea de Medio Ambiente. En 2011 volveu ser deputado provincial como representante do PSdeG-PSOE polo partido xudicial da Fonsagrada."}
{"id": "189890", "revid": "1093", "url": "https://gl.wikipedia.org/wiki?curid=189890", "title": "Un recordo infantil de Leonardo da Vinci", "text": ""}
{"id": "189891", "revid": "839", "url": "https://gl.wikipedia.org/wiki?curid=189891", "title": "Augustin Fresnel", "text": "Augustin-Jean Fresnel, nado en Broglie o 10 de maio de 1788 e finado en Ville-d'Avray o 14 de xullo de 1827, foi un f\u00edsico franc\u00e9s que contribu\u00edu significativamente \u00e1 teor\u00eda de \u00f3ptica ondulatoria. Fresnel estudou o comportamento da luz tanto te\u00f3rica como experimentalmente. Foi o inventor da chamada Lente de Fresnel."}
{"id": "189901", "revid": "6939", "url": "https://gl.wikipedia.org/wiki?curid=189901", "title": "Paco Fern\u00e1ndez Rei", "text": ""}
{"id": "189902", "revid": "55340", "url": "https://gl.wikipedia.org/wiki?curid=189902", "title": "Fran P. Lorenzo", "text": "Francisco P\u00e9rez Lorenzo, nado en Vigo en 1973, \u00e9 un xornalista e novelista galego, m\u00e1is co\u00f1ecido como Fran P. Lorenzo.\nTraxectoria.\n\u00c9 licenciado en xornalismo pola Universidade de Santiago de Compostela dende 1995. Traballou entre outras cabeceiras en \"Galicia Hoxe\" e \"O Correo Galego\". As\u00ed mesmo, foi un dos fundadores do xornal dixital \"Dioivo\". Mant\u00e9n o blog \"Un pa\u00eds en lata\". Dende setembro de 2016 traballa no equipo de prensa de Unidos Podemos no Congreso dos Deputados do Estado espa\u00f1ol.\nEn 2014 ga\u00f1ou o Premio Blanco Amor coa novela \"Cabalos e lobos\"."}
{"id": "189903", "revid": "6939", "url": "https://gl.wikipedia.org/wiki?curid=189903", "title": "Francisco P\u00e9rez Lorenzo", "text": ""}
{"id": "189904", "revid": "1093", "url": "https://gl.wikipedia.org/wiki?curid=189904", "title": "O xastreci\u00f1o valente", "text": ""}
{"id": "189914", "revid": "1093", "url": "https://gl.wikipedia.org/wiki?curid=189914", "title": "Het Achterhuis", "text": ""}
{"id": "189916", "revid": "89787", "url": "https://gl.wikipedia.org/wiki?curid=189916", "title": "Slint", "text": "Slint foi unha banda estadounidense de post-rock composta por Brian McMahan (guitarra e voces), David Pajo (guitarra), Britt Walford (bater\u00eda), Todd Brashear (baixo en \"Spiderland\") e Ethan Buckler (baixo en \"Tweez\"). O grupo formouse en Louisville, Kentucky no ano 1986 e separouse despois da gravaci\u00f3n do seu \u00faltimo \u00e1lbum, \"Spiderland\", en 1991. O seu primeiro traballo, \"Tweez\", foi gravado polo enxe\u00f1eiro Steve Albini en 1987 e lanzado polo selo Jennifer Hartman Records en 1989. Dous anos despois aparecer\u00eda o aclamado \"Spiderland\", publicado a trav\u00e9s de Touch and Go Records.\nSlint reformouse para realizar un feixe de actuaci\u00f3ns nos anos 2005 e 2007, a\u00ednda que non publicaron ning\u00fan material novo. En 2013 e 2014 a banda volver\u00eda a reunirse.\nHistoria.\nPre-Slint.\nWalford e McMahan co\u00f1ec\u00e9ronse antes da adolescencia e \u00e1mbolos dous asistiron ao Brown School, un colexio p\u00fablico de Louisville fundado sobre unha pedagox\u00eda de aprendizaxe autodirixida. Os dous comezaron a facer m\u00fasica xuntos a unha idade moi nova, formando The Languid and Flaccid con Ned Oldham cando a\u00ednda estaban no colexio. Na adolescencia Walford e McMahan tocaron xuntos na banda de punk rock seminal de Louisville Squirrel Bait. Walford deixou o grupo tras a s\u00faa primeira sesi\u00f3n de gravaci\u00f3n, mentres que McMahan sa\u00edu de xira e gravou nos dous \u00e1lbums de Squirrel Bait antes da s\u00faa disoluci\u00f3n en 1987.\nTam\u00e9n antes de Slint, Pajo e Walford (e, brevemente, McMahan) estiveron a banda de punk/metal progresivo Maurice con futuros membros de Kinghorse. Dspois de influenciarse pola m\u00fasica de Minutemen, a direcci\u00f3n musical de Pajo e Walford f\u00edxose demasido obtusa para o resto dos compo\u00f1entes de Maurice, que acabaron marchando. O \u00faltimo material de Maurice formar\u00eda as bases dalgunhas das primeiras composici\u00f3ns de Slint.\nA Walford e Pajo un\u00eduselles Buckler, que ti\u00f1a 18 anos, para un concerto para unha congregaci\u00f3n de Unitarismo universalista en 1985. Actuando baixo o nome de Small Tight Dirty Tufts of Hair, a meirande parte da congregaci\u00f3n marchou durante as d\u00faas primeiras canci\u00f3ns do concerto. Ao pouco tempo xuntouse McMahan e pux\u00e9ronse o nome de Slint por un dos peixes que Walford ti\u00f1a de mascota.\n\"Tweez\".\nO primeiro \u00e1lbum de Slint, \"Tweez\", foi gravado en 1987 por Steve Albini, elixido pola banda porque eran seareiros do desaparecido pouco antes grupo deste Big Black. A\u00ednda que os membros de Slint compuxeran a m\u00fasica para o disco durante os ensaios no soto da casa dos pais de Walford, a meirande parte das letras foron escritas no estudio, e inclu\u00edan efectos de son entre canci\u00f3ns e conversas improvisadas con Albini. Sen t\u00edtulos de canci\u00f3ns formais, oito temas do \u00e1lbum foron bautizadas cos nomes dos pais dos membros da banda e o noveno co nome do can de Walford, Rhoda. Unha vez rematado, Buckler non estivo contento coas gravaci\u00f3ns e deixou Slint para formar a banda King Kong, inicialmente formada con todos os membros de Slint tocando diferentes instrumentos. Todos os membros orixinais de Slint gravaron o sinxelo \"Movie Star\" como King Kong no estudio de Steve Albini mentres este estaba de viaxe no ano 1989.\nBuckler foi substitu\u00eddo ao pouco tempo polo baixista Todd Brashear. Slint agardaba que Touch and Go Records publicase \"Tweez\", pero a banda non tivo resposta do selo. Unha amiga do grupo, Jennifer Hartman, pagou o lanzamento dunha pequena tirada do disco a trav\u00e9s do seu selo Jennifer Hartman Records en 1989. Nese momento Slint regresara ao estudio con Albini para gravar dous temas instrumentais. As copias orixinais de \"Tweez\" inclu\u00edan un anuncio dun sinxelo de 12\" con esas canci\u00f3ns que ser\u00eda publicadas por Jennifer Hartman. Slint finalmente tivo \u00e9xito intentando conseguir a atenci\u00f3n do fundador de Touch and Go Records Corey Rusk que accedeu a editar o seu seguinte traballo. Os masters do proposto 12\" foron arquivados, sendo \"Tweez\" o \u00fanico lanzamento feito polo selo Jennifer Hartman.\n\"Spiderland\".\nCando \"Tweez\" foi publicado a meirande parte da banda marchara \u00e1 universidade e regresaba a Louisville durante os descansos para compo\u00f1er e ensaiar material novo. No soto de Walfords o grupo pasaba horas repetindo o mesmo riff de guitarra e ent\u00f3n engadindo capas de matices sobre el. Despois dos ensaios, McMahan levaba as cintas gravadas a casa e traballaba nas voces co uso dunha gravadora de 4 pistas. Despois de desenvolver esas canci\u00f3ns novas os membros de Slint quer\u00edan un son m\u00e1is limpo que o do seu primeiro disco, e contactaron co produtor de Minneapolis Brain Paulson que gravara dous discos co grupo Bastro, dos antigos compa\u00f1eiros de McMahan. Nunha viaxe para visitar a Bastro e a Paulson durante as gravaci\u00f3ns do seu derradeiro traballo, \"Sing the Troubled Beast\", McMahan tivo un grave accidente de coche. Este feito fixo que se deprimise, unha condici\u00f3n que afectar\u00eda \u00e1 gravaci\u00f3n do seguinte \u00e1lbum de Slint.\nPaulson e Slint reun\u00edronse durante unha fin de semana para gravar \"Spiderland\" en Chicago. Toda a m\u00fasica foi grava ao vivo, inclu\u00edndose posteriormente as voces en non m\u00e1is de d\u00faas tomas e con pouco e ning\u00fan ensaio por parte de McMahan. O grupo usou dous micr\u00f3fonos distintos para gravar voces: un para voces faladas m\u00e1is suaves, e outro para voces cantadas m\u00e1is altas. Durante a mestura Paulson e a banda probaron distintos efectos, pero todos eles foron rexeitados, facendo que o disco te\u00f1a un son moi pouco producido. O d\u00eda seguinte a rematar as gravaci\u00f3ns McMahan ingresou por vontade propia nun hospital psiqui\u00e1trico onde lle diagnosticaron depresi\u00f3n e deixou a banda.\nO amigo do grupo Will Oldham realizou numerosas fotos dos membros como potenciais portadas. Algunhas delas foron sacadas nunha canteira pr\u00f3xima e unha coas cabezas dos catro compo\u00f1entes sa\u00edndo da auga foi escollida. Touch and Go publicou \"Spiderland\" en 1991. O disco era distinto a todo o que o selo publicara anteriormente. Slint \u00eda realizar unha xira por Europa tras o lanzamento, pero acabou por separarse. A pesar diso, a reputaci\u00f3n de \"Spiderland\" medrou e continuou vendendo milleiros de copias nos anos seguintes \u00e1 s\u00faa publicaci\u00f3n. un feito destacable para un disc independente dun grupo desaparecido.\n\"Spiderland\" \u00e9 considerado un traballo seminal, caracterizado por escuros ritmos sincopados, li\u00f1as de guitarra dispersas e tem\u00e1ticas inquietantes. O impacto do dico foi tal que moitos seguidores e cr\u00edticos suxeriron que se trata do primeiro verdadeiro \u00e1lbum de post-rock, axudando a marcar o comedo dunha nova serie de bandas que buscaban afastarse da agresi\u00f3n desenfrenada do hardcore punk pero non a s\u00faa \u00e9tica.\nPost-Slint.\nTouch and Go Records reeditou \"Tweez\" en 1993, e en 1994 un EP de 10\" sen t\u00edtulo cos dous temas das cintas gardadas que gravaron entre os dous \u00e1lbums, unha reinterpretaci\u00f3n de \"Rhoda\" e a outra un tema chamado \"Glenn\".\nOs membros de Slint apareceron dende ent\u00f3n en varias bandas. En 2009 o guitarrista David Pajo actuou con Yeah Yeah Yeahs como m\u00fasico de xira. Tam\u00e9n tocou brevemente en Stereolab, encargouse do baixo en Interpol, e actuou co alcume de PAJO e ocasionalmente co seu grupo Papa M, tam\u00e9n co\u00f1ecido como Ariel M ou sinxelamente M. Pajo tam\u00e9n foi membro de Dead Child, Tortoise, Palace, The For Carnation e a banda de curta vida liderada por Billy Corgan Zwan. O guitarrista Brian McMahan formou The For Carnation en 1994 e tam\u00e9n tocou con Will Oldham en Palace. Britt Walford tocou a bater\u00eda en Evergreen e en The Breeders baixo o seud\u00f3nimo de Shannon Doughton no \u00e1lbum \"Pod\", e como Mike Hunt no EP \"Safari\". Ethan Buckler publicou varios \u00e1lbums co seu grupo King Kong, presentando unha formaci\u00f3n cambiante que nalgunhas ocasi\u00f3ns tam\u00e9n contou con David Pajo.\nReuni\u00f3ns.\nCase quince anos despois de separarse tres membros de Slint, Brian McMahan, David Pajo e Britt Walford, reun\u00edronse para comisariar o festival All Tomorrow's Parties (ATP) de 2005 en Camber Sands, Inglaterra. Tam\u00e9n nese ano a banda realizou varios concertos nos Estados Unidos e Europa. A\u00ednda que insistiron en que a reuni\u00f3n era por pouco tempo, a banda volveu a xuntarse en 2007 para tocar enteiramente \"Spiderland\" en Barcelona no Primavera Sound Festival, en Londres na serie de concertos de ATP \"Don't Look Back\", e tam\u00e9n nun feixe da datas m\u00e1is en Europa, nos Estados Unidos e no Canad\u00e1. Ademais de tocar o \u00e1lbum e o EP sen t\u00edtulo editado en 1994, o grupo tam\u00e9n estreou unha nova composici\u00f3n chamada \"King's Approach\".\nEn setembro de 2012, nunha entrevista realizada pola publicaci\u00f3n musical norteirlandesa AU Magazine, David Pajo insinuou que haber\u00eda m\u00e1is actividade da banda nos seguintes meses: \"A\u00ednda nos comunicamos regularmente e temos algunhas sorpresas para o pr\u00f3ximo ano polas que os seareiros estar\u00e1n entusiasmados\". A banda reuniuse novamente en decembro de 2013 para tocar como un dos cabezas de cartel do derradeiro All Tomorrow's Parties en Camber Sands.\nNunha entrevista en agosto de 2013 con Vish Khanna, o produtor Steve Albini revelou que Slint estaba traballando na remasterizaci\u00f3n de \"Spiderland\" co produtor Bob Weston. Unha edici\u00f3n \"deluxe\" do \u00e1lbum foi anunciada en xaneiro de 2014. Ese ano Touch and Go publicou varios temas ao vivo, demos e ensaios do grupo gravados entre 1989 e 1990. Estas canci\u00f3ns aparecen como canci\u00f3ns extra da reedici\u00f3n, ademais de estar nas edici\u00f3ns en caixa xunto co DVD \"\", un documental de 90 minutos feito por Lance Bangs. Ese ano tam\u00e9n tocaron no Primavera Sound de Barcelona e Porto e no Green Man Festival de Gales."}
{"id": "189917", "revid": "85894", "url": "https://gl.wikipedia.org/wiki?curid=189917", "title": "Juan Jos\u00e9 D\u00edaz Vali\u00f1o", "text": "Juan Jos\u00e9 D\u00edaz Vali\u00f1o, nado en Castro de Ribeiras de Lea (Castro de Rei) o 9 de setembro de 1971, \u00e9 un pol\u00edtico galego do PSdeG-PSOE.\nTraxectoria.\n\u00c9 Diplomado en Maxisterio pola USC. Foi alcalde de Castro de Rei polo PSdeG-PSOE entre 2007 e 2011 co apoio do BNG e Terra Galega. Logrou que a Fundaci\u00f3n FUDACE se fixese cargo do psiqui\u00e1trico de San Rafael. \u00c9 deputado provincial."}
{"id": "189918", "revid": "27155", "url": "https://gl.wikipedia.org/wiki?curid=189918", "title": "Amicacina", "text": "A amicacina ou amikacina \u00e9 un antibi\u00f3tico do grupo dos aminoglic\u00f3sidos utilizado no tratamento de diversas infecci\u00f3ns bacterianas . A amicacina funciona un\u00edndose \u00e1 subunidade de 30 S do ribosoma bacteriano, interferindo coa s\u00edntese de prote\u00ednas causando erros de lectura do ARNm.\nQuimicamente \u00e9 un derivado semisint\u00e9tico da kanamicina Foi preparada por Hiroshi Kawaguchi e os seus colaboradores no Xap\u00f3n no ano 1972 .\nAdministraci\u00f3n.\nA amicacina pode administrarse unha ou d\u00faas veces ao d\u00eda por v\u00eda intravenosa ou intramuscular, xa que non se absorbe oralmente. Nas persoas con insuficiencia renal, a dosificaci\u00f3n debe axustarse de acordo coa eliminaci\u00f3n de creatinina (que mide o grao de filtraci\u00f3n glomerular renal ou GFR ), xeralmente reducindo a frecuencia das doses.\nUsos.\nA amicacina \u00fasase principalmente para tratar casos graves de infecci\u00f3ns hospitalarias por bacterias gramnegativas multirresistentes , como \"Pseudomonas aeruginosa\", \"Acinetobacter\", e \"Enterobacter\". Tam\u00e9n se incl\u00faen no seu espectro a \"Serratia marcescens\" e a \"Providencia stuartii\". A amicacina pode tam\u00e9n utilizarse para tratar infecci\u00f3ns por micobacterias, como as da tuberculose cando os tratamentos de primeira li\u00f1a non funcionan .\nA amicacina pode combinarse con antibi\u00f3ticos beta-lact\u00e1micos para realizar unha terapia inicial previa ao diagn\u00f3stico definitivo en persoas con neutropenia e febre.\nResistencia.\nA amicacina \u00e9 moi dif\u00edcil de inactivar polos sistemas bacterianos, polo que \u00e9 dif\u00edcil que aparezan resistencias. A amicacina \u00e9 inmune ao ataque da maior\u00eda dos encimas inactivadores bacterianos; esta protecci\u00f3n real\u00edzaa o residuo -hidroxiaminobutero\u00edl amida (L-HABA) unido ao nitr\u00f3xeno en posici\u00f3n 3, que inhibe a acetilaci\u00f3n, fosforilaci\u00f3n e adenilaci\u00f3n no anel do azucre situado a maior distancia (C-2,C-3,C-4). Para previr o desenvolvemento de resistencias bacterianas a este antibi\u00f3tico extremadamente poderoso, o seu uso est\u00e1 estritamente regulado.\nEfectos secundarios.\nOs efectos secundarios da amicancina son similares aos dos outros aminoglic\u00f3sidos. Os efectos m\u00e1is importantes son a ototoxicidade e a nefrotoxicidade. Tam\u00e9n ten neurotoxicidade. Pode atravesar a placenta.. Os niveis sangu\u00edneos deste antibi\u00f3tico e os marcadores da funci\u00f3n renal (creatinina) poden ser monitorizados durante o tratamento. Ademais, as doses ax\u00fastanse especificamente base\u00e1ndose na eliminaci\u00f3n renal de creatinina s\u00e9rica en contornos cl\u00ednicos."}
{"id": "189919", "revid": "27155", "url": "https://gl.wikipedia.org/wiki?curid=189919", "title": "Pirofosfato de tiamina", "text": "O pirofosfato de tiamina tam\u00e9n chamada tiamina pirofosfato, (abreviado como TPP), ou tiamina difosfato (ThDP) \u00e9 un derivado da vitamina B1 ou tiamina que funciona como coencima e est\u00e1 presente en todos os seres vivos. Nos tecidos animais a tiamina est\u00e1 presente na s\u00faa maior parte en forma de pirofosfato de tiamina . O TPP descubriuse inicialmente como un nutriente esencial (vitamina) nos seres humanos debido \u00e1 s\u00faa relaci\u00f3n coa doenza do sistema nervioso perif\u00e9rico beriberi, que se orixina por unha deficiencia de tiamina na dieta.\nO pirofosfato de tiamina funciona como coencima en moitas reacci\u00f3ns encim\u00e1ticas de importantes rutas metab\u00f3licas, como as catalizadas polos encimas seguintes:\nO TPP funciona basicamente transferindo grupos aldehido. O TPP est\u00e1 fortemente unido ao encima na transcetolase ou na piruvato descarboxilase formando un grupo prost\u00e9tico, pero a s\u00faa uni\u00f3n \u00e9 menos forte na piruvato deshidroxenase.\nPropiedades qu\u00edmicas.\nQuimicamente o pirofosfato de tiamina consta dun anel de pirimidina unido a un anel de tiazol, que \u00e1 s\u00faa vez est\u00e1 unido a un grupo funcional pirofosfato (difosfato).\nA parte da mol\u00e9cula de TPP que est\u00e1 normalmente implicada nas reacci\u00f3ns \u00e9 o anel tiazol, que cont\u00e9n nitr\u00f3xeno e xofre. Por tanto, o anel tiazol \u00e9 a \"porci\u00f3n reactiva\" da mol\u00e9cula. O carbono 2 deste anel ten a capacidade de actuar como \u00e1cido cedendo o seu prot\u00f3n e formando un carbani\u00f3n. Normalmente, as reacci\u00f3ns que forman carbani\u00f3ns son moi desfavorables, pero a carga positiva do nitr\u00f3xeno tetravalente que est\u00e1 adxacente ao carbani\u00f3n estabiliza a carga negativa, facendo que a reacci\u00f3n sexa m\u00e1is favorable. Os compostos que te\u00f1en cargas positivas e negativas en \u00e1tomos adxacentes ch\u00e1manse iluros (a diferenza dos zwitteri\u00f3ns que as te\u00f1en en \u00e1tomos non adxacentes), polo que a forma carbani\u00f3n do TPP se denomina \"forma iluro\".\nModo de reacci\u00f3n.\nEn varias reacci\u00f3ns entre as que est\u00e1n as da piruvato descarboxilase, alfa-cetoglutarato deshidroxenase, e transcetolase, o TPP cataliza a escisi\u00f3n reversible dun substrato nun enlace carbono-carbono que conecta un grupo carbonilo a un grupo reactivo adxacente (xeralmente un \u00e1cido carbox\u00edlico ou un alcohol). Isto real\u00edzase en catro pasos b\u00e1sicos:"}
{"id": "189920", "revid": "6397610", "url": "https://gl.wikipedia.org/wiki?curid=189920", "title": "Jes\u00fas Mar\u00eda Fern\u00e1ndez Portela", "text": "Jes\u00fas Mar\u00eda Fern\u00e1ndez Portela, nado no Rosal en 1952, \u00e9 un exmestre e expol\u00edtico galego do PPdeG.\nTraxectoria.\nMestre de profesi\u00f3n. Encabezou a candidatura do PPdeG nas municipais do 1999 no Rosal e acadou a alcald\u00eda con maior\u00eda absoluta conseguindo 7 concelleiros, cando a maior\u00eda eran tam\u00e9n 7.\nVolveu encabezar a candidatura do PPdeG nas municipais do 2003 e volveu conseguir a maior\u00eda absoluta, e conseguiu 3 concelleiros m\u00e1is, en total 10.\nVolveu encabezar a candidatura do PPdeG nas municipais do 2007 e volveu conseguir a maior\u00eda absoluta, pero perdeu un concelleiro, quedando con 9 concelleiros.\nVolveu encabezar a candidatura do PPdeG nas municipais do 2011 e volveu conseguir a maior\u00eda absoluta mantendo os 9 concelleiros.\nVolveu encabezar a candidatura do PPdeG nas municipais do 2015 e volveu conseguir a maior\u00eda absoluta, pero perdeu un concelleiro, quedando con 8 concelleiros.\nFoi deputado provincial de Pontevedra.\nEn xaneiro do 2018 cumpriu os 65 anos, polo que decidiu xubilarse e deixar a alcald\u00eda. Sucedeuno ata a ent\u00f3n tenenta de alcalde Mar\u00eda del Carmen Alonso Alonso."}
{"id": "189922", "revid": "89787", "url": "https://gl.wikipedia.org/wiki?curid=189922", "title": "Francisco Cacharro Gosende", "text": "Francisco Cacharro Gosende, nado en Lugo en 1971, \u00e9 un pol\u00edtico galego que ten integrado diversos partidos.\nTraxectoria.\nFillo do mandatario do PPdeG Francisco Cacharro Pardo, Cacharro Gosende licenciouse en Dereito pola Universidade Aut\u00f3noma de Madrid. Xa afiliado ao Partido Popular, aprobou unha oposici\u00f3n para ser funcionario do estado. En paralelo, aprobaba outra oposici\u00f3n, neste caso de t\u00e9cnico da Deputaci\u00f3n de Ourense, en 1998, que foi posteriormente anulada logo dunhas reclamaci\u00f3ns. Cacharro Gosende accedeu, en virtude da s\u00faa cualificaci\u00f3n como funcionario do estado, \u00e1 praza de vicesecretario xeral da Deputaci\u00f3n de Ourense en 2003, unha praza de nova creaci\u00f3n. En 2004 accedeu \u00e1 secretar\u00eda xeral logo da xubilaci\u00f3n do anterior titular.\nEn 2008 abandonou o Partido Popular e afiliouse a UPyD, formaci\u00f3n da que se converteu nun dos rostros visibles na provincia de Lugo. Meses despois abandonar\u00eda UPyD para ingresar no Partido de la Libertad Individual (P-Lib), do que foi elixido secretario xeral en 2010.\nVida persoal.\nCasou con Sonia Rielo en 1999."}
{"id": "189925", "revid": "124656", "url": "https://gl.wikipedia.org/wiki?curid=189925", "title": "Ram\u00f3n Tojo Lens", "text": "Ram\u00f3n Tojo Lens, nado na Meana, parroquia de Seira (Rois) en 1965, \u00e9 un empresario e pol\u00edtico galego do PPdeG.\nTraxectoria.\nFillo de Enrique Tojo, que foi alcalde de Rois polo PPdeG entre 1990 e 2003, \u00e9 empresario do sector madeireiro. En 2007 presentouse por primeira vez encabezando a candidatura do PPdeG no concello de Rois e foi elixido alcalde con maior\u00eda absoluta. En 2011, 2015 e 2019 volveu revalidala alcald\u00eda con maior\u00eda absoluta."}
{"id": "189927", "revid": "89787", "url": "https://gl.wikipedia.org/wiki?curid=189927", "title": "L'Hospitalet Pioners", "text": "O L'Hospitalet Pioners \u00e9 un dos principais equipos espa\u00f1ois de f\u00fatbol americano, con sede na cidade catal\u00e1 de L'Hospitalet de Llobregat. Fundado en 1988, \u00e9 un dos 4 pioneiros deste deporte en Espa\u00f1a xunto a Badalona Dracs, Barcelona B\u00fafals e o xa desaparecido Barcelona Boxers, cos cales inaugurou en 1988 a primeira competici\u00f3n oficial do pa\u00eds, a antiga Liga Catal\u00e1 de F\u00fatbol Americano. Dende a creaci\u00f3n da Liga Nacional de F\u00fatbol Americano en 1995 \u00e9 un dos equipos fixos no torneo. Nas \u00faltimas tempadas ten disputado a European Football League, acadando a s\u00faa primeira vitoria nun encontro en 2008.\nO equipo xoga como local no \"Complex Esportiu Hospitalet Nord\", e adoita vestir camisola vermella, pantal\u00f3ns negros e casco negro."}
{"id": "189928", "revid": "89787", "url": "https://gl.wikipedia.org/wiki?curid=189928", "title": "Badalona Dracs", "text": "O Badalona Dracs \u00e9 un equipo de f\u00fatbol americano da cidade catal\u00e1 de Badalona, que compite na Liga Nacional de F\u00fatbol Americano (LNFA). Fundado a finais de 1987, foi un dos equipos que inaugurou en 1988 a primeira competici\u00f3n oficial deste deporte en Espa\u00f1a, a Liga Catal\u00e1 de F\u00fatbol Americano, cos L'Hospitalet Pioners, Barcelona B\u00fafals e Barcelona Boxers. Os Dracs foron os ga\u00f1adores daquel torneo na s\u00faa primeira tempada. En 1995 participou na primeira edici\u00f3n da Liga Nacional de F\u00fatbol Americano, competici\u00f3n que ga\u00f1ou 9 veces dende ent\u00f3n, sendo o equipo m\u00e1is laureado do pa\u00eds.\nO traxe oficial do equipo ten as cores gris e negro (casco gris, camisola negra e pantal\u00f3ns grises)."}
{"id": "189929", "revid": "89787", "url": "https://gl.wikipedia.org/wiki?curid=189929", "title": "Valencia Firebats", "text": "O Valencia Firebats \u00e9 un equipo de f\u00fatbol americano de Valencia. Fundado en 1993, compite na Liga Nacional de F\u00fatbol Americano dende a primeira edici\u00f3n do torneo, en 1995. Entre 2006 e 2010 o equipo disputou t\u00f3dalas finais, ga\u00f1ando o campionato en 3 ocasi\u00f3ns.\nOs Firebats visten con camisola negra, pantal\u00f3ns amarelos e casco negro, e xogan como locais no estadio de atletismo dos Xard\u00edns do Turia, en Valencia."}
{"id": "189930", "revid": "89787", "url": "https://gl.wikipedia.org/wiki?curid=189930", "title": "Osos Rivas", "text": "O equipo Osos de Rivas \u00e9 un club deportivo adicado \u00f3 f\u00fatbol americano, fundado en 1989, que disputa a Liga Nacional de F\u00fatbol Americano, competici\u00f3n que ga\u00f1ou en 2001. Non obstante, a competici\u00f3n na que os Osos tiveron unha actuaci\u00f3n mais salientable \u00e9 a Copa de Espa\u00f1a, que ga\u00f1ou 5 veces. O equipo xoga como local no estadio \"Cerro del Tel\u00e9grafo\", e visto con casco amarelo, camisola vermella e pantal\u00f3ns brancos.\nOs Osos Rivas son habituais dende hai moitos anos nas semifinais polo t\u00edtulo da Liga Nacional de F\u00fatbol Americano cos Badalona Dracs, Valencia Firebats e L'Hospitalet Pioners."}
{"id": "189934", "revid": "1888", "url": "https://gl.wikipedia.org/wiki?curid=189934", "title": "Sabino D\u00edaz Fern\u00e1ndez", "text": "Sabino D\u00edaz Fern\u00e1ndez, nado en 1968, \u00e9 un pol\u00edtico galego do PPdeG.\nTraxectoria.\nGandeiro de profesi\u00f3n, \u00e9 alcalde do concello de Ribeira de Piqu\u00edn polo PPdeG dende 2003, sempre con maior\u00eda absoluta."}
{"id": "189937", "revid": "98629", "url": "https://gl.wikipedia.org/wiki?curid=189937", "title": "The Happening", "text": "The Happening \u00e9 un filme estadounidense dirixido por M. Night Shyamalan que se estreou no 2008.\nSinopse.\nEn cuesti\u00f3n de minutos, nas principais cidades do leste dos Estados Unidos, prod\u00facense unhas estra\u00f1as e arrepiantes mortes que escapan a toda explicaci\u00f3n. Para o profesor de ciencias dun instituto de Filadelfia Elliot Moore (Mark Wahlberg), o m\u00e1is importante de todo \u00e9 atopar o xeito de escapar deste misterioso e letal fen\u00f3meno. A\u00ednda que el e a s\u00faa muller Alma (Zooey Deschanel) est\u00e1n atravesando unha crise no seu matrimonio, p\u00f3\u00f1ense en cami\u00f1o, primeiro en tren, logo en coche, con Julian (John Leguizamo), amigo de Elliot e profesor de matem\u00e1ticas, e Jess (Ashlyn Sanchez), a filla de oito anos de idade de Julian, cara Pensilvania, onde agardan estar a salvo dos horribles e cada vez m\u00e1is frecuentes ataques. A\u00ednda que moi pronto queda claro que ningu\u00e9n est\u00e1 seguro en ningunha parte. Este aterrador e invisible asasino non pode ser evitado."}
{"id": "189938", "revid": "1888", "url": "https://gl.wikipedia.org/wiki?curid=189938", "title": "Salom\u00e9 Pe\u00f1a", "text": "Mar\u00eda Salom\u00e9 Pe\u00f1a Mu\u00f1iz, nada en Sis\u00e1n, Ribadumia o 6 de agosto de 1974, \u00e9 unha pol\u00edtica galega do PPdeG.\nTraxectoria.\nLicenciada en Ciencias Qu\u00edmicas. Nas elecci\u00f3ns municipais de 1999 foi candidata n\u00famero 3 na lista do PPdeG ao concello de Ribadumia, por detr\u00e1s do alcalde Jos\u00e9 Ram\u00f3n Barral (Nen\u00e9 Barral) e de Rafael Louz\u00e1n, sendo concelleira de Educaci\u00f3n, Deportes, Servizos internos e administrativos. O 1 de xu\u00f1o de 2001 accedeu \u00e1 alcald\u00eda logo da dimisi\u00f3n do alcalde Jos\u00e9 Ram\u00f3n Barral, trala s\u00faa detenci\u00f3n pola s\u00faa presunta vinculaci\u00f3n cun caso de contrabando de tabaco. Nas municipais de 2003 encabezou a candidatura do PPdeG e ga\u00f1ou por 2 votos aos Independentes por Ribadumia, partido encabezado polo seu antecesor trala s\u00faa expulsi\u00f3n do PPdeG por mor da s\u00faa detenci\u00f3n. Desta forma, empatou a 5 concelleiros cos independentes fronte a 1 do BNG, polo que continuou gobernando en minor\u00eda. Nas municipais de 2007 logrou a maior\u00eda absoluta con 6 concelleiros, quedando os independentes de Nen\u00e9 Barral con 4. Nas 2011 volveu lograla maior\u00eda absoluta, ampli\u00e1ndoa con respecto a 2007, trala retirada dos independentes da carreira electoral. Durante esta etapa seguiu como n\u00famero 2 a Rafael Louz\u00e1n, presidente da Deputaci\u00f3n de Pontevedra a partir do 2003. \nNas municipais de 2015 encabezou de novo a candidatura popular, sendo a m\u00e1is votada pero perdendo a maior\u00eda absoluta tralo regreso dos Independentes por Ribadumia, encabezados nesta ocasi\u00f3n por David Castro Moug\u00e1n. Desta forma, logrou 6 concelleiros fronte a 5 independentes, 1 da marea Somos Ribadumia e outro do PSdeG, perdendo a alcald\u00eda ante a formaci\u00f3n dun tripartito entre os demais grupos, encabezado polo independente Castro Moug\u00e1n. Paralelamente, Rafael Louz\u00e1n perdeu a presidencia da Deputaci\u00f3n en favor da socialista Carmela Silva. En setembro de 2015 tomou posesi\u00f3n como deputada provincial, trala dimisi\u00f3n de Louz\u00e1n. En xaneiro de 2019 anunciou a s\u00faa retirada da primeira li\u00f1a pol\u00edtica. "}
{"id": "189940", "revid": "1888", "url": "https://gl.wikipedia.org/wiki?curid=189940", "title": "Salom\u00e9 Pe\u00f1a Mu\u00f1iz", "text": ""}
{"id": "189941", "revid": "6149862", "url": "https://gl.wikipedia.org/wiki?curid=189941", "title": "Xeomorfolox\u00eda", "text": "A xeomorfolox\u00eda \u00e9 unha rama da Xeograf\u00eda que estuda a relevo da Terra. Para iso, tende a identificar, describir e analizar tales xeitos, entendidos aqu\u00ed como relevos, as\u00ed como todos os seus aspectos xen\u00e9ticos, morfol\u00f3xicos, morfom\u00e9tricos e din\u00e1micos, tanto pret\u00e9ritos como actuais e naturais ou antropox\u00e9nicos. O termo ven do grego: \u0393\u03b7\u03bf\u03c2,\"geos\" (Terra), \u03bc\u03bf\u03c1\u03c6\u03ae, \"morfo\" (forma) e \u03bb\u03cc\u03b3\u03bf\u03c2, \"logos\" (estudo, co\u00f1ecemento).\nHistoria e caracter\u00edsticas.\nA xeomorfolox\u00eda c\u00e9ntrase no estudo das formas da paisaxe, sen\u00f3n porque estes son o resultado da din\u00e1mica da litosfera no seu conxunto, integra o co\u00f1ecemento, en primeiro lugar doutras ramas da xeograf\u00eda como a climatolox\u00eda, hidrograf\u00eda, pedolox\u00eda, glaciolox\u00eda, paleoxeograf\u00eda e, do outro lado, tam\u00e9n integra contribuci\u00f3ns doutras ciencias, para inclu\u00edr o impacto dos fen\u00f3menos biol\u00f3xicos, xeol\u00f3xicos e antr\u00f3picos no relevo.\nEste ramo da ciencia integra-se tanto na xeograf\u00eda f\u00edsica, como na xeograf\u00eda humana, debido aos desastres naturais e as relaci\u00f3ns home-medio ambiente, e tam\u00e9n na xeograf\u00eda matem\u00e1tica, en relaci\u00f3n \u00e1 topograf\u00eda. A xeomorfolox\u00eda toma forma a finais do s\u00e9culo XIX polas mans de William Morris Davis, que tam\u00e9n \u00e9 considerado o pai da xeograf\u00eda americana. Nese tempo, a idea prevalentes sobre a creaci\u00f3n do relevo era do catastrofismo como causa principal. Davis e outros xe\u00f3grafos comezaron a demostrar que outras causas foron responsables da modelaxe da superficie da Terra. Davis desenvolveu unha teor\u00eda da creaci\u00f3n e destruci\u00f3n da paisaxe, a que chamou de \"ciclo xeogr\u00e1fico\". Obras como \"The Rivers and Valleys of Pennsylvania\", \"The Geographical Cycle\" e \"Elementary Physical Geography\", deron un forte impulso inicial, seguido por outros estudosos como Mark Jefferson, Isaiah Bowman ou Curtis Marbut que foron consolidando a disciplina.\nRamas.\nDe descritiva e clasificatoria na s\u00faa orixe, a xeomorfolox\u00eda evolucionou, como calquera outra ciencia, para o estudo das causas e interrelaci\u00f3ns entre procesos e formas. Esta visi\u00f3n, co\u00f1ecida como a xeomorfolox\u00eda din\u00e1mica, ten beneficiado moito dos avances tecnol\u00f3xicos, da reduci\u00f3n de custos en equipamento de medida e do aumento exponencial do poder de procesamento das computadoras. A xeomorfolox\u00eda din\u00e1mica \u00e9 fundamental no estudo dos procesos de erosi\u00f3n e transporte de sedimentos.\nA xeomorfolox\u00eda clim\u00e1tica estuda a influencia do clima sobre a evoluci\u00f3n do relevo. O clima \u00e9 responsable dos ventos e precipitaci\u00f3ns, que act\u00faan na modelaxe continua da superficie da Terra. A diversidade clim\u00e1tica implica velocidades distintas na evoluci\u00f3n do ciclo: en climas \u00e1ridos, o ritmo evolutivo \u00e9 m\u00e1is lento, mentres que climas moi h\u00famidos presentan maiores taxas de evoluci\u00f3n. A modelaxe clim\u00e1tico depende a\u00ednda dos factores predominantes en cada rexi\u00f3n: xeo, vento, r\u00edos ou outros. Este co\u00f1ecemento \u00e9 resumido no que se chama \"dominios morfoclim\u00e1ticos\".\nA xeomorfolox\u00eda fluvial \u00e9 a rama especializado da xeomorfolox\u00eda que trata sobre o estudo das formas e estruturas provocadas pola din\u00e1mica dos r\u00edos. Este subcampo \u00e9 moitas veces confundido co campo da hidrograf\u00eda.\nA xeomorfolox\u00eda de costas \u00e9 a que estuda os fen\u00f3menos producidos ao p\u00e9 das monta\u00f1as, os movementos de masa, estabilizaci\u00f3n de ladeiras e outros. Ten grande importancia para o estudo dos riscos naturais.\nA xeomorfolox\u00eda e\u00f3lica estuda os procesos e formas provocados polo vento, especialmente en \u00e1mbitos morfoclim\u00e1ticos onde o vento \u00e9 predominante, por exemplo, nas zonas costeiras, desertos quentes e fr\u00edos e rexi\u00f3ns polares.\nA xeomorfolox\u00eda glaciar estuda as formaci\u00f3ns e os procesos causados \u200b\u200bpolas glaciares e alivio periglacial. Este sector \u00e9 estreitamente ligado \u00e1 glaciolox\u00eda.\nA xeomorfolox\u00eda estrutural, pon a \u00e9nfase na influencia dos procesos xeol\u00f3xicos no desenvolvemento do relevo. Este curso \u00e9 importante en \u00e1reas con forte actividade xeol\u00f3xica, onde fallos e pregos poden predeterminado a existencia de picos ou vales, ou a existencia de ba\u00edas e promontorios, ou outros afloramentos rochosos m\u00e1is ou menos resistentes \u00e1 erosi\u00f3n.\nO \u00e9xito da capacidade preditiva dalg\u00fans modelos e as s\u00faas aplicaci\u00f3ns potenciais nas \u00e1reas de planificaci\u00f3n urbana, enxe\u00f1ar\u00eda civil, estratexia militar, desenvolvemento costeiro, entre outros, forxou nas \u00faltimas d\u00e9cadas a xeomorfolox\u00eda aplicada, m\u00e1is destacada na xeograf\u00eda francesa grazas ao Instituto de Xeograf\u00eda aplicada, fundado por Jean Tricart. Esta aplicaci\u00f3n conc\u00e9ntrase principalmente na interacci\u00f3n entre as actividades humanas e as formas de terra, con \u00e9nfase na xesti\u00f3n dos riscos causados \u200b\u200bpolos cambios na superficie terrestre (natural ou inducida), co\u00f1ecidos como \"xeorriscos\". Eses estudos incl\u00faen movementos de masa, erosi\u00f3n das praias, atenuaci\u00f3n das inundaci\u00f3ns, maremotos e outros."}
{"id": "189944", "revid": "27155", "url": "https://gl.wikipedia.org/wiki?curid=189944", "title": "Amikacina", "text": ""}
{"id": "189945", "revid": "5312", "url": "https://gl.wikipedia.org/wiki?curid=189945", "title": "Partido Libertario", "text": "O Partido Libertario (P-Lib), \u00e9 un partido libertario de Espa\u00f1a.\nHistoria.\nConstitu\u00edse como Partido de la Libertad Individual o 2 de xullo de 2009 e inscribiuse como partido pol\u00edtico o 10 de agosto daquel mesmo ano. No seu primeiro congreso, o P-Lib escolleu a Juan Pina como o seu presidente e o lugu\u00e9s Francisco Cacharro Gosende como o seu secretario xeral. A s\u00faa primeira convocatoria electoral foron as elecci\u00f3ns xerais de 2011, onde presentou candidatura nas circunscrici\u00f3ns de Zaragoza e Madrid. En 2014 adoptou o seu actual nome.\nIdeolox\u00eda.\nA formaci\u00f3n def\u00ednese como libertaria, mais segue unha postura liberal no econ\u00f3mico, ali\u00f1ada coa Escola Austr\u00edaca de Econom\u00eda de Friedrich Hayek e Ludwig von Mises. Avoga por unha dr\u00e1stica reduci\u00f3n das competencias das administraci\u00f3ns p\u00fablicas e o seu traslado \u00e1 sociedade civil, e por unha devoluci\u00f3n ao cidad\u00e1n do poder para tomar as s\u00faas propias decisi\u00f3ns coa m\u00ednima intervenci\u00f3n do Estado. Ten posturas tam\u00e9n liberais no social: legalizaci\u00f3n das drogas, separaci\u00f3n total entre relixi\u00f3n e Estado, respecto total cara \u00e1 vida privada dos individuos etc. Aposta por un estado federal e critica por igual o nacionalismo espa\u00f1ol e os nacionalismos galego, catal\u00e1n ou vasco."}
{"id": "189947", "revid": "56817", "url": "https://gl.wikipedia.org/wiki?curid=189947", "title": "Segunda divisi\u00f3n espa\u00f1ola 1992/93", "text": "A tempada 1992\u201393 da Segunda Divisi\u00f3n de Espa\u00f1a foi a 62\u00aa edici\u00f3n deste torneo. Comezou o 5 de setembro de 1992 e rematou o 20 de xu\u00f1o de 1993. A categor\u00eda estivo composta por 20 equipos, dos cales UE Lleida, Real Valladolid\u00a0e Racing de Santander ascenderon a Primeira Divisi\u00f3n mentres que UE Figueres, CD Lugo, Sestao SC e CE Sabadell descenderon a Segunda Divisi\u00f3n B.\nClasificaci\u00f3n.\n1 \"O CE Sabadell foi descendido a Terceira Divisi\u00f3n por non pagar aos seus xogadores.\"\nGoleadores.\nO Trofeo Pichichi desta tempada foi para:"}
{"id": "189951", "revid": "895", "url": "https://gl.wikipedia.org/wiki?curid=189951", "title": "UE Figueres", "text": ""}
{"id": "189953", "revid": "124656", "url": "https://gl.wikipedia.org/wiki?curid=189953", "title": "Xos\u00e9 Antonio Ventoso Mari\u00f1o", "text": "Xos\u00e9 Antonio Ventoso Mari\u00f1o, nado en Ribeira o 30 de xu\u00f1o de 1951, \u00e9 un escritor e pol\u00edtico galego.\nTraxectoria.\nLicenciado en Filosof\u00eda e Letras pola USC, \u00e9 especialista en Historia Contempor\u00e1nea. Profesor de Ensino Medio, \u00e9 socio fundador do Instituto de Ciencias Sociaies de Galicia e codirector das revista \"Ciencias Sociais\" e \"Estudios Sociais da Barbanza\". Anteriormente membro do PCG, pasou a formar parte do PSdeG-PSOE e encabezou esta formaci\u00f3n en Ribeira en 1983, sendo elixido alcalde \u00f3 sela candidatura m\u00e1is votada. En 1987 encabezou novamente a candidatura socialista e logrou novamente a vitoria, pero nesta ocasi\u00f3n non logrou a alcald\u00eda dado que os grupos de dereitas (AP, CPG e CDS) pactaron e fixeron alcalde \u00f3 candidato aliancista Ricardo P\u00e9rez Queiruga. En 1989 encabezou unha moci\u00f3n de censura contra este, mais \u00f3 botarse atr\u00e1s varios concelleiros supuxo que fracasase. Nas Elecci\u00f3ns ao Parlamento de Galicia de 1989 foi elixido deputado auton\u00f3mico, revalidando a s\u00faa acta en 1993, chegando a ser voceiro do grupo socialista. Foi membro da Comisi\u00f3n Executiva do PSdeG-PSOE (1987-1994).\nEn 1994 foi inhabilitado, ante o cal abandonou a pol\u00edtica municipal, se ben puido continuar como deputado auton\u00f3mico ata 1997. Nese ano volveu a concorrer na candidatura auton\u00f3mica do PSdeG pero nesta ocasi\u00f3n non resultou elixido. En febreiro de 2003 abandonou o PSdeG tralo nomeamento de Jos\u00e9 Vicente Dom\u00ednguez como candidato en Ribeira pola executiva nacional do partido, en detrimento da s\u00faa muller Rosa Garc\u00eda Pose. Esta, conformou Iniciativa Progresista de Ribeira (IPdeR) e integrou aos desencantados coa decisi\u00f3n, logrando 2 concelleiros nos comicios dese ano.\nEn abril de 2010 foi elixido presidente do Club N\u00e1utico de Ribeira, permanecendo no cargo ata maio de 2015. Presentou programas de entrevistas e debates no Canal Barbanza."}
{"id": "189954", "revid": "1888", "url": "https://gl.wikipedia.org/wiki?curid=189954", "title": "Jos\u00e9 Antonio Ventoso Mari\u00f1o", "text": ""}
{"id": "189956", "revid": "52373", "url": "https://gl.wikipedia.org/wiki?curid=189956", "title": "Dolores Abu\u00edn Mart\u00ednez", "text": "Mar\u00eda Dolores Abu\u00edn Mart\u00ednez, nada en 1928, \u00e9 unha mestra e pol\u00edtica galega.\nTraxectoria.\nCon 17 anos sacou a carreira de maxisterio. Casou co Arturo Silva Ruibal, m\u00e9dico en Barrantes. Foi alcaldesa de Valga durante o franquismo e nas primeiras elecci\u00f3ns democr\u00e1ticas alcaldesa de Ribadumia pola UCD. Logo de enviuvar en 1983 decide non continuar na pol\u00edtica e ret\u00edrase, pero catro anos despois, nas municipais de 1987 presentouse de novo encabezando a lista do CDS e sa\u00edu elixida concelleira como \u00fanico partido da oposici\u00f3n. Ao termo desa lexislatura abandonou definitivamente a vida pol\u00edtica."}
{"id": "189965", "revid": "52373", "url": "https://gl.wikipedia.org/wiki?curid=189965", "title": "Jos\u00e9 Mar\u00eda Bello Maneiro", "text": "Jos\u00e9 Mar\u00eda Bello Maneiro, nado en Cordeiro (Valga) o 2 de maio de 1949, \u00e9 un pol\u00edtico galego do PPdeG.\nTraxectoria.\nContable. Foi tenente de alcalde de Valga con Albino Ferreir\u00f3s Gil dende 1979 por UCD e AP. En 1991 encabezou unha candidatura independente e foi elixido alcalde de Valga ao contar do apoio do PSdeG. En 1995 revalidou a alcald\u00eda con maior\u00eda absoluta. En 1999 incorporouse ao PPdeG e mantivo a alcald\u00eda cunha ampla maior\u00eda absoluta, a cal revalidou nas sucesivas convocatorias electorais. Foi deputado provincial de 2011 a 2015."}
{"id": "189966", "revid": "865", "url": "https://gl.wikipedia.org/wiki?curid=189966", "title": "1979 (canci\u00f3n)", "text": ""}
{"id": "189967", "revid": "6560006", "url": "https://gl.wikipedia.org/wiki?curid=189967", "title": "Ron Howard", "text": "Ronald William \"Ron\" Howard, nado en Duncan (Oklahoma) o 1 de marzo de 1954, \u00e9 un actor, director e produtor de cine estadounidense. \u00c9 pai da tam\u00e9n actriz Bryce Dallas Howard.\nTraxectoria.\nF\u00edxose famoso como actor na s\u00faa infancia, ao dar vida a Opie Taylor na \"sitcom\" \"The Andy Griffith Show\" durante oito anos, e posteriormente ao adolescente Richie Cunningham en \"Happy Days\" durante seis anos. Ron apareceu nos filmes \"American Graffiti\" en 1973 e \"The Shootist\" en 1976, a \u00faltima\ndurante o seu traballo en \"Happy Days\". Realizou a s\u00faa estrea como director coa comedia de 1977 \"Grand Theft Auto\" e deixou \"Happy Days\" en 1980 para centrarse na direcci\u00f3n. Entre as s\u00faas pel\u00edculas est\u00e1n as ga\u00f1adoras dun Oscar \"Cocoon\", \"Apollo 13\" e \"A Beautiful Mind\". No ano 2003 foi galardoado coa Medalla Nacional das Artes. O asteroide 12561 Howard foi nomeado as\u00ed por el."}
{"id": "189970", "revid": "1093", "url": "https://gl.wikipedia.org/wiki?curid=189970", "title": "Rafaello Sanzio", "text": ""}
{"id": "189971", "revid": "98629", "url": "https://gl.wikipedia.org/wiki?curid=189971", "title": "Pavill\u00f3n Pr\u00edncipe Felipe", "text": "O Pavill\u00f3n Pr\u00edncipe Felipe \u00e9 un recinto multi\u00fasos cuberto da cidade de Zaragoza, adicado a eventos deportivos e concertos, con capacidade para acoller a 11.000 persoas sentadas nas bancadas. O pavill\u00f3n foi inaugurado en 1990, e nel xogan como locais os equipos Basket Zaragoza da ACB, e Balonmano Arag\u00f3n da ASOBAL. Ata o ano 2007 tam\u00e9n ti\u00f1a a s\u00faa local\u00eda neste pavill\u00f3n o equipo Sala 10 Zaragoza da LNFS, que actualmente xoga no pavill\u00f3n \"Siglo XXI\".\nConcertos.\nO Pavill\u00f3n Pr\u00edncipe Felipe \u00e9 un recinto moi empregado para facer eventos culturais en forma de concertos. Oasis, Man\u00e1, Mark Knopfler, David Bowie, Guns N' Roses, Joaqu\u00edn Sabina, Joan Manuel Serrat, Amaral, Rod Stewart, El Canto del Loco e The Who son alg\u00fans dos artitas e bandas que te\u00f1en actuado nestas instalaci\u00f3ns."}
{"id": "189972", "revid": "98629", "url": "https://gl.wikipedia.org/wiki?curid=189972", "title": "Emir Spahi\u0107", "text": "Emir Spahi\u0107, nado en Dubrovnik (Croacia) o 18 de agosto de 1980, \u00e9 un futbolista bosn\u00edaco de orixe croata e montenegrina. Xoga como defensa central e o seu actual equipo \u00e9 o Bayer Leverkusen. \u00c9 o capit\u00e1n da Selecci\u00f3n de f\u00fatbol de Bosnia e Hercegovina, coa que xogou 55 partidos internacionais e meteu 3 goles."}
{"id": "189974", "revid": "85894", "url": "https://gl.wikipedia.org/wiki?curid=189974", "title": "Jos\u00e9 P\u00e9rez Iglesias", "text": "Jos\u00e9 P\u00e9rez Iglesias, nado en Orega (Leiro) o 2 de xullo de 1952, \u00e9 un profesor e pol\u00edtico galego do PPdeG.\nTraxectoria.\nEstudou no seminario e despois pasou ao Colexio Cisneros. Fixo o bacharelato no IES Otero Pedrayo e a carreira de Xeograf\u00eda e Historia na Universidade de Santiago de Compostela. Profesor de Xeograf\u00eda e Historia no IES de Ribadavia, do que foi director entre 1986 e 1995. Militou no PNG. En 1995 encabezou unha candidatura independente, e entrou no goberno municipal de Ribadavia como concelleiro de Cultura con Jaime D\u00e1vila S\u00e1nchez (PPdeG), formaci\u00f3n na que acaba integr\u00e1ndose. Foi alcalde de Ribadavia polo PPdeG entre 1999 e 2003 e presidente da Mancomunidade de Concellos do Ribeiro. Despois foi o portavoz do PPdeG na oposici\u00f3n ata 2011. En 2012 foi nomeado director do SEPE (Servizo P\u00fablico de Emprego Estatal) en Ourense."}
{"id": "189976", "revid": "98629", "url": "https://gl.wikipedia.org/wiki?curid=189976", "title": "Jaime D\u00e1vila S\u00e1nchez", "text": "Jaime D\u00e1vila S\u00e1nchez, nado en Ribadavia en 1924 e finado na mesma vila o 12 de novembro de 2019, foi un avogado e pol\u00edtico galego do PPdeG.\nTraxectoria.\nExerceu como avogado en Ribadavia. Foi presidente do Club Art\u00edstico de Ribadavia. Concelleiro de Ribadavia dende 1955, foi nomeado alcalde de Ribadavia en agosto de 1964 tomando posesi\u00f3n o 28 de agosto. Permaneceu no cargo at\u00e9 xullo de 1970. Tam\u00e9n foi deputado provincial. Volveu ser nomeado alcalde de Ribadavia na Transici\u00f3n. En 1995 encabezou a candidatura do PPdeG ao concello de Ribadavia, logrando a alcald\u00eda co apoio dos concelleiros das candidaturas independentes. Finou en Ribadavia o 12 de novembro de 2019.\nVida persoal.\nCasou con Pilar Padr\u00f3n Cend\u00f3n."}
{"id": "189979", "revid": "85894", "url": "https://gl.wikipedia.org/wiki?curid=189979", "title": "Xos\u00e9 Bravo Frieiro", "text": "Xos\u00e9 Bravo Frieiro, nado en Rianxo o 27 de abril de 1948, \u00e9 un pol\u00edtico galego do PSdeG-PSOE que foi alcalde da s\u00faa vila natal de 1979 a 1994.\nTraxectoria.\nCursou estudos de dereito. Foi elixido patr\u00f3n maior da confrar\u00eda de pescadores rianxeira, posto que ocupou ata que foi elixido alcalde de Rianxo nas primeiras elecci\u00f3ns democr\u00e1ticas por maior\u00eda absoluta encabezando a lista do Partido Socialista. Volveu ser elixido en 1983 conseguindo un aplastante triunfo con 14 dos 17 concelleiros da corporaci\u00f3n. En 1987 e 1991 volver\u00eda a ser reelixido con maior\u00eda absoluta, a pesar de experimentar un retroceso de apoio. Foi deputado provincial en diversas ocasi\u00f3ns entre 1979 e 1987. Renunciou a alcald\u00eda o 30 de abril de 1994, sendo substitu\u00eddo o 9 de maio por Pedro Pi\u00f1eiro. En novembro de 2003 asumiu a xerencia da Mancomunidade de Concellos Serra do Barbanza"}
{"id": "189980", "revid": "89787", "url": "https://gl.wikipedia.org/wiki?curid=189980", "title": "Efecto Streisand", "text": "O efecto Streisand \u00e9 un fen\u00f3meno de Internet no que unha tentativa de censura ou agocho de certa informaci\u00f3n fracasa ou \u00e9 ata contraproducente para o censor, posto que esta acaba sendo amplamente divulgada, recibindo maior publicidade da que ter\u00eda se non se pretendese agochar.\nNormalmente, estes intentos de censura dir\u00edxense cara a fotos, ficheiros ou p\u00e1xinas web, especialmente mediante cartas que ameazan con emprender acci\u00f3ns legais por parte do censor. Lonxe de ser eliminada, a dita informaci\u00f3n recibe moita publicidade, e acaba sendo rapidamente distribu\u00edda a trav\u00e9s de blogs, sitios de novas ou sistemas P2P.\nEste efecto ocorre, segundo o experto en Internet John Gilmore, porque a rede interpreta a censura coma un dano ou ataque cara a ela.\nOrixe.\nO termo ten a s\u00faa orixe nun incidente ocorrido en 2003 cando a actriz Barbra Streisand denunciou por 50 mill\u00f3ns de d\u00f3lares ao fot\u00f3grafo Kenneth Adelman e \u00e1 p\u00e1xina pictopia.com por unhas fotograf\u00edas a\u00e9reas da costa de California na que se v\u00eda a s\u00faa casa, esixindo que se retirase a foto xa que violaba a s\u00faa privacidade. A pol\u00e9mica co tempo fixo que a foto se fixese co\u00f1ecida e o caso moi comentado.\nCasos.\nEn 2013 a estaci\u00f3n de radio militar de Pierre-sur-Haute atraeu o interese dos medios despois de co\u00f1ecerse que a Direcci\u00f3n Central da Informaci\u00f3n Interior (m\u00e1is co\u00f1ecida polas s\u00faas siglas en franc\u00e9s DCRI, Direction Centrale du Renseignement Int\u00e9rieur), a axencia de intelixencia francesa, tentou suprimir o artigo da Wikipedia en franc\u00e9s que falaba sobre o complexo.\nEfecto Streisand en Galiza.\nEn 2010 o Conselleiro de Cultura, Roberto Varela, en FITUR referiuse ao concello de Sobrado como \"Desv\u00e1n de los Monjes\". O feito foi comentado pola prensa e negado polo conselleiro o que xunto co v\u00eddeo lle deu gran sona.\nEn marzo de 2013 a CRTVG ameazou a unha p\u00e1xina web de seareiros do Xabar\u00edn Club de emprender acci\u00f3ns legais se esta non pechaba en sete d\u00edas. A CRTVG alegaba uso il\u00edcito das s\u00faas marcas rexistradas \"Xabar\u00edn Club\", \"Xeraci\u00f3n Xabar\u00edn\" e \"Xabar\u00edn News\". A informaci\u00f3n do peche da p\u00e1xina web chegou a diversas redes sociais e medios de comunicaci\u00f3n de \u00e1mbito galego.\nEn febreiro de 2018 o libro \"Fari\u00f1a\", do xornalista coru\u00f1\u00e9s Nacho Carretero, multiplicou as s\u00faas vendas despois de que o xulgado de Instruci\u00f3n n\u00famero 7 de Collado Villalba (Madrid) ordenase o seu secuestro o estimar a denuncia realizada por Alfredo Bea Gondar, que foi alcalde do Grove nos anos 80."}
{"id": "189982", "revid": "98629", "url": "https://gl.wikipedia.org/wiki?curid=189982", "title": "Dragonheart", "text": "Dragonheart \u00e9 un filme estadounidense de fantas\u00eda dirixido por Rob Cohen que se estreou en 1996.\nSinopse.\nDragonheart sit\u00faase cronoloxicamente no ano 953 d.C., na \u00e9poca posterior \u00e1 de Camelot, do Rei Artur e os seus cabaleiros da mesa redonda e quedan poucos cabaleiros que sigan os antigos preceptos de cabaler\u00eda, recollidos no que chaman \"o antigo c\u00f3digo da honra\". Bowen \u00e9 un cabaleiro decidido a matar a unha das criaturas m\u00e1is extraordinarias que existiron xamais, un drag\u00f3n."}
{"id": "189983", "revid": "27155", "url": "https://gl.wikipedia.org/wiki?curid=189983", "title": "Coencima B", "text": "O coencima B \u00e9 un coencima necesario para certas reacci\u00f3ns redox en bacterias metan\u00f3xenas. O nome qu\u00edmico completo da forma activa deste coencima \u00e9 7-mercaptoheptanoiltreoninafosfato. A mol\u00e9cula cont\u00e9n un grupo tiol, que \u00e9 o principal sitio de reacci\u00f3n.\nO coencima B reacciona co 2-metiltioetanosulfonato (metil-Coencima M, abreviado CH3\u2013S\u2013CoM), orixinando metano na metanox\u00e9nese t\u00edpica destas bacterias:\nEsta conversi\u00f3n est\u00e1 catalizada polo encima metil coencima M redutase, que cont\u00e9n o cofactor F430 como grupo prost\u00e9tico.\nUnha conversi\u00f3n relacionada que utiliza tanto HS-CoB coma HS-CoM \u00e9 a reduci\u00f3n do fumarato a succinato, catalizada pola fumarato redutase destas bacterias:"}
{"id": "189986", "revid": "1888", "url": "https://gl.wikipedia.org/wiki?curid=189986", "title": "Mar\u00eda Pilar Otilia L\u00f3pez Garc\u00eda", "text": ""}
{"id": "189988", "revid": "12452", "url": "https://gl.wikipedia.org/wiki?curid=189988", "title": "O planeta dos simios (2001)", "text": ""}
{"id": "189989", "revid": "2074", "url": "https://gl.wikipedia.org/wiki?curid=189989", "title": "The Wizard of Oz (1939)", "text": ""}
{"id": "189990", "revid": "2074", "url": "https://gl.wikipedia.org/wiki?curid=189990", "title": "Lis\u00edstrata (pel\u00edcula)", "text": ""}
{"id": "189991", "revid": "1576", "url": "https://gl.wikipedia.org/wiki?curid=189991", "title": "Cami\u00f1ante sobre o mar de n\u00e9boa", "text": "Cami\u00f1ante sobre o mar de n\u00e9boa (en ) \u00e9 unha co\u00f1ecida pintura do pintor rom\u00e1ntico alem\u00e1n Caspar David Friedrich, con data de 1818. Tr\u00e1tase dun \u00f3leo sobre t\u00e9a que mide 74,8 cent\u00edmetros de ancho por 94,8 cent\u00edmetros de alto. Actualmente cons\u00e9rvase no Kunsthalle de Hamburgo (Alema\u00f1a).\nA obra presenta un viaxeiro, que alg\u00fans cr\u00edticos identificaron co propio Friedrich, en p\u00e9 no cumio dun penedo elevado, fitando un mar de br\u00e9tema que lle queda embaixo. O cami\u00f1ante aparece de costas, vestido de negro. Adianta unha perna e ap\u00f3iase nun bast\u00f3n. P\u00f3dense ver os picos doutras monta\u00f1as emerxendo entre a n\u00e9boa, ao tempo que unha serra de monta\u00f1as de enormes dimensi\u00f3ns ocupa o fondo da obra. A grande extensi\u00f3n de ceo por riba das alturas das monta\u00f1as do fondo cobre gran parte do cadro. Poder\u00eda ser unha paisaxe da Su\u00edza de Saxonia."}
{"id": "189992", "revid": "23204", "url": "https://gl.wikipedia.org/wiki?curid=189992", "title": "Ilir Meta", "text": "Ilir Rexhep Meta (nado o 24 de marzo de 1969) economista e pol\u00edtico, foi o primeiro ministro de Albania entre 1999 e 2002."}
{"id": "189993", "revid": "23204", "url": "https://gl.wikipedia.org/wiki?curid=189993", "title": "Erik Olin Wright", "text": "Erik Olin Wright nado en Berkeley (California) o 9 de setembro de 1947, e finado 23 de xaneiro de 2019, foi un soci\u00f3logo marxista estadounidense.\nTraxectoria.\nEstudou na Universidade de Harvard e no \"Balliol College\" de Oxford e na Universidade de California. \u00c9 profesor na Universidade de Wisconsin, Madison. \u00c9 director do \"Real Utopias project\", un foro de discusi\u00f3n, investigaci\u00f3n e publicaci\u00f3ns sobre a transformaci\u00f3n social.\nPensamento.\nOlin Wright pretende repensar as teor\u00edas cl\u00e1sicas marxistas sobre a estrutura de clases nas sociedades capitalistas contempor\u00e1neas. Estas est\u00e1n apegadas excesivamente \u00e1 identificaci\u00f3n do obreiro co traballador manual produtor de mercanc\u00edas sen clarificar a posici\u00f3n que ocupan os demais asalariados na definici\u00f3n de intereses de clases e na propia loita de clases. Para Olin Wright a distinci\u00f3n entre traballo produtivo e improdutivo \u00e9 secundaria, pois ela non sup\u00f3n unha diferenza substancial dos intereses de clase. En \u00e1mbolos dous casos o capitalista obt\u00e9n unha plusval\u00eda a\u00ednda que xerado en fases e momentos distintos. A\u00ednda que os distintos tipos de traballadores no capitalismo avanzado poden ter intereses inmediatos dispares comparten aqueles que son fundamentais. O socialismo debe artellar unha estratexia que te\u00f1a en conta ambos tipos de intereses. A revoluci\u00f3n acontece cando os explotados ven coincidir os intereses inmediatos cos fundamentais.\nOlin Wright subli\u00f1a que Lenin non tivo en conta suficientemente o factor organizativo, polo que acode a Max Weber para sacar as consecuencias pol\u00edticas para a toma organizada do poder por parte da clase obreira. Resulta fundamental erosionar as formas burocr\u00e1ticas do capitalismo e non reproducilas no proceso revolucionario da toma de poder por parte da esquerda. A participaci\u00f3n directa dos colectivos de traballadores organizados \u00e9 esencial. Se non se robustece e cohesiona previamente a capacidade da clase obreira, usar o Estado capitalista tard\u00edo para destru\u00edlo pode xerar unha nova forma de corporativismo alleo ao interese do traballador."}
{"id": "189995", "revid": "51526", "url": "https://gl.wikipedia.org/wiki?curid=189995", "title": "Ittoqqortoormiit", "text": "Ittoqqortoormiit, en lingua danesa: \"Scoresbysund\", \u00e9 un asentamento no municipio de Sermersooq no leste de Groenlandia. A s\u00faa poboaci\u00f3n era de 469 habitantes en 2010.\nO nome dan\u00e9s de Scoresbysund deriva do nome do explorador do \u00c1rtico e baleeiro William Scoresby, que foi o primeiro en trazar un mapa da \u00e1rea en 1822. O nome groenland\u00e9s \"Ittoqqortoormiit\" significa \"habitantes da Casa Grande\" no dialecto do leste de Groenlandia. A rexi\u00f3n \u00e9 co\u00f1ecida pola s\u00faa fauna que incl\u00fae osos polares, bois almizcleros, e focas.\nXeograf\u00eda.\nIttoqqortoormiit at\u00f3pase en Liverpool Land, preto da desembocadura da costa norte do fiorde de Kangertittivaq. Fiorde que desemboca no Mar de Groenlandia.\nHistoria.\nIttoqqortoormiit foi fundada en 1925 por Ejnar Mikkelsen e ao redor de 80 colonos Inuit (70 persoas de Tasiilaq e catro familias do oeste de Groenlandia). Eles foron levados a bordo do buque \"Gustav Holm\", e establec\u00e9ronse a 400\u00a0km ao sur do \u00faltimo asentamento Inuit co\u00f1ecido no nord\u00e9s de Groenlandia (Eskimon\u00e6s en D\u00f8demandsbugten na costa sur de Clavering \u00d8, 27\u00a0km ao suroeste do m\u00e1is avanzado Daneborg, 1823).\nO acordo foi alentado polo poder colonial de Dinamarca, que nese momento ti\u00f1a un interese crecente no nord\u00e9s de Groenlandia. Ao mesmo tempo, a colonizaci\u00f3n ti\u00f1a a intenci\u00f3n de mellorar a deterioraci\u00f3n das condici\u00f3ns de vida en Tasiilaq, desde onde os colonos estaban m\u00e1is ou menos voluntariamente transferidos. Os colonos pronto prosperaron debido \u00e1s boas condici\u00f3ns de caza da nova zona, que era rica en focas, morsas, narvais, osos polares e raposos \u00e1rticos.\nAntes, con todo, a mesma zona fora o fogar dunha densa poboaci\u00f3n dos Inuit no pasado, como o testemu\u00f1an as ru\u00ednas e outros restos arqueol\u00f3xicos.\nTransporte.\nIttoqqortoormiit \u00e9 un dos pobos m\u00e1is remotos de Groenlandia. Est\u00e1 servida polo heliporto de Ittoqqortoormiit, cos helic\u00f3pteros de Air Greenland transportando pasaxeiros entre o asentamento e o aeroporto de Nerlerit Inaat; tam\u00e9n se pode chegar en barco durante alg\u00fans meses do ano. Hai d\u00faas sa\u00eddas semanais de Air Islandia desde Reiquiavik, sincronizado cos voos a Kulusuk no sueste de Groenlandia. Air Greenland ofrece unha comunicaci\u00f3n indirecta por aire co resto do pa\u00eds a partir de Kulusuk.\nEconom\u00eda.\nOs cazadores locais, desde hai varias xeraci\u00f3ns, viven da caza de baleas e osos polares, e segue sendo, ata a actualidade, un importante factor de cultural-econ\u00f3mico da zona. A carne e os seus subprodutos desempe\u00f1an un papel directo na econom\u00eda das familias de cazadores. Os ingresos obt\u00e9\u00f1ense polo comercio destes produtos, pero estas opci\u00f3ns son de tempada e variables.\nIttoqqortoormiit at\u00f3pase preto de grandes poboaci\u00f3ns de camar\u00f3ns e flet\u00e1n negro, pero a presenza de xeo impide a explotaci\u00f3n destes recursos durante todo o ano, e como resultado a pesca non est\u00e1 amplamente desenvolvida no municipio.\nO turismo, pola contra, est\u00e1 crecendo en importancia. Os edificios abandonados no asentamento Uunarteq son utilizados polos habitantes locais, como casas de campo durante o ver\u00e1n. \nPoboaci\u00f3n.\nA poboaci\u00f3n de Ittoqqortoormiit flutuou nas \u00faltimas d\u00faas d\u00e9cadas, con lixeiro descenso nos \u00faltimos anos."}
{"id": "189997", "revid": "2074", "url": "https://gl.wikipedia.org/wiki?curid=189997", "title": "The Big Sleep (pel\u00edcula de 1946)", "text": ""}
{"id": "189998", "revid": "2074", "url": "https://gl.wikipedia.org/wiki?curid=189998", "title": "Ed Wood (pel\u00edcula)", "text": ""}
{"id": "189999", "revid": "2074", "url": "https://gl.wikipedia.org/wiki?curid=189999", "title": "Airbag (pel\u00edcula)", "text": ""}
{"id": "190000", "revid": "2074", "url": "https://gl.wikipedia.org/wiki?curid=190000", "title": "Factotum (pel\u00edcula)", "text": ""}
{"id": "190001", "revid": "2074", "url": "https://gl.wikipedia.org/wiki?curid=190001", "title": "Brazil (pel\u00edcula)", "text": ""}
{"id": "190002", "revid": "2074", "url": "https://gl.wikipedia.org/wiki?curid=190002", "title": "Hero\u00edna (pel\u00edcula)", "text": ""}
{"id": "190003", "revid": "2074", "url": "https://gl.wikipedia.org/wiki?curid=190003", "title": "Le Scaphandre et le Papillon (pel\u00edcula)", "text": ""}
{"id": "190004", "revid": "2074", "url": "https://gl.wikipedia.org/wiki?curid=190004", "title": "Barrio (pel\u00edcula)", "text": ""}
{"id": "190005", "revid": "2074", "url": "https://gl.wikipedia.org/wiki?curid=190005", "title": "Familia (pel\u00edcula)", "text": ""}
{"id": "190006", "revid": "2074", "url": "https://gl.wikipedia.org/wiki?curid=190006", "title": "El viaje a ninguna parte (pel\u00edcula)", "text": ""}
{"id": "190007", "revid": "5132", "url": "https://gl.wikipedia.org/wiki?curid=190007", "title": "Os 99 nomes de Allah", "text": ""}
{"id": "190012", "revid": "8354", "url": "https://gl.wikipedia.org/wiki?curid=190012", "title": "Xo\u00e1n de Deus", "text": "Xo\u00e1n de Deus, nado en Montemor Portugal o 8 de marzo 1495 (alg\u00fans consideran que foi en Toledo) e finado o 5 de marzo de 1550, foi o inspirador da Orde dos irm\u00e1ns hospitalarios.\nTraxectoria.\nFoi pastor, soldado nos ex\u00e9rcitos de Carlos V e vendedor ambulante de libros. A predicaci\u00f3n de Xo\u00e1n de \u00c1vila provocou nel unha s\u00fapeta conversi\u00f3n, entregou todos os seus bens aos pobres e, como penitencia, f\u00edxose o tolo ata o punto de que foi internado nun manicomio onde foi torturado e vexado. Al\u00ed instaba aos coidadores a que tiveran maior suavidade cos enfermos mentais.\nXo\u00e1n de \u00c1vila conminoulle a que deixara esa penitencia. Unha vez liberado, adicou a s\u00faa vida ao coidado de enfermos, nenos da r\u00faa, anci\u00e1ns abandonados e prostitutas, a\u00ednda que a s\u00faa dedicaci\u00f3n especial foi aos enfermos mentais, aplicando m\u00e9todos de trato humano e comprensi\u00f3n que tiveron moito \u00e9xito.\nEnfermo de artrite, a s\u00faa doenza agravouse debido a que, nunha ocasi\u00f3n, botouse \u00e1s augas xeadas do r\u00edo para salvar a vida dun colaborador. Enfermo e impedido, morreu aos 55 anos de idade.\nSignificaci\u00f3n.\nFoi beatificado en 1630 por Urbano VIII e canonizado en 1691 por Alexandre VIII. Est\u00e1 considerado pola Igrexa Cat\u00f3lica patr\u00f3n dos enfermos mentais e dos enfermeiros e da cidade de Granada. Os seus seguidores fundaron a Orde dos irm\u00e1ns hospitalarios que leva o seu nome e est\u00e1 presente nos cinco continentes."}
{"id": "190013", "revid": "23204", "url": "https://gl.wikipedia.org/wiki?curid=190013", "title": "Victorious", "text": "Victorious, estilizado como \"VICTORiOUS\", \u00e9 unha comedia de situaci\u00f3n estadounidense creada por Dan Schneider para Nickelodeon.\nA serie xira en torno \u00e1 aspirante a cantante Tori Vega, interpretada por Victoria Justice, quen frecuenta unha escola de artes de alto nivel chamada Hollywood Arts.\nA serie estreouse o 27 de marzo de 2010."}
{"id": "190014", "revid": "27249", "url": "https://gl.wikipedia.org/wiki?curid=190014", "title": "Lingua igbo", "text": ""}
{"id": "190015", "revid": "89787", "url": "https://gl.wikipedia.org/wiki?curid=190015", "title": "Estado de Abia", "text": "O Estado de Abia \u00e9 un dos estados que constit\u00fae a Rep\u00fablica Federal de Nixeria, situado no sueste do pa\u00eds. A s\u00faa capital \u00e9 Umuahia, a\u00ednda que o principal centro comercial at\u00f3pase en Aba, un antigo posto comercial brit\u00e1nico. O estado creouse en 1991 con parte do territorio do estado de Imo. Os seus habitantes pertencen maioritariamente \u00e1 etnia igbo. Abia \u00e9 un dos nove estados pertencentes \u00e1 rexi\u00f3n do Delta do N\u00edxer. Pos\u00fae 17 \u00c1reas de Goberno Local.\nEste estado ten unha extensi\u00f3n de territorio que cont\u00e9n unha superficie composta por uns 6.320 quil\u00f3metros cadrados. A s\u00faa poboaci\u00f3n c\u00edfrase en 4\u00a0350\u00a0963 persoas (datos do censo do ano 2007), dando unha densidade de poboaci\u00f3n de 688,4 habitantes por cada quil\u00f3metro cadrado.\n\u00c1reas de goberno local.\nPos\u00fae 17 \u00e1reas de goberno local:"}
{"id": "190016", "revid": "89787", "url": "https://gl.wikipedia.org/wiki?curid=190016", "title": "Adamawa, Nixeria", "text": "Adamawa \u00e9 un estado da Rep\u00fablica Federal de Nixeria.\n\u00c9 un dos estados m\u00e1is extensos de Nixeria, con 36\u00a0917\u00a0km2. Limita polo noroeste co Estado de Borno, polo oeste co estado de Gombe, polo suroeste co estado de Taraba e polo leste con Camer\u00fan.\nSegundo unha estimaci\u00f3n do ano 2006, viv\u00edan en Adamawa 3\u00a0168\u00a0101 persoas.\nPos\u00fae 21 \u00c1reas de Goberno Local:\nHistoria.\nO estado foi creado en 1991, baixo o r\u00e9xime militar de Ibrahim Babangida, en territorios antes pertencentes ao desaparecido estado de Gongola. Debe o seu nome ao l\u00edder da etnia fulani, Madibbo Adama, quen liderou no s\u00e9culo XIX unha revolta musulm\u00e1 contra os colonizadores brit\u00e1nicos.\nEconom\u00eda.\nA s\u00faa econom\u00eda \u00e9 fundamentalmente agr\u00edcola, con cultivos de cacahuetes e algod\u00f3n. Tam\u00e9n se cultiva millo, millo mi\u00fado, i\u00f1ame e arroz. Os pobos fulani practican a gandar\u00eda de modo n\u00f3made."}
{"id": "190017", "revid": "56817", "url": "https://gl.wikipedia.org/wiki?curid=190017", "title": "Akwa Ibom", "text": "O Estado de Akwa Ibom \u00e9 un estado pertencente \u00e1 Rep\u00fablica Federal de Nixeria.\nTen unha \u00e1rea de 7.081\u00a0km\u00b2 e a s\u00faa poboaci\u00f3n c\u00edfrase en 4\u00a0918\u00a0234 persoas (datos do censo do ano 2007), o que d\u00e1 unha densidade de poboaci\u00f3n de 694,6 habitantes por cada quil\u00f3metro cadrado.\nLimita polo leste con Cross River, polo oeste con Rivers e Abia, e polo sur co Oc\u00e9ano Atl\u00e1ntico.\nFoi creado en 1987 do antigo estado Cross River e \u00e9 unha das principais \u00e1reas produtoras de petr\u00f3leo no pa\u00eds. A capital do estado \u00e9 Uyo. Xuntamente co ingl\u00e9s, as principais linguas faladas son: ibibio, annang, oron, ibeno e eket.\n\u00c1reas de goberno local.\nEste estado subdiv\u00eddese internamente nun total de 31 \u00c1reas de Goberno Local:"}
{"id": "190018", "revid": "56817", "url": "https://gl.wikipedia.org/wiki?curid=190018", "title": "Marry the Night", "text": "\"Marry the Night\" \u00e9 unha canci\u00f3n interpretada pola cantante estadounidense Lady Gaga, escrita por Gaga e Fernando Garibay e producida polos mesmos. A canci\u00f3n est\u00e1 inclu\u00edda no seu segundo \u00e1lbum de estudio \"Born This Way\", e foi lanzada como quinto sinxelo do \u00e1lbum."}
{"id": "190019", "revid": "98629", "url": "https://gl.wikipedia.org/wiki?curid=190019", "title": "Estado de Bauchi", "text": "Bauchi \u00e9 un estado da Rep\u00fablica Federal de Nixeria. A s\u00faa capital \u00e9 a cidade de Bauchi.\nCunha extensi\u00f3n de 45.837 quil\u00f3metros cadrados, limita polo norte cos estados de Jigawa, Kano e Yobe, polo leste co estado de Gombe, polo sur cos estados de Plateau e Taraba e polo oeste co estado de Kaduna.\nTen unha poboaci\u00f3n de 4\u00a0880\u00a0573 persoas (datos do censo do ano 2007), o que d\u00e1 unha densidade de poboaci\u00f3n de 106,5 habitantes por cada quil\u00f3metro cadrado.\nEste estado subdiv\u00eddese internamente nun total de 20 \u00c1reas de Goberno Local:"}
{"id": "190020", "revid": "22570", "url": "https://gl.wikipedia.org/wiki?curid=190020", "title": "Bauchi", "text": "Bauchi \u00e9 unha cidade do nordeste de Nixeria, capital do Estado de Bauchi, como tam\u00e9n da \u00c1rea de Goberno Local hom\u00f3nima. Ti\u00f1a unha poboaci\u00f3n de 316.173 habitantes (2004). A \u00c1rea de Goberno Local cobre unha \u00e1rea de 3687\u00a0km2 e posu\u00eda unha poboaci\u00f3n de 493.810 habitantes no censo de 2006."}
{"id": "190021", "revid": "89787", "url": "https://gl.wikipedia.org/wiki?curid=190021", "title": "Bayelsa", "text": "Bayelsa \u00e9 un Estado da Rep\u00fablica Federal de Nixeria, que se atopa entre os estados de Delta e Rivers, con capital Yenagoa.\nPos\u00fae unha superficie de 10.773 quil\u00f3metros cadrados, e unha poboaci\u00f3n que se cifra en 2\u00a0097\u00a0241 persoas (datos do censo do ano 2007), o que d\u00e1 unha densidade de poboaci\u00f3n de 194,7 habitantes por cada quil\u00f3metro cadrado.\nO idioma falado \u00e9 o ijaw, a\u00ednda que, como no resto de Nixeria, a lingua oficial \u00e9 o ingl\u00e9s. Foi formado en 1996 a partir do estado de Rivers, sendo un dos estados m\u00e1is novos.\n\u00c1reas de goberno local.\nEste estado subdiv\u00eddese nun total de oito \u00c1reas de Goberno Local, a saber:"}
{"id": "190024", "revid": "23204", "url": "https://gl.wikipedia.org/wiki?curid=190024", "title": "R\u00edo Benue", "text": "O r\u00edo Benue (\"la B\u00e9nou\u00e9\" en franc\u00e9s) \u00e9 un r\u00edo de \u00c1frica e o principal afluente do r\u00edo N\u00edxer.\nA lonxitude do r\u00edo \u00e9 aproximadamente de 1.400\u00a0km. Nace no macizo de Adamaoua, ao norte do Camer\u00fan, para dirixirse ao oeste en direcci\u00f3n a Nixeria, pasando pola vila de Garoua. \u00danese ao r\u00edo N\u00edxer na cidade de Lokoja, ao sur da capital de Nixeria, Abuja."}
{"id": "190026", "revid": "98629", "url": "https://gl.wikipedia.org/wiki?curid=190026", "title": "Francisco Fern\u00e1ndez Montes", "text": "Francisco Xos\u00e9 Fern\u00e1ndez Montes, nado en 1963, \u00e9 un avogado e pol\u00edtico galego de Independentes por R\u00e1bade, exalcalde de R\u00e1bade.\nTraxectoria.\nAvogado de profesi\u00f3n. Presentouse por primeira vez \u00e1s elecci\u00f3ns municipais de 1995 como cabeza de lista de Independentes por R\u00e1bade. Nas municipais de 1999 foi elixido alcalde de R\u00e1bade como cabeza da candidatura Independentes por R\u00e1bade. Nas municipais de 2003 volveu ser elixido alcalde ao acadar IR a maior\u00eda absoluta. Nas municipais de 2007 volveu gobernar o concello grazas ao apoio do PSdeG-PSOE. Nas municipais de 2011, a abstenci\u00f3n do PSdeG-PSOE propiciou a s\u00faa reelecci\u00f3n. No 2015, o candidato socialista (Miguel Vilar Rivas) dimite tras as votaci\u00f3ns, ocupando o seu posto Alejandro Mart\u00ednez Campos, o cal fai alcalde a Xos\u00e9 Fern\u00e1ndez Montes."}
{"id": "190028", "revid": "1888", "url": "https://gl.wikipedia.org/wiki?curid=190028", "title": "Francisco Xos\u00e9 Fern\u00e1ndez Montes", "text": ""}
{"id": "190029", "revid": "103786", "url": "https://gl.wikipedia.org/wiki?curid=190029", "title": "Julio \u00c1lvarez N\u00fa\u00f1ez", "text": "Julio \u00c1lvarez N\u00fa\u00f1ez, nado en Bilbao o 18 de agosto de 1957, \u00e9 un pol\u00edtico galego do PPdeG.\nTraxectoria.\nEstudou en Barcelona, \u00e9 A.T.S. Foi practicante titular na Lama e despois no Centro de Sa\u00fade de Quiroga. Nas elecci\u00f3ns municipais de 1987 presentouse encabezando a candidatura de AP en Quiroga, sendo elixido alcalde por maior\u00eda absoluta. Nas municipais de 1991 volveu ser alcalde polo PPdeG. Nas sucesivas elecci\u00f3ns volveu ser elixido por maior\u00eda absoluta. Foi presidente da Federaci\u00f3n Galega de Municipios e Provincias (1996-2000). Foi deputado provincial (1994-2007) e vicepresidente segundo da Deputaci\u00f3n (1999-2007)."}
{"id": "190031", "revid": "109216", "url": "https://gl.wikipedia.org/wiki?curid=190031", "title": "Yeah Yeah Yeah Yeah", "text": "Yeah Yeah Yeah Yeah \u00e9 o nome do lado de Bikini Kill dun \u00e1lbum compartido coa banda Huggy Bear (o desta ch\u00e1mase \"Our Troubled Youth\". Foi editado en marzo de 1993 a trav\u00e9s do selo Kill Rock Stars.\nO tema \"Rebel Girl\" foi interpretado por primeira vez ao vivo polo grupo o 27 de decembro de 1991 en Washington, D.C., e est\u00e1 adicado a Juliana Luecking (QueenJuliana). A canci\u00f3n aparece no videoxogo \"Rock Band 2\"."}
{"id": "190033", "revid": "56817", "url": "https://gl.wikipedia.org/wiki?curid=190033", "title": "Louden Up Now", "text": "Louden Up Now \u00e9 o segundo \u00e1lbum da banda estadounidense de dance-punk !!!, editado o 7 de xu\u00f1o do 2004 a trav\u00e9s de Touch and Go Records nos Estados Unidos e de Warp Records no resto do mundo. O disco foi recibido con boas cr\u00edticas e nel a banda continua mesturando ritmos bailables funk con influencias post-punk.\nOrixinalmente unha das edici\u00f3ns do \u00e1lbum inclu\u00eda un disco extra cunha versi\u00f3n \"limpa\" do disco. A lista de temas da edici\u00f3n en vinilo, formada por dous discos, \u00e9 a mesma que a do CD sen o corte 10. Unha versi\u00f3n de dous discos foi lanzda nalg\u00fans pa\u00edses con temas adicionais. Unha destas canci\u00f3ns \u00e9 \"Sunday 5.17 AM\", que posteriormente ser\u00eda regravado para o \u00e1lbum \"Myth Takes\" co nome \"Yadnus\".\nForon publicados dous sinxelos do \u00e1lbum: \"Hello? Is This Thing On?\" e \"Pardon My Freedom\", e o editado anteriormente, en 2003, \"Me and Giuliani Down by the Schoolyard\" foi inclu\u00eddo no disco."}
{"id": "190043", "revid": "23204", "url": "https://gl.wikipedia.org/wiki?curid=190043", "title": "Linguas benue-congo", "text": "As linguas benue-congo constit\u00faen o maior grupo de linguas n\u00edxer-congo, cunhas 900 linguas segundo o Ethnologue 2009, e uns 270 mill\u00f3ns de falantes. Dentro deste grupo destacan as linguas bant\u00fas.\nA clasificaci\u00f3n destas foi proposta por Greenberg en 1963, met\u00e9ndoas dentro das linguas volta-congolesas.\nClasificaci\u00f3n.\nSegundo Williamson &amp; Blench 2000, as linguas Benue-Congo div\u00eddense nos seguintes subgrupos:"}
{"id": "190044", "revid": "56817", "url": "https://gl.wikipedia.org/wiki?curid=190044", "title": "Estado de Benue", "text": "Benue \u00e9 un estado da Rep\u00fablica Federal de Nixeria, situado no centro, cunha poboaci\u00f3n duns 2,8 mill\u00f3ns de habitantes en 1991. A s\u00faa capital \u00e9 Makurdi. Benue \u00e9 unha rica rexi\u00f3n agr\u00edcola; os cultivos m\u00e1is importantes que se dan son a pataca, a mandioca e a soia.\nO nome de Benue prov\u00e9n do r\u00edo do mesmo nome, e formouse a partir do antigo ex-estado Benue-Plateau en 1976, xunto co grupo \u00e9tnico igala, que formaba parte do estado de Kwara. En 1991, algunhas \u00e1reas de Benue, xunto con \u00e1reas de Kwara, pasaron a ser parte do novo estado de Kogi. O seu territorio ocupa unha superficie de 34.059\u00a0km\u00b2.\n\u00c1reas de Goberno Local.\nAs 23 \u00c1reas de Goberno Local do estado de Benue son:"}
{"id": "190045", "revid": "43327", "url": "https://gl.wikipedia.org/wiki?curid=190045", "title": "Benue", "text": "Benue pode referir a:"}
{"id": "190047", "revid": "1131", "url": "https://gl.wikipedia.org/wiki?curid=190047", "title": "Regi\u00e3o do Norte", "text": ""}
{"id": "190048", "revid": "1131", "url": "https://gl.wikipedia.org/wiki?curid=190048", "title": "Regi\u00e3o Norte", "text": ""}
{"id": "190053", "revid": "5863", "url": "https://gl.wikipedia.org/wiki?curid=190053", "title": "Dafont", "text": "Dafont ou DaFont \u00e9 unha compilaci\u00f3n de ficheiros para fonte de letra de descarga gratu\u00edta. Est\u00e1n categorizadas por tema, e tam\u00e9n poden estar clasificadas por nome, data e popularidade.\nO sitio web foi creado por Milan Rodolphe o 15 de outubro de 2000, e est\u00e1 dispo\u00f1ible en ingl\u00e9s, franc\u00e9s e castel\u00e1n. A p\u00e1xina permite que as persoas usuarias introduzan un texto calquera para previsualizar as fontes. Segundo a p\u00e1xina de medici\u00f3n de tr\u00e1fico na rede Alexa, Dafont est\u00e1 ao redor da posici\u00f3n 1.000 como p\u00e1xina web m\u00e1is visitada."}
{"id": "190054", "revid": "27155", "url": "https://gl.wikipedia.org/wiki?curid=190054", "title": "Polip\u00e9ptido", "text": ""}
{"id": "190056", "revid": "124656", "url": "https://gl.wikipedia.org/wiki?curid=190056", "title": "Silvia Rodr\u00edguez D\u00edaz", "text": "Silvia Rodr\u00edguez D\u00edaz, nada en Portomar\u00edn o 9 de xaneiro de 1976, \u00e9 unha pol\u00edtica galega do PSdeG-PSOE.\nTraxectoria.\nLicenciada en Historia, filla dun concelleiro do PSdeG-PSOE de Portomar\u00edn nos anos oitenta. Presentouse \u00e1s elecci\u00f3ns municipais de 2003 encabezando a candidatura socialista de Portomar\u00edn, logrando 2 concelleiros. Nas municipais de 2007 encabezou de novo o PSdeG-PSOE e logrou 3 concelleiros, polo que foi elixida alcaldesa co apoio do BNG. Nas municipais de 2011, pese a melloralos seus resultados, perdeu a alcald\u00eda en favor do PPdeG ao lograr este a maior\u00eda absoluta. Volveu a encabezala candidatura socialista en 2015 e 2019 sen conseguir recuperala alcald\u00eda, se ben consigueu mellores rexistros que nas anteriores ocasi\u00f3ns."}
{"id": "190059", "revid": "22570", "url": "https://gl.wikipedia.org/wiki?curid=190059", "title": "Liga ACB 2010-11", "text": "A tempada 2010-11 da Liga ACB foi a 28\u00aa edici\u00f3n da m\u00e1xima competici\u00f3n ligueira entre clubs de baloncesto que se xoga en Espa\u00f1a. A liga comezou o 30 de setembro de 2010, e rematou o 14 de xu\u00f1o de 2011 co derradeiro encontro da final, na que o Regal FC Barcelona acadou o campionato.\nComposta por 18 conxuntos, a liga tivo unha tempada regular con 34 xornadas, e mais adiante tivo as eliminatorias polo t\u00edtulo, \u00e1 que tiveron acceso os 8 primeiros equipos na t\u00e1boa. Pola contra, os dous \u00faltimos da t\u00e1boa descenderon.\nTempada regular.\nAs\u00ed ficou a t\u00e1boa clasificatoria \u00f3 remate da tempada regular: \nRolda final.\nUnha vez rematada a tempada regular, os oito primeiros conxuntos da t\u00e1boa comezaron a disputa polo campionato. Nos cuartos de final xogouse \u00f3 mellor de 3 encontros. Nas semifinais e na final xogouse \u00f3 mellor de 5 encontros. \u00c9 dicir, tralos 34 encontros da tempada regular, o campi\u00f3n a\u00ednda tivo que ga\u00f1ar 8 encontros para acada-lo campionato de liga. As\u00ed foron os enfrontamentos nas eliminatorias:\nO campi\u00f3n da edici\u00f3n 2010-2011 da Liga ACB foi o Regal FC Barcelona."}
{"id": "190060", "revid": "5132", "url": "https://gl.wikipedia.org/wiki?curid=190060", "title": "Liga LEB Ouro 2010-11", "text": "A tempada 2010-11 da LEB Ouro foi a 15\u00aa edici\u00f3n da segunda competici\u00f3n nacional de liga de baloncesto en Espa\u00f1a coa denominaci\u00f3n actual. O torneo estivo composto por 18 equipos, 3 deles galegos: o Obradoiro CAB, o CB Breog\u00e1n e o C Ourense B.\nO obxectivo de moitos dos equipos era acadar o ascenso \u00e1 Liga ACB 2011-12, rematando a tempada regular na primeira posici\u00f3n da t\u00e1boa, ou ben rematando entre a 2\u00aa e a 9\u00aa praza e logo ga\u00f1ando as eliminatorias do play offs polo ascenso.\nTempada regular.\nAs\u00ed rematou a tempada regular despois de 34 xornadas. O CB Murcia acadou o ascenso \u00e1 Liga ACB coa primeira posici\u00f3n da t\u00e1boa:\nEliminatorias polo ascenso.\nTrala tempada regular disput\u00e1ronse as eliminatorias polo ascenso, na que competiron os equipos que remataron entre a 2\u00aa e a 9\u00aa posici\u00f3n da t\u00e1boa.\nO Blu:sens Monbus acadou a 2\u00aa praza de ascenso \u00e1 Liga ACB."}
{"id": "190062", "revid": "98629", "url": "https://gl.wikipedia.org/wiki?curid=190062", "title": "NCG Banco", "text": "NCG Banco, S.A. \u00e9 a primeira entidade financeira de orixe galega xurdida o 14 de setembro de 2011 como resultado do proceso de segregaci\u00f3n do negocio bancario de Novacaixagalicia.\nCuns activos por un valor de 70.269 mill\u00f3ns de euros, 5.946 profesionais, 2,7 mill\u00f3ns de clientes e unha estrutura composta por 919 oficinas en todo o territorio espa\u00f1ol e once pa\u00edses de Europa e Am\u00e9rica, NCG Banco, S.A. \u00e9 matriz dun dos principais grupos financeiros do mercado espa\u00f1ol.\nEn Galicia, Asturias e Le\u00f3n operou baixo a denominaci\u00f3n comercial Novagalicia Banco ata o cambio por ABANCA, e no resto de Espa\u00f1a como EVO Banco.\nCompleta a s\u00faa estrutura organizativa a Unidade de Xesti\u00f3n de Activos Singulares (UGAS), responsable da xesti\u00f3n de activos crediticios con debilidades significativas e activos inmobiliarios, e a banca grosista para operaci\u00f3ns en mercados financeiros.\nNCG Banco, S.A. participa ademais no accionariado de m\u00e1is de 220 sociedades, a trav\u00e9s do seu brazo industrial NCG Corporaci\u00f3n.\nHistoria.\nNCG Banco, S.A. ten a s\u00faa orixe na entidade bancaria Novacaixagalicia, nacida da fusi\u00f3n o 1 de decembro de 2010 das caixas de aforro Caixa Galicia e Caixanova. As esixencias formuladas no Real Decreto-lei 2/2011 levan \u00e1 transformaci\u00f3n de Novacaixagalicia en banco como v\u00eda para facilitar a s\u00faa capitalizaci\u00f3n.\nO 14 de setembro de 2011 nace NCG Banco, S.A. Na s\u00faa nova etapa, Jos\u00e9 Mar\u00eda Castellano \u00e9 o presidente executivo da entidade e C\u00e9sar Gonz\u00e1lez-Bueno Mayer o conselleiro delegado. NCG Banco, S.A. constit\u00faese coma a primeira instituci\u00f3n, na historia financeira de Galicia en empregar o galego para outorgar a s\u00faa escritura fundacional.\nO 10 de outubro de 2011 realiza unha ampliaci\u00f3n de capital por 2.465 mill\u00f3ns de euros para dar entrada no seu accionariado ao Fondo de Reestruturaci\u00f3n Ordenada Bancaria (FROB II). Os novos fondos s\u00famanse aos 1.714 mill\u00f3ns de patrimonio neto achegado por Novacaixagalicia, resultando un patrimonio neto total de 4.180 mill\u00f3ns de euros, un capital principal de 5.275 mill\u00f3ns de euros e un 10,45% de capital sobre os activos ponderados por risco (APR), cun coeficiente de solvencia do 15,67%.\nO 19 de outubro, lanza a marca comercial Novagalicia Banco, baixo o lema \"Un novo banco cos clientes de toda a vida\". A partir do 14 de novembro comeza a operar con d\u00faas marcas diferenciadas e dous modelos de negocio especializados: Novagalicia Banco, en Galicia e o mercado internacional, e NGB, no resto de Espa\u00f1a. O cambio estrat\u00e9xico incl\u00fae a creaci\u00f3n de d\u00faas novas unidades de negocio: unha especializada na banca grosista; e unha Unidade de Xesti\u00f3n de Activos Singulares (UGAS), especializada en activos non estrat\u00e9xicos.\nO 12 de xaneiro de 2012 entran no capital do banco 17 empresarios galegos, a trav\u00e9s da compra ao Fondo de Reestruturaci\u00f3n Ordenada Bancaria do 2,59% dos 2.682 mill\u00f3ns de euros do capital. Este queda repartido entre o 90,57% do FROB, o 2,59% dos investidores privados e o 6,84% de Novacaixagalicia.\nO 12 de marzo comeza a operar f\u00f3ra de Galicia baixo a denominaci\u00f3n comercial EVO Banco e lanza o seu produto estrela a conta intelixente. Nas s\u00faas primeiras catro semanas de lanzamento, a conta intelixente capta 8.290 clientes e 70 mill\u00f3ns de euros.\nO 22 de marzo NCG Banco, S.A. conv\u00e9rtese na entidade financeira pioneria no sector en utilizar medidas de flexibilidade para optimizar persoal e evitar despedimentos forzosos.\nO 12 de xullo de 2012 NCG Banco, S.A. presenta unha campa\u00f1a de publicidade nos medios de comunicaci\u00f3n na que pide perd\u00f3n aos seus clientes polos erros do pasado.\nO 18 de decembro de 2013 culmina o seu proceso de privatizaci\u00f3n coa venda do\u00a0 88,33% das s\u00faas acci\u00f3ns ao Banco Etcheverr\u00eda/Grupo Banesco.\nSede.\nNCG Banco, S.A. mant\u00e9n d\u00faas sedes operativas. A sede social e fiscal local\u00edzase na A Coru\u00f1a e a sede institucional e direcci\u00f3n efectiva do negocio en Vigo.\nCadro de persoal.\nO cadro de persoal da entidade est\u00e1 integrado por 5.946 profesionais.\nOficinas.\nNCG Banco, S.A. disp\u00f3n dunha rede de 919 oficinas operativas, repartidas da seguinte manera:\nAdemais disp\u00f3n de 1.494 caixeiros autom\u00e1ticos e 36.913 terminais en punto de venda.\nClientes.\nA base de clientes de NCG Banco, S.A. est\u00e1 formada por 2,7 mill\u00f3ns de persoas, das que 338.000 son empresas e aut\u00f3nomos (datos actualizados a decembro de 2011) e 2.367.051 familias. Durante 2011 incorp\u00f3ranse 171.271 novos clientes activos. En detalle, a base de clientes rep\u00e1rtese do seguinte xeito:\n\u00d3rganos de goberno.\nConsello de Administraci\u00f3n.\nFROB: 1 conselleiro con 2 representantes: Jos\u00e9 Borrue e Jos\u00e9 Antonio Portugal"}
{"id": "190064", "revid": "16394", "url": "https://gl.wikipedia.org/wiki?curid=190064", "title": "Banco Sabadell", "text": ""}
{"id": "190065", "revid": "124656", "url": "https://gl.wikipedia.org/wiki?curid=190065", "title": "Roberto V\u00e1zquez Souto", "text": "Roberto V\u00e1zquez Souto, nado en 1953, \u00e9 un pol\u00edtico galego do PPdeG.\nTraxectoria.\nAdministrativo. Nas elecci\u00f3ns municipais de 1987 foi o n\u00famero 2 da candidatura do CDS en Portas, encabezada por Juan Manuel L\u00f3pez Barreira, a cal logrou a vitoria e asumiu o goberno, sendo tenente de alcalde. Nas municipais de 1991 encabezou a candidatura do PPdeG, sendo a m\u00e1is votada con 5 concelleiros, pero non logrou a alcald\u00eda dado que o ent\u00f3n alcalde Juan Manuel L\u00f3pez Barreira encabezou a candidatura de Independentes Parroquias Unidas de Portas e conservou a alcald\u00eda grazas a un pacto co PSdeG-PSOE. Por\u00e9n, \u00f3 ano seguinte presentou unha moci\u00f3n de censura co apoio do candidato tr\u00e1nsfuga do PSdeG Jos\u00e9 Antonio G\u00f3mez Iglesias e o 15 de maio de 1992 foi elixido alcalde. En 1995 foi reelixido alcalde con maior\u00eda absoluta. En 1999, 2003 e 2007 revalidar\u00eda a alcald\u00eda novamente con maior\u00eda absoluta. En abril de 2010 foi inhabilitado por un ano por un delito de negociaci\u00f3ns prohibidas aos funcionarios, a\u00ednda que finalmente foi absolto.\nNas municipais de 2011 logrou de novo a maior\u00eda absoluta e resultou reelixido alcalde. En xullo de 2012 abandonou o PPdeG, xunto con todo o seu equipo de goberno, tras ser condenado por delito fiscal e polo tanto buscar eludir a expulsi\u00f3n do partido ou a s\u00faa dimisi\u00f3n como alcalde. Desta forma o equipo de goberno continuou \u00e1 fronte do concello como non adscritos o resto do mandato. Nas elecci\u00f3ns municipais do ano 2015 encabezou a candidatura independente VUP, a cal resultou ser a segunda forza m\u00e1is votada tras o PPdeG, polo que perdeu a alcald\u00eda en favor do candidato dita formaci\u00f3n V\u00edctor Est\u00e9vez Casal."}
{"id": "190067", "revid": "1987", "url": "https://gl.wikipedia.org/wiki?curid=190067", "title": "Edsger Dijkstra", "text": "Edsger Wybe Dijkstra, nado en Rotterdam o 11 de maio de 1930 e finado en Nuenen o 6 de agosto de 2002, foi un cient\u00edfico da computaci\u00f3n holand\u00e9s ga\u00f1ador do premio Turing."}
{"id": "190068", "revid": "98629", "url": "https://gl.wikipedia.org/wiki?curid=190068", "title": "Morte te\u00f3rica de informaci\u00f3n", "text": "A morte te\u00f3rica de informaci\u00f3n \u00e9 a destruci\u00f3n da informaci\u00f3n contida dentro dun cerebro humano (ou calquera estrutura cognitiva capaz de constitu\u00edr unha persoa) a tal punto que a recuperaci\u00f3n da persoa orixinal \u00e9 teoricamente imposible, por calquera medio f\u00edsico.\nHistoria e caracter\u00edsticas.\nO concepto de morte te\u00f3rica de informaci\u00f3n xurdiu na d\u00e9cada de 1990, en resposta ao problema que co avance da tecnolox\u00eda m\u00e9dica, as condici\u00f3ns anteriormente consideradas como morte, como parada card\u00edaca, convert\u00e9ronse en reversibles e xa non son m\u00e1is consideradas como tal.\nA \"morte te\u00f3rica de informaci\u00f3n\" pretende significar morte que \u00e9 absolutamente irreversible por calquera tecnolox\u00eda, distingu\u00edndose de morte cl\u00ednica e morte legal, que denota limitaci\u00f3ns para o contexto da asistencia m\u00e9dica dispo\u00f1ible, no canto das verdadeiras limitaci\u00f3ns te\u00f3ricas de supervivencia. En particular, a perspectiva de reparaci\u00f3n do cerebro usando nanotecnolox\u00eda molecular, levanta a posibilidade de que a medicina poida un d\u00eda ser capaz de reanimar pacientes, mesmo horas despois de pararse o coraz\u00f3n. O termo \"te\u00f3rico de informaci\u00f3n\" \u00e9 usado no sentido de teor\u00eda da informaci\u00f3n.\nRalph Merkle en \"Molecular Repair of the Brain\" definiu morte te\u00f3rica de informaci\u00f3n como a seguinte:\nO momento exacto da morte te\u00f3rica de informaci\u00f3n \u00e9 actualmente desco\u00f1ecido. Espec\u00falase que ocorra gradualmente tras varias horas de morte cl\u00ednica \u00e1 temperatura ambiente, a medida que o cerebro sofre aut\u00f3lise.\nTam\u00e9n pode ocorrer m\u00e1is rapidamente se non houber fluxo sangu\u00edneo para o cerebro durante o soporte \u00e1 vida, conducindo a un estado de descomposici\u00f3n do cerebro morte cerebral, ou durante a progresi\u00f3n de doenzas cerebrais dexenerativas que causan unha perda extensiva da estrutura cerebral.\nA \"morte te\u00f3rica de informaci\u00f3n\" tam\u00e9n xorde no contexto da cri\u00f3nica, que pode ser vista como o uso da criopreservaci\u00f3n para tentar evitar a morte te\u00f3rica de informaci\u00f3n. O uso do criterio te\u00f3rico de informaci\u00f3n formouse en base a argumentos \u00e9ticos que afirman que a cri\u00f3nica \u00e9 un intento de salvar vidas no canto de ser un m\u00e9todo de enterro para os mortos. En contraste, se a cri\u00f3nica non pode ser aplicada antes de que a morte te\u00f3rica de informaci\u00f3n ocorra, ou se o procedemento de criopreservaci\u00f3n en si causa morte te\u00f3rica de informaci\u00f3n, ent\u00f3n a cri\u00f3nica non \u00e9 viable."}
{"id": "190069", "revid": "92340", "url": "https://gl.wikipedia.org/wiki?curid=190069", "title": "Thomas Eugene Kurtz", "text": "Thomas Eugene Kurtz, nado en 1928, \u00e9 un cient\u00edfico da computaci\u00f3n estadounidense. Foi o desenvolvedor da linguaxe de programaci\u00f3n BASIC (o \"Dartmouth BASIC\") en 1964 canda John George Kemeny. Foi Presidente e membro do consello de administraci\u00f3n de EDUCOM, da mesma maneira que o foi en NERComP. Tam\u00e9n foi membro do comit\u00e9 de direcci\u00f3n no proxecto 'CONDUIT' e na conferencia na instruci\u00f3n da inform\u00e1tica.\nEn 1991, a sociedade de inform\u00e1tica IEEE premiou a Kurtz co IEEE Computer Pioneer Award3 e en 1994 foi instalado como un compa\u00f1eiro (Fellow) da Association for Computing Machinery."}
{"id": "190070", "revid": "130532", "url": "https://gl.wikipedia.org/wiki?curid=190070", "title": "A Pena Furada", "text": "A Pena Furada \u00e9 un sitio arqueol\u00f3xico que poder\u00eda corresponderse cun espazo ritual monumentalizado emprazado no lugar de Figueiras, no concello de Coir\u00f3s. Consid\u00e9rase un santuario pola presenza dunha figura antropomorfa co sexo feminino moi remarcado, insculturada nun podio, nun contexto construtivo de claro sentido ritual que define un amplo, complexo e monumental espazo simb\u00f3lico.\nCaracter\u00edsticas.\nNeste espazo atop\u00e1ronse inicialmente unha serie de petr\u00f3glifos polas diferentes penas do lugar, os principais foron:\nA Moura.\nA Moura \u00e9 un petr\u00f3glifo que representa a unha muller de cabeza ovalada con ollos e boca, con dous brazos e d\u00faas pernas que rematan nos p\u00e9s, e cun sexo ben remarcado que poder\u00eda indicar alg\u00fan culto \u00e1 fertilidade. Esta figura feminina non se corresponde con ning\u00fan dos petr\u00f3glifos t\u00edpicos descritos en Galicia.\nEscavaci\u00f3ns do ano 2011.\nEn setembro do ano 2011 o arque\u00f3logo Ant\u00f3n Malde e o xornalista Manuel Gago dirixiron cun equipo de voluntarios un proxecto de arqueolox\u00eda p\u00fablica no que se adicaron \u00e1 limpeza e escavaci\u00f3n do lugar. Nestas escavaci\u00f3ns revel\u00e1ronse varias estruturas con muros que se sup\u00f3n que formar\u00edan parte dun santuario centrado na figura da \"Moura\". Atop\u00e1ronse gran cantidade de anacos de cer\u00e1mica romana, restos de tellas, restos de muros perimetrais e unha pedra tallada en forma de esfera.\nSegundo Malde o sitio poder\u00eda tratarse dun santuario galaicorromano constru\u00eddo entre os s\u00e9culos I e IV."}
{"id": "190071", "revid": "25871", "url": "https://gl.wikipedia.org/wiki?curid=190071", "title": "Yobe", "text": "Yobe \u00e9 un dos estados da Rep\u00fablica Federal de Nixeria. A s\u00faa capital \u00e9 a cidade de Damaturu. Ten unha superficie de 44.880 km\u00b2. A s\u00faa poboaci\u00f3n c\u00edfrase en 2.609.566 persoas (datos do censo do ano 2007), o que d\u00e1 unha densidade de poboaci\u00f3n de 57,3 habitantes por cada quil\u00f3metro cadrado.\nLimita polo norte coa Rep\u00fablica de N\u00edxer, polo leste co estado de Borno, polo sur co estado de Gombe e polo oeste cos estados de Jigawa e Bauchi.\nEste estado pode subdividirse en dezasete \u00e1reas de goberno local, a saber:"}
{"id": "190072", "revid": "23204", "url": "https://gl.wikipedia.org/wiki?curid=190072", "title": "73\u00aa edici\u00f3n dos \u00d3scar", "text": "A 73.\u00aa entrega dos premios \u00d3scar tivo lugar o d\u00eda 25 de marzo de 2001 no Shrine Auditorium e Expo Center dos \u00c1nxeles (California).\nPremios e candidaturas.\nOs ga\u00f1adores son os que aparecen en primeiro lugar e destacados en letra grosa.\nIn Memoriam.\nComo cada ano, rec\u00f3rdanse \u00e1s persoas falecidas durante o ano: Charles Gray, Richard Coiller, Wally Rose (dobre), Helen Martin, Claire Trevor, Lewis Allen (director), Douglas Fairbanks Jr., David Bretherton (editor), Julie London, Paul Bartel, John Gielgud, David Tomlinson, Walter Matthau, Max Showalter, Alec Guinness, Loretta Young, Harold Nicholas, Robert Swink, Toru Tanaka, Jack Nitzche (compositor), Beah Richards, Ann Doran, Richard Mulligan, Richard Farnsworth, Sam O'Steen (editor), Gwen Verdon, Ring Lardner Jr. (escritor), Francis Lederer, Nancy Marchand, George Wells (guionista), Werner Klemnperer, Richard Hazard (director de orquestra), James Card (preservacionista de pel\u00edculas), Nils Poppe, Billy Barty, Jason Robards, Ray Walston, Jacques Marin, Howard W. Koch (produtor) e Stanley Kramer (director)."}
{"id": "190073", "revid": "5863", "url": "https://gl.wikipedia.org/wiki?curid=190073", "title": "Xo\u00e1n Pi\u00f1eiro", "text": ""}
{"id": "190075", "revid": "124656", "url": "https://gl.wikipedia.org/wiki?curid=190075", "title": "Nelson Santos Argibay", "text": "Nelson Santos Argibay, nado no Porri\u00f1o en 1956, \u00e9 un pol\u00edtico galego.\nTraxectoria.\nDirector dunha entidade bancaria no Porri\u00f1o. En 2003 o n\u00famero 2 da candidatura de Independentes de Porri\u00f1o, encabezada por Gonzalo Ord\u00f3\u00f1ez Puime, e foi elixido concelleiro. Dito grupo apoiou a elecci\u00f3n do candidato do BNG Ra\u00fal Franc\u00e9s como alcalde da localidade, mais mant\u00edvose na oposici\u00f3n. En outubro de 2005 abandonou xunto con outro compa\u00f1eiro o grupo municipal de IdeP. En 2007 encabezou a candidatura de Ciudadanos Por Porri\u00f1o (CxP) que conseguiu 3 concelleiros, sendo a terceira forza pol\u00edtica tralo BNG e o PPdeG. A s\u00faa negativa a apoiar \u00f3s populares na investidura facilitou que os nacionalistas revalidasen a alcald\u00eda como lista m\u00e1is votada. En febreiro de 2010 foi elixido alcalde despois da moci\u00f3n de censura que presentou o seu grupo xunto con Independientes do Porri\u00f1o e o PPdeG, e que supuxo a integraci\u00f3n da s\u00faa formaci\u00f3n e de IdeP nas filas populares. Nas elecci\u00f3ns municipais de 2011 encabezou a candidatura do PPdeG, obtivo a maior\u00eda absoluta e foi reelixido alcalde. En marzo de 2013 foi imputado por unha presunta contrataci\u00f3n irregular. En 2015 perdeu a maior\u00eda absoluta e cedeulle a alcald\u00eda \u00e1 socialista Eva Garc\u00eda de la Torre, a cal logrou o apoio dos demais grupos da corporaci\u00f3n. Tralo anuncio de apertura de xu\u00edzo oral en maio de 2017 presentou a s\u00faa renuncia como concelleiro. En xu\u00f1o 2018 resultou finalmente absolto."}
{"id": "190078", "revid": "98629", "url": "https://gl.wikipedia.org/wiki?curid=190078", "title": "Gilad Shalit", "text": "Gilad Shalit (en hebreo: \u05d2\u05dc\u05e2\u05d3 \u05e9\u05dc\u05d9\u05d8), nado en Nahariya o 28 de agosto de 1986, \u00e9 un soldado das Forzas de Defensa de Israel.\nTraxectoria.\nEn 25 de xu\u00f1o de 2006 foi secuestrado por activistas palestinos pertencentes a Hamas preto de Keren Shalon na Franxa de Gaza, e mantido en catividade por m\u00e1is de cinco anos (1941 d\u00edas). Foi liberado e volveu a Israel o 18 de outubro de 2011 nun acordo con Hamas, no que Israel prometeu liberar 1027 prisioneiros."}
{"id": "190079", "revid": "23204", "url": "https://gl.wikipedia.org/wiki?curid=190079", "title": "Lu\u00eds \u00c1lvarez Angueira", "text": "Manuel Lu\u00eds \u00c1lvarez Angueira, nado en Pontecesures o 22 de xaneiro de 1962, \u00e9 un pol\u00edtico galego do BNG.\nTraxectoria.\nCampi\u00f3n de Espa\u00f1a de remo e profesor de Filosof\u00eda no instituto de Noia. Encabezou a candidatura do BNG en Pontecesures nas elecci\u00f3ns municipais de 1991 e logrou 2 concelleiros. Nas municipais de 1995 volveu a lograr 2 concelleiros e apoiou a elecci\u00f3n do candidato de Independentes por Pontecesures Victoriano Trenco Romay para arrebatarlle a alcald\u00eda \u00f3 PPdeG, se ben non formou parte do goberno e o alcalde rematou integr\u00e1ndose no PPdeG ao ano seguinte.\nNas elecci\u00f3ns municipais de 1999 logrou de novo 2 concelleiros e foi elixido alcalde co apoio de ACP e PSdeG-PSOE, gobernando en coalici\u00f3n con estas formaci\u00f3ns. Nas municipais de 2003 subeu a 4 concelleiros e foi a forza m\u00e1is votada, polo que repetiu como alcalde cos mesmos appios, pero gobernando nun principio tan s\u00f3 coa ACP en minor\u00eda, dado que o concelleiro socialista non quixo volver formar parte do goberno. En outubro de 2004 integrou no goberno \u00e1 concelleira de Independentes por Pontecesures Maribel Castro Barreiro, polo que volveu a gobernar en maior\u00eda. Por\u00e9n, en febreiro de 2006 o concelleiro da ACP Lu\u00eds \u00c1ngel Sabariz foi expulsado do goberno, polo que volveu a gobernar en minor\u00eda, chegando incluso a estudarse unha moci\u00f3n de censura encabezada polo \u00fanico concelleiro do PSdeG, se ben foi abortada por parte da direcci\u00f3n socialista.\nNas municipais de 2007 volveu a sela forza m\u00e1is votada e subeu a 5 concelleiros, a un da maior\u00eda absoluta, se ben perdeu a alcald\u00eda \u00f3 apoialos concelleiros do PPdeG e do PSdeG \u00e1 \u00fanica concelleira de IP Maribel Castro Barreiro. Nas municipais de 2011 logrou de novo a vitoria ao lograr 4 concelleiros, recuperando a alcald\u00eda tras firmar un pacto de goberno cos concelleiros do PSdeG e Terra Galega. En setembro de 2014 anunciou que non volver\u00eda encabezar a candidatura do BNG, polo que cesou como alcalde tralas municipais de 2015."}
{"id": "190080", "revid": "98629", "url": "https://gl.wikipedia.org/wiki?curid=190080", "title": "Divisi\u00f3n de Honra da LNFS 2010-11", "text": "A tempada 2010-11 da Divisi\u00f3n de Honra da LNFS foi a 22\u00aa edici\u00f3n da m\u00e1xima competici\u00f3n ligueira do f\u00fatbol sala en Espa\u00f1a. O torneo comezou o 17 de setembro de 2010 e rematou o 27 de xu\u00f1o de 2011 co derradeiro encontro da final, que deu como resultado o primeiro t\u00edtulo de liga na historia desta competici\u00f3n a prol do FC Barcelona Alusport.\nA liga estivo composta por d\u00faas partes, a tempada regular e as eliminatorias polo t\u00edtulo. A tempada regular contou con 16 equipos que se enfrontaron todos entre si na casa e fora \u00f3 longo de 30 xornadas. \u00d3 remate da tempada regular os 8 primeiros da t\u00e1boa decidiron o t\u00edtulo nas eliminatorias finais. As eliminatorias de cuartos de final e semifinais foron \u00f3 mellor de 3 encontros, e a final foi \u00f3 mellor de 5.\nTempada regular.\n&lt;br&gt;\nEliminatorias polo t\u00edtulo.\nO FC Barcelona Alusport proclamouse campi\u00f3n desta edici\u00f3n 2010-11 da Divisi\u00f3n de Honra da LNFS."}
{"id": "190081", "revid": "8354", "url": "https://gl.wikipedia.org/wiki?curid=190081", "title": "Mary Blair", "text": "Mary Robinson, co\u00f1ecida como Mary Blair, nada o 21 de outubro de 1911 e finada o 26 de xullo de 1978, foi unha debuxante norteamericana.\nTraxectoria.\nBlair foi unha artista estadounidense destacada nos eidos da produci\u00f3n art\u00edstica e a animaci\u00f3n para The Walt Disney Company, debuxando arte conceptual para filmes como \"Alice in Wonderland\", \"Peter Pan\", \"Song of the South\" e \"Cinderella\". Blair tam\u00e9n creou dese\u00f1os de personaxes para atracci\u00f3ns que a\u00ednda est\u00e1n en uso como It's a Small World de Disneyland, a escena de festival en El Rio del Tiempo no pavill\u00f3n de M\u00e9xico no World Showcase de Epcot, e un enorme mosaico dentro do Disney's Contemporary Resort.\nVarios dos seus libros infant\u00eds ilustrados nos 1950 a\u00ednda est\u00e1n dispo\u00f1\u00edbeis, como \"I Can Fly\" (Podo voar), de Ruth Krauss. Blair foi homenaxeada como Disney Legend en 1991."}
{"id": "190084", "revid": "1576", "url": "https://gl.wikipedia.org/wiki?curid=190084", "title": "Manuel Jacobo Gonz\u00e1lez Outes", "text": "Manuel Jacobo Gonz\u00e1lez Outes, nado en Caldebarcos (Carnota) o 27 de febreiro de 1969, \u00e9 un escritor galego.\nTraxectoria.\nReside na Coru\u00f1a desde os cinco anos, tras volver os seus pais da emigraci\u00f3n en Inglaterra. Formado en profesi\u00f3ns t\u00e9cnicas, fomentou como autodidacta os seus co\u00f1ecementos sobre Literatura, Historia e Arte.\nTras un accidente no ano 2000 que lle impediu volver traballar na s\u00faa profesi\u00f3n, dedicouse por completo \u00e1 s\u00faa vocaci\u00f3n de escritor. Ten colaborado en varios xornais con artigos sobre diversos temas profesionais e alg\u00fans relatos literarios."}
{"id": "190086", "revid": "98629", "url": "https://gl.wikipedia.org/wiki?curid=190086", "title": "Divisi\u00f3n de Honra da LNFS 2009-10", "text": "A tempada 2009-10 da Divisi\u00f3n de Honra da LNFS foi a 21\u00aa edici\u00f3n da m\u00e1xima competici\u00f3n ligueira do f\u00fatbol sala en Espa\u00f1a. O torneo comezou o 11 de setembro de 2009 e rematou o 6 de xu\u00f1o de 2010 co derradeiro encontro da final, que deu como resultado o quinto t\u00edtulo de liga na historia desta competici\u00f3n a prol do ElPozo Murcia Tur\u00edstica.\nA liga estivo composta por d\u00faas partes, a tempada regular e as eliminatorias polo t\u00edtulo. A tempada regular contou con 16 equipos que se enfrontaron todos entre si na casa e fora \u00f3 longo de 30 xornadas. \u00d3 remate da tempada regular os 8 primeiros da t\u00e1boa decidiron o t\u00edtulo nas eliminatorias finais. As eliminatorias de cuartos de final e semifinais foron \u00f3 mellor de 3 encontros, e a final foi \u00f3 mellor de 5.\nEliminatorias polo t\u00edtulo.\nO ElPozo Murcia Tur\u00edstica proclamouse campi\u00f3n desta edici\u00f3n 2009-10 da Divisi\u00f3n de Honra da LNFS."}
{"id": "190087", "revid": "23562", "url": "https://gl.wikipedia.org/wiki?curid=190087", "title": "Benicarl\u00f3 Aeroport Castell\u00f3", "text": ""}
{"id": "190088", "revid": "98629", "url": "https://gl.wikipedia.org/wiki?curid=190088", "title": "Divisi\u00f3n de Honra da LNFS 2008-09", "text": "A tempada 2008-09 da Divisi\u00f3n de Honra da LNFS foi a 20\u00aa edici\u00f3n da m\u00e1xima competici\u00f3n ligueira do f\u00fatbol sala en Espa\u00f1a. O torneo comezou o 26 de agosto de 2008 e rematou o 19 de xu\u00f1o de 2009 co derradeiro encontro da final, que deu como resultado o cuarto t\u00edtulo de liga na historia desta competici\u00f3n a prol do ElPozo Murcia Tur\u00edstica.\nA liga estivo composta por d\u00faas partes, a tempada regular e as eliminatorias polo t\u00edtulo. A tempada regular contou con 15 equipos que se enfrontaron todos entre si na casa e fora \u00f3 longo de 28 xornadas. \u00d3 remate da tempada regular os 8 primeiros da t\u00e1boa decidiron o t\u00edtulo nas eliminatorias finais. As eliminatorias de cuartos de final e semifinais foron \u00f3 mellor de 3 encontros, e a final foi a ida e volta.\nEliminatorias polo t\u00edtulo.\nO ElPozo Murcia Tur\u00edstica proclamouse campi\u00f3n desta edici\u00f3n 2008-09 da Divisi\u00f3n de Honra da LNFS."}
{"id": "190089", "revid": "98629", "url": "https://gl.wikipedia.org/wiki?curid=190089", "title": "Divisi\u00f3n de Honra da LNFS 2007-08", "text": "A tempada 2007-08 da Divisi\u00f3n de Honra da LNFS foi a 19\u00aa edici\u00f3n da m\u00e1xima competici\u00f3n ligueira do f\u00fatbol sala en Espa\u00f1a. O torneo comezou o 14 de setembro de 2007 e rematou o 7 de xu\u00f1o de 2008 co derradeiro encontro da final, que deu como resultado o oitavo t\u00edtulo de liga na historia desta competici\u00f3n a prol do Intervi\u00fa Fadesa.\nA liga estivo composta por d\u00faas partes, a tempada regular e as eliminatorias polo t\u00edtulo. A tempada regular contou con 16 equipos que se enfrontaron todos entre si na casa e fora \u00f3 longo de 30 xornadas. \u00d3 remate da tempada regular os 8 primeiros da t\u00e1boa decidiron o t\u00edtulo nas eliminatorias finais. A eliminatoria de cuartos de final foi \u00f3 mellor de 3 encontros, mentres que as semifinais e a final foron a ida e volta.\nEliminatorias polo t\u00edtulo.\nO Intervi\u00fa Fadesa proclamouse campi\u00f3n desta edici\u00f3n 2007-08 da Divisi\u00f3n de Honra da LNFS."}
{"id": "190090", "revid": "89787", "url": "https://gl.wikipedia.org/wiki?curid=190090", "title": "Netilmicina", "text": "A netilmicina \u00e9 un antibi\u00f3tico de amplo espectro que pertence \u00e1 familia dos aminoglic\u00f3sidos, utilizado xeralmente en forma de sulfato de netilmicina. \u00c9 un antibi\u00f3tico semisint\u00e9tico derivado da sisomicina, a cal \u00e9 producida pola bacteria \"Micromonospora inyoensis\", polo que a netilmicina se pode denominar tam\u00e9n 1-N-etil-sisomicina .\nAct\u00faa un\u00edndose \u00e1 subunidade de 30 S do ribosoma e ao ARNr 16S, o que interfire coa formaci\u00f3n do complexo de iniciaci\u00f3n co ARNm e impide a s\u00edntese correcta das prote\u00ednas.\nEste f\u00e1rmaco non se absorbe polo tracto dixestivo, polo que se administra en forma de infusi\u00f3n ou inxectable.\nA netilmicina \u00e9 activa contra moitos bacilos gramnegativos que son resistentes \u00e1 xentamicina, a\u00ednda que \u00e9 menos activa contra a \"Pseudomonas aeruginosa\" do que a tobramicina.\nIndicaci\u00f3ns.\nA netilmicina est\u00e1 indicada en casos de infecci\u00f3n urinaria ou infecci\u00f3n sist\u00e9mica potencialmente mortal, especialmente as causadas por organismos resistentes \u00e1 xentamicina, e en pacientes cunha funci\u00f3n renal normal. Normalmente ind\u00edcanse de 4 a 6\u00a0mg/kg por d\u00eda repartidos en tres doses iguais cada 8 horas ou en d\u00faas doses cada 12 horas. En infecci\u00f3ns potencialmente fatais e graves, pode chegarse ata 7,5\u00a0mg/kg cada d\u00eda pero se debe reducir a 6\u00a0mg/kg/d\u00eda tan axi\u00f1a como estea clinicamente indicado, polo xeral dentro das primeiras 48 horas.\nEfectos adversos.\nEn doentes con insuficiencia renal, ou deshidratados ou cando se administra en doses superiores \u00e1s recomendadas ou por un tempo moi prolongado, poden aparecer, ototoxicidade, nefrotoxicidade ou neurotoxicidade, xeralmente reversibles ao suspender o tratamento. A administraci\u00f3n conxunta de furosemida, \u00e1cido etacr\u00ednico ou o uso previo doutros aminoglic\u00f3sidos son factores de risco para a ototoxicidade. A dose debe axustarse se o paciente experimenta variaci\u00f3ns na s\u00faa funci\u00f3n renal."}
{"id": "190091", "revid": "23204", "url": "https://gl.wikipedia.org/wiki?curid=190091", "title": "Masashi Kishimoto", "text": ", nado o 8 de novembro de 1974 en Nagi, Okayama \u00e9 un popular debuxante de manga creador de \"Naruto\". \u00d3 autor apaixon\u00e1balle o manga e o anime e v\u00eda as sagas de Akira Toriyama, o creador de \"Dragon Ball\", o cal foi unha das s\u00faas principais influencias. Debuxa manga dende que \u00eda \u00f3 instituto e \u00e9 irm\u00e1n xemelgo doutro debuxante de manga, Seishi Kishimoto, creador de \"666 Satan\" e \"Blazer Drive\"."}
{"id": "190092", "revid": "98629", "url": "https://gl.wikipedia.org/wiki?curid=190092", "title": "Divisi\u00f3n de Honra da LNFS 2006-07", "text": "A tempada 2006-07 da Divisi\u00f3n de Honra da LNFS foi a 18\u00aa edici\u00f3n da m\u00e1xima competici\u00f3n ligueira do f\u00fatbol sala en Espa\u00f1a. O torneo comezou o 16 de setembro de 2006 e rematou o 23 de xu\u00f1o de 2007 co derradeiro encontro da final, que deu como resultado o terceiro t\u00edtulo de liga na historia desta competici\u00f3n a prol do ElPozo Murcia Tur\u00edstica.\nA liga estivo composta por d\u00faas partes, a tempada regular e as eliminatorias polo t\u00edtulo. A tempada regular contou con 16 equipos que se enfrontaron todos entre si na casa e fora \u00f3 longo de 30 xornadas. \u00d3 remate da tempada regular os 8 primeiros da t\u00e1boa decidiron o t\u00edtulo nas eliminatorias finais. A eliminatoria de cuartos de final foi \u00f3 mellor de 3 encontros, mentres que as semifinais e a final foron a ida e volta.\nEliminatorias polo t\u00edtulo.\nO ElPozo Murcia Tur\u00edstica proclamouse campi\u00f3n desta edici\u00f3n 2006-07 da Divisi\u00f3n de Honra da LNFS."}
{"id": "190094", "revid": "98629", "url": "https://gl.wikipedia.org/wiki?curid=190094", "title": "Divisi\u00f3n de Honra da LNFS 2005-06", "text": "A tempada 2005-06 da Divisi\u00f3n de Honra da LNFS foi a 17\u00aa edici\u00f3n da m\u00e1xima competici\u00f3n ligueira do f\u00fatbol sala en Espa\u00f1a. O torneo comezou o 10 de setembro de 2005 e rematou o 24 de xu\u00f1o de 2006 co derradeiro encontro da final, que deu como resultado o segundo t\u00edtulo de liga na historia desta competici\u00f3n a prol do ElPozo Murcia Tur\u00edstica.\nA liga estivo composta por d\u00faas partes, a tempada regular e as eliminatorias polo t\u00edtulo. A tempada regular contou con 16 equipos que se enfrontaron todos entre si na casa e fora \u00f3 longo de 30 xornadas. \u00d3 remate da tempada regular os 8 primeiros da t\u00e1boa decidiron o t\u00edtulo nas eliminatorias finais. A eliminatoria de cuartos de final foi \u00f3 mellor de 3 encontros, mentres que as semifinais e a final foron \u00f3 mellor de 5 encontros.\nEliminatorias polo t\u00edtulo.\nO ElPozo Murcia Tur\u00edstica proclamouse campi\u00f3n desta edici\u00f3n 2005-06 da Divisi\u00f3n de Honra da LNFS."}
{"id": "190095", "revid": "98629", "url": "https://gl.wikipedia.org/wiki?curid=190095", "title": "Divisi\u00f3n de Honra da LNFS 2004-05", "text": "A tempada 2004-05 da Divisi\u00f3n de Honra da LNFS foi a 16\u00aa edici\u00f3n da m\u00e1xima competici\u00f3n ligueira do f\u00fatbol sala en Espa\u00f1a. O torneo comezou o 4 de setembro de 2004 e rematou o 25 de xu\u00f1o de 2005 co derradeiro encontro da final, que deu como resultado o s\u00e9timo t\u00edtulo de liga na historia desta competici\u00f3n a prol do Boomerang Intervi\u00fa.\nA liga estivo composta por d\u00faas partes, a tempada regular e as eliminatorias polo t\u00edtulo. A tempada regular contou con 16 equipos que se enfrontaron todos entre si na casa e fora \u00f3 longo de 30 xornadas. \u00d3 remate da tempada regular os 8 primeiros da t\u00e1boa decidiron o t\u00edtulo nas eliminatorias finais. A eliminatoria de cuartos de final foi \u00f3 mellor de 3 encontros, mentres que as semifinais e a final foron \u00f3 mellor de 5 encontros.\nEliminatorias polo t\u00edtulo.\nO Boomerang Intervi\u00fa proclamouse campi\u00f3n desta edici\u00f3n 2004-05 da Divisi\u00f3n de Honra da LNFS."}
{"id": "190096", "revid": "56817", "url": "https://gl.wikipedia.org/wiki?curid=190096", "title": "Terceira divisi\u00f3n espa\u00f1ola 1974/75", "text": "A tempada 1974\u201375 da Terceira Divisi\u00f3n de Espa\u00f1a foi a 41\u00aa edici\u00f3n deste torneo."}
{"id": "190099", "revid": "27155", "url": "https://gl.wikipedia.org/wiki?curid=190099", "title": "Glutati\u00f3n", "text": "O glutati\u00f3n, abreviado como GSH (forma reducida) ou GSSG (forma oxidada disulfuro), e \u00e1s veces escrito glutation \u00e9 un trip\u00e9ptido formado por glicina, ciste\u00edna e \u00e1cido glut\u00e1mico (\u03b3--glutamil--cisteinilglicina), que funciona nas c\u00e9lulas como antioxidante. Cont\u00e9n un enlace pept\u00eddico infrecuente entre o grupo \u03b1-amino da ciste\u00edna e o grupo carboxilo da cadea lateral do \u00e1cido glut\u00e1mico (e non co seu grupo \u03b1-amino, que queda libre). Polo contrario, a uni\u00f3n da glicina coa ciste\u00edna \u00e9 un enlace pept\u00eddico totalmente normal entre os grupos \u03b1-amino e \u03b1-carboxilo. \u00c9 un antioxidante, que prev\u00e9n danos en compo\u00f1entes importantes da c\u00e9lula causados polas especies reactivas do os\u00edxeno, como radicais libres e per\u00f3xidos.\nA ciste\u00edna do glutati\u00f3n cont\u00e9n un grupo tiol (-SH) moi reactivo. Os grupos tiol son axentes redutores. Nas c\u00e9lulas animais hep\u00e1ticas o glutati\u00f3n est\u00e1 presente en concentraci\u00f3ns de aproximadamente 5 milimolar. O glutati\u00f3n reduce as pontes disulfuro formadas nas prote\u00ednas citopl\u00e1smicas a ciste\u00ednas servindo como doante de electr\u00f3ns. No proceso o glutati\u00f3n conv\u00e9rtese na s\u00faa forma oxidada glutati\u00f3n disulfuro (GSSG).\nO glutati\u00f3n at\u00f3pase na c\u00e9lula case exclusivamente na s\u00faa forma reducida, xa que o encima que reduce a s\u00faa forma oxidada, a glutati\u00f3n redutase, \u00e9 constitutivamente activa e inducible en situaci\u00f3n de estr\u00e9s oxidativo. De feito, a proporci\u00f3n do glutati\u00f3n reducido con respecto ao oxidado nas c\u00e9lulas \u00fasase a mi\u00fado como unha medida da toxicidade na c\u00e9lula.\nBios\u00edntese.\nO glutati\u00f3n non \u00e9 un nutriente esencial que s\u00f3 se poida obter dos alimentos, xa que pode sintetizarse no noso corpo a partir dos tres amino\u00e1cidos que o compo\u00f1en. O grupo sulfhidrilo ou tiol (-SH) da s\u00faa ciste\u00edna serve como doante de prot\u00f3ns \u00e9 \u00e9 o responsable da s\u00faa actividade biol\u00f3xica. A dispo\u00f1ibilidade deste amino\u00e1cido \u00e9 o factor limitante na s\u00edntese do glutati\u00f3n nas c\u00e9lulas, porque a ciste\u00edna \u00e9 relativamente rara nos alimentos. Ademais, cando se libera como un amino\u00e1cido libre, a ciste\u00edna \u00e9 t\u00f3xica e catabol\u00edzase espontaneamente no tracto gastrointestinal e no plasma sangu\u00edneo.\nO glutati\u00f3n sintet\u00edzase en dous pasos dependentes do ATP:\nA glutamato ciste\u00edna ligase (GCL) animal \u00e9 un encima heterod\u00edmero composto por unha subunidade catal\u00edtica (GCLC) e outra moduladora (GCLM). A GCLC \u00e9 responsable de toda a actividade encim\u00e1tica, mentres que a GCLM acrecenta a eficiencia catal\u00edtica do GCLC. Os ratos que carecen de GCLC (\u00e9 dicir, carecen de s\u00edntese \"de novo\" de GSH) morren pouco despois do nacemento. Os ratos que carecen de GCLM non mostran un fenotipo especial externamente apreciable, pero presentan un descenso acusado de GSH e un incremento da sensibilidade a t\u00f3xicos.\nA\u00ednda que o glutati\u00f3n pode sintetizarse en todas as c\u00e9lulas do corpo, a s\u00faa s\u00edntese no f\u00edgado \u00e9 esencial. Os ratos con perda de GCLC xeneticamente inducida (\u00e9 dicir, sen s\u00edntese de GSH) s\u00f3 no f\u00edgado morren no seu primeiro mes de vida.\nA glutamato ciste\u00edna ligase (GCL) das plantas \u00e9 un encima heterod\u00edmero sensible aos cambios redox, moi conservado no reino das plantas. Nun ambiente oxidante, f\u00f3rmanse pontes disulfuro intermoleculares e o encima cambia ao seu estado dim\u00e9rico activo. Ademais deste control dependente do estado redox nas plantas hai unha inhibici\u00f3n por retroalimentaci\u00f3n por GSH do encima GCL. A GCL est\u00e1 localizada exclusivamente nos plastos, e a glutati\u00f3n sintetase aparece tanto en plastos coma no citosol, polo que o GSH e a gamma-glutamilciste\u00edna son exportados desde os plastos ao citosol. Ambos os encimas necesarios para a s\u00edntese do glutati\u00f3n son esenciais nas plantas; a eliminaci\u00f3n total da expresi\u00f3n xen\u00e9tica (\"knockout\") da GCL e da glutati\u00f3n sintetase son letais para o embri\u00f3n e as pl\u00e1ntulas que agroman.\nA ruta da bios\u00edntese do glutati\u00f3n at\u00f3pase nalgunhas bacterias, como cianobacterias e proteobacterias, pero perdeuse en moitas outras bacterias. A maior\u00eda dos eucariotas sintetizan glutati\u00f3n, inclu\u00edndo os humanos, pero non todos (non hai s\u00edntese en leguminosas, \"Entamoeba\", e \"Giardia\"). As \u00fanicas arqueas que producen glutati\u00f3n son as halobacterias.\nFunci\u00f3ns.\nO glutati\u00f3n pode atoparse en estado reducido (GSH) ou oxidado (GSSG). En estado reducido, o grupo tiol da ciste\u00edna pode doar un equivalente de reduci\u00f3n (H++ e-) a outras mol\u00e9culas inestables, como as especies reactivas do os\u00edxeno. Ao doar un electr\u00f3n, o propio glutation se fai reactivo, pero reacciona case inmediatamente con outro glutation reactivo formando glutati\u00f3n disulfuro (GSSG). Esta reacci\u00f3n \u00e9 posible debido \u00e1 concentraci\u00f3n relativamente alta de glutation nas c\u00e9lulas (ata 5 mM no f\u00edgado). O GSH pode rexenerarse a partir do GSSG por acci\u00f3n da glutati\u00f3n redutase.\nNas c\u00e9lulas e tecidos sans, m\u00e1is do 90% do total do glutati\u00f3n est\u00e1 na forma reducida GSH e menos do 10% est\u00e1 en forma de disulfuro (GSSG). Un incremento da proporci\u00f3n de GSSG con respecto ao GSH consid\u00e9rase indicativa dun estr\u00e9s oxidativo.\nO glutati\u00f3n ten m\u00faltiples funci\u00f3ns:\nFunci\u00f3ns nos animais.\nO GSH funciona como substrato tanto en reacci\u00f3ns de conxugaci\u00f3n (con substancias normalmente alleas ao organismo, como drogas ou velenos) coma reacci\u00f3ns redox, catalizadas polos encimas glutati\u00f3n S-transferases no citosol, microsomas, e mitocondrias. Pero pode participar tam\u00e9n en conxugaci\u00f3ns non encim\u00e1ticas con diversas substancias.\nO glutati\u00f3n \u00e9 un ant\u00eddoto esencial para superar a sobredose de \"N\"-acetil-\"p\"-benzoquinona imina (NAPQI), un actvo metabolito reactivo co citocromo P450 formado polo paracetamol, que \u00e9 t\u00f3xico cando dimin\u00fae o GSH na c\u00e9lula por causa de sobredose de pracetamol. O glutati\u00f3n conx\u00fagase coa NAPQI e axuda a detoxificalo. Grazas a esta capacidade protexe os grupos tiol das prote\u00ednas celulares, que doutro modo ser\u00edan modificados covalentemente; cando se consome todo o GSH, a NAPQI empeza a reaccionar coas prote\u00ednas celulares, orixinando a morte celular. O tratamento habitual para unha sobredose deste analx\u00e9sico \u00e9 a administraci\u00f3n (xeralmente en forma nebulizada) de \"N\"-acetil--ciste\u00edna (hai varios preparados comerciais ), que \u00e9 procesada polas c\u00e9lulas a L-ciste\u00edna e utilizada na s\u00edntese \"de novo\" de GSH.\nO glutati\u00f3n (GSH) participa na s\u00edntese de leucotrienos e \u00e9 un cofactor do encima glutati\u00f3n peroxidase. Tam\u00e9n \u00e9 importante como mol\u00e9cula hidrof\u00edlica que se engade no f\u00edgado a toxinas lip\u00f3filas e residuos durante as biotransformaci\u00f3ns antes de que esas substancias pasen a formar parte da bile. O glutati\u00f3n neces\u00edtase tam\u00e9n para a detoxificaci\u00f3n do metilglioxal, unha toxina producida como un subproduto do metabolismo.\nEsta reacci\u00f3n de detoxificaci\u00f3n l\u00e9vaa a cabo o sistema da glioxalase. A glioxalase I (EC 4.4.1.5) cataliza a conversi\u00f3n do metilglioxal e do glutati\u00f3n reducido a \"S\"--lacto\u00edl-glutati\u00f3n. A Glioxalase II (EC 3.1.2.6) cataliza a hidr\u00f3lise do \"S\"--lacto\u00edl-glutati\u00f3n a glutati\u00f3n ed \u00e1cido -l\u00e1ctico.\nO glutati\u00f3n utilizouse recentemente como inhibidor da melanina na industria cosm\u00e9tica. En pa\u00edses como o Xap\u00f3n e Filipinas, este produto v\u00e9ndese como xab\u00f3n blanqueante. O glutati\u00f3n inhibe competitivamente a s\u00edntese de melanina na reacci\u00f3n entre a tirosinase e a L-DOPA ao interromper a capacidade da L-DOPA de unirse \u00e1 tirosinase durante a s\u00edntese de melanina. A inhibici\u00f3n da s\u00edntese de melanina pode reverterse incrementando a concentraci\u00f3n de L-DOPA, pero non incrementando a de tirosinase. A\u00ednda que a melanina sintetizada \u00e9 agregada en aproximadamente unha hora, a agregaci\u00f3n \u00e9 inhibida pola adici\u00f3n de glutati\u00f3n. Estes resultados indican que o glutation inhibe a s\u00edntese e aglutinaci\u00f3n da melanina ao interferir na funci\u00f3n da L-DOPA.\nFunci\u00f3ns nas plantas.\nNas plantas, o glutati\u00f3n \u00e9 crucial para controlar o estr\u00e9s bi\u00f3tico e abi\u00f3tico. \u00c9 un compo\u00f1ente esencial do ciclo do glutati\u00f3n-ascorbato, un sistema que reduce o velenoso per\u00f3xido de hidr\u00f3xeno. \u00c9 o precursor das fitoquelatinas, que son olig\u00f3meros de glutati\u00f3n que quelan metais pesados como o cadmio. O glutati\u00f3n requ\u00edrese para unha defensa eficiente contra pat\u00f3xenos das plantas como a bacteria \"Pseudomonas syringae\" ou o oomiceto \"Phytophthora brassicae\". O encima APS redutase, que interv\u00e9n na asimilaci\u00f3n do xofre, usa o glutati\u00f3n como doante de electr\u00f3ns. Outros encimas que utilizan o glutati\u00f3n como substrato son as glutarredoxinas; estas pequenas oxidorredutases est\u00e1n implicadas no desenvolvemento das flores, e a sinalizaci\u00f3n por \u00e1cido salic\u00edlico (fitohormona) para a defensa da planta.\nSuplementaci\u00f3n.\nNon \u00e9 doado conseguir elevar os niveis de GSH nas c\u00e9lulas cunha suplementaci\u00f3n de glutati\u00f3n. As investigaci\u00f3ns realizadas suxiren que o glutati\u00f3n inxerido non se absorbe ben no tracto gastrointestinal. Nun estudo sobre a administraci\u00f3n oral intensa a grandes doses (3 gramos) de glutati\u00f3n oral, Witschi e colaboradores conclu\u00edron que \"non \u00e9 posible incrementar o glutati\u00f3n circulante ata un grao clinicamente beneficioso por medio da administraci\u00f3n oral dunha soa dose de 3 g de glutati\u00f3n.\"\nO metabolito activo da vitamina D sintetizado nos riles calcitriol incrementa os niveis de glutati\u00f3n no cerebro e parece ser un catalizador da produci\u00f3n de glutati\u00f3n.\nAdemais, as concentraci\u00f3ns plasm\u00e1ticas e hep\u00e1ticas de GSH poden elevarse pola administraci\u00f3n de certos suplementos que serven como precursores do GSH. A \"N\"-acetilciste\u00edna (NAC) \u00e9 o precursor m\u00e1is biodispo\u00f1ible do glutati\u00f3n. Outros suplementos, como \"S\"-adenosilmetionina (SAMe) e a prote\u00edna do soro l\u00e1cteo tam\u00e9n incrementan o contido de glutati\u00f3n na c\u00e9lula.\nA \"N\"-acetilciste\u00edna est\u00e1 dispo\u00f1ible como f\u00e1rmaco ou coma un suplemento xen\u00e9rico. Outra substancia que tam\u00e9n restaura ou niveis intracelulares de glutati\u00f3n \u00e9 o \u00e1cido alfa lipoico. A melatonina pode estimular un encima relacionado, a glutati\u00f3n peroxidase, e o \"silymarin\", un extracto de sementes do cardo \"Silybum marianum\", tam\u00e9n mostrou unha capacidade de repo\u00f1er os niveis de glutati\u00f3n.\nO glutati\u00f3n \u00e9 un compo\u00f1ente intracelular estritamente regulado, e a s\u00faa produci\u00f3n est\u00e1 limitada por unha inhibici\u00f3n por retroalimentaci\u00f3n da s\u00faa s\u00edntese no encima gamma-glutamilciste\u00edna sintetase, o que minimiza enormemente a posibilidade de sobredoses. O aumento do glutati\u00f3n utilizando presursores da s\u00edntese do glutati\u00f3n ou glutati\u00f3n intravenoso \u00e9 unha estratexia empregada para facer fronte \u00e1s deficiencias de glutti\u00f3n, alto estr\u00e9s oxidativo, deficiencias inmunitarias, e sobrecargas de substancias xenobi\u00f3ticas (alleas ao corpo) nas que o glutati\u00f3n xoga un papel na s\u00faa detoxificaci\u00f3n (especialmente por v\u00eda hep\u00e1tica). Os estados de deficiencia de glutati\u00f3n incl\u00faen entre outros o VIH/SIDA, hepatites infecciosas e qu\u00edmicas, s\u00edndrome de fatiga cr\u00f3nica e encefalomielite mi\u00e1lxica (ME/CFS), c\u00e1ncer de pr\u00f3stata e outros, cataratas, enfermidade de Alzheimer, enfermidade de Parkinson, enfermidade pulmonar obstrutiva cr\u00f3nica, asma, envelenamento radioactivo, estados de malnutrici\u00f3n, estr\u00e9s f\u00edsico intenso, e o envellecemento, e foi asociado con respostas inmunitarias por debaixo do nivel normal. Moitas patolox\u00edas cl\u00ednicas est\u00e1n asociadas co estr\u00e9s oxidativo e det\u00e1llanse en moitas referencias m\u00e9dicas.\nOs niveis baixos de glutati\u00f3n est\u00e1n tam\u00e9n moi implicados na perda e balance negativo do nitr\u00f3xeno, que se observa no c\u00e1ncer, SIDA, sepse, trauma, queimaduras graves e mesmo no excesivo treinamento atl\u00e9tico. A suplementaci\u00f3n con glutati\u00f3n pode opo\u00f1erse a estes procesos, e na SIDA, por exemplo, mellora as taxas de supervivencia. Por\u00e9n, os estudos de moitas desas situaci\u00f3ns e cadros non puideron diferenciar entre os niveis baixos de glutati\u00f3n resultado de niveis de estr\u00e9s oxidativo incrementados de forma aguda (como nos pacientes con sepse) ou cr\u00f3nica (como na SIDA), e o aumento da patolox\u00eda como resultado de deficiencias \"preexistentes\".\nA esquizofrenia e os trastornos bipolares est\u00e1n tam\u00e9n asociados con niveis baixos de glutati\u00f3n. Os datos obtidos suxiren que o estr\u00e9s oxidativo pode ser un factor que subxace na fisiopatolox\u00eda do trastorno bipolar, depresi\u00f3ns graves, e esquizofrenia. O glutati\u00f3n \u00e9 o principal eliminador dos radicais libres no cerebro.\nC\u00e1ncer.\nOs resultados preliminares de certos estudos indican que o glutati\u00f3n cambia o nivel de especies reactivas do os\u00edxeno en c\u00e9lulas illadas cultivadas en laboratorio, o que pode reducir o desenvolvemento dos c\u00e1nceres.\n Pero ning\u00fan destes estudos se realizou en humanos.\nPor\u00e9n, non est\u00e1 claro que sexa beneficioso cando o c\u00e1ncer est\u00e1 xa desenvolvido, xa que poder\u00eda protexer as c\u00e9lulas cancerosas das drogas da quimioterapia en diversos tipos de c\u00e1ncer, como mostran diversos estudos.\nPatolox\u00eda.\nO exceso de glutamato nas sinapses, que pode ser liberado en condici\u00f3ns como os traumatismos cranioencef\u00e1licos, pode impedir a absorci\u00f3n de ciste\u00edna, un dos compo\u00f1entes do glutati\u00f3n. Sen a protecci\u00f3n contra os danos oxidativos que fornece o glutati\u00f3n, as c\u00e9lulas poden quedar danadas ou morreren.\nM\u00e9todos para determinar o glutati\u00f3n.\nO glutati\u00f3n reducido presente nunha mostra pode visualizarse utilizando o reactivo de Ellman ou derivados do bimano como monobromobimano. O m\u00e9todo do monobromobimano \u00e9 o m\u00e1is sensible. Neste procedemento, as c\u00e9lulas son lisadas e extr\u00e1ense os tioles con HCl tamp\u00f3n. Os tioles son despois reducidos con ditiotreitol (DTT) e marcados con monobromobimano. O monobromobimano faise fluorescente ao unirse ao GSH. Os tioles sep\u00e1ranse despois por cromatograf\u00eda l\u00edquida de alta resoluci\u00f3n e a fluorescencia cuantif\u00edcase cun detector de fluorescencia. O bimano pode tam\u00e9n utilizarse para cuantificar o glutati\u00f3n \"in vivo\". A cuantificaci\u00f3n faise por microscop\u00eda de varrido l\u00e1ser confocal despois da aplicaci\u00f3n de colorantes \u00e1s c\u00e9lulas vivas. Outra aproximaci\u00f3n, que permite medir o potencial redox do glutati\u00f3n a unha resulci\u00f3n moi alta espacial e temporal nas c\u00e9lulas vivas est\u00e1 baseado en imaxes redox obtidas usando a prote\u00edna fluorescente verde sensible ao estado redox (roGFP) ou a prote\u00edna fluorescente amarela sensible ao estado redox (rxYFP) "}
{"id": "190100", "revid": "22570", "url": "https://gl.wikipedia.org/wiki?curid=190100", "title": "Segunda divisi\u00f3n espa\u00f1ola 1945/46", "text": "A tempada 1945\u201346 da Segunda Divisi\u00f3n de Espa\u00f1a foi a 15\u00aa edici\u00f3n deste torneo. O campi\u00f3n foi o CE Sabadell, que ascendeu \u00e1 Primeira Divisi\u00f3n xunto co Deportivo da Coru\u00f1a. SD Ceuta, UD Salamanca e Jerez CF descenderon \u00e1 Terceira Divisi\u00f3n."}
{"id": "190102", "revid": "1131", "url": "https://gl.wikipedia.org/wiki?curid=190102", "title": "San Mart\u00edn del Casta\u00f1ar", "text": "San Mart\u00edn del Casta\u00f1ar \u00e9 un concello da provincia de Salamanca, na comunidade aut\u00f3noma espa\u00f1ola de Castela e Le\u00f3n.\nNo ano 2010 contaba cunha poboaci\u00f3n de 283 habitantes. Conta cunha \u00e1rea de 15,50\u00a0km\u00b2."}
{"id": "190103", "revid": "1987", "url": "https://gl.wikipedia.org/wiki?curid=190103", "title": "L\u00e1mpada el\u00e9ctrica", "text": ""}
{"id": "190104", "revid": "98629", "url": "https://gl.wikipedia.org/wiki?curid=190104", "title": "Divisi\u00f3n de Honra da LNFS 2003-04", "text": "A tempada 2003-04 da Divisi\u00f3n de Honra da LNFS foi a 15\u00aa edici\u00f3n da m\u00e1xima competici\u00f3n ligueira do f\u00fatbol sala en Espa\u00f1a. O torneo comezou o 13 de setembro de 2003 e rematou o 19 de xu\u00f1o de 2004 co derradeiro encontro da final, que deu como resultado o sexto t\u00edtulo de liga na historia desta competici\u00f3n a prol do Boomerang Intervi\u00fa.\nA liga estivo composta por d\u00faas partes, a tempada regular e as eliminatorias polo t\u00edtulo. A tempada regular contou con 16 equipos que se enfrontaron todos entre si na casa e fora \u00f3 longo de 30 xornadas. \u00d3 remate da tempada regular os 8 primeiros da t\u00e1boa decidiron o t\u00edtulo nas eliminatorias finais. A eliminatoria de cuartos de final foi \u00f3 mellor de 3 encontros, mentres que as semifinais e a final foron \u00f3 mellor de 5 encontros.\nEliminatorias polo t\u00edtulo.\nO Boomerang Intervi\u00fa proclamouse campi\u00f3n desta edici\u00f3n 2003-04 da Divisi\u00f3n de Honra da LNFS."}
{"id": "190105", "revid": "98629", "url": "https://gl.wikipedia.org/wiki?curid=190105", "title": "Divisi\u00f3n de Honra da LNFS 2002-03", "text": "A tempada 2002-03 da Divisi\u00f3n de Honra da LNFS foi a 14\u00aa edici\u00f3n da m\u00e1xima competici\u00f3n ligueira do f\u00fatbol sala en Espa\u00f1a. O torneo comezou o 14 de setembro de 2002 e rematou o 19 de xu\u00f1o de 2003 co derradeiro encontro da final, que deu como resultado o quinto t\u00edtulo de liga na historia desta competici\u00f3n a prol do Boomerang Intervi\u00fa.\nA liga estivo composta por d\u00faas partes, a tempada regular e as eliminatorias polo t\u00edtulo. A tempada regular contou con 16 equipos que se enfrontaron todos entre si na casa e fora \u00f3 longo de 30 xornadas. \u00d3 remate da tempada regular os 8 primeiros da t\u00e1boa decidiron o t\u00edtulo nas eliminatorias finais. As eliminatorias de cuartos de final e semifinais foron \u00f3 mellor de 3 encontros, mentres que a final foi \u00f3 mellor de 5 encontros.\nEliminatorias polo t\u00edtulo.\nO Boomerang Intervi\u00fa proclamouse campi\u00f3n desta edici\u00f3n 2002-03 da Divisi\u00f3n de Honra da LNFS."}
{"id": "190106", "revid": "98629", "url": "https://gl.wikipedia.org/wiki?curid=190106", "title": "Divisi\u00f3n de Honra da LNFS 2001-02", "text": "A tempada 2001-02 da Divisi\u00f3n de Honra da LNFS foi a 13\u00aa edici\u00f3n da m\u00e1xima competici\u00f3n ligueira do f\u00fatbol sala en Espa\u00f1a. O torneo comezou o 15 de setembro de 2001 e rematou o 13 de xu\u00f1o de 2002 co derradeiro encontro da final, que deu como resultado o quinto t\u00edtulo de liga na historia desta competici\u00f3n a prol do Antena 3 Boomerang.\nA liga estivo composta por d\u00faas partes, a tempada regular e as eliminatorias polo t\u00edtulo. A tempada regular contou con 16 equipos que se enfrontaron todos entre si na casa e fora \u00f3 longo de 30 xornadas. \u00d3 remate da tempada regular os 8 primeiros da t\u00e1boa decidiron o t\u00edtulo nas eliminatorias finais. As eliminatorias de cuartos de final e semifinais foron \u00f3 mellor de 3 encontros, mentres que a final foi \u00f3 mellor de 5 encontros.\nEliminatorias polo t\u00edtulo.\nO Antena 3 Boomerang proclamouse campi\u00f3n desta edici\u00f3n 2001-02 da Divisi\u00f3n de Honra da LNFS."}
{"id": "190107", "revid": "22570", "url": "https://gl.wikipedia.org/wiki?curid=190107", "title": "Divisi\u00f3n de Honra da LNFS 2000-01", "text": "A tempada 2000-01 da Divisi\u00f3n de Honra da LNFS foi a 12\u00aa edici\u00f3n da m\u00e1xima competici\u00f3n ligueira do f\u00fatbol sala en Espa\u00f1a. O torneo comezou o 9 de setembro de 2000 e rematou o 23 de xu\u00f1o de 2001 co derradeiro encontro da final, que deu como resultado o segundo t\u00edtulo de liga na historia desta competici\u00f3n a prol do Playas de Castell\u00f3n FS.\nA liga estivo composta por d\u00faas partes, a tempada regular e as eliminatorias polo t\u00edtulo. A tempada regular contou por \u00faltima vez con 18 equipos que se enfrontaron todos entre si na casa e fora \u00f3 longo de 34 xornadas. \u00d3 remate da tempada regular os 8 primeiros da t\u00e1boa decidiron o t\u00edtulo nas eliminatorias finais. As eliminatorias de cuartos de final e semifinais foron \u00f3 mellor de 3 encontros, mentres que a final foi \u00f3 mellor de 5 encontros. Para pasar dunha liga de 18 equipos a unha liga de 16, \u00f3 remate da tempada, amais do descenso dos 2 \u00faltimos equipos da t\u00e1boa, xogouse unha eliminatoria de permanencia entre os equipos clasificados entre a 13\u00aa e a 16\u00aa posici\u00f3n. Os dous equipos derrotados tam\u00e9n descenderon \u00e1 Divisi\u00f3n de Prata.\nEliminatorias polo t\u00edtulo.\nO Playas de Castell\u00f3n FS proclamouse campi\u00f3n desta edici\u00f3n 2000-01 da Divisi\u00f3n de Honra da LNFS."}
{"id": "190108", "revid": "98629", "url": "https://gl.wikipedia.org/wiki?curid=190108", "title": "Divisi\u00f3n de Honra da LNFS 1999-00", "text": "A tempada 1999-00 da Divisi\u00f3n de Honra da LNFS foi a 11\u00aa edici\u00f3n da m\u00e1xima competici\u00f3n ligueira do f\u00fatbol sala en Espa\u00f1a. O torneo comezou o 11 de setembro de 1999 e rematou o 18 de xu\u00f1o de 2000 co derradeiro encontro da final, que deu como resultado o primeiro t\u00edtulo de liga na historia desta competici\u00f3n a prol do Playas de Castell\u00f3n FS.\nA liga estivo composta por d\u00faas partes, a tempada regular e as eliminatorias polo t\u00edtulo. A tempada regular contou con 18 equipos que se enfrontaron todos entre si na casa e fora \u00f3 longo de 34 xornadas. \u00d3 remate da tempada regular os 8 primeiros da t\u00e1boa decidiron o t\u00edtulo nas eliminatorias finais. As eliminatorias de cuartos de final e semifinais foron \u00f3 mellor de 3 encontros, mentres que a final foi \u00f3 mellor de 5 encontros.\nEliminatorias polo t\u00edtulo.\nO Playas de Castell\u00f3n FS proclamouse campi\u00f3n desta edici\u00f3n 1999-00 da Divisi\u00f3n de Honra da LNFS."}
{"id": "190109", "revid": "98629", "url": "https://gl.wikipedia.org/wiki?curid=190109", "title": "Divisi\u00f3n de Honra da LNFS 1998-99", "text": "A tempada 1998-99 da Divisi\u00f3n de Honra da LNFS foi a 10\u00aa edici\u00f3n da m\u00e1xima competici\u00f3n ligueira do f\u00fatbol sala en Espa\u00f1a. O torneo comezou o 12 de setembro de 1998 e rematou o 20 de xu\u00f1o de 1999 co derradeiro encontro da final, que deu como resultado o primeiro t\u00edtulo de liga na historia desta competici\u00f3n a prol do Caja Segovia FS.\nA liga estivo composta por d\u00faas partes, a tempada regular e as eliminatorias polo t\u00edtulo. A tempada regular contou con 18 equipos que se enfrontaron todos entre si na casa e fora \u00f3 longo de 34 xornadas. \u00d3 remate da tempada regular os 8 primeiros da t\u00e1boa decidiron o t\u00edtulo nas eliminatorias finais. As eliminatorias de cuartos de final e semifinais foron \u00f3 mellor de 3 encontros, mentres que a final foi \u00f3 mellor de 5 encontros.\nEliminatorias polo t\u00edtulo.\nO Caja Segovia FS proclamouse campi\u00f3n desta edici\u00f3n 1998-99 da Divisi\u00f3n de Honra da LNFS."}
{"id": "190110", "revid": "98629", "url": "https://gl.wikipedia.org/wiki?curid=190110", "title": "Divisi\u00f3n de Honra da LNFS 1997-98", "text": "A tempada 1997-98 da Divisi\u00f3n de Honra da LNFS foi a 9\u00aa edici\u00f3n da m\u00e1xima competici\u00f3n ligueira do f\u00fatbol sala en Espa\u00f1a. O torneo comezou o 13 de setembro de 1997 e rematou o 21 de xu\u00f1o de 1998 co derradeiro encontro da final, que deu como resultado o primeiro t\u00edtulo de liga na historia desta competici\u00f3n a prol do ElPozo Murcia.\nA liga estivo composta por d\u00faas partes, a tempada regular e as eliminatorias polo t\u00edtulo. A tempada regular contou con 18 equipos que se enfrontaron todos entre si na casa e fora \u00f3 longo de 34 xornadas. Non obstante, o Sego Zaragoza foi eliminado da competici\u00f3n a 9 xornadas do remate da tempada por non presentarse a m\u00e1is dun encontro, e a t\u00e1boa final da liga tivo en conta s\u00f3 15 equipos e 32 xornadas. \u00d3 remate da tempada regular os 8 primeiros da t\u00e1boa decidiron o t\u00edtulo nas eliminatorias finais. As eliminatorias de cuartos de final e semifinais foron \u00f3 mellor de 3 encontros, mentres que a final foi \u00f3 mellor de 5 encontros.\nEliminatorias polo t\u00edtulo.\nO ElPozo Murcia proclamouse campi\u00f3n desta edici\u00f3n 1997-98 da Divisi\u00f3n de Honra da LNFS."}
{"id": "190111", "revid": "89787", "url": "https://gl.wikipedia.org/wiki?curid=190111", "title": "Industria Conservera", "text": "Industria Conservera \u00e9 unha revista editada en Vigo dende xu\u00f1o de 1934 pola Uni\u00f3n de Fabricantes de Conservas. A partir de 1993 pasou a ser editada pola Asociaci\u00f3n Nacional de Fabricantes de Conservas de Pescados y Mariscos (ANFACO) , baixo a direcci\u00f3n de Andr\u00e9s Barros Dacosta.\nA s\u00faa informaci\u00f3n c\u00e9ntrase no sector conserveiro, con estudos t\u00e9cnicos, estat\u00edsticos e de mercado."}
{"id": "190112", "revid": "103786", "url": "https://gl.wikipedia.org/wiki?curid=190112", "title": "Juan Carlos Gonz\u00e1lez Carbajales", "text": "Juan Carlos Gonz\u00e1lez Carbajales, nado en 1966, \u00e9 un empresario e pol\u00edtico galego do PPdeG.\nTraxectoria.\nEmpresario do sector do moble. Antigo militante do PPdeG, nas elecci\u00f3ns municipais de 2003 encabezou unha lista independente \u00e1 alcald\u00eda de Pontedeva que obtivo dous concelleiros, pero apoiou ao candidato do PPdeG para a alcald\u00eda. Nas municipais do 2007 presentouse \u00e1 alcald\u00eda de Pontedeva polo PPdeG, sendo elixido alcalde grazas ao apoio do concelleiro independente. Mant\u00edvose como alcalde ata o ano 2019, acadando a maior\u00eda absoluta tanto nas municipais do 2011 como nas do 2015."}
{"id": "190115", "revid": "5863", "url": "https://gl.wikipedia.org/wiki?curid=190115", "title": "X. R. Barreiro Fern\u00e1ndez", "text": ""}
{"id": "190116", "revid": "23204", "url": "https://gl.wikipedia.org/wiki?curid=190116", "title": "Xos\u00e9 Pi\u00f1eiro Ares", "text": "Xos\u00e9 Pi\u00f1eiro Ares, nado en Pontecesures o 7 de outubro de 1927 e finado no mesmo concello o 10 de decembro de 2001, foi un escritor e pol\u00edtico galego.\nTraxectoria.\nFillo de Jos\u00e9 Pi\u00f1eiro Silva, secretario do concello de Pontecesures. Profesor de EXB. Cronista Oficial de Pontecesures dende 1953, foi correspondente de \"La Noche\", \"El Ideal Gallego\", \"La Voz de Galicia\", \"El Pueblo Gallego\", \"Diario de Pontevedra\" e \"Atl\u00e1ntico Diario\". Tam\u00e9n colaborou en \"Faro de Vigo\" e en xornais da Arxentina e o Uruguai. Foi nomeado alcalde de Pontecesures o 8 de xullo 1970. Nas primeiras elecci\u00f3ns democr\u00e1ticas presentouse pola UCD e foi elixido alcalde. Volveu ser elixido nas municipais de 1983 pola CIG, nas de 1987 por AP e nas de 1991 polo PPdeG, rematando o seu mandato en 1995 tras perdela maior\u00eda absoluta e pactar os demais grupos a elecci\u00f3n do independente Victoriano Trenco Romay. Foi conselleiro da Caixa de Aforros Provincial de Pontevedra."}
{"id": "190119", "revid": "1131", "url": "https://gl.wikipedia.org/wiki?curid=190119", "title": "Pedr\u00f3n de Ouro", "text": "Os premios Pedr\u00f3n de Ouro, dende 1964, Pedr\u00f3n de Honra e o Premio Modesto R. Figueiredo son os premios outorgados en Padr\u00f3n polos membros da Fundaci\u00f3n Pedr\u00f3n de Ouro, fundada por Avelino Abu\u00edn de Tembra, Maximino Rodr\u00edguez Buj\u00e1n e Octavio Sanmart\u00edn Dom\u00ednguez, e que ten entre os seus membros a Manuel Caama\u00f1o Su\u00e1rez e David Otero.\nO Padr\u00f3n de Ouro entr\u00e9gase \u00e1 \"personalidade ou entidade viva e residente en Galicia que m\u00e1is destacou na defensa e promoci\u00f3n das diversas facetas da cultura nacional ao longo do ano ou nunha traxectoria vital\". O Premio Pedr\u00f3n de Honra d\u00e1selle a residentes for\u00e1neos \"que destacasen coas s\u00faas achegas ao engrandecemento da naci\u00f3n e da cultura\"."}
{"id": "190121", "revid": "1131", "url": "https://gl.wikipedia.org/wiki?curid=190121", "title": "Semana Santa de Ferrol", "text": "A Semana Santa de Ferrol \u00e9 o conxunto de actos de conmemoraci\u00f3n da Paix\u00f3n de Cristo que se celebran na cidade de Ferrol, en Galicia. Desde o ano 1995, est\u00e1 declarada Festa de interese tur\u00edstico nacional, e desde o 2014 de interese tur\u00edstico internacional.\nD\u00e1 comezo o Domingo de Ramos e finaliza o Domingo de Resurrecci\u00f3n. Durante todos os d\u00edas comprendidos entre ambos, saen \u00e1 r\u00faa diversas procesi\u00f3ns, organizadas polas cinco confrar\u00edas con sede na cidade. Os d\u00edas m\u00e1is destacados son o Xoves Santo e Venres Santo.\nConfrar\u00edas.\nSon un total de cinco, agrupadas todas elas na Xunta Xeral de Confrar\u00edas e Irmandades da Semana Santa Ferrol\u00e1:\n&lt;li&gt;Venerable, Real e Moi Ilustre Confrar\u00eda do Sant\u00edsimo Cristo da Misericordia e Mar\u00eda Sant\u00edsima das Dores.\n&lt;li&gt;Pontificia, Real e Ilustre Confrar\u00eda da nosa Se\u00f1ora das Angustias\n&lt;li&gt;Confrar\u00eda da Orde Terceira (tam\u00e9n co\u00f1ecida popularmente como \"Confrar\u00eda da Soidade\").\n&lt;li&gt;Confrar\u00eda de Cabaleiros do Santo Enterro.\n&lt;li&gt;Confrar\u00eda da Merc\u00e9."}
{"id": "190122", "revid": "5863", "url": "https://gl.wikipedia.org/wiki?curid=190122", "title": "Premio Pedr\u00f3n de Ouro", "text": ""}
{"id": "190123", "revid": "72012", "url": "https://gl.wikipedia.org/wiki?curid=190123", "title": "Semana Santa ferrol\u00e1", "text": ""}
{"id": "190124", "revid": "17467", "url": "https://gl.wikipedia.org/wiki?curid=190124", "title": "Xos\u00e9 Luis Rivas", "text": ""}
{"id": "190125", "revid": "12452", "url": "https://gl.wikipedia.org/wiki?curid=190125", "title": "Baldomero Iglesias", "text": ""}
{"id": "190129", "revid": "1888", "url": "https://gl.wikipedia.org/wiki?curid=190129", "title": "Jos\u00e9 Pi\u00f1eiro Ares", "text": ""}
{"id": "190130", "revid": "1131", "url": "https://gl.wikipedia.org/wiki?curid=190130", "title": "Erasmo Pascual", "text": "Erasmo Pascual nado en Ribadavia o 6 de maio de 1903 e finado en Madrid o 7 de xu\u00f1o de 1975 foi un actor teatral e cinematogr\u00e1fico galego.\nTraxectoria.\nTras instalarse en Madrid, comeza a traballar sobre os escenarios como figurante desde principios dos anos 20. Actor de cine moi prol\u00edfico, os seus personaxes \u2014sempre secundarios\u2014 estiveron fortemente condicionados polo seu f\u00edsico mi\u00fado, as s\u00faas lentes e a s\u00faa extrema delgadez, as s\u00faas frases vociferando e a s\u00faa reco\u00f1ecida vis c\u00f3mica. Chegou a interpretar m\u00e1is de cen pel\u00edculas, a un ritmo de entre cinco e nove ao ano.\nTras enviuvar, en 1936 casou con Rafaela Aparicio, con que formou parella art\u00edstica."}
{"id": "190131", "revid": "1888", "url": "https://gl.wikipedia.org/wiki?curid=190131", "title": "Manuel Luis \u00c1lvarez Angueira", "text": ""}
{"id": "190132", "revid": "85894", "url": "https://gl.wikipedia.org/wiki?curid=190132", "title": "Gran Premio da India", "text": "O Gran Premio da India foi unha carreira de F\u00f3rmula Un celebrada no Circu\u00edto Internacional de Buddh en Greater Noida, Uttar Pradesh, India. A primeira carreira celebrada o 30 de outubro de 2011, foi ga\u00f1ada polo alem\u00e1n Sebastian Vettel. A nova pista foi oficialmente homologada o 1 de setembro de 2011. Jaypee Sports International Limited \u00e9 o organizador da carreira de F\u00f3rmula Un na India e asinou un contrato de cinco anos con Formula One Management (FOM) para acoller o campionato na India. Pero en agosto de 2013, a FIA anunciou a suspensi\u00f3n do Gran Premio da India.\nHistoria.\nXa en 1997, houbo plans para albergar un Gran Premio da India en Calcuta.\nEn 2003, a India ti\u00f1a s\u00f3 d\u00faas circu\u00edtos permanentes, un en Chennai (Irungattukottai) e o Kari Memorial Speedway en Coimbatore. Nese momento foron propostos dous lugares de (2\u00b44\u00a0km\u00b2) nos arredores do aeroporto de Bangalore. Ademais, no estado de Andhra Pradesh, o xefe do goberno Chandrababu Naidu reservou 6\u00b41\u00a0km\u00b2 de terra cerca do aeroporto de Hyderabad. Vicky Chandhok, pai da Karun Chandhok, declarou nunha entrevista que \"Andhra Pradesh realmente esta apostando como ning\u00fan outro estado! \u00c9 xenial ver a un ministro xefe de apostar tan duro. Bangalore \u00e9 un gran lugar debido principalmente polo seu clima\". En decembro de 2003, houbo un pre-acordo para organizar o Gran Premio en Hyderabad, asinouse en 2007. A pista \u00edase a constru\u00edrse preto do pobo de Gopanapally, nos arredores de Hyderabad, e consist\u00eda en 5\u00a853\u00a0km\u00b2 de superficie. Con todo, en 2004 apareciu a competencia de Mumbai, para cambiar a pista a Mumbai en lugar de Hyderabad.\nBernie Ecclestone dono da F1 esperaba que a India acollese un Gran Premio en tres anos, pero ao final ning\u00fan destes proxectos levouse adiante, posiblemente debido \u00e1 lexislaci\u00f3n antitab\u00e1quica, e a un cambio na pol\u00edtica do goberno\nAmbos os proxectos foron declarados \"mortos\" no segundo semestre de 2004, cando o goberno de Bombai decidiu \"non perder o di\u00f1eiro no fume dos coches mentres que hai temas m\u00e1is serios\", e a localizaci\u00f3n de Hyderabad converteuse nun parque de TI para empresas de tecnolox\u00eda\nA partir de 2007, cinco lugares competiron na carreira por albergar o Gran Premio da India: Bangalore, o distrito de Gurgaon no estado de Haryana, un circu\u00edto permanente nalg\u00fan lugar preto de Nova Deli, un circu\u00edto urbano en Nova Deli, segundo o proposto por Vijay Mallya, e un lugar en Lucknow, Uttar Pradesh.\nTras meses de negociaci\u00f3ns, a Asociaci\u00f3n Ol\u00edmpica India (IOA) e Bernie Ecclestone anunciaron en xu\u00f1o de 2007 un acordo provisional para que a India acollera o seu primeiro Gran Premio Na tempada de F1. A pista construir\u00edase en Gurgaon, por recomendaci\u00f3n do arquitecto Hermann Tilke.\nPero, en setembro de 2007, o IOA, anunciou que a primeira carreira ter\u00eda lugar en no Circu\u00edto Internacional de Buddh en Greater Noida. Logo de m\u00e1is avaliaci\u00f3ns, Bernie Ecclestone, anunciou en setembro de 2008 que o Gran Premio da India atrasouse a .\nFinalmente a carreira de F1 india disputouse o 30 de outubro de 2011 sendo a carreira n\u00famero 17 do Campionato Mundial de F\u00f3rmula 1 de 2011.\nControversia.\nPara constru\u00edr o circu\u00edto, foron compradas as terras duns trescentos campesi\u00f1os polo goberno do estado. Con todo, en agosto de 2011 - tres meses antes da carreira inaugural - os agricultores en cuesti\u00f3n expresaron a s\u00faa insatisfacci\u00f3n co proxecto e ameazaron con desmantelar o circu\u00edto \"pola forza se \u00e9 necesario\", esixindo m\u00e1is di\u00f1eiro e dicindo que sent\u00edan que a terra deber\u00eda ser utilizada para construit pol\u00edgonos industriais e xerar m\u00e1is emprego na zona."}
{"id": "190133", "revid": "29719", "url": "https://gl.wikipedia.org/wiki?curid=190133", "title": "Frisch Auf! G\u00f6ppingen", "text": ""}
{"id": "190137", "revid": "65337", "url": "https://gl.wikipedia.org/wiki?curid=190137", "title": "Gran Premio da India de 2011", "text": "O Gran Premio da India de 2011 \u00e9 unha carreira de F\u00f3rmula Un que tivo lugar o 30 de outubro de 2011 no Circu\u00edto Internacional de Buddh en Greater Noida, Uttar Pradesh, India. Foi a carreira n\u00famero dezasete da tempada de F\u00f3rmula Un de logo da re-cancelaci\u00f3n do Gran Premio de Bahrain, e a primeira vez que un Gran Premio de F\u00f3rmula Un se celebrou no subcontinente indio. O circu\u00edto, dese\u00f1ado por Hermann Tilke en asociaci\u00f3n cos equipos, foi deliberadamente pensado para ser un dos m\u00e1is r\u00e1pidos do calendario, con tempos de volta proxectados para que sexan menores dun minuto e vinte segundos. A nova pista foi oficialmente homologada o 1 de setembro de 2011.\nA carreira, disputada sobre 60 voltas, foi ga\u00f1ada polo Red Bull de Sebastian Vettel, logo de liderar todas as voltas da carreira desde a \"pole position\". Jenson Button terminou en segundo lugar con McLaren e Fernando Alonso de Ferrari na terceira posici\u00f3n, completaron o podio.\nInforme.\nAntecedentes.\nO piloto indio Narain Karthikeyan volver\u00e1 con Hispania para esta carreira, xa que fora substitu\u00eddo por Daniel Ricciardo desde Silverstone. O seu compatriota Karun Chandhok recibiu o apoio de Tony Fernandes director do equipo Lotus para tomar parte na carreira, a\u00ednda que admitiu que a decisi\u00f3n final non foi del.\nVitaly Petrov foi sancionado con cinco posici\u00f3ns na grella por causar un accidente evitable con Michael Schumacher en Corea.\nControversias.\nProtesta de planificaci\u00f3n.\nOs agricultores locais est\u00e1n planeando unha protesta contra o que eles afirman que foron torpes m\u00e9todos utilizados para adquirir as s\u00faas terras e as baixos prezos de expropiaci\u00f3n. Tres semanas antes da carreira, os agricultores renovaron a s\u00faa ameaza, prometendo unha sentada de protesta que ter\u00e1 lugar durante a semana antes da carreira. Un representante dos organizadores da carreira describiu a ameaza como \"unha broma\", indica que o promotor gastou 400 mill\u00f3ns $ na carreira ata a data, e que est\u00e1n dispostos a gastar m\u00e1is en seguridade co fin de protexer o seu investimento e garantir que a carreira vaia adiante sen interrupci\u00f3n.\nDisputa impositiva.\nSeis semanas antes do Gran Premio, xurdiron informes de que a carreira foi ameazada polo goberno da India que busca gravar unha parte das ganancias dos equipos. \nNo sistema utilizado pola F\u00f3rmula Un, os equipos que quedan entre os dez primeiros na clasificaci\u00f3n do Campionato do Mundo de Construtores reciben unha porcentaxe do di\u00f1eiro pagado a Formula One Management dos dereitos de televisi\u00f3n. De acordo coa lexislaci\u00f3n fiscal india, informouse que o goberno indio consideraba que ti\u00f1a dereito a cobrar impostos sobre estas ganancias porque os equipos competen na India. Isto conduciu a rumores de que os equipos poder\u00edan boicotear a carreira, a pesar de que o director do equipo McLaren, e o presidente da Asociaci\u00f3n de Equipos de F\u00f3rmula Un Martin Whitmarsh negouno indicando que os equipos estaban explorando as s\u00faas opci\u00f3ns e confiaba en atopar unha soluci\u00f3n. O 14 de setembro, os organizadores da carreira JPSI ofrec\u00e9ronse a pagar o imposto de aduanas se \u00e9 necesario. \nO goberno da India cedeu, ofrecendo unha exenci\u00f3n total do pago dos impostos. A Corte Suprema buscou unha explicaci\u00f3n para a concesi\u00f3n da exenci\u00f3n de impostos ao grupo Jaypee, a empresa organizadora da carreira de F\u00f3rmula 1 en Greater Noida, o 18 de setembro.\nSolicitudes de visado.\nOutras complicaci\u00f3ns xurdiron cando varias figuras do paddock da F\u00f3rmula Un, informaron que o piloto Nico Rosberg de Mercedes GP e a \"metade\" do equipo Hispania, ti\u00f1an os seus visados denegados. Unha importante figura da FIA foi citada dicindo que se o per\u00edodo de tramitaci\u00f3n de visados dilat\u00e1base, ata o noventa por cento das persoas involucradas na carreira non poder\u00eda asistir. Dez d\u00edas antes da carreira, o piloto Heikki Kovalainen do Equipo Lotus informou a trav\u00e9s de Twitter que a\u00ednda estaba no proceso de firma de documentos para entrar ao pa\u00eds, describiu o proceso como \"un broma\" e como innecesariamente complexo."}
{"id": "190138", "revid": "52373", "url": "https://gl.wikipedia.org/wiki?curid=190138", "title": "Jos\u00e9 Ram\u00f3n Varela Rey", "text": "Jos\u00e9 Ram\u00f3n Varela Rey, nado en Artes (Carballo) o 22 de marzo de 1955, \u00e9 un mestre e pol\u00edtico galego do PSdeG-PSOE\nTraxectoria.\nEstudou Maxisterio. Foi xogador de f\u00fatbol e adestrador. \u00c9 mestre adscrito a Secundaria na especialidade de Ciencias Naturais. Foi director do C.P. de Bu\u00f1o (1982-1985). Foi fundador e presidente da Asociaci\u00f3n Cultural \"As Revoltas\" de Cabana. Militante do PSdeG-PSOE, nas elecci\u00f3ns municipais de 1987 foi o candidato \u00e1 alcald\u00eda de Malpica de Berganti\u00f1os, sendo elixido concelleiro. Nas municipais de 1991 e 1995 foi elixido novamente concelleiro como n\u00famero 2 da candidatura socialista. Nas elecci\u00f3ns municipais de 1999 encabezou a candidatura do PSdeG-PSOE \u00e1 alcald\u00eda de Malpica de Berganti\u00f1os e foi elixido alcalde tras contar co apoio do BNG e os independentes de AEMU, formaci\u00f3ns coas que conformou un goberno tripartito. Dende febreiro de 2001 continuou goberno tan s\u00f3 co BNG, tralas discrepancias co l\u00edder independente Manuel Balseiro. Nas elecci\u00f3ns municipais de 2003 volveu a ser elixido alcalde tras lograla vitoria, pasando de 2 a 4 concelleiros, e pactar un goberno cos independentes de AVE-Malpica, encabezada por Jos\u00e9 Manuel Vila P\u00e9rez. Nas municipais de 2007 revalidou a s\u00faa vitoria \u00f3 subir a 5 concelleiros e mantivo a alcald\u00eda, chegando a un acordo de goberno co concelleiro independente da AIM Alfredo Ca\u00f1izo, o cal se mantivo ata febreiro de 2010. Nas municipais de 2011 foi superado polo PPdeG de Eduardo Parga Veiga, o cal logrou a alcald\u00eda tras lograr un pacto con Ca\u00f1izo. Desta forma, non tomou posesi\u00f3n como concelleiro e retirouse da primeira li\u00f1a pol\u00edtica."}
{"id": "190139", "revid": "5863", "url": "https://gl.wikipedia.org/wiki?curid=190139", "title": "Antonio Fraguas Fraguas", "text": ""}
{"id": "190140", "revid": "5863", "url": "https://gl.wikipedia.org/wiki?curid=190140", "title": "Miguel Anxo Ara\u00faxo", "text": ""}
{"id": "190141", "revid": "124656", "url": "https://gl.wikipedia.org/wiki?curid=190141", "title": "Jos\u00e9 Luis Fondo Aguiar", "text": "Jos\u00e9 Luis Fondo Aguiar, nado en Ponteceso o 7 de abril de 1950, \u00e9 un pol\u00edtico galego do PPdeG.\nTraxectoria.\n\u00c9 arquitecto t\u00e9cnico. Foi candidato do PPdeG en Ponteceso nas municipais de 1991, situ\u00e1ndose como a segunda forza m\u00e1is votada tralo PSdeG-PSOE. Acadou a alcald\u00eda en maio de 1993 mediante unha moci\u00f3n de censura que contou co apoio dos concelleiros do PSG-EG. Revalidou a alcald\u00eda con maior\u00eda absoluta nas elecci\u00f3ns municipais de 1995. Nas sucesivas elecci\u00f3ns volveu acadar a maior\u00eda absoluta ata que en 2015 perdeu a maior\u00eda e cedeulle a alcald\u00eda \u00f3 socialista Xos\u00e9 Lois Garc\u00eda Carballido, que formou goberno con APIN e o BNG. Foi deputado provincial entre 1999 e 2007. Nas municipais de 2019 volveu encabezala candidatura popular e foi derrotado polo PSdeG-PSOE, que logrou a maior\u00eda absoluta, ante o cal non recolleu a acta e se retirou da primeira li\u00f1a pol\u00edtica."}
{"id": "190148", "revid": "89787", "url": "https://gl.wikipedia.org/wiki?curid=190148", "title": "Glutati\u00f3n disulfuro", "text": "O glutati\u00f3n disulfuro (GSSG) ou disulfuro de glutati\u00f3n \u00e9 un disulfuro derivado da uni\u00f3n de d\u00faas mol\u00e9culas de glutati\u00f3n.\nNas c\u00e9lulas vivas o glutati\u00f3n disulfuro red\u00facese a d\u00faas mol\u00e9culas de glutati\u00f3n con equivlentes de reduci\u00f3n procedentes do coencima NADPH. Esta reacci\u00f3n est\u00e1 catalizada polo encima glutati\u00f3n redutase. Encimas antioxidantes como as glutati\u00f3n peroxidases e peroxirredoxinas xeran glutati\u00f3n disulfuro durante a reduci\u00f3n de per\u00f3xidos como o per\u00f3xido de hidr\u00f3xeno (H2O2) e hiperper\u00f3xidos org\u00e1nicos (ROOH):\nOutros encimas, como as glutarredoxinas, xeran glutati\u00f3n disulfuro por medio dun intercambio de tiol-disulfuros con pontes disulfuro de prote\u00ednas ou outros compostos de baixo peso molecular, como o coencima A disulfuro ou o \u00e1cido deshidroasc\u00f3rbico."}
{"id": "190151", "revid": "23204", "url": "https://gl.wikipedia.org/wiki?curid=190151", "title": "Reino de Polonia (1916-1918)", "text": "O Reino de Polonia, tam\u00e9n co\u00f1ecido informalmente como Reino da Rexencia de Polonia (en polaco: \"Kr\u00f3lestwo Polskie\"), foi un estado proposto por unha lei do 5 de novembro de 1916, emitida polo Imperio Alem\u00e1n e o Imperio Austroh\u00fangaro en plena primeira guerra mundial. O proxecto de ambas potencias era utilizar o antigo territorio ruso do V\u00edstula comunmente chamado Polonia Rusa m\u00e1is co\u00f1ecido oficialmente como \"Territorios do V\u00edstula\" (en ruso:Privislinsky Krai, para evitar o uso da palabra \"Polonia\"); este territorio ser\u00eda empregado para fundar un Estado Polaco sobre as zonas que as tropas alem\u00e1s arrebataran \u00f3s rusos durante as campa\u00f1as b\u00e9licas, e que correspond\u00edan a unha gran parte da Polonia rusa gobernada pola administraci\u00f3n militar alem\u00e1 co\u00f1ecida como Ober-Ost.\nAs fronteiras do novo Estado Polaco non estaban definidas en 1916 mais estaba claro que funcionar\u00eda como un Estado fantoche do Imperio Alem\u00e1n. A proposta nunca ga\u00f1ou moito apoio en Alema\u00f1a e o obxectivo real era ter un ex\u00e9rcito de soldados polacos que loitaran por as Potencias Centrais.\nRexentes do Reino (1916-1918).\nO Consello de Rexencia nunca logrou elixir un novo monarca e nunca adquiriu moita importancia xa que os seus movementos foron inhabilitados polo Gobernador Xeral Alem\u00e1n, Hans Hartwig von Beseler; de feito tras o Tratado de Brest-Litovsk en febreiro de 1918, a administraci\u00f3n militar do Ober-Ost volveu a obter o poder e autoridade pois a paz con Rusia eliminaba un motivo principal dos alem\u00e1ns para crear un estado fantoche en Polonia, debilitando o proxecto do \"Reino Polaco\".\nPor\u00e9n o 11 de novembro de 1918, \u00f3 facerse efectivo o armisticio de Alema\u00f1a coa Tripla Entente, e tras estoupar a Revoluci\u00f3n de Novembro en Alema\u00f1a, os soldados xermanos desmobiliz\u00e1ronse para volver \u00e1s s\u00faas casas e o impotente Consello de Rexencia cedeu todas as responsabilidades \u00f3s independentistas polacos dirixidos por J\u00f3zef Po\u0142sudski. Sen o apoio popular polaco e sen sostemento das tropas alem\u00e1s, a Rexencia de Polonia disolveuse oficialmente tres d\u00edas m\u00e1is trade, a\u00ednda que as s\u00faas tropas e aparato administrativo puideron en parte ser empregados como soluci\u00f3n de emerxencia para dirixir os primeiros meses da Segunda Rep\u00fablica Polaca."}
{"id": "190153", "revid": "27155", "url": "https://gl.wikipedia.org/wiki?curid=190153", "title": "Microsoma", "text": "En biolox\u00eda os microsomas son formaci\u00f3ns similares a ves\u00edculas de 20 a 200\u00a0nm de di\u00e1metro, que se orixinan como artefactos creados por t\u00e9cnicas de laboratorio que rompen as c\u00e9lulas (homoxenizaci\u00f3n) . Est\u00e1n formados por fragmentos rotos do ret\u00edculo endoplasm\u00e1tico, principalmente, e doutros org\u00e1nulos celulares. Os microsomas non est\u00e1n presentes nas c\u00e9lulas vivas . O termo foi acu\u00f1ado polo bi\u00f3logo belga e premio Nobel Albert Claude para designar un dos produtos da ultracentrifugaci\u00f3n do f\u00edgado triturado. Os traballos pioneiros de fraccionamento celular con microsomas feitos por Albert Claude, Christian De Duve e outros foron fundamentais para co\u00f1ecer as caracter\u00edsticas dos org\u00e1nulos celulares e o descubrimento de novos org\u00e1nulos .\nOs microsomas poden ser concentrados e separados doutros restos celulares por centrifugaci\u00f3n diferencial, na que a mostra \u00e9 sometida en m\u00e1quinas ultracentrifugadoras a enormes forzas de gravidade, miles de veces superiores \u00e1 aceleraci\u00f3n da gravidade terrestre (\"g\"), para que os seus compo\u00f1entes sedimenten secuencialmente. As c\u00e9lulas que no proceso non romperon, xunto cos n\u00facleos, e as mitocondrias sedimentan a 10.000 \"g\", mentres que os encimas solubles, e fragmentos do ret\u00edculo endoplasm\u00e1rico, que conte\u00f1en citocromo P450, permanecen en disoluci\u00f3n. Centrifugando a 100.000 \"g\", cons\u00e9guese que sedimenten os fragmentos de ret\u00edculo endoplasm\u00e1tico, que forman como gr\u00e1nulos no fondo do tubo da ultracentr\u00edfuga, pero os encimas solubles, debido ao seu menor peso molecular, permanecen a\u00ednda no sobrenadante. Desta maneira, pode concentrarse e illarse, por exemplo, o citocromo P450 presente nos microsomas. Os ribosomas unidos aos microsomas poden eliminarse cun tratamento con tripsina. Os microsomas te\u00f1en unha cor casta\u00f1a avermellada, debido \u00e1 presenza no citocromo P450 do cofactor hemo, que cont\u00e9n ferro. Os citocromos P450 (ou CYP) son unha superfamilia de encimas oxidativos especialmente abundantes no f\u00edgado de ratas, ratos e homes.\nOs microsomas son unha valiosa ferramenta de investigaci\u00f3n no estudo do metabolismo (inhibici\u00f3n encim\u00e1tica, identificaci\u00f3n e eliminaci\u00f3n de metabolitos) e para exames da interacci\u00f3n entre drogas \"in vitro\". Os investigadores a mi\u00fado seleccionan lotes de microsomas base\u00e1ndose no nivel de actividade encim\u00e1tica de citocromos P450 espec\u00edficos. Alg\u00fans lotes son axeitados para investigar poboaci\u00f3ns espec\u00edficas obxecto de estudo (exemplos: microsomas de pulm\u00f3n para estudar a fumadores e non fumadores) ou poden ser divididos en clasificaci\u00f3ns para estudos de inhibici\u00f3n e metab\u00f3licos."}
{"id": "190160", "revid": "1131", "url": "https://gl.wikipedia.org/wiki?curid=190160", "title": "Industrias Pesqueras", "text": "Industrias Pesqueras \u00e9 unha revista editada en Vigo dende 1927, unha das m\u00e1is antigas do sector a nivel mundial.\nHistoria.\nFundada por Jos\u00e9 Barreras Mass\u00f3, comezou a publicarse o 15 de abril de 1927, baixo a direcci\u00f3n de Fernando de Miguel Rodr\u00edguez e, posteriormente, Valent\u00edn Paz Andrade. Na secci\u00f3n de conservas, e despois na direcci\u00f3n, traballou Francisco Fern\u00e1ndez del Riego. Contou desde os primeiros n\u00fameros con colaboradores gr\u00e1ficos como Castelao ou Maside. Alfonso Paz-Andrade \u00e9 o actual director.\nTen unha tirada de m\u00e1is de 5.000 exemplares. No ano 2002 conmemorouse o seu 75 aniversario cunha exposici\u00f3n no Museo do Mar de Galicia."}
{"id": "190170", "revid": "1131", "url": "https://gl.wikipedia.org/wiki?curid=190170", "title": "Salvador Gonz\u00e1lez Solla", "text": "Salvador Gonz\u00e1lez Solla, nado en Ponteareas o 1 de xullo de 1961, \u00e9 un pol\u00edtico galego do PPdeG.\nTraxectoria.\n\u00c9 enxe\u00f1eiro agr\u00f3nomo. Foi xerente da Fundaci\u00f3n para o Desenvolvemento Comarcal da Paradanta. Foi candidato do PPdeG ao concello de Ponteareas nas municipais de 1999 e 2003. Foi deputado do PPdeG no Parlamento de Galicia (2003-2004). Logo dunha moci\u00f3n de censura, o 13 de maio de 2004 foi elixido alcalde de Ponteareas co apoio de UCPA. Volveu ser elixido alcalde en 2007 (goberno de coalici\u00f3n do PPdeG e UCPA). En setembro de 2009 tomou posesi\u00f3n como deputado provincial permanecendo como tal ata 2011. En 2011 volveu ser elixido alcalde como candidato da lista m\u00e1is votada grazas \u00e1 abstenci\u00f3n do PSdeG-PSOE. Dende 2015 traballa na Oficina de Emprego de Ponteareas como funcionario p\u00fablico. Nas Elecci\u00f3ns Xerais de abril de 2019 en Espa\u00f1a presentouse ao Senado pola provincia de Pontevedra. Non repetiu candidatura nas Elecci\u00f3ns de novembro dese mesmo ano."}
{"id": "190178", "revid": "1131", "url": "https://gl.wikipedia.org/wiki?curid=190178", "title": "Perfecto Rodr\u00edguez Mu\u00ed\u00f1os", "text": "Perfecto Rodr\u00edguez Mu\u00ed\u00f1os, nado en Ponte Caldelas o 12 de febreiro de 1969, \u00e9 un avogado e pol\u00edtico galego do PPdeG.\nTraxectoria.\nLicenciado en Dereito pola Universidade de Santiago de Compostela (1991). Especializado en Urbanismo, foi asesor xur\u00eddico de Xestur-Pontevedra (1998-2003). Fillo do ent\u00f3n alcalde Fidel Rodr\u00edguez Toubes, foi concelleiro do PPdeG en Ponte Caldelas a partir de 1995. Foi primeiro tenente de alcalde e concelleiro de Urbanismo dende 1999. En febreiro de 2002 asumiu a alcald\u00eda en funci\u00f3ns tras sufrir o seu pai un derramo. Continuou \u00e1 fronte do concello en funci\u00f3ns ata as elecci\u00f3ns municipais de 2003, nas cales encabezou a candidatura do PPdeG e foi elixido alcalde por maior\u00eda absoluta. Foi reelixido alcalde con maior\u00eda absoluta en 2007, sumando un concelleiro m\u00e1is, asumindo ademais nese mandato a vicepresidencia primeira da FEGAMP. Volveu ser reelixido con maior\u00eda absoluta en 2011, sumando outro concelleiro m\u00e1is. Nas municipais de 2015 perdeu a maior\u00eda absoluta, polo que abandonou a alcald\u00eda tralo pacto entre os demais grupos que fixo rexedor \u00f3 socialista Andr\u00e9s D\u00edaz Sobral. En novembro de 2015 renunciou \u00e1 s\u00faa acta de concelleiro tras ser nomeado xerente do Consorcio Galego de Igualdade e Benestar da Xunta de Galicia."}
{"id": "190180", "revid": "89787", "url": "https://gl.wikipedia.org/wiki?curid=190180", "title": "Fernando P\u00e9rez Barreiro", "text": "Fernando P\u00e9rez Barreiro, nado en Viveiro o 22 de decembro de 1896 e finado en Ferrol o 19 de agosto 1968, foi un xornalista, escritor e pol\u00edtico galego.\nTraxectoria.\nCursou estudos da carreira eclesi\u00e1stica, que non rematou, e licenciouse en Dereito na Universidade Central. Exerceu a avogac\u00eda e a docencia en Viveiro e trasladouse a Ferrol, onde se dedicou activamente \u00e1 pol\u00edtica. Foi presidente da Confederaci\u00f3n Espa\u00f1ola de Derechas Aut\u00f3nomas (CEDA) local e impulsor do Sindicato Cat\u00f3lico Agrario, inspirado polas ideas de Eugenio V\u00e1zquez Gund\u00edn. Foi presidente de Acci\u00f3n Popular e deputado a Cortes en 1936, pero foi anulada a s\u00faa elecci\u00f3n pola Fronte Popular. Colaborou en \"El Departamento\" de Ferrol e dirixiu \"Pro Neutralidad\", \"La Sirena del Norte\", \"La Voz de la Verdad\", \"La Verdad\" e \"El Correo Gallego\" (en d\u00faas ocasi\u00f3ns).\nVida persoal.\nCasou en 1926 con Matilde Nolla L\u00f3pez e foi o pai do escritor e tradutor Fernando P\u00e9rez-Barreiro Nolla."}
{"id": "190181", "revid": "98629", "url": "https://gl.wikipedia.org/wiki?curid=190181", "title": "Divisi\u00f3n de Honra da LNFS 1996-97", "text": "A tempada 1996-97 da Divisi\u00f3n de Honra da LNFS foi a 8\u00aa edici\u00f3n da m\u00e1xima competici\u00f3n ligueira do f\u00fatbol sala en Espa\u00f1a. O torneo comezou o 15 de setembro de 1996 e rematou o 21 de xu\u00f1o de 1997 co derradeiro encontro da final, que deu como resultado o segundo t\u00edtulo de liga na historia desta competici\u00f3n a prol do CLM Talavera.\nA liga estivo composta por d\u00faas partes, a tempada regular e as eliminatorias polo t\u00edtulo. A tempada regular contou con 16 equipos que se enfrontaron todos entre si na casa e fora \u00f3 longo de 30 xornadas. \u00d3 remate da tempada regular os 8 primeiros da t\u00e1boa decidiron o t\u00edtulo nas eliminatorias finais. As eliminatorias de cuartos de final e semifinais foron \u00f3 mellor de 3 encontros, mentres que a final foi \u00f3 mellor de 5 encontros.\nEliminatorias polo t\u00edtulo.\nO CLM Talavera proclamouse campi\u00f3n desta edici\u00f3n 1996-97 da Divisi\u00f3n de Honra da LNFS."}
{"id": "190182", "revid": "56817", "url": "https://gl.wikipedia.org/wiki?curid=190182", "title": "Xos\u00e9 Lois Garc\u00eda", "text": ""}
{"id": "190183", "revid": "98629", "url": "https://gl.wikipedia.org/wiki?curid=190183", "title": "Comisi\u00f3n Negociadora da Oposici\u00f3n", "text": "A Comisi\u00f3n Negociadora da Oposici\u00f3n foi unha plataforma constitu\u00edda en 1976 por nove representantes dos partidos pol\u00edticos e comunidades aut\u00f3nomas para negociar co Goberno de Adolfo Su\u00e1rez os pasos a dar para a transici\u00f3n democr\u00e1tica.\nO 29 de novembro de 1976, nunha entrevista entre o presidente do Goberno Adolfo Su\u00e1rez e o presidente do Equipo Dem\u00f3crata Cristiano del Estado Espa\u00f1ol, Jos\u00e9 Mar\u00eda Gil-Robles, acordan a constituci\u00f3n dunha comisi\u00f3n negociadora entre representantes da oposici\u00f3n e o goberno do Estado para sentar os principios sobre os que dese\u00f1ar o proceso da transici\u00f3n espa\u00f1ola e a legalizaci\u00f3n dos partidos pol\u00edticos co prop\u00f3sito de garantir as liberdades p\u00fablicas e unhas elecci\u00f3ns xerais libres (que se celebrar\u00e1n o 15 de xu\u00f1o de 1977). A esta reuni\u00f3n con Su\u00e1rez asistiron tam\u00e9n Joaqu\u00edn Ruiz-Gim\u00e9nez (de Izquierda Democr\u00e1tica), Juan Ajuriaguerra (do Partido Nacionalista Vasco), Ant\u00f3n Ca\u00f1ellas (da Uni\u00f3n Democr\u00e1tica de Catalu\u00f1a), Vicente Ruiz Monr\u00e1bal (da Uni\u00f3n Democr\u00e1tica del Pa\u00eds Valenciano) e Fernando Garc\u00eda Agud\u00edn (do Partido Popular Galego) .\nAnteriormente a esta data Su\u00e1rez xa mantivera numerosas conversaci\u00f3ns con distintos l\u00edderes pol\u00edticos, do mesmo xeito que tam\u00e9n o fixeron os representantes da oposici\u00f3n, entre si, para perfilar unha Comisi\u00f3n reducida que puidese presentarse \u00f3 Goberno cun mandato conxunto e consensuado da Oposici\u00f3n. O 1 de decembro, 70 dirixentes pol\u00edticos doutros tantos partidos e organizaci\u00f3ns decidiron a composici\u00f3n desta Comisi\u00f3n reducida, nomeando a dez representantes.\nConstituci\u00f3n da Comisi\u00f3n Negociadora.\nO 10 de decembro, no despacho de Joaqu\u00edn Satr\u00fastegui, formalizouse a denominada Comisi\u00f3n Negociadora da Oposici\u00f3n, constitu\u00edda por el mesmo (en representaci\u00f3n dos liberais), Ant\u00f3n Ca\u00f1ellas (polo Equipo Dem\u00f3crata Cristi\u00e1n), Francisco Fern\u00e1ndez Ord\u00f3\u00f1ez (pola Federaci\u00f3n de Partidos Socialdem\u00f3cratas), Felipe Gonz\u00e1lez e Enrique Tierno Galv\u00e1n (polo Partido Socialista Obrero Espa\u00f1ol e o Partido Socialista Popular), Santiago Carrillo (polo Partido Comunista) e mais Jordi Pujol (representando a Catalu\u00f1a), Ram\u00f3n J\u00e1uregui (Pa\u00eds Vasco) e Valent\u00edn Paz Andrade (Galicia). Polo n\u00famero de membros, a prensa rebautizouna como \"Comisi\u00f3n dos 9\".\nA\u00ednda que estaba previsto completar esta lista cun representante dos sindicatos (CCOO, UXT e USO), \u00f3 final decidiuse non inclu\u00edr \u00e1s forzas sindicais como integrantes formais, se ben estar\u00e1n presentes nas xuntanzas da Comisi\u00f3n nas que se trataran problemas no seu \u00e1mbito. Acordouse que a negociaci\u00f3n sindical se levara a parte e co ministro de Relaci\u00f3ns Sindicais, Enrique de la Mata.\nA Comisi\u00f3n naceu coa obxecci\u00f3n inicial do goberno de Su\u00e1rez \u00e1 presenza dos comunistas nas conversaci\u00f3ns entre o Goberno e a Oposici\u00f3n, a\u00ednda que non rexeitaba que formasen parte da Comisi\u00f3n. Xa nesas primeiras reuni\u00f3ns, co\u00f1ecida esta postura do Goberno, a presenza dos comunistas foi obxecto de debate, pero os partidos de esquerda insistiron en inclu\u00edlos , e o PCE, ademais, designou a Carrillo como o seu representante. A\u00ednda as\u00ed, e para eliminar puntos conflitivos, Carrillo renunciou a estar presente e foi substitu\u00eddo por Sim\u00f3n Sanchez Montero. A detenci\u00f3n dos dous o 22 de decembro provocou unha dura resposta por parte dos restantes membros da Comisi\u00f3n, pero tras ser liberados o 30 de decembro Carrillo se incorporou sen problemas \u00e1s reuni\u00f3ns da Comisi\u00f3n.\nPara facilitar os contactos coa Comisi\u00f3n co Goberno, Su\u00e1rez propuxo o nomeamento dun grupo m\u00e1is reducido, que \u00f3 final se constit\u00fae por Felipe Gonz\u00e1lez, Ca\u00f1ellas, Ja\u00faregui e Satr\u00fastegu\u00ed, a denominada \"Comisi\u00f3n dos 4\". Pero en realidade as negociaci\u00f3ns fanse realmente mediante os chamados emisarios (ou, popularmente, \"carteiros\") que son os que levan os acordos a Suarez. Os primeiros en cumprir este papel foron Tierno e Jordi Pujol, que se re\u00fanen con Suarez o 23 de decembro, data na que oficialmente se inaugura o di\u00e1logo entre o Goberno e a Oposici\u00f3n.\nAs primeiras propostas que a Comisi\u00f3n presentou ante o Goberno estiveron dirixidas a asegurar as garant\u00edas democr\u00e1ticas do proceso electoral e a representaci\u00f3n dos partidos no Congreso e no Senado.\nPoden resumirse nos seguintes sete puntos:\nPaz-Andrade declarou daquela que pensaba centrar o seu labor mediador na defensa da recuperaci\u00f3n da personalidade hist\u00f3rica e aut\u00f3noma de Galicia, especialmente na loita contra a marxinaci\u00f3n social e econ\u00f3mica \u00e1 que fora sometido o pa\u00eds galego .\nV\u00e9xase tam\u00e9n.\nBibliograf\u00eda.\nOs artigos publicados en \"Informaciones\", \"Diario 16\" e \"Arriba\" foron consultados no Archivo hemerogr\u00e1fico do Prof. Juan J. Linz: \"La Transici\u00f3n espa\u00f1ola en la prensa (1973\u20131987)\" ."}
{"id": "190187", "revid": "113500", "url": "https://gl.wikipedia.org/wiki?curid=190187", "title": "Parque zool\u00f3xico", "text": "Un parque zool\u00f3xico, xard\u00edn zool\u00f3xico ou zoo \u00e9 unha instalaci\u00f3n na que diferentes animais est\u00e1n expostos \u00f3 p\u00fablico no interior de recintos.\nZool\u00f3xicos en Galicia.\nEn Galicia p\u00f3dense atopar os seguintes parques zool\u00f3xicos:"}
{"id": "190188", "revid": "5863", "url": "https://gl.wikipedia.org/wiki?curid=190188", "title": "Marcelle Natureza", "text": "Marcelle Natureza \u00e9 un parque zool\u00f3xico localizado no municipio lucense de Outeiro de Rei que xurdiu como iniciativa dun particular que foi convertendo unha granxa de avestruces nun n\u00facleo zool\u00f3xico mediante a introduci\u00f3n paulatina de diferentes especies.\nNo parque p\u00f3dense atopar especies da fauna aut\u00f3ctona, nas que destacar\u00edan o lobo ib\u00e9rico, o xabar\u00edn e o oso pardo europeo; as\u00ed coma especies ex\u00f3ticas coma bisontes, linces boreais, suricatas, avestruces, dromedarios, canguros, mapaches, capibaras ou armadillos entre outras.\nEspecies.\nEn setembro de 2014 estas eran as especies existentes no parque (nome vulgar galego e nome cient\u00edfico entre par\u00e9nteses):"}
{"id": "190189", "revid": "5863", "url": "https://gl.wikipedia.org/wiki?curid=190189", "title": "Arcadio L\u00f3pez", "text": ""}
{"id": "190192", "revid": "1822", "url": "https://gl.wikipedia.org/wiki?curid=190192", "title": "Comisi\u00f3n dos 10", "text": ""}
{"id": "190193", "revid": "1822", "url": "https://gl.wikipedia.org/wiki?curid=190193", "title": "Comisi\u00f3n dos 9", "text": ""}
{"id": "190194", "revid": "22570", "url": "https://gl.wikipedia.org/wiki?curid=190194", "title": "Primeira Divisi\u00f3n da LNFS 2011-12", "text": "A tempada 2011-12 da Primeira Divisi\u00f3n da LNFS foi a 23\u00aa edici\u00f3n da m\u00e1xima competici\u00f3n ligueira do f\u00fatbol sala en Espa\u00f1a.\nA liga estivo composta por d\u00faas partes, a tempada regular e as eliminatorias polo t\u00edtulo. A tempada regular contou con 16 equipos que se enfrontaron todos entre si na casa e fora \u00f3 longo de 30 xornadas. \u00d3 remate da tempada regular os 8 primeiros da t\u00e1boa loitaron polo t\u00edtulo nas eliminatorias finais, rematando nas mans do FC Barcelona Alusport por 2\u00ba ano consecutivo.\nTempada regular.\nA pesar das posici\u00f3ns acadadas polos equipos, \u00f3 remate da tempada produc\u00edronse alg\u00fans descensos de categor\u00eda por raz\u00f3ns econ\u00f3micas, como as de Carnicer Torrej\u00f3n (7\u00ba na liga) e OID Talavera (11\u00ba na liga), que acompa\u00f1aron a Benicarl\u00f3 FS e Reale Cartagena, descendidos polos resultados deportivos.\nEliminatorias polo t\u00edtulo.\nOs cuartos de final e as semifinais disput\u00e1ronse \u00f3 mellor de 3 encontros, mentres que a final disputouse \u00f3 mellor de 5 encontros.\nO campi\u00f3n da LNFS foi o Barcelona Alusport, que as\u00ed sumou o seu segundo t\u00edtulo de liga, os dous consecutivos. Con esta vitoria na liga, o club acadou o p\u00f3ker de t\u00edtulos na tempada 2011-12 despois de ter ga\u00f1ado tam\u00e9n a UEFA Futsal Cup, a Copa de Espa\u00f1a e a Copa do Rei."}
{"id": "190195", "revid": "85894", "url": "https://gl.wikipedia.org/wiki?curid=190195", "title": "Lino Rodr\u00edguez \u00d3nega", "text": "Lino Rodr\u00edguez \u00d3nega, nado en San Marti\u00f1o de Ferreiros (Pol) en 1952, \u00e9 un pol\u00edtico galego do PSdeG-PSOE.\nTraxectoria.\nNas elecci\u00f3ns municipais de 2007 encabezou a candidatura do PSdeG-PSOE \u00e1 alcald\u00eda de Pol e foi elixido alcalde co apoio do BNG. Nas municipais de 2011, 2015 e 2019 volveu ser elixido alcalde agora con maior\u00eda absoluta. Na lexislatura 2015-2019 foi deputado provincial na Deputaci\u00f3n de Lugo, onde se ocupaba da \u00e1rea de Medio Rural."}
{"id": "190196", "revid": "98629", "url": "https://gl.wikipedia.org/wiki?curid=190196", "title": "O Ensino", "text": "O Ensino foi unha revista de pedagox\u00eda e ling\u00fc\u00edstica editada en Ourense entre 1980 e 1986. Tivo un \u00e1mbito galego, unha periodicidade irregular e public\u00e1ronse en total 29 n\u00fameros.\nEstaba editada por Promoci\u00f3ns Culturais Galegas e promovida pola Asociaci\u00f3n Socio-Pedag\u00f3xica Galega. Estaba escrita integramente en galego e contou con bloques tem\u00e1ticos dedicados \u00e1 lingua, pedagox\u00eda, did\u00e1ctica, socioling\u00fc\u00edstica, literatura e historia, que respond\u00edan \u00e1s posici\u00f3ns do profesorado de esquerdas, pr\u00f3ximo \u00f3 nacionalismo.\nEntre os colaboradores habituais c\u00f3mpre destacar a Valent\u00edn Paz Andrade, Francisco Rodr\u00edguez, Manuel Mar\u00eda, Pepe Barro ou Xaqu\u00edn Mar\u00edn.\nA partir de 1984 continuou public\u00e1ndose baixo a direcci\u00f3n da Associa\u00e7om S\u00f3cio-Pedag\u00f3gica Galaico-Portuguesa, fracci\u00f3n escindida da AS-PG, e ampliou a difusi\u00f3n a Portugal e o Brasil."}
{"id": "190198", "revid": "89787", "url": "https://gl.wikipedia.org/wiki?curid=190198", "title": "Club Voleibol C\u00f3rdoba", "text": "O Club Voleibol C\u00f3rdoba \u00e9 un equipo de voleibol da cidade de C\u00f3rdoba (Espa\u00f1a) fundado en setembro de 1997. Na tempada 2003-04 conseguiu o ascenso \u00e1 m\u00e1xima categor\u00eda do voleibol feminino espa\u00f1ol, a Superliga feminina. Compite patrocinado por Cajasur. Tras d\u00faas tempadas na m\u00e1xima categor\u00eda, o equipo descendeu \u00e1 segunda categor\u00eda, a Superliga 2, en marzo do 2006, xunto a outro representante andaluz, o Universidad de Granada."}
{"id": "190199", "revid": "98629", "url": "https://gl.wikipedia.org/wiki?curid=190199", "title": "Club Voleibol Cuesta Piedra", "text": "O Club Voleibol Cuesta Piedra \u00e9 un equipo de voleibol da cidade de Santa Cruz de Tenerife (Espa\u00f1a) fundado en 1986. O seu primeiro equipo participa baixo o nome de C.Piedra Santa Cruz na Superliga, a m\u00e1xima categor\u00eda do voleibol feminino espa\u00f1ol.\nHistoria.\nO club naceu arredor das Escolas Municipais de Santa Cruz de Tenerife. En 1989, o seu primeiro equipo conseguiu por primeira vez o ascenso \u00e1 Divisi\u00f3n de Honra feminina. En 1995 viuse obrigado a retirarse a categor\u00edas inferiores por problemas econ\u00f3micos. En 1998 ascendeu \u00e1 Liga FEV, e no 2008 \u00e1 Superliga 2. Os problemas econ\u00f3micos, neste caso doutros equipos, permit\u00edronlle acadar a m\u00e1xima categor\u00eda no 2009 e evitar novamente o descenso para a tempada 2010-11.\nNo seu primeiro ano na Superliga participou baixo o nome de Trayssesa Santa Cruz, e nesta nova tempada o club participar\u00e1 baixo o patrocinio da cidade de Santa Cruz de Tenerife."}
{"id": "190202", "revid": "5863", "url": "https://gl.wikipedia.org/wiki?curid=190202", "title": "Manuel Garc\u00eda de Buci\u00f1os V\u00e1zquez", "text": ""}
{"id": "190203", "revid": "22570", "url": "https://gl.wikipedia.org/wiki?curid=190203", "title": "Emblema de Israel", "text": "O emblema de Israel est\u00e1 representado en campo de azur, por unha menor\u00e1 rodeada por d\u00faas p\u00f3la de oliveira, unha a cada lado, e a palabra \"Israel\" escrita en lingua hebrea (\u05d9\u05e9\u05e8\u05d0\u05dc) debaixo dela.\nHistoria.\nAo crearse o Estado de Israel en 1948, precisaba dun emblema oficial para demostrar a s\u00faa soberan\u00eda ante comunidade de estados. O emblema oficial foi aprobado nove meses despois, o 10 de febreiro de 1949, e dende ent\u00f3n aparece en documentos oficiais, a nivel presidencial e nos edificios p\u00fablicos de Israel.\nDurante o proceso de dese\u00f1o do emblema, moitas das propostas inclu\u00edron os s\u00edmbolos que se consideraron apropiados para representar ao pobo xudeu. Para evitar a imitaci\u00f3n de emblemas de pa\u00edses europeos e crear un \u00fanico, busc\u00e1ronse antigos s\u00edmbolos visuais de \u00e9pocas de soberan\u00eda xud\u00eda en Eretz Israel. Mentres que a bandeira foi creada na di\u00e1spora, o emblema foi dese\u00f1ado xa en Israel. O emblema ti\u00f1a que incorporar elementos de significado simb\u00f3lico. O proceso de dese\u00f1o foi longo, xa que o car\u00e1cter de emblema deb\u00eda conter tanto os valores relixiosos e rituais, como as normas seculares e de soberan\u00eda.\nFoi ent\u00f3n que o Consello Provisional do Estado anunciou un concurso para dese\u00f1ar o emblema do Estado. Finalmente, o dese\u00f1o escollido bas\u00e9ase na proposta presentada por Gabriel e Maxim Shamir, con elementos inspirados noutras propostas, como a de Oteh Walisch, a de W. Struski e Itamar David e a de Yerachmiel Schechter.\nSimbolismo.\nA menor\u00e1 \u00e9 un s\u00edmbolo do xuda\u00edsmo dende hai 3.000 anos, xa que figuraba no antigo Templo de Xerusal\u00e9n, e representado no escudo base\u00e1ndose nun relevo que figura no Arco de Tito. En canto \u00e1s p\u00f3las de oliveira, simbolizan a paz."}
{"id": "190207", "revid": "1888", "url": "https://gl.wikipedia.org/wiki?curid=190207", "title": "Xos\u00e9 Ram\u00f3n Varela Rey", "text": ""}
{"id": "190208", "revid": "98629", "url": "https://gl.wikipedia.org/wiki?curid=190208", "title": "Campionato Mundial de F\u00f3rmula 1 de 2003", "text": "O Campionato Mundial de F\u00f3rmula 1 de 2003 foi a tempada n\u00famero 54 de F\u00f3rmula Un da FIA, que se iniciou o 9 de marzo de 2003 e finalizo o 12 de outubro logo de dezaseis carreiras.\nA tempada viu a introduci\u00f3n de novas regulaci\u00f3ns destinadas a aumentar a emoci\u00f3n na F1 e para axudar a aliviar as dificultades financeiras dos equipos m\u00e1is pequenos. Introducironse as voltas de cualificaci\u00f3n como unha forma de que os equipos m\u00e1is pequenos conseguieran m\u00e1is tempo en televisi\u00f3n. S\u00f3 permit\u00eduselles utilizar un \u00fanico tipo de pneum\u00e1tico de choiva nas carreiras sobre mollado. Os sistemas de puntuaci\u00f3n, tanto para os construtores como para o t\u00edtulo de pilotos foron cambiados de 10, 6, 4, 3, 2, 1 para os primeiros seis finalistas en cada carreira a 10, 8, 6, 5, 4, 3, 2, 1 para os primeiros oito finalistas nun intento de facer os campiotanos m\u00e1is abertos.\nMentres que o Ferrari de Michael Schumacher ga\u00f1ara o campionato de 2002 por 67 puntos sobre o seu compa\u00f1eiro de equipo Rubens Barrichello, a tempada de foi moito m\u00e1is competida. Na tempada 2003, varios pilotos de varios equipos ti\u00f1an posibilidades matem\u00e1ticas de ga\u00f1ar o campionato do mundo. Oito pilotos diferentes ga\u00f1aron un Gran Premio, entre eles tres ga\u00f1adores por primeira vez. Kimi Raikkonen, pilotando un McLaren-Mercedes, e Juan Pablo Montoya, pilotando un BMW Williams, tiveron a oportunidade de loitar polo campionato de 2003 ata finais da tempada, con Raikkonen con probabilidades matem\u00e1ticas na \u00faltima carreira, o Gran Premio do Xap\u00f3n. R\u00e4ikk\u00f6nen perdeu o campionato con Schumacher por dous puntos, a\u00ednda que s\u00f3 ga\u00f1ou unha carreira e Schumacher, seis. Williams e McLaren, desafiaron durante todo o ano a defensa do t\u00edtulo de construtores de Ferrari, unha das poucas tempadas onde houbo tres equipos con posibilidades.\nHoubo carreiras notables como o ca\u00f3tico Gran Premio do Brasil, que se viu obstaculizado polas condici\u00f3ns dos monz\u00f3ns, e o GP de Gran Breta\u00f1a, onde a pista foi invadida polo sacerdote, agora apartado do sacerdocio Neil Horan, que correu na recta Hangar, cara a formaci\u00f3n de coches que ian a 250\u00a0km/h, cunha saia verde e con pancartas relixiosas.\nLogo de non poder completar a tempada de , debido a dificultades financeiras, o equipo Arrows ti\u00f1a a s\u00faa solicitude de admisi\u00f3n no campionato de 2003, pero foi rexeitada pola FIA antes do comezo da tempada. Non foi dada ningunha raz\u00f3n publicamente pola FIA e os arrows desareceron logo de 25 anos na F\u00f3rmula Un.\nPilotos e construtores.\nOs seguintes equipos e pilotos competiron no campionato do mundo de F\u00f3rmula Un de 2003.\n\u2020 Todos os motores son de 3.0 litros, e configuraci\u00f3n V10.\nCambios de pilotos.\nFelipe Massa sa\u00edu de Sauber para asumir as funci\u00f3ns de piloto de probas de Ferrari. Jenson Button deixou Renault para tomar o asento de Panis en BAR. Fernando Alonso chega desde o posto de piloto de probas de Renault a piloto titular, en substituci\u00f3n de Jenson Button. Heinz-Harald Frentzen uniuse a Sauber para substitu\u00edr a Massa. Frentzen pilotara para o equipo arrows parte da tempada 2002, pero se foi despois do Gran Premio de Alema\u00f1a. O equipo arrows abandonou varios d\u00edas despois, e non disputou outro Gran Premio. Takuma Sato abandonou o equipo Jordan para ocupar o lugar como o \u00fanico piloto de probas de BAR, sendo substitu\u00eddo polo novo piloto Ralph Asinan.\nCambios de equipo.\nToyota anunciou a mediados da tempada que os dous pilotos (Mika Salgo e Allan McNish) ser\u00edan substitu\u00eddos. Olivier Panis chegou desde BAR e Cristi\u00e1no d\u00e1 Matta chegou do equipo Newman Haas na serie CART. Logo de ser substitu\u00eddo en Toyota, Allan McNish asinou con Renault como piloto de probas. Jaguar substitu\u00edu tanto a Eddie Irvine e Pedro de la Rosa. Os seus novos pilotos foron Mark Webber e Antonio Pizzonia. En Minardi, o posto deixado vacante por Webber, foi ocupado por Justin Wilson. Contrato de Alex Yoong con Minardi desde 2002 non foi renovado e foi substitu\u00eddo por Jos Verstappen.\nResultados e clasificaci\u00f3ns.\nPilotos.\nOs puntos no Campionato de Pilotos conc\u00e9dense sobre unha base 10-8-6-5-4-3-2-1 para os oito primeiros clasificados de cada carreira.\nConstrutores.\nOs puntos no Campionato de Construtores conc\u00e9dense sobre unha base 10-8-6-5-4-3-2-1 para os oito primeiros clasificados de cada carreira."}
{"id": "190211", "revid": "1131", "url": "https://gl.wikipedia.org/wiki?curid=190211", "title": "Avifauna (n\u00facleo zool\u00f3xico)", "text": "Avifauna \u00e9 un parque zool\u00f3xico adicado a diferentes especies de aves, tanto aut\u00f3ctonas coma ex\u00f3ticas, localizado no municipio lucense de Outeiro de Rei."}
{"id": "190212", "revid": "1888", "url": "https://gl.wikipedia.org/wiki?curid=190212", "title": "Segundo Dur\u00e1n Casais", "text": ""}
{"id": "190213", "revid": "124656", "url": "https://gl.wikipedia.org/wiki?curid=190213", "title": "Isaac Maceiras", "text": "Isaac Ventura Maceiras Rivas, nado na Pobra do Carami\u00f1al o 7 de decembro de 1949, \u00e9 un pol\u00edtico galego do PPdeG.\nTraxectoria.\nEstudou no P\u00f3sito da Pobra ata o bacharelato, e rematou a s\u00faa formaci\u00f3n en Vigo. Foi comercial en La Onza de Oro e Galicia Calidade. En 1979 foi elixido concelleiro na Pobra do Carami\u00f1al pola UCD, sendo tenente de alcalde de Segundo Dur\u00e1n. En 1995 volveu \u00e1 pol\u00edtica encabezando a candidatura do PPdeG, quedando un concelleiro por detr\u00e1s do PSdeG e pasou a liderala oposici\u00f3n. Nas elecci\u00f3ns municipais de 1999 encabezou novamente a candidatura do PPdeG \u00e1 alcald\u00eda da Pobra do Carami\u00f1al e nesta ocasi\u00f3n foi elixido alcalde con maior\u00eda absoluta. Nas seguintes elecci\u00f3ns de 2003, 2007 e 2011 foi reelixido alcalde con maior\u00eda absoluta. En outubro de 2014 anunciou que non se presentar\u00eda \u00e1 reelecci\u00f3n no 2015, polo que en xu\u00f1o dese ano abandonou a alcald\u00eda."}
{"id": "190214", "revid": "1888", "url": "https://gl.wikipedia.org/wiki?curid=190214", "title": "Isaac Ventura Maceiras Rivas", "text": ""}
{"id": "190215", "revid": "1888", "url": "https://gl.wikipedia.org/wiki?curid=190215", "title": "Isaac Maceiras Rivas", "text": ""}
{"id": "190216", "revid": "2074", "url": "https://gl.wikipedia.org/wiki?curid=190216", "title": "Xard\u00edn zool\u00f3xico", "text": ""}
{"id": "190217", "revid": "2074", "url": "https://gl.wikipedia.org/wiki?curid=190217", "title": "Zool\u00f3xico", "text": ""}
{"id": "190218", "revid": "2074", "url": "https://gl.wikipedia.org/wiki?curid=190218", "title": "Zoo", "text": ""}
{"id": "190219", "revid": "23204", "url": "https://gl.wikipedia.org/wiki?curid=190219", "title": "G\u00f6ran Therborn", "text": "G\u00f6ran Therborn, nado o 23 de setembro de 1941 en Kalmar (Suecia), \u00e9 un soci\u00f3logo marxista.\nTraxectoria.\nFormado na Universidade de Lund (Suecia), \u00e9 profesor da Universidade de Cambridge, ten publicado varias obras sobre a dominaci\u00f3n dunha clase sobre outra a trav\u00e9s das estruturas estatais, as\u00ed como diversos artigos na \"New Left Review\".\nPensamento.\nO Estado expresa un determinado conxunto de relaci\u00f3ns de clase tanto na s\u00faa organizaci\u00f3n administrativa como na s\u00faa forma de representaci\u00f3n gobernamental. O Estado manifesta as relaci\u00f3ns sociais e contrib\u00fae a s\u00faa reproduci\u00f3n. A mec\u00e1nica da reproduci\u00f3n est\u00e1 constitu\u00edda por mecanismos econ\u00f3micos, pol\u00edticos e ideol\u00f3xicos, como poden ser a coacci\u00f3n econ\u00f3mica, a violencia e a excomu\u00f1\u00f3n ideol\u00f3xica. Existen ademais nesa direcci\u00f3n formatos de representaci\u00f3n como as instituci\u00f3ns e os partidos e procesos de mediaci\u00f3n que non se reducen \u00e1 represi\u00f3n e entre os que cabe mencionar a cooptaci\u00f3n, a trav\u00e9s da lexitimaci\u00f3n ideol\u00f3xica ou a configuraci\u00f3n de obxectivos atractivos como o pleno emprego e o desenvolvemento econ\u00f3mico.\nTherborn af\u00e1stase de Lenin pois non comparte que o Estado socialista sexa a sociedade comunista sen clases. Na sociedade socialista o proletariado segue subordinado aos co\u00f1ecementos burocr\u00e1ticos e tecnol\u00f3xicos que son necesarios para a defensa contra o inimigo burgu\u00e9s do interior e do exterior. Isto esixe unha organizaci\u00f3n de cadros no Estado e na econom\u00eda que pode chegar a bloquear a chegada do comunismo e da igualdade e a democracia reais. As\u00ed reprod\u00facese a distinci\u00f3n entre cadros e traballadores, entre vangarda e masas. Esta \u00e9 a causa do avellentamento dos pa\u00edses socialistas que est\u00e1n avocados ao desxeo ou ao estoupido. De todos maneiras, para Therborn a superaci\u00f3n do capitalismo era irreversible."}
{"id": "190220", "revid": "98629", "url": "https://gl.wikipedia.org/wiki?curid=190220", "title": "Max Josef Metzger", "text": "Max Josef Metzger nado en Schopfheim (Estado de Baden) o 3 de febreiro de 1887 e finado en Brandenburg an der Havel o 17 de abril de 1944 foi un sacerdote pacifista cat\u00f3lico alem\u00e1n, executado polo nazismo.\nTraxectoria.\nOrdenado como sacerdote en 1911, a s\u00faa experiencia como capel\u00e1n de divisi\u00f3n na primeira guerra mundial converteuno nun pacifista convencido. Isto levouno a organizar un movemento pacifista de inspiraci\u00f3n cat\u00f3lica que tivo escaso eco nun momento de exaltaci\u00f3n preb\u00e9lica nas capas cat\u00f3licas medias dos pa\u00edses europeos. Fundou tam\u00e9n a irmandade \"Una Sancta\", pioneira no traballo pola unidade das Igrexas que encontrou acedas oposici\u00f3ns no catolicismo preconciliar. \u00c9 finalmente o fundador da Sociedade de Cristo Rei da Cruz Branca, fomentadora dunha espiritualidade baseada na oraci\u00f3n, o esp\u00edrito eclesial universalista e o amor ao inimigo. A s\u00faa actividade e ideas estaban en expresa contradici\u00f3n co nacionalsocialismo o que provocou que fora detido en varias ocasi\u00f3ns. Un memorando pacifista foi interceptado pola Gestapo, o que foi ocasi\u00f3n para detelo, torturalo e finalmente executalo mediante a s\u00faa decapitaci\u00f3n na guillotina. Foi encontrado culpable de traiz\u00f3n ao Estado e encubrimento do inimigo por un Tribunal presidido por Roland Freisler.\nEst\u00e1 en marcha o proceso de beatificaci\u00f3n."}
{"id": "190221", "revid": "102241", "url": "https://gl.wikipedia.org/wiki?curid=190221", "title": "Triosa", "text": "As triosas son monosac\u00e1ridos de tres \u00e1tomos de carbono. Segundo a definici\u00f3n tradicional, son os gl\u00edcidos ou carbohidratos de menor tama\u00f1o (pero actualmente f\u00e1lase tam\u00e9n de diosas de 2 carbonos). S\u00f3 existen tres triosas e d\u00faas delas son enanti\u00f3meros: L-gliceraldehido, e D-gliceraldehido, e a dihidroxiacetona.\nO gliceraldehido \u00e9 unha aldosa porque leva o seu carbonilo (C=O) no extremo da mol\u00e9cula formando un grupo aldehido. O seu carbono 2 \u00e9 asim\u00e9trico, polo que o OH pode estar orientado \u00e1 esquerda ou \u00e1 dereita, orixinando os seus dous is\u00f3meros D e L. De feito, as series de is\u00f3meros D e L dos monosac\u00e1ridos determ\u00ednanse por comparaci\u00f3n da orientaci\u00f3n do OH do seu \u00faltimo carbono asim\u00e9trico coa posici\u00f3n do OH do gliceraldehido.\nA dihidroxiacetona carece de carbonos asim\u00e9tricos, polo que non ten is\u00f3meros D e L. \u00c9 unha cetosa, xa que leva o carbonilo (C=O) nun carbono interior da mol\u00e9cula, o 2, formando un grupo cetona. Ademais do seu papel metab\u00f3lico, tam\u00e9n se usa na industria cosm\u00e9tica dos bronceadores.\nAs triosas e os seus derivados fosfatados son mol\u00e9culas importantes no metabolismo. Interve\u00f1en na glic\u00f3lise, xa que a frutosa-1,6-difosfato (hexosa) rompe encimaticamente orixinando gliceraldehido-3-fosfato e dihidroxiacetona-fosfato . Un encima isomerase, chamado triosa-fosfato isomerase, pode transformalos un no outro, e na glic\u00f3lise a dihidroxiacetona-fosfato isomer\u00edzase a gliceraldehido-3-fosfato. No ciclo de Calvin da fase escura da fotos\u00edntese orix\u00ednanse tam\u00e9n triosas, que dan lugar \u00e1 glicosa que sae do ciclo como produci\u00f3n neta de azucre, e \u00e1 vez serven para rexenerar a ribulosa-1,5-bifosfato, que pode iniciar un novo ciclo."}
{"id": "190225", "revid": "5863", "url": "https://gl.wikipedia.org/wiki?curid=190225", "title": "GEGSC", "text": ""}
{"id": "190230", "revid": "6279", "url": "https://gl.wikipedia.org/wiki?curid=190230", "title": "CDL", "text": ""}
{"id": "190236", "revid": "124656", "url": "https://gl.wikipedia.org/wiki?curid=190236", "title": "Celestino Torres", "text": "Celestino Torres Rodr\u00edguez, nado na Pobra do Broll\u00f3n en 1921 e finado na Coru\u00f1a o 16 de agosto de 2005, foi un empresario e pol\u00edtico galego.\nTraxectoria.\nEmpresario do sector da madeira, foi vocal do Consello Econ\u00f3mico Sindical de Galicia e do Consello Provincial de Empresarios. Nas primeiras elecci\u00f3ns democr\u00e1ticas foi elixido alcalde de Monforte de Lemos por UCD. Foi un dos fundadores de Coalici\u00f3n Galega en 1983. Nas municipais de 1983 volveu ser elixido alcalde por Coalici\u00f3n Galega cunha ampla maior\u00eda absoluta. En 1985 renunciou \u00e1 alcald\u00eda por ser elixido deputado do Parlamento de Galicia. Nas municipais de 1987 volveu ser elixido alcalde de Monforte de Lemos pola Coalici\u00f3n Progresista Galega, o mesmo que nas municipais de 1991 encabezando a Converxencia Nacionalista Galega, renunciando outra vez en setembro de 1993 por ser elixido de novo deputado no Parlamento de Galicia, agora como independente dentro do grupo socialista. Nas municipais de 1999 encabezou a candidatura da CNG para tentar recuperala alcald\u00eda de Monforte que o seu partido perdera en 1995 en favor do PPdeG, conseguindo un lixeiro avance pero sen lograr recuperala alcald\u00eda. Nas municipais de 2003 foi o n\u00famero 2 de Iniciativa Galega (INGA), formaci\u00f3n creada pola CNG e outras formaci\u00f3ns independentes da provincia lucense, e foi elixido concelleiro, apoiando ao goberno do BNG e PSdeG encabezado polo nacionalista Severino Rodr\u00edguez D\u00edaz, pese a que \u00e1 candidata de INGA lle foi ofrecida a alcald\u00eda por parte do PPdeG e contaba co apoio da outra concelleira electa pola formaci\u00f3n. Mant\u00edvose como concelleiro ata o seu falecemento o 16 de agosto de 2005.\nFoi nomeado fillo adoptivo de Monforte."}
{"id": "190238", "revid": "23204", "url": "https://gl.wikipedia.org/wiki?curid=190238", "title": "Reino de Libia", "text": "O Reino de Libia (en \u00e1rabe: \u0627\u0644\u0645\u0645\u0644\u0643\u0629 \u0627\u0644\u0644\u064a\u0628\u064a\u0629, literalmente, o Reino Libio) chamado nun principio o Reino Unido de Libia foi un estado creado tras a independencia de Libia o 24 de decembro de 1951 e disolto tras o golpe de Estado dirixido por Muammar al-Gaddafi o 1 de setembro de 1969, coa derrogaci\u00f3n do Rei Idris de Libia establec\u00e9ndose as\u00ed a Rep\u00fablica \u00c1rabe Libia.\nHistoria.\nTrala derrota italiana na segunda guerra mundial, o goberno italiano entregou Libia as Naci\u00f3ns Unidas que repartiron o territorio, Fezzan para Francia e Cirenaica e Tripolitania para o Reino Unido. O 21 de novembro de 1949 a Asemblea Xeral aprobou unha resoluci\u00f3n das Naci\u00f3ns Unidas que indicaba que Libia hab\u00eda de ser un estado independente antes de 1952 e as\u00ed o 24 de decembro de 1951 Libia estableceuse como unha monarqu\u00eda constitucional co rei Idris como monarca.\nIdris as-Senussi, o emir de Tripolitania e Cirenaica e l\u00edder da orde Senussi, foi o representante de Libia nas negociaci\u00f3ns da ONU, e o 24 de decembro de 1951 declarou a independencia de Libia xunto cos representantes das tres provincias formando unha uni\u00f3n \u00e1 que chamaron \"Reino Unido de Libia\" ofrec\u00e9ndose Idris as-Senussi como monarca. Conforme a Constituci\u00f3n o novo pa\u00eds ti\u00f1a un goberno federal con tres estados aut\u00f3nomos membros, A Cirenaica, Tripolitania e Fezza. O reino ti\u00f1a d\u00faas capitais Tr\u00edpoli e Bengasi. Dous anos despois da s\u00faa independencia, o Reino de Libia uniuse \u00e1 Liga \u00c1rabe.\nTras obter \u00e1 independencia. Libia enfrontouse a unha serie de problemas, no pa\u00eds non hab\u00eda escolas e o n\u00famero de graduados universitarios era moi baixo. As\u00ed mesmo, no pa\u00eds s\u00f3 hab\u00eda tres avogados e nin un s\u00f3 m\u00e9dico, enxe\u00f1eiro, top\u00f3grafo ou farmac\u00e9utico libio no reino. Estimase tam\u00e9n que s\u00f3 250.000 libios sab\u00edan ler e escribir. Por mor disto, o Reino Unido presentou unha serie de funcionarios para o persoal do goberno.\nEn abril de 1955, comezaron as exploraci\u00f3ns de petr\u00f3leo sendo os primeiros campos descubertos en 1959. As primeiras exportaci\u00f3ns comezaron en 1963.\nO 25 de abril de 1963 o sistema federal libio foi abolido e de acordo con isto o nome do pa\u00eds foi cambiado a \"Reino de Libia\" para reflectir os cambios constitucionais.\nA monarqu\u00eda libia chegou \u00f3 seu fin o 1 de setembro de 1969 cando un grupo de militares liderados por Muammar al-Gaddafi organizaron un golpe de Estado contra o Rei Idris mentres este estaba en Turqu\u00eda. Os revolucionarios detiven \u00f3 Xefe do Estado Maior do Ex\u00e9rcito e cabeza da seguridade no. Tras recibir as noticias do golpe, o rei non outorgoulle importancia mentres que o herdeiro anunciaba o seu apoio \u00f3 novo r\u00e9xime.\nO rei Idris abdicou o 4 de agosto de 1969, fac\u00e9ndose efectiva a s\u00faa renuncia o 2 de setembro en favor do pr\u00edncipe herdeiro, que fora nomeado rexente tras a partida do rei a Turqu\u00eda. Tras o derrocamento da monarqu\u00eda, o pa\u00eds foi renomeado \"Rep\u00fablica \u00c1rabe Libia\"."}
{"id": "190239", "revid": "89787", "url": "https://gl.wikipedia.org/wiki?curid=190239", "title": "Tetrosa", "text": "As tetrosas son monosac\u00e1ridos de 4 \u00e1tomos de carbono. Existen seis tetrosas, que son a eritrosa, treosa e eritrulosa, que poden aparecer cada unha nas s\u00faas formas enanti\u00f3meras D e L; na natureza as formas com\u00fans son as D.\nA eritrosa e a treosa son azucres aldosas, xa que levan o grupo aldehido no extremo da mol\u00e9cula, polo que son aldotetrosas. Pos\u00faen dous carbonos asim\u00e9tricos, o 2 e o 3.\nA eritrulosa \u00e9 un azucre cetosa, xa que pos\u00fae un grupo cetona no carbono 2, polo que \u00e9 unha cetotetrosa.\nO derivado da eritrosa, a eritrosa-4-fosfato interv\u00e9n na ruta da pentosa fosfato, ciclo de Calvin e na ruta de s\u00edntese dos amino\u00e1cidos fenilalanina e tirosina. A eritrulosa ten un uso cosm\u00e9tico como produto bronceador. A treosa forma parte do raro \u00e1cido nucleico de treosa."}
{"id": "190240", "revid": "56817", "url": "https://gl.wikipedia.org/wiki?curid=190240", "title": "Diosa", "text": "Unha diosa (di-osa) \u00e9 un monosac\u00e1rido composto por dous \u00e1tomos de carbono. En realidade, a f\u00f3rmula xeral dun monosac\u00e1rido non modificado \u00e9 (C\u00b7H2O)n, onde n debe ter un valor de 3 ou m\u00e1is, polo que os monosac\u00e1ridos m\u00e1is pequenos ser\u00edan as triosas, e as diosas non se axustar\u00edan estritamente \u00e1 definici\u00f3n formal de monosac\u00e1rido. A\u00ednda as\u00ed, as diosas son xeralmente aceptadas como os azucres m\u00e1is simples, xa que se poden describir coa f\u00f3rmula (C\u00b7H2O)2 e levan un grupo aldehido e un grupo OH.\nS\u00f3 \u00e9 posible unha forma de diosa, o glicolaldehido (ou 2-hidroxietanal ou 2-hidroxiacetaldehido), coa f\u00f3rmula CHO-CH2OH, que \u00e9 unha aldodiosa, xa que, ao posu\u00edr s\u00f3 dous carbonos, non \u00e9 posible a formaci\u00f3n de cetodiosas."}
{"id": "190241", "revid": "1888", "url": "https://gl.wikipedia.org/wiki?curid=190241", "title": "Celestino Torres Rodr\u00edguez", "text": ""}
{"id": "190242", "revid": "89787", "url": "https://gl.wikipedia.org/wiki?curid=190242", "title": "Glicolaldehido", "text": "O glicolaldehido (HOCH2-CH=O), tam\u00e9n chamado 2-hidroxiacetaldehido ou 2-hidroxietanal, \u00e9 a menor mol\u00e9cula posible que conte\u00f1a \u00e1 vez un grupo aldehido e un grupo hidroxilo (OH). Consid\u00e9rase unha diosa, a \u00fanica posible, \u00e9 dicir un monosac\u00e1rido de dous \u00e1tomos de carbono, a\u00ednda que as diosas non cumpren estritamente a definici\u00f3n de monosac\u00e1rido.\nFormaci\u00f3n.\nO glicolaldehido \u00e9 un intermediario na reacci\u00f3n formosa (formosa \u00e9 a contracci\u00f3n de \"form\"aldehido e ald\"osa\"), que consiste na formaci\u00f3n de azucres a partir de aldehidos.\nO glicolaldehido pode formarse a partir de diversos precursores, inclu\u00edndo o amino\u00e1cido glicina.\nPode tam\u00e9n formarse a partir da frutosa-6-fosfato por acci\u00f3n do encima transcetolase nunha variante da ruta da glic\u00f3lise, chamada ruta da pentosa fosfato. Na reacci\u00f3n a frutosa-6-fosfato esc\u00edndese en eritrosa-4-fosfato e glicolaldehido (o cal est\u00e1 formado polos carbonos 1 e 2 da frutosa-6-fosfato). O glicolaldehido \u00e9 transferido polo coencima pirofosfato de tiamina (especializado na transferencia de grupos aldehido) na ruta da pentosa fosfato ; o glicolaldehido permanece unido ao pirofosfato de tiamina no encima, formando o chamado glicolaldehido activo .\nNo metabolismo da urea pode formarse glicolaldehido. D\u00faas mol\u00e9culas de glicolaldehido poden condensar para formar eritrosa-4-fosfato, que ingresa na v\u00eda da pentosa fosfato.\nO glicolaldehido no espazo.\nDetectouse a presenza de glicolaldehido no espazo interestelar. Foi identificada a mol\u00e9cula nunha nube xigante de gas e po situada preto do centro da nosa galaxia, a V\u00eda L\u00e1ctea, e m\u00e1is recentemente nunha rexi\u00f3n onde se est\u00e1n formando estrelas , o que indica que as reacci\u00f3ns qu\u00edmicas que te\u00f1en lugar no espazo orixinan mol\u00e9culas org\u00e1nicas. O glicolaldehido poder\u00eda ser unha mol\u00e9cula importante na orixe da vida, xa que pode orixinar ribosa, o azucre do ARN, ao reaccionar coa acrole\u00edna ."}
{"id": "190243", "revid": "85894", "url": "https://gl.wikipedia.org/wiki?curid=190243", "title": "Baida", "text": "Al-Baida (en \"\"Al-Bay\u1e11\u0101\") \u00e9 a cuarta cidade m\u00e1is grande de Libia, e as principais cidades de Al Jabal al Akhdar. Tam\u00e9n \u00e9 a sede da Universidade Omar Al-Mukhtar."}
{"id": "190244", "revid": "17467", "url": "https://gl.wikipedia.org/wiki?curid=190244", "title": "Al Bayda", "text": ""}
{"id": "190246", "revid": "85894", "url": "https://gl.wikipedia.org/wiki?curid=190246", "title": "Para mal o para bien", "text": "Para mal o para bien \u00e9 o s\u00e9timo \u00e1lbum de estudio do m\u00fasico de rock\u00a0espa\u00f1ol Rosendo Mercado. Publicouse en 1994 polo selo DRO."}
{"id": "190248", "revid": "1987", "url": "https://gl.wikipedia.org/wiki?curid=190248", "title": "Dierks Bentley", "text": "Dierks Bentley, nado o 20 de novembro de 1975 en Phoenix (Arizona) \u00e9 un cantante de m\u00fasica country.\nTraxectoria.\nEn 2003 o seu primeiro \u00e1lbum \"Dierks Bentley\" foi certificado disco de platino e o sinxelo dese traballo \"What was I thinking\" acadou o n\u00famero un nas listas country estadounidenses. Dous anos m\u00e1is tarde acadou un novo disco de platino con \"Modern Day Drifter\" as\u00ed como dous novos sinxelos n\u00fameros un \"Settle for Slow Down\" e \"Come a Little Closer\". Nese ano acadou o premio da CMA ao mellor artista xove e foi convidado a entrar na \"Grand Ole Opry\", sendo o cantante m\u00e1is novo da mesma tras Carrie Underwood e Josh Turner.\nEn 2006 colocou dous novos sinxelos de n\u00famero un: \"Every Mile a Memory\" e \"Free and Easy (Down the Road I Go\"). En 2009 volveu a acadar dous n\u00fameros un con \"Feel that Fire\" e \"Sideways\"\nEn 2011 \"Am I the Only One\", primicia dun novo \u00e1lbum por aparecer, acadou xa o n\u00famero un.\nV\u00e9xase tam\u00e9n.\nLigaz\u00f3ns externas.\nP\u00e1xina web oficial "}
{"id": "190250", "revid": "5863", "url": "https://gl.wikipedia.org/wiki?curid=190250", "title": "Viraventos", "text": ""}
{"id": "190251", "revid": "89787", "url": "https://gl.wikipedia.org/wiki?curid=190251", "title": "Guernica (cadro)", "text": "O Guernica \u00e9 un cadro pintado por Pablo Picasso en 1937, cuxo t\u00edtulo alude \u00f3 bombardeo de Gernika ocorrido o 26 de abril do mesmo ano, no transcurso da guerra civil espa\u00f1ola. Foi pintado por encargo do Goberno da Rep\u00fablica Espa\u00f1ola para ser exposto no pavill\u00f3n espa\u00f1ol durante a Exposici\u00f3n Internacional de 1937 en Par\u00eds, xunto \u00e1s obras doutros afamados artistas espa\u00f1ois, co prop\u00f3sito de chamar a atenci\u00f3n internacional cara \u00e1 causa republicana en plena guerra civil.\nRematada a guerra e instaurada a ditadura de Franco, Picasso decidiu que o cadro permanecese en dep\u00f3sito no Museo de Arte Moderna de Nova York, a\u00ednda que expresou a s\u00faa vontade de que regresase a Espa\u00f1a cando se reinstaurase a democracia. Por fin, en 1981 o cadro foi entregado \u00f3 Goberno espa\u00f1ol para ser exposto primeiro no Cas\u00f3n do Bo Retiro e, desde 1992, no Museo Ra\u00ed\u00f1a Sof\u00eda, de Madrid, onde se presenta en exhibici\u00f3n permanente xunto \u00f3s esbozos preparatorios e mailas fotograf\u00edas que fixo Dora Maar durante a elaboraci\u00f3n do cadro.\nA s\u00faa interpretaci\u00f3n foi obxecto de pol\u00e9micas, pero o seu valor art\u00edstico est\u00e1 f\u00f3ra de discusi\u00f3n, ata ser considerada unha das obras m\u00e1is importantes da arte do s\u00e9culo XX e mesmo unha icona do s\u00e9culo XX.\nDescrici\u00f3n.\nO \"Guernica\" \u00e9 un \u00f3leo sobre lenzo, cunhas dimensi\u00f3ns de 349,3 x 776,6\u00a0cm . Utilizouse unicamente o branco e o negro, cunha variada gama de grises. Non existe no cadro ningunha referencia concreta \u00f3 bombardeo de Guernica nin \u00e1 guerra civil, o que o converte nun cadro simb\u00f3lico, non narrativo.\nO cadro estrut\u00farase de modo semellante a un tr\u00edptico, cun panel central ocupado polo cabalo agoniante e a muller que sost\u00e9n a l\u00e1mpada. Os laterais presentan, \u00e1 dereita, unha casa ardendo cunha muller berrando e, \u00e1 esquerda, o touro e unha muller co fillo morto. Asemade, as figuras est\u00e1n organizadas en tri\u00e1ngulos, dos que destaca o central, coa estatua dun guerreiro morto facendo de base, e a l\u00e1mpada no v\u00e9rtice. En total son, xa que logo, nove figuras: catro mulleres, un neno, un guerreiro (a estatua dun guerreiro), o touro, o cabalo e a pomba. A escena parece estar representada nun interior, polas portas e esquinas que se ven na parte superior, e mais a l\u00e1mpada acesa.\nDe esquerda a dereita vese primeiro unha nai co fillo morto no colo. Sit\u00faase baixo o touro, como protexida por el, cun aceno ou grito de dor e coa cara \u00f3 ceo, como pedindo explicaci\u00f3ns a Deus pola morte do fillo. Ten unha lingua afiada como un estilete e os ollos te\u00f1en forma de b\u00e1goas. Os cr\u00edticos ven o modelo iconogr\u00e1fico da Piedade (a Virxe con Xes\u00fas morto nos seus brazos). Juan Larrea quere ver nesta figura unha alegor\u00eda \u00e1 cidade de Madrid, sitiada polas tropas de Franco.\nSobre ela, o touro, co corpo escuro e a cabeza branca. \u00c9 a \u00fanica figura que se sost\u00e9n solidamente sobre as s\u00faas patas, polo que algu\u00e9n o interpretou como a estabilidade, o valor. Para Fern\u00e1ndez Palmeral representa a guerra, o autor do desastre, o atacante, e por iso adopta unha actitude de vitoria, de orgullo, e mostra uns atributos masculinos de gran tama\u00f1o; en resumo, ser\u00eda unha met\u00e1fora do fascismo. Outros ven o touro atordoado por todo o que est\u00e1 a acontecer \u00f3 redor seu. Picasso indicou que simbolizaba a \"brutalidade e escuridade\" . Tam\u00e9n se quixo ver nesta figura un autorretrato do artista.\nSobre a grupa do touro (entre as cabezas deste e do cabalo) vemos unha ave que se adoita identificar cunha pomba, quizais a pomba da paz, ferida, rota, cunha \u00e1 ca\u00edda e a cabeza cara a arriba, co peteiro aberto; para outros ser\u00eda un pato. Como s\u00f3 est\u00e1 debuxada a silueta e o corpo \u00e9 da mesma cor c\u00f3 fondo, resulta dif\u00edcil de distinguir, a non ser pola franxa de cor branca que a cruza.\nNo centro da escena, un cabalo ferido, co xeonllo en terra, a piques de caer morto. Est\u00e1 atravesado por unha lanza cravada no lombo e que asoma polo ventre, e ten nas costas unha gran ferida vertical. Ten o corpo cara \u00e1 dereita pero a cabeza volta cara \u00e1 esquerda, coma o touro. A boca e as vent\u00e1s abertas e a lingua en punta dan impresi\u00f3n de dor e medo, nun rincho de agon\u00eda. A cabeza e pescozo son grises, o peito e a man esquerda brancos, e o resto do corpo est\u00e1 cuberto por pequenos riscos. Fern\u00e1ndez Palmeral ve neste animal unha egua, e a abertura das costas non ser\u00eda unha ferida sen\u00f3n a vulva, de xeito que representar\u00eda a verdadeira v\u00edtima do cadro: Espa\u00f1a ferida polo fascismo.\n\u00d3s p\u00e9s, a estatua dun guerreiro da que s\u00f3 vemos a cabeza e os antebrazos, a modo dun soldado ou escravo desmembrado. O brazo esquerdo estendido no chan, coa man aberta, mentres que a man dereita suxeita unha espada rota na que nace, na s\u00faa empu\u00f1adura, unha flor, que poder\u00eda interpretarse como unha luz de esperanza dentro do panorama desolador. Nos primeiros debuxos preparatorios, esta figura ti\u00f1a o corpo completo e sosti\u00f1a unha lanza na man .\nM\u00e1is \u00e1 dereita, unha muller avanza semica\u00edda cara ao cabalo, coa cabeza levantada cara \u00e1 l\u00e1mpada central. Tam\u00e9n se pode interpretar como que estea ferida e de xeonllos. Na perna esquerda hai quen ve unha ferida sangrante (un sombreado escuro diante do xeonllo) que a muller intenta coutar inutilmente coa man .\nSobre esta muller axeonllada, unha terceira muller asoma dunha vent\u00e1 cun quinqu\u00e9 aceso na s\u00faa man dereita, co brazo estendido. Interpr\u00e9tase como un anxo exterminador, coa boca aberta como anunciando algo. Vese tam\u00e9n a man esquerda, entre os seos, que apoia na vent\u00e1.\nFinalmente, \u00e1 dereita do cadro, a cuarta muller levanta os brazos \u00f3 ceo mentres est\u00e1 atrapada polas lapas dunha casa ardendo. Nos bosquexos preparatorios, nesta zona do cadro estaba a muller co meni\u00f1o morto, subindo por unhas escaleiras. Outros interpretan nesta figura un home pedindo \u00f3 ceo que cese o bombardeo, e que pode recoller influencias do personaxe central do cadro de Goya \"Los fusilamientos del tres de mayo\". \u00c1 s\u00faa dereita vese unha porta aberta que poder\u00eda simbolizar a existencia dunha sa\u00edda, dunha v\u00eda de escape.\nUn \u00faltimo elemento caracter\u00edstico do cadro \u00e9 a l\u00e1mpada que desde a parte superior central parece iluminar a escena. Interpr\u00e9tase como un sol (nos gravados de \"Sue\u00f1o y mentira de Franco\" aparece un sol), como unha luz divina ou como o avance cient\u00edfico que se converte \u00e1 vez en avance social e na destruci\u00f3n masiva das guerras modernas .\nHistoria do cadro.\nPicasso e a Segunda Rep\u00fablica Espa\u00f1ola.\nPicasso levaba case 30 anos -desde 1904- residindo en Francia de forma permanente cando se proclamou a Rep\u00fablica en Espa\u00f1a, o 14 de abril de 1931. Nese tempo, nin Picasso mostrou signos de acercamento \u00f3 novo r\u00e9xime nin a Rep\u00fablica pareceu interesarse pola obra de Picasso, pero este situouse inmediatamente a favor da Rep\u00fablica cando comezou a guerra civil .\nEn 1933, o ent\u00f3n Director Xeral de Belas Artes, Ricardo Orueta, propuxo organizar unha exposici\u00f3n das obras de Picasso en Madrid, pero o embaixador de Espa\u00f1a en Par\u00eds, Salvador de Madariaga, fixo abortar o proxecto .\nEn xaneiro de 1936 montouse unha exposici\u00f3n retrospectiva de Picasso na sala Esteva de Barcelona, organizada por la asociaci\u00f3n ADLAN (Amigos das Artes Novas), que foi recibida con hostilidade pola prensa . Esta exposici\u00f3n viaxar\u00eda m\u00e1is tarde a Madrid e a Bilbao . Na \"Gaceta de Bellas Artes\", \u00f3rgano da Asociaci\u00f3n de Pintores y Escultores, comentaban a exposici\u00f3n de Madrid con frases como que \"\"Picasso \u00e9 un pintor dado \u00e1s extravagancias\", \"deuse \u00e1 estra\u00f1a teima de inventar\", \"un \u00eddolo dos marchantes xudeus\" .\nComezada xa a guerra civil, o pintor Josep Renau, Director Xeral de Belas Artes nese momento, decidiu nomear a Picasso como Director honorario do Museo do Prado. A\u00ednda que o artista aceptou o nomeamento, que se fixo efectivo en setembro de 1936, o certo \u00e9 que nunca chegou a tomar posesi\u00f3n do seu cargo. Como nesas datas os cadros do museo xa foran trasladados a un lugar seguro, en Valencia, Picasso comentou: \"Ent\u00f3n, \u00a1son o director dun museo baleiro!\"\".\nPara a Rep\u00fablica resultaba interesante contar coa colaboraci\u00f3n do artista espa\u00f1ol m\u00e1is valorado da \u00e9poca, xogando coa baza do prestixio internacional de Picasso, o que explica o nomeamento como director do Museo e o posterior encargo dun mural que presidir\u00eda a Exposici\u00f3n Internacional de Par\u00eds.\nO encargo.\nA primeiros de xaneiro de 1937, Picasso recibiu a visita dunha delegaci\u00f3n espa\u00f1ola formada por Josep Renau, o arquitecto Luis Lacasa , e os escritores Juan Larrea, Max Aub e Jos\u00e9 Bergam\u00edn, que vi\u00f1an propo\u00f1erlle a s\u00faa colaboraci\u00f3n para o pavill\u00f3n espa\u00f1ol da Exposici\u00f3n Internacional de Artes e T\u00e9cnicas que se proxectaba celebrar en Par\u00eds. Xa o 8 de xaneiro rematou a primeira l\u00e1mina da serie de augafortes \"Sue\u00f1o y mentira de Franco\", da que se fixo unha edici\u00f3n limitada de 1.000 exemplares destinados a ser vendidos na exposici\u00f3n dedicando os beneficios obtidos \u00e1 causa republicana. A segunda e \u00faltima plancha foi iniciada \u00f3 d\u00eda seguinte pero non se concluir\u00eda ata o 7 de xu\u00f1o, tempo despois de rematar o \"Guernica\" .\nPero o encargo principal que se lle fixo foi unha gran pintura mural que cubrise un espazo de 11 por 4 metros, para a que non atopou inspiraci\u00f3n ata meses despois.\nPara solucionar o problema t\u00e9cnico que representaban as dimensi\u00f3ns do lenzo, a fot\u00f3grafa Dora Maar, amante de Picasso, conseguiu para o artista un estudio situado na parisiense Rue des Grands Augustins, no que este instalou o seu taller.\nParece ser que Picasso se negou a cobrar nada polo encargo, pero \u00f3 final aceptou o pago de 150.000 francos en concepto de gastos materiais. Unha nota asinada por Max Aub , datada o 28 de maio e dirixida \u00f3 embaixador Luis Araquist\u00e1in, acredita este pago:\nIgualmente, noutra carta que escribe a Josep Renau o 8 de novembro de 1965, dille que:\nSegundo sinalou Josep Llu\u00eds Sert, o arquitecto que dese\u00f1ou o pavill\u00f3n espa\u00f1ol da Exposici\u00f3n:\nCanto \u00f3 car\u00e1cter simb\u00f3lico do pago, De la Puente asegura que a cifra representa \"o 15 por 100 do custo total do pabell\u00f3n espa\u00f1ol, unhas nove veces m\u00e1is que o prezo m\u00e1ximo que ata ent\u00f3n lograra Picasso polo mellor pagado da s\u00faa arte\" .\nA mesma postura mantivo Javier Tusell (que encabezar\u00eda 40 anos despois as xesti\u00f3ns para traer o cadro a Espa\u00f1a), para quen esa cantidade non pod\u00eda ser s\u00f3 unha compensaci\u00f3n dos gastos, tendo en conta que a maior cotizaci\u00f3n dun Picasso nesa \u00e9poca non superou os 17.000 francos .\nO problema foi que nunca se deu atopado ese recibo, que s\u00f3 co\u00f1ecemos pola carta de Max Aub e mais un resumo de pagos realizados pola Embaixada en Par\u00eds, entre outubro de 1936 e maio de 1937, por un total de 4\u00a0300\u00a0000 francos, entre os que figuran os 150.000 de Picasso coa anotaci\u00f3n \"\"Gastos Guernica\". O recibo asinado polo artista puido desaparecer ou queimarse na evacuaci\u00f3n de Barcelona ou de Figueres. O dato deste recibo de pago servir\u00eda, parcialmente, para que 50 anos m\u00e1is tarde \u00f3 Goberno espa\u00f1ol puidese fundamentar alg\u00fan dereito sobre a obra, xa que en definitiva sempre foi propiedade do pintor, e as\u00ed poder reclamar a devoluci\u00f3n do cadro.\nExecuci\u00f3n.\nO proceso de creaci\u00f3n do cadro est\u00e1 moi ben documentado polos distintos esbozos que se conservan e polas fotograf\u00edas que tomou Dora Maar . Segundo Van Hensbergen, todo este material pode constitu\u00edr \"o exemplo mellor documentado do progreso dunha obra en toda a historia da arte\"\" .\nNos esbozos compr\u00f3base que, con data 18 e 19 de abril, Picasso no dera a\u00ednda coa inspiraci\u00f3n para dese\u00f1ar a obra, a pesar da proximidade da data da apertura da Exposici\u00f3n. Nestes bosquexos, baixo o t\u00edtulo \"El taller: el pintor y su modelo\", s\u00f3 se prefigura o \"Guernica\" no tocante \u00e1 composici\u00f3n rectangular, a\u00ednda que se sinalaron certas semellanzas coas figuras do cadro definitivo.\nO 26 de abril, a aviaci\u00f3n alem\u00e1 bombardeou a vila vasca de Gernika-Lumo, no que supuxo o primeiro bombardeo indiscriminado sobre poboaci\u00f3n civil en Europa. A nova do masacre publicouse o 28 de abril en \"L'Humanit\u00e9\", o peri\u00f3dico que Picasso adoitaba ler, pero semella que fose o seu amigo Juan Larrea quen lle deu a noticia.\nSegundo contou o pintor Jos\u00e9 Mar\u00eda Ucelay , o mesmo d\u00eda do bombardeo, Larrea contoulle os feitos a Picasso e, para facerlle entender o que pasara, utilizou a seguinte met\u00e1fora:\nA partir dese momento d\u00e1tanse os primeiros esbozos realmente relacionados co cadro. Nos datados o 1 de maio xa aparecen os personaxes principais do \"Guernica\": o touro, a muller coa luz, o guerreiro derribado no chan e o cabalo. Noutro bosquexo, tam\u00e9n datado o 1 de maio, aparece sobre o touro un cabali\u00f1o alado que, co tempo, desaparecer\u00e1. As figuras da nai co meni\u00f1o morto no colo e o cabalo agoniante aparecen por primeira vez en debuxos datados o 8 de maio.\nPicasso comezou a traballar directamente sobre o lenzo o d\u00eda 11 de maio, data na que se monta o bastidor no novo estudio.\nBase\u00e1ndose nas fotograf\u00edas de Dora Maar, os cr\u00edticos dividen o proceso de creaci\u00f3n en seis fases. Durante as tres primeiras predomina un sentido narrativo da composici\u00f3n, \"reforzado pola forma rectangular da obra, pola s\u00faa horizontalidade\". Case non hai elementos que destaquen verticalmente, e nada obstr\u00fae polo tanto o sentido horizontal da lectura do cadro. A figura do touro estend\u00edase de dereita a esquerda.\nS\u00f3 nos primeiros esbozos hai claras alusi\u00f3ns pol\u00edticas. Debuxou a fouce e o martelo, que non estar\u00e1n presenten no resultado final. Nas d\u00faas primeiras fotograf\u00edas de Dora Maar pode verse que o guerreiro morto, que nesta fase ten o corpo completo, levanta o pu\u00f1o dereito en alto. Na terceira fotograf\u00eda desaparece este s\u00edmbolo e cambia a postura do guerreiro, que ten os dous brazos tendidos no chan, postura que conservar\u00e1 na versi\u00f3n definitiva.\nNunha cuarta fase introd\u00facense dous elementos novidosos: por unha parte, o corpo do touro, que antes estaba \u00e1 dereita da cabeza, sit\u00faase \u00e1 esquerda, co que quedaba violentamente torto; por outra, dest\u00e1case no centro a figura do cabalo. Van Hensbergen conta as\u00ed as posibles raz\u00f3ns do cambio de postura do touro:\nNas seguintes fases, Picasso centrouse nas figuras do guerreiro ca\u00eddo e da muller da dereita; nesta \u00faltima figura, intentou introducir elementos de collage, pero finalmente rexeitou esta idea. Na \u00faltima fase, Picasso reencheu o cabalo con pequenos trazos e na saia da nai puxo algunhas finas raias verticais. As\u00ed mesmo, debuxou a cuadr\u00edcula do chan.\nDurante a elaboraci\u00f3n do cadro, e ante os comentarios na prensa nacional dun achegamento \u00e1 causa de Franco, Picasso declarou que :\nO pintor deu por rematado o cadro o 4 de xu\u00f1o de 1937. A\u00ednda despois de conclu\u00eddo, Picasso seguiu debuxando estudos de detalles parciais. A colecci\u00f3n dos debuxos e bosquexos realizados \u00f3 redor do \"Guernica\" est\u00e1 constitu\u00edda por un total de 62 obras, que acompa\u00f1aron o mural no seu periplo posterior (46 apuntamentos previos e 16 debuxos posteriores) .\nExposici\u00f3n Internacional de Par\u00eds.\nRematado o cadro, o \"Guernica\" foi trasladado \u00f3 pavill\u00f3n espa\u00f1ol na segunda quincena do mes de xu\u00f1o de 1937, a\u00ednda que este non se abriu \u00f3 p\u00fablico ata o 12 de xullo (a inauguraci\u00f3n da Exposici\u00f3n tivera lugar o 24 de maio). O \"Guernica\" colocouse no adro do pavill\u00f3n, xunto a escultura \"Fuente de mercurio\", de Alexander Calder (en homenaxe \u00f3s mineiros de Almad\u00e9n) .\nO pavill\u00f3n foi dese\u00f1ado polos arquitectos Josep Llu\u00eds Sert e Luis Lacasa e nel qu\u00edxose mostrar o m\u00e1is selecto da arte espa\u00f1ola. Present\u00e1ronse, ademais do \"Guernica\", cinco esculturas do propio Picasso, entre elas a \"Cabeza de Muller\", ou \"Gran cabeza de muller\", realizada en 1931 por Picasso no seu estudio de Boisgeloup (Gisors), e a \"Dama oferente\", ou \"A muller do vaso\", de 1933, que se colocaron na fachada e nun xard\u00edn lateral, respectivamente. Tam\u00e9n obras doutros artistas espa\u00f1ois, como Alberto S\u00e1nchez (\"El pueblo espa\u00f1ol tiene un camino que conduce a una estrella\", escultura colocada ante a fachada principal e destru\u00edda \u00f3 pechar a Exposici\u00f3n ), Julio Gonz\u00e1lez (\"La Montserrat\" ), Emiliano Barral (18 esculturas ) e Joan Mir\u00f3 (\"Pay\u00e9s catal\u00e1n en rebeld\u00eda\", mural pintado directamente sobre a parede do relanzo da escaleira que comunicaba a primeira coa segunda planta e que se perdeu \u00f3 desmontar o pavill\u00f3n), entre outros , e varios poemas de Federico Garc\u00eda Lorca (asasinado o ano anterior) e outro en franc\u00e9s de Paul \u00c9luard titulado \"La Victoria de Guernica\" \n, as\u00ed como varias fotomontaxes de Renau.\nAs viaxes do \"Guernica\".\nTrala clausura da Exposici\u00f3n, o 1 de novembro de 1937, o marchante Paul Rosemberg organizou en 1938 unha exposici\u00f3n itinerante con obras de Picasso e outros artistas (entre eles Matisse, Braque ou Henri Laurens), co \"Guernica\" como principal atracci\u00f3n. Deste xeito, o cadro foi exposto en Oslo, Copenhague, Estocolmo e Gotemburgo entre xaneiro e abril dese ano. En setembro, o cadro viaxou a Inglaterra co obxectivo de recadar fondos para o \"National Joint Commitee for Spanish Relief\" (un comit\u00e9 de axuda \u00f3s refuxiados espa\u00f1ois) e puido ser admirado en Londres, Leeds, Liverpool e Manchester entre os \u00faltimos meses de 1938 e xaneiro de 1939.\nNo ano 1939 o cadro viaxou a Estados Unidos para formar parte de exposici\u00f3ns organizadas polo goberno republicano para recadar fondos en Nova York, Los \u00c1ngeles, San Francisco e Chicago. Para rematar, desde o 15 de novembro \u00f3 7 de xaneiro de 1940, exp\u00faxose no Museo da Arte Moderna (MoMA) de Nova York, onde foi a peza principal da magna exposici\u00f3n \"\"Picasso: Forty Years of his Art\"; esta exposici\u00f3n antol\u00f3xica, no contexto da segunda guerra mundial (que comezara en setembro dese mesmo ano), consagrou a Picasso e converteu o \"Guernica\", ata ent\u00f3n s\u00edmbolo da guerra civil espa\u00f1ola, nunha obra de arte universal.\nPara previr os riscos que a guerra pod\u00eda supo\u00f1er para o cadro, Picasso acordou que permanecese no MoMA, xunto \u00f3 resto das s\u00faas obras na exposici\u00f3n, e s\u00f3 autorizou pr\u00e9stamos a museos estadounidenses en 1940 e 1941 (Chicago, Saint Louis (Missouri), Boston, San Francisco, Cincinnati, Cleveland, Nova Orle\u00e1ns, Minneapolis e Pittsburgh). No ver\u00e1n de 1941, regresa a Nova York para outra exposici\u00f3n no MoMA: \"Obras Mestras de Picasso\" e en setembro volve viaxar a Cambridge (Massachusetts), Columbus (Ohio) e de novo a Cambridge, para regresar na segunda quincena de setembro de 1942 a Nova York.\nUnha vez rematada a guerra mundial volveu viaxar a Europa, para unha exposici\u00f3n dedicada \u00f3 artista en Mil\u00e1n, en 1953 (do 20 de setembro \u00f3 20 de novembro). En decembro deste ano participou nunha Bienal de Arte en S\u00e3o Paulo (Brasil) (do 13 de decembro \u00f3 20 de febreiro de 1954), para regresar \u00f3 MoMA. En xu\u00f1o de 1955 protagonizou outra retrospectiva en Par\u00eds, seguida dunha xira por M\u00fanic, Colonia e Hamburgo (Alema\u00f1a), Bruxelas (B\u00e9lxica), Amsterdam (Holanda) e Estocolmo (Dinamarca), xira que remata o 2 de decembro de 1956. Entre 1957 e 1958 permaneceu no MoMA de Nova York, onde se organizou a exposici\u00f3n \"Picasso: 75 aniversario\" (22 de maio \u00f3 8 de setembro de 1957) e, posteriormente, viaxou a Chicago e Filadelfia, ata o 22 de febreiro de 1958.\nA partir desa data, na que volveu \u00f3 MoMA, xa non foi cedido a ning\u00fan museo nin exposici\u00f3n e non saiu da s\u00faa sala no museo de Nova York ata que, en 1981, regresou a Espa\u00f1a.\nEn calquera caso, Picasso sempre manifestou o seu desexo que o cadro e t\u00f3dolos debuxos preparatorios regresasen algunha vez a Espa\u00f1a para poder ser contemplados polo pobo espa\u00f1ol. Os problemas xurdiron de d\u00faas frontes: os intereses do MoMA por conservar o cadro e os dos herdeiros de Picasso que, co seu avogado Ronald Dumas, interpretaban as condici\u00f3ns que deb\u00edan darse para autorizar a devoluci\u00f3n. Picasso puxera primeiro como condici\u00f3n a restauraci\u00f3n da Rep\u00fablica en Espa\u00f1a, pero en 1970, \u00f3 manifestar o goberno de Franco o seu interese de que o cadro volvese a Espa\u00f1a, substitu\u00edu esa condici\u00f3n por outra, m\u00e1is posibilista. Segundo Ronald Dumas, Picasso dixera en varias ocasi\u00f3ns que:\nDemostrar a propiedade sobre o cadro foi outro importante escollo. Xa vimos que non exist\u00eda ning\u00fan recibo nin documento equivalente asinado por Picasso. Os \u00fanicos documentos que exist\u00edan s\u00f3 xustificaban un pago polos gastos materiais que puido ter o artista, pero ese documento non implicaba compra do cadro por parte do Goberno republicano; na carta que Max Aub remite a Josep Renau, que se transcribe m\u00e1is arriba, aquel engade que o pago se fixo \"coa condici\u00f3n de que \u00f3 cadro seguise sendo seu\"\". De feito, o comportamento de Picasso trala Exposici\u00f3n de Par\u00eds de 1937 deixou claro que se consideraba propietario do cadro e dos debuxos preparatorios. De a\u00ed que puidese ceder a obra \u00f3 Museo da Arte Moderna de Nova York e que prohibise, en 1958, novos traslados do cadro. Os dereitos de Espa\u00f1a sobre o cadro tiveron que basearse no legado que fixo do mesmo, verbalmente e por escrito, \u00f3 pobo espa\u00f1ol, e no desexo do pintor, manifestado repetidamente, de que o destino final do cadro fose o Museo do Prado.\nRegreso a Espa\u00f1a.\nXa en novembro de 1968, o Director Xeral de Belas Artes, Florentino P\u00e9rez Embid, dirixiu unha nota \u00f3 ent\u00f3n vicepresidente de Goberno, Carrero Blanco propo\u00f1endo iniciar as xesti\u00f3ns para reclamar \u00f3 MoMA a devoluci\u00f3n do cadro para instalalo no Museo do Prado ou no futuro \"Museo Espa\u00f1ol de Arte Contempor\u00e1nea\" (que nacer\u00eda en 1986 co nome de Museo Ra\u00ed\u00f1a Sof\u00eda) . En decembro, Carrero respondeu que comentara o tema con Franco e que ti\u00f1a a conformidade deste. P\u00e9rez Embid encargou a Joaqu\u00edn de la Puente, subdirector do Museo do Prado, buscar a documentaci\u00f3n sobre o cadro e, en febreiro de 1969, que organizase un contacto con Picasso. A oferta foi rexeitada por Picasso as\u00ed como polo seu avogado, que teimaba en que o regreso s\u00f3 se poder\u00eda producir tralo restablecemento da rep\u00fablica en Espa\u00f1a. Parece ser que en 1973 houbo novas xesti\u00f3ns para a recuperaci\u00f3n do cadro pero, de terse feito algunha, tampouco tiveron \u00e9xito ning\u00fan.\nEn 1974 naceu unha iniciativa particular para recuperar o Guernica. O avogado e periodista Jose Mario Armero propuxo \u00f3 MoMA que entregasen o cadro \u00f3 Goberno espa\u00f1ol pero en dep\u00f3sito na sede de Naci\u00f3ns Unidas. As\u00ed deixar\u00eda de estar nas mans do MoMA, pasar\u00eda a ser propiedade de Espa\u00f1a e non abandonar\u00eda Nova York. Tampouco esta proposta tivo ningunha resposta.\nTrala morte do ditador en 1975 renov\u00e1ronse as petici\u00f3ns pol\u00edticas e populares para recuperar o cadro. O 2 de agosto de 1977, na primeira sesi\u00f3n das Cortes constitu\u00edntes de 1977, o senador vasco Justino Azc\u00e1rate, membro do \"Grupo Independiente\" pero de ra\u00edces republicanas, reclamou, como xesto de reconciliaci\u00f3n, o regreso dos restos de Alfonso XIII, de Alcal\u00e1 Zamora e de Manuel Aza\u00f1a, \u00e1 vez que a do \"Guernica\". A proposta foi aprobada unanimemente por t\u00f3dolos partidos pol\u00edticos .\n\u00d3 longo dos anos 1977-1979 multiplic\u00e1ronse as xesti\u00f3ns para conseguir o regreso do cadro, coa coincidencia case un\u00e1nime de t\u00f3dolos actores sociais e pol\u00edticos . O Goberno marcouse como prazo o ano 1981, coincidindo co centenario do nacemento do artista.\nCabe lembrar a pol\u00e9mica que se produciu sobre a futura localizaci\u00f3n do cadro unha vez chegara a Espa\u00f1a: inda que o lugar que case todos asum\u00edan como m\u00e1is l\u00f3xico era o Museo do Prado, ademais de ser a vontade expresa do pintor, tam\u00e9n foi solicitado polo Museo Picasso de Barcelona (\u00fanico museo en Espa\u00f1a dedicado \u00f3 artista ), polo concello de M\u00e1laga (cidade natal de Picasso) e pola vila de Guernica, pola evidente relaci\u00f3n que manti\u00f1a co cadro . A vi\u00fava do pintor, Jacqueline, escribira en marzo de 1980 unha carta \u00f3 presidente Adolfo Su\u00e1rez lembr\u00e1ndolle que o desexo do seu home sempre foi que o destino final do \"Guernica\" fose o Museo do Prado.\nEn marzo de 1978, o ministro de Facenda, Francisco Fern\u00e1ndez Ord\u00f3\u00f1ez, foi o primeiro representante do goberno espa\u00f1ol en tratar oficialmente do regreso do cadro, nunha visita que fixo \u00f3 Museo de Nova York. En maio, o Congreso dos Estados Unidos aprobou unha resoluci\u00f3n pola que manifestaba o desexo dese pa\u00eds de que o cadro fose devolto \"\u00f3 pobo e \u00f3 Goberno dunha Espa\u00f1a democr\u00e1tica\" . En xu\u00f1o dese mesmo ano, aprobou outra resoluci\u00f3n pola que ofrec\u00eda contribu\u00edr con medio mill\u00f3n de d\u00f3lares \u00f3s gastos de transporte e instalaci\u00f3n do cadro en Espa\u00f1a .\nMentres que no MoMA se venceron pronto as reticencias \u00e1 reintegraci\u00f3n do cadro a Espa\u00f1a, no caso dos herdeiros non chegou a conseguirse a unanimidade desexada. A filla, Maya Picasso, mantivo ata o final a tese de que en Espa\u00f1a a\u00ednda non se garant\u00edan as liberdades p\u00fablicas, o que contradic\u00eda a vontade expresada polo seu pai . Cando xa chegara o cadro a Espa\u00f1a, Fern\u00e1ndez Quintanilla, embaixador espa\u00f1ol que xestionou o traslado do cadro, reco\u00f1eceu que \"a postura de alg\u00fan dos herdeiros do pintor foi a causa principal de moitos, polo menos, dos atrasos\"\" .\nO avogado da familia, Ronald Dumas, tam\u00e9n manifestou continuas reticencias interpretando \u00e1 s\u00faa maneira os desexos do artista ou condicionando a entrega non s\u00f3 \u00e1 reinstauraci\u00f3n da democracia en Espa\u00f1a sen\u00f3n \u00e1 s\u00faa consolidaci\u00f3n . En 1978 declarou que \"\"O Guernica volver\u00e1 a Espa\u00f1a, pero non enseguida\", xa que, a\u00ednda sendo certo un estado democr\u00e1tico, \"non est\u00e1 m\u00e1is que nunha primeira etapa, e non hai que descartar o risco dunha volta atr\u00e1s\"\" .\nEn 1979 constit\u00faese unha comisi\u00f3n oficial especial para xestionar o regreso do cadro a Espa\u00f1a. F\u00f3rmana Alberto Aza Arias (director do gabinete da Presidencia), Carlos Robles Piquer (Secretario de Estado do Ministerio de Asuntos Exteriores) e Ricardo de la Cierva (Ministro de Cultura), que ser\u00eda substitu\u00eddo en 1980 por \u00cd\u00f1igo Cavero. A comisi\u00f3n delegou as s\u00faas funci\u00f3ns en Javier Tusell, Director Xeral de Belas Artes, e Rafael Fern\u00e1ndez Quintanilla, como embaixador en misi\u00f3n especial; Joaqu\u00edn Tena, secretario xeral t\u00e9cnico do Ministerio de Cultura tam\u00e9n xogou un papel importante nas negociaci\u00f3ns.\nEn xullo de 1979, o avogado Dumas entrevistouse co presidente Su\u00e1rez e declarou pouco despois que o \"Guernica\" estar\u00eda en Espa\u00f1a para o centenario do pintor (\u00e9 dicir, en 1981).\nO 24 de marzo de 1980, os responsables do MoMA comunicaron a Quintanilla que por\u00edan o cadro e os outros debuxos relacionados a disposici\u00f3n de Espa\u00f1a a partir do 30 de setembro, data na que pechar\u00edan a exposici\u00f3n retrospectiva dedicada a Picasso. Pu\u00f1an como \u00fanica condici\u00f3n pendente que se respectasen os dereitos morais dos herdeiros de Picasso.\nO caso \u00e9 que nin na lexislaci\u00f3n espa\u00f1ola nin na americana existe a figura dos \"dereitos morais\" dos herdeiros, e na francesa desenv\u00f3lvense de forma difusa. Estes dereitos morais non afectar\u00edan \u00e1 propiedade do cadro sen\u00f3n a outros aspectos relacionados co transporte, a exposici\u00f3n nunha contorna digna, non modificar a sinatura ou o t\u00edtulo nin outras manipulaci\u00f3ns pero, en calquera caso, pod\u00edan dificultar as negociaci\u00f3ns e abrir a porta a un proceso xudicial internacional que as poder\u00eda prolongar durante anos. Como xa se dixo, estaba claro que o cadro foi encargado a Picaso polo Goberno da Rep\u00fablica pero non se pod\u00eda demostrar que comprara efectivamente o cadro. Por tal motivo, en 1981 Tusell e Quintanilla comezaron a entrevistarse cos herdeiros para lograr a s\u00faa conformidade.\nNesa altura, os herdeiros de Picasso eran cinco: Jacqueline Roque, a s\u00faa vi\u00fava; os fillos Claude e Paloma (fillos tidos con Fran\u00e7oise Gilot) e Maya (con Marie-Th\u00e9r\u00e8se Walter) e mais Marina (neta de Picasso, filla do seu fillo Paulo, morto en 1975). Jacqueline e Marina mostraron ben pronto a vontade de que o \"Guernica\" vi\u00f1ese a Espa\u00f1a canto antes (e s\u00f3 esix\u00edan unhas condici\u00f3ns seguras de exposici\u00f3n ); Maya opo\u00f1\u00edase, por considerar que non se daban as suficientes garant\u00edas democr\u00e1ticas; Claude esix\u00eda a unanimidade da familia e Paloma non se defin\u00eda. O golpe de estado do 23 de febreiro de 1981 tivo como efecto secundario aumentar as reticencias que ti\u00f1an os fillos de Picasso sobre a estabilidade democr\u00e1tica en Espa\u00f1a pero s\u00f3 dous d\u00edas antes, o 21 de febreiro, o avogado da familia e testamenteiro de Picasso, Dumas, xa firmara o documento polo que autorizaba a entrega do \"Guernica\" e os debuxos asociados \u00f3 Goberno espa\u00f1ol . Este documento permitir\u00eda, por fin, reclamar o cadro ante o MoMA. L\u00e9mbrese que o 14 de novembro de 1970, Picasso remitira \u00f3 museo unha carta na que, entre outras cousas dic\u00eda que: \"\"Desde o momento en que o seu museo reciba un informe favorable do Sr. Dumas, ou da persoa que este \u00faltimo designase para substitu\u00edlo, vostedes entregar\u00e1n o cadro e os seus anexos nun prazo de tempo razoable, como moito seis meses despois da recepci\u00f3n do informe, \u00f3 representante en Nova York do Estado espa\u00f1ol\" .\nEn abril presentouse a reclamaci\u00f3n formal ante o MoMA para que se realizase a entrega do cadro \u00f3 Goberno espa\u00f1ol. Segundo comentou Joaqu\u00edn Tena \u00f3 regresar de Nova York, o director do MoMA, Wiliam Rubin, s\u00f3 puido contestar ante os argumentos e a documentaci\u00f3n presentada que \"Isto cambia todo\"\" .\nEn xu\u00f1o, o museo puxo de acordo \u00f3s herdeiros e Maya Picasso renunciou \u00e1 s\u00faa oposici\u00f3n . E en xullo o museo confirmou que o cadro poder\u00eda transportarse como m\u00e1is tarde a comezos de setembro.\nJavier Tusell, de quen se toma esta relaci\u00f3n hist\u00f3rica dos feitos, atrib\u00fae o feliz resultado final a varios factores: \u00f3 innegable dereito do pobo espa\u00f1ol, a vontade expresada por Picasso, a actitude positiva do museo (unida \u00f3 feito de ter que modificar as s\u00faas instalaci\u00f3ns), \u00f3 apoio maioritario dos herdeiros e \u00f3 \"endurecemento da posici\u00f3n espa\u00f1ola, produto da posici\u00f3n da comisi\u00f3n antes mencionada\". Non menciona para nada o feito de que o Estado e o Museo do Prado tiveron que ceder os dereitos de reproduci\u00f3n fotogr\u00e1fica do \"Guernica\" e do legado complementario a favor do MoMA (para Estados Unidos) e da familia Picasso, representada por \"Spadem\", para o resto do mundo. Cando se cumpriu un ano da chegada do cadro a Madrid, o ent\u00f3n Director Xeral de Belas Artes, Alfredo P\u00e9rez de Armi\u00f1\u00e1n reco\u00f1ec\u00eda que \"Ese foi, poder\u00edamos dicir, o prezo da volta do Guernica\" .\nPor fin, o 9 de setembro de 1981, o \"Guernica\" foi embalado por \u00faltima vez e cargado, entre grandes medidas de seguridade para prever o rexeitamento dos cidad\u00e1ns de Nova York ou mesmo un posible atentado terrorista, nun avi\u00f3n Jumbo denominado \"Lope de Vega\", \u00f3 que o capit\u00e1n rebautizou como \"Guernica II\" .\nO medo a un acto vand\u00e1lico estivo tam\u00e9n presente durante os primeiros anos da presenza do cadro en Espa\u00f1a: estivo protexido por un cristal blindado ata novembro de 1995. Durante a colocaci\u00f3n desta protecci\u00f3n, Javier Tusell, Director Xeral de Belas Artes, declarou que \"non podemos fiarnos das intenci\u00f3ns de alg\u00fans futuros espectadores\" .\nO cadro foi trasladado \u00e1 sala \"Lucas Jord\u00e1n\" do Cas\u00f3n do Bo Retiro, dependente do Museo do Prado, e instalado o 15 de outubro. A presentaci\u00f3n \u00e1 prensa realizouse o 23 de outubro, a presentaci\u00f3n oficial o 24 e a presentaci\u00f3n \u00f3 p\u00fablico o 25 de outubro, d\u00eda do centenario do nacemento de Picasso.\nO 26 de xullo de 1992 foi trasladado \u00f3 Museo Ra\u00ed\u00f1a Sof\u00eda, de recente construci\u00f3n, no que permanece na actualidade, e foi presentado \u00f3 p\u00fablico o 10 de setembro. A\u00ednda houbo un \u00faltimo desprazamento, cando en novembro de 1995 se procede \u00e1 reorganizaci\u00f3n da colecci\u00f3n do Museo e se instalou nunha nova sala, de maiores dimensi\u00f3ns, aproveitando o cambio para eliminar o cristal de seguridade.\nHoubo, posteriormente, varios intentos para expo\u00f1er o cadro f\u00f3ra do seu emprazamento definitivo. O primeiro foi a proposta de expo\u00f1elo en Par\u00eds aproveitando que o traslado desde Nova York a Madrid obrigaba \u00f3 seu desmontado e embalaxe. A solicitude foi rexeitada polo conservador do MoMA William Rubin, que lembrou que Picasso esixiu nos anos setenta que o cadro non se prestase para ningunha exposici\u00f3n itinerante, nin sequera durante a s\u00faa viaxe a Madrid, nin tampouco despois de ser instalado definitivamente no Prado .\nCon motivo dos Xogos Ol\u00edmpicos de Barcelona de 1992, reconstru\u00eduse na zona universitaria desta cidade un pavill\u00f3n id\u00e9ntico \u00f3 da Exposici\u00f3n Internacional de 1937. A\u00ednda que estaba previsto expo\u00f1er o \"Guernica\" neste novo pavill\u00f3n, tal e como estivo exposto \u00f3 p\u00fablico por vez primeira, o Goberno non autorizou o traslado.\nEn 1998, o museo Guggenheim de Bilbao solicitou o cadro temporalmente para unha exposici\u00f3n. Os responsables do Museo Reina Sof\u00eda, en colaboraci\u00f3n con 33 expertos internacionais, realizaron un exame exhaustivo do estado de conservaci\u00f3n do cadro (\"Estudio sobre el estado de conservaci\u00f3n del Guernica de Picasso\", editado en 1988) e conclu\u00edron que a considerable deterioraci\u00f3n do lenzo e a imposibilidade t\u00e9cnica dunha restauraci\u00f3n, desaconsellaban calquera traslado do cadro . A negativa provocou unha considerable pol\u00e9mica na que destacamos as declaraci\u00f3ns de Arzalluz: \"en Madrid te\u00f1en a arte e n\u00f3s s\u00f3 as bombas\"\" . Dez anos despois, co gallo do 70 aniversario do bombardeo, o Goberno vasco reiterou a petici\u00f3n de pr\u00e9stamo para expo\u00f1er o cadro no Guggenheim ou na propia Guernica, pero a solicitude tam\u00e9n foi rexeitada, lembrando o delicado estado do cadro .\nInterpretaci\u00f3n.\nAs interpretaci\u00f3ns vertidas \u00f3 redor do significado do cadro, do simbolismo das s\u00faas figuras, foron m\u00faltiples desde o primeiro momento, e \u00e1s veces ata contraditorias. O certo \u00e9 que Picasso non pintou unha escena b\u00e9lica: non se ve un bombardeo, non hai armas nin soldados. O \"Guernica\" non mostra ningunha conexi\u00f3n manifesta co bombardeo da vila vasca, nin sequera coa guerra civil, \u00e1 parte, evidentemente, do t\u00edtulo.\nNas figuras do cadro, modelos utilizados por Picasso en moitas ocasi\u00f3ns, antes e despois do \"Guernica\", os cr\u00edticos viron representaci\u00f3ns diferentes. Para Jos\u00e9 Larrea, o touro representa o pobo espa\u00f1ol e o cabalo a Espa\u00f1a fascista (\u00e1 que Picasso pinta na s\u00faa destruci\u00f3n). Para o escultor vasco Jorge Oteiza, o cabalo ser\u00eda o \"animal tot\u00e9mico vasco\", e Picasso pintar\u00eda nese cabalo a \u00e1rbore de Guernica e, con el, o pobo vasco como v\u00edtima . Mesmo hai quen afirma que a presenza destes dous animais ser\u00eda a expresi\u00f3n literal do mercado que hab\u00eda na vila o d\u00eda do bombardeo .\nPicasso, en 1947, tampouco axudou a explicar o significado:\nO cineasta Jos\u00e9 Luis Alcaine atrib\u00fae a inspiraci\u00f3n central do cadro e case toda a imaxiner\u00eda a unha escena expresionista da pel\u00edcula pacifista \"Adi\u00f3s a las armas\", de Frank Borzage (1932), baseada na novela do mesmo t\u00edtulo de Ernest Hemingway .\nRecreaci\u00f3ns.\nNumerosos artistas versionaron o \"Guernica\" \u00f3 longo dos anos, na s\u00faa totalidade ou fragmentariamente. Entre eles podemos citar:\nTam\u00e9n foi reproducido con interpretaci\u00f3ns m\u00e1is ou menos libres en pinturas murais de distintas localidades espa\u00f1olas e estranxeiras:\nAs\u00ed como en Carbonero el Mayor (Segovia) , Albelda (Huesca) , Sierra de las Nieves (M\u00e1laga) , Roma , Derry (Irlanda) , Bos Aires etc. Por suposto, tam\u00e9n na localidade de Guernica, na provincia de Bos Aires.\nO cadro tam\u00e9n foi sometido a adaptaci\u00f3ns en obxectos de uso coti\u00e1n, ornamentais e xogos, ademais de ser reproducido en p\u00f3steres de t\u00f3dolos tama\u00f1os que adornaron as paredes de moitos fogares. De feito, durante os anos da ditadura, o \"Guernica\" rematar\u00eda convert\u00e9ndose nun signo de identidade pol\u00edtica antifranquista. Igualmente, foi utilizado como exercicio did\u00e1ctico en numerosas escolas.\nFilatelia.\nEn 1981, coincidindo coa presentaci\u00f3n \u00f3 p\u00fablico do cadro, Correos puxo en circulaci\u00f3n un selo conmemorativo. Ti\u00f1a un valor facial de 200 pesetas e publicouse unha tirada de cinco mill\u00f3ns de exemplares .\nOutros pa\u00edses tam\u00e9n utilizaron este motivo nas s\u00faas colecci\u00f3ns filat\u00e9licas :"}
{"id": "190279", "revid": "75439", "url": "https://gl.wikipedia.org/wiki?curid=190279", "title": "Rafinosa", "text": "A rafinosa ou melitosa \u00e9 un trisac\u00e1rido composto por galactosa, frutosa, e glicosa . Pode encontrarse en feix\u00f3ns, repolo, col de Bruxelas, br\u00f3coli, esp\u00e1rragos, e outras hortalizas e cereais. A rafinosa pode ser hidrolizada a D-galactosa e sacarosa polo encima \u03b1-galactosidase (\u03b1-GAL), un encima que non se atopa no tracto dixestivo humano. A \u03b1-GAL tam\u00e9n hidroliza outros \u03b1-galact\u00f3sidos como a estaquiosa, e a verbascosa. O encima non rompe enlaces O-glicos\u00eddicos \u03b2 .\nA familia dos oligosac\u00e1ridos da rafinosa son alfa-galactosil derivados da sacarosa (sacarosa unida a galactosa), e os m\u00e1is com\u00fans deles son o trisac\u00e1rido rafinosa, o tetrasac\u00e1rido estaquiosa, e o pentasac\u00e1rido verbascosa. Estes oligosac\u00e1ridos est\u00e1n moi estendidos no reino das plantas, poden atoparse en numerosas familias, e entre os carbohidratos solubles m\u00e1is abundantes s\u00f3 estar\u00edan por detr\u00e1s da sacrosa. Nas plantas poder\u00edan servir de protecci\u00f3n contra o estr\u00e9s oxidativo .\nOs humanos e outros animais non ruminantes, como os porcos e polos, non pos\u00faen o encima \u03b1-GAL que degrada esta familia de oligosac\u00e1ridos, polo que pasan polo tubo dixestivo sen dixerir, e chegan \u00e1 metade final do intestino, onde son fermentados polas flora bacteriana intestinal, producindo moitos gases. As bacterias si te\u00f1en o encima \u03b1-GAL e producen nas s\u00faas fermentaci\u00f3ns moito di\u00f3xido de carbono, metano, e/ou hidr\u00f3xeno, orixinando a flatulencia t\u00edpica despois da inxesti\u00f3n de feix\u00f3ns e outros vexetais que conte\u00f1en estes azucres. O encima \u03b1-GAL \u00e9 un compo\u00f1ente de produtos que axudan \u00e1 dixesti\u00f3n como certos suplementos diet\u00e9ticos ou pode utilizarse para o tratamento previo de certos alimentos .\nDiversos procedementos de criopreservaci\u00f3n utilizan a rafinosa para proporcionar hipertonicidade para facilitar a deshidrataci\u00f3n antes do conxelado . A rafinosa e a sacarosa util\u00edzanse como substancias b\u00e1sicas para a produci\u00f3n do edulcorante sucralosa.\nBios\u00edntese.\nA bios\u00edntese da rafinosa nas plantas real\u00edzase pola adici\u00f3n de galactosa \u00e1 sacarosa , funcionando como doante das galactosas o galactinol (L-1-O-\u03b1-D-galactopiranosil-mio-inositol), e orixin\u00e1ndose rafinosa e mio-inositol:\nSacarosa + Galactinol \u2192 Rafinosa + mio-Inositol.\nEsta reacci\u00f3n est\u00e1 catalizada pola mio-inositol galactosil transferase. A galactosa enl\u00e1zase \u00e1 sacarosa por enlace glicos\u00eddico \u03b1-1,6, e o resultado final \u00e9 a formaci\u00f3n do O--Galactopiranosil-(1\u03b1\u21926)-O--Glicopiranosil-(1\u03b1\u21922\u03b2)-O--Frutofuran\u00f3sido, que \u00e9 a rafinosa."}
{"id": "190343", "revid": "98629", "url": "https://gl.wikipedia.org/wiki?curid=190343", "title": "Campionato Mundial de F\u00f3rmula 1 de 2004", "text": "O Campionato Mundial de F\u00f3rmula 1 de 2004 \u00e9 o campionato anual n\u00famero 55 de F\u00f3rmula 1 organizado pola F\u00e9d\u00e9ration Internationale de l'Automobile (FIA). Con 18 Grandes Premios no calendario, deu comezo o 7 de marzo, e rematou o 24 de outubro.\nA tempada estivo dominada por Michael Schumacher e a Scuderia Ferrari Marlboro. Tam\u00e9n foi notable o \u00e9xito de BAR e Renault, as\u00ed como o baixo rendemento de Williams e McLaren.\nFoi a quinta e sexta tempada consecutiva, que Ferrari ga\u00f1ou o t\u00edtulo de construtores e pilotos, respectivamente. Michael Schumacher dominou desde o comezo do ano ao acadar unha marca de 12 carreiras ga\u00f1adas nas primeiras 13, conseguindo unha marca de 13 carreiras nunha tempada, superando a s\u00faa anterior marca de 11, establecida en , e tam\u00e9n facilmente alcanzou o s\u00e9timo e o seu \u00faltimo campionato de pilotos. Rubens Barrichello quedou nun s\u00f3lido segundo lugar, ga\u00f1ando dous das catro \u00faltimas carreiras. Jenson Button, a pesar de non ga\u00f1ar ning\u00fan Gran Premio, terminou en terceiro lugar, conseguindo dez podios e unha \"pole position\". Xunto con seu compa\u00f1eiro de equipo o xapon\u00e9s Takuma Sato, BAR impresionou por terminar segundo detr\u00e1s de Ferrari.\nCatro dos dez equipos eran filiais de grandes empresas de autom\u00f3biles (Ferrari, Renault, Jaguar e Toyota) e unha era unha divisi\u00f3n dunha compa\u00f1\u00eda de tabaco (BAR). Williams e McLaren, os dous equipos de propiedade privada, ti\u00f1an acordos con empresas de autom\u00f3biles m\u00e1is importantes para a produci\u00f3n de motores, BMW e Mercedes-Benz, respectivamente, e Honda produc\u00eda os motores de BAR. Os \u00faltimos tres equipos, Jordan, Sauber e Minardi, tam\u00e9n de propiedade privada, ti\u00f1an un patrocinio menor, e polo tanto tendian a terminar na parte traseira da grella. Sauber era de propiedade privada, pero recibia os motores Ferrari baixo o nome de Petronas, e tam\u00e9n recibiu o patrocinio de Petronas.\nEsta tempada o equipo Minardi logrou os seus primeiros puntos desde a tempada de , onde Zsolt Baumgartner terminou nunha afortunada oitava praza no Gran Premio dos Estados Unidos de 2004.\nO Gran Premio do Canad\u00e1 de 2004 foi unha carreira moi espectacular. En primeiro lugar, Timo Glock substitu\u00eda a Giorgio Pantano nesta carreira, debido a circunstancias persoais de Pantano. Ent\u00f3n, Williams e Toyota foron exclu\u00eddos da carreira debido a unha irregularidade nos condutos dos freos. Iso significou que o equipo Jordan foi o principal beneficiario das descualificaci\u00f3ns, con Nick Heidfeld e Timo Glock puntuando. Sobre todo, Timo Glock que anotou dous puntos no seu debut na F1. Logo xusto antes do Gran Premio da China de 2004, Giorgio Pantano foi destitu\u00eddo polo equipo Jordan e Timo Glock substitu\u00eduno nas \u00faltimas 3 carreiras.\nRalf Schumacher tivo unha tempada dif\u00edcil. Sufriu un violento accidente durante o Gran Premio dos Estados Unidos de 2004 e estivo f\u00f3ra de acci\u00f3n por 6 carreiras. Marc Gen\u00e9 e Antonio Pizzonia substitu\u00edrono durante a s\u00faa ausencia.\nA relaci\u00f3n de Jarno Trulli co equipo Renault volveuse agre logo da s\u00faa primeira vitoria no Gran Premio de M\u00f3naco de 2004. Non terminou a tempada e deixou ao equipo despois do Gran Premio de Italia de 2004, esa carreira tam\u00e9n foi a \u00faltima de Pantano no equipo Jordan. O ex campi\u00f3n do mundo Jacques Villeneuve substitu\u00edu a Jarno Trulli nas 3 \u00faltimas carreiras. Trulli perdeu o Gran Premio da China de 2004, pero regresou no Gran Premio do Xap\u00f3n de 2004 e no Gran Premio do Brasil de 2004 co equipo Toyota. Iso significou que o Gran Premio do Xap\u00f3n de 2004 fose a primeira carreira de Jarno Trulli co novo equipo.\nA serie de malos resultados de Cristiano da Matta durante a tempada levou \u00e1 s\u00faa substituci\u00f3n polo piloto de probas Ricardo Zonta a partir de Hungr\u00eda, excepto no Gran Premio do Xap\u00f3n de 2004. Da Matta non volveu a competir de novo con Toyota e en 2005 regresou as carreiras de Champ Car legando que a F1 non era o suficientemente competitiva.\nEsta foi a \u00faltima tempada de Olivier Panis, decidiu retirarse logo do Gran Premio do Xap\u00f3n de 2004. Pero quedou co equipo Toyota como piloto de probas.\nTam\u00e9n foi a \u00faltima tempada do equipo Jaguar e o fabricante do motor Ford na F1, xa que anunciou que se retirar\u00eda da F\u00f3rmula Un ao final da tempada.\nEsta tempada todos os equipos anotaron polo menos un punto no Campionato do Mundo.\nA partir da tempada , a todos os equipos que non terminaban entre os catro primeiros do Campionato Mundial de construtores do ano anterior permit\u00edaselles correr cun terceiro coche nos adestramentos libres do venres antes dun Gran Premio para prop\u00f3sitos de proba. Outros equipos ti\u00f1an pilotos de probas, a pesar de que non se lles permitia competir nos adestramentos do venres. Sauber decidiu non presentar ao seu terceiro piloto na pr\u00e1ctica debido aos gastos adicionais.\nPilotos e construtores.\nOs seguintes equipos e pilotos competiron no campionato do mundo de F\u00f3rmula Un de 2004.\n\u2020 Todos os motores son de 3.0 litros, e configuraci\u00f3n V10.\nCambios de pilotos.\nA tempada ofreceu varios cambios de pilotos na ali\u00f1aci\u00f3n antes da tempada, e m\u00e1is cambios durante a propia tempada. Tres equipos (Minardi, Jordan e Sauber) comezaron o ano con pilotos completamente novos.\nEn BAR, tras a sa\u00edda do equipo de Jacques Villeneuve antes do Gran Premio do Xap\u00f3n de 2003, o expiloto de probas Takuma Sato ocupou de forma permanente o segundo asento xunto a Jenson Button, logo de ser piloto de probas temporalmente durante o ano , Anthony Davidson converteuse no piloto de probas permanente, substitu\u00edndo a Takuma Sato.\nEn Minardi, Nicolas Kiesa non puido manter o seu asento e Jos Verstappen deixou o equipo por problemas de patrocinio, e Gianmaria Bruni que realizara unha cantidade limitada de probas en , asinou como piloto titular. Zsolt Baumgartner foi confirmado como segundo piloto titular despois de que o goberno h\u00fangaro o patrocinara. Completando a ali\u00f1aci\u00f3n completamente nova Bas Leinders e Tiago Monteiro asinaron como pilotos de probas para o ano 2004.\nHeinz-Harald Frentzen e Sauber separ\u00e1ronse de mutuo acordo a finais de 2003, Frentzen abandonou a F1 e uniuse a outros ex-pilotos de F1 Mika H\u00e4kkinen e Jean Alesi no DTM. Nick Heidfeld tam\u00e9n foi despedido por Sauber e parec\u00eda non ter ning\u00fan coche para o ano 2004. Con todo, varios exitosos test de proba, levarono a un asento en Jordan. Fisichella deixou Jordan logo de 2003 asinando un posto en Sauber. Isto significaba que Heidfeld e Fisichella efectivamente intercambiaron asentos. O outro novo piloto de Sauber foi Felipe Massa, que sa\u00edu do seu posto de pilot de probas en Ferrari e volveu ao equipo no que correra en . Como Sauber usaba motores Ferrari en 2003, Massa trouxo un considerable co\u00f1ecemento dos compo\u00f1entes de Ferrari con el.\nA decisi\u00f3n de Jaguar de non estender o contrato de Justin Wilson, levou a Christian Klien a ser o compa\u00f1eiro Mark Webber no R5. Wilson foise para unirse \u00e1 Mi-Jack Conquest Racing equipo de Champ Car nas carreiras nos Estados Unidos. Bj\u00f6rn Wirdheim asinaou como piloto de probas do venres. Os outros pilotos de probas do venres de proba son Franck Montagny, que foi recompensado polo campionato do ano na World Series by Nissan co posto de piloto de probas permanente en Renault, Ryan Briscoe uniuse a Ricardo Zonta como piloto de probas en Toyota, e Pedro de la Rosa regresou \u00e1 F1 como piloto de probas de McLaren.\nCambios nos equipos.\nComo parte dunha reestruturaci\u00f3n global e de reduci\u00f3n de custos, Ford anunciou durante a tempada que non estar\u00edan no campionato de F\u00f3rmula 1 de a trav\u00e9s do seu equipo Jaguar. Tam\u00e9n anunciou que o seu motor Cosworth e as divisi\u00f3ns de enxe\u00f1er\u00eda vend\u00edanse. O equipo Jaguar foi comprado finalmente por Red Bull e efectivamente seguiron competindo como Red Bull Racing en 2005.\nCalendario dos Grandes Premios de F\u00f3rmula Un de 2004.\nO calendario de F\u00f3rmula Un de contou con d\u00faas novas carreiras, o Gran Premio de Bahrain e o Gran Premio da China, que se celebraron en dous circu\u00edtos de nova construci\u00f3n o circu\u00edto de Sakhir e o circu\u00edto de Xangai. Foi a tempada con m\u00e1is carreiras f\u00f3ra de Europa ata o momento, con oito grandes premios en Am\u00e9rica, Asia e Ocean\u00eda. O Gran Premio do Brasil mudouse da s\u00faa data tradicional de principios da tempada para trasladarse ao final da tempada, mentres que o GP dos Estados Unidos moviuse da s\u00faa data anterior a finais de setembro a finais de xu\u00f1o como unha carreira continuaci\u00f3n do Gran Premio do Canad\u00e1.\nA \u00fanica sa\u00edda foi a do Gran Premio de Austria, logo de sete anos disputandose en A1-Ring, o vello circu\u00edto de \u00d6sterreichring foi modificado. As bancadas e os edificios foron demolidos ese ano, o que fixo a pista quedase inutilizable para calquera categor\u00eda do automobilismo. A finais de 2004 e principios de 2005, hab\u00eda un intenso debate sobre se o propietario, a empresa de bebidas Red Bull, deb\u00eda buscar un novo uso para o circu\u00edto ou deb\u00eda volver cos deportes de motor. Con todo, en xaneiro de 2005, Dietrich Mateschitz anunciou publicamente que non ti\u00f1a intenci\u00f3n de gastar di\u00f1eiro nun circu\u00edto deficitario.\nResultados e clasificaci\u00f3ns.\nRepaso da tempada.\nA tempada comezou en Australia en Albert Park e Michael Schumacher liderou un dobrete de Ferrari. Seguiu con outra vitoria de Schumacher en Sepang e liderou outro dobrete de Ferrari en Bahrain. Jenson Button conseguiu a s\u00faa primeira pole en San Marino, pero Michael Schumacher ga\u00f1oulle na li\u00f1a de meta. Schumacher tam\u00e9n dominou o Gran Premio espa\u00f1ol, cunha Gran Chelem (volta r\u00e1pida, pole, liderar de principio a fin e ga\u00f1ar). \nEn M\u00f3naco Jarno Trulli ga\u00f1ou desde a pole logo de aguantar \u00e1 intensa presi\u00f3n de Jenson Button nunha carreira que viu a retirada por accidente de Michael Schumacher. Schumacher ga\u00f1ou o GP de Europa en Nurburgring e ga\u00f1ou o GP do Canad\u00e1 nunha batalla estrat\u00e9xica. O Gran Premio dos Estados Unidos foi unha carreira dram\u00e1tica cun alto \u00edndice de desgaste que s\u00f3 viu a 8 coches cruzar a li\u00f1a de meta nunha carreira dominada polos accidentes e con Ralf Schumacher involucrado nun accidente masivo. Esa carreira foi ga\u00f1ada tam\u00e9n por Michael Schumacher. Schumacher venceu en Francia a Fernando Alonso, nun movemento estrat\u00e9xico. En Gran Breta\u00f1a, a\u00ednda que dominou ga\u00f1ador da pole, Kimi R\u00e4ikk\u00f6nen, Schumacher acadou a s\u00faa d\u00e9cima vitoria da tempada. En Alema\u00f1a tam\u00e9n ga\u00f1ou despois de que o seu principal rival, Kimi R\u00e4ikk\u00f6nen, sufrira un fallo no aler\u00f3n traseiro logo de establecer a volta r\u00e1pida. \nSchumacher conseguiu outro dobrete para Ferrari en Hungr\u00eda asegurando o trofeo de construtores para Ferrari. O Gran Premio de B\u00e9lxica tam\u00e9n foi dominado polos accidentes e as sa\u00eddas do coche de seguridade, Kimi R\u00e4ikk\u00f6nen finalmente ga\u00f1ou a carreira sa\u00edndo desde o d\u00e9cimo lugar na grella. Michael Schumacher terminou en segundo lugar e as\u00ed se asegurou o t\u00edtulo mundial. \nBaixo a choiva que afectou ao GP de Italia, Barrichello liderou un dobrete de Ferrari diante dos tifosi locais. O GP de China foi ga\u00f1ado tam\u00e9n por Barrichello con Button e Raikkonen por detr\u00e1s, mentres que Michael Schumacher s\u00f3 puido ser 12 logo de sa\u00edr desde o pitlane. Os fin de semana do GP do Xap\u00f3n foi estragado por un tif\u00f3n que causou extensos danos nalgunhas zonas do Xap\u00f3n e que viu o adiamento da cualificaci\u00f3n \u00e1 ma\u00f1\u00e1 do d\u00eda da carreira. Michael Schumacher logrou \u00e1 s\u00faa 13\u00aa vitoria. \nO Gran Premio do Brasil foi ga\u00f1ado por Juan Pablo Montoya na s\u00faa \u00faltima carreira co equipo Williams anotando a s\u00faa \u00faltima vitoria ata a data. Ao final, Schumacher estaba na cima con 148 puntos seguido por Barrichello con 114 puntos e Ferrari na parte superior no Campionato de Construtores con 262 puntos."}
{"id": "190348", "revid": "89787", "url": "https://gl.wikipedia.org/wiki?curid=190348", "title": "Manuel Taboada Vigo", "text": "Manuel Taboada Vigo, nado en 1965, \u00e9 un pol\u00edtico galego do PPdeG, alcalde do Pino e deputado provincial da Coru\u00f1a.\nTraxectoria.\nIndustrial aut\u00f3nomo de profesi\u00f3n, foi tenente de alcalde do concello do Pino polo PPdeG de 1987 a 1997, baixo a alcald\u00eda de Miguel Seco Seco. Nas municipais de 1995 volveu presentarse como n\u00famero 2 nas listas do PP no Pino, que seguiron encabezadas por Miguel Seco, ga\u00f1ando este as elecci\u00f3ns outra vez por maior\u00eda absoluta. A nova corporaci\u00f3n tomou posesi\u00f3n o 17 de xu\u00f1o, a\u00ednda que Miguel Seco non chegou a completar o mandato como alcalde porque o 7 de marzo de 1997 renunciou tras ser obxecto dunha moci\u00f3n impulsada polo seu propio grupo pol\u00edtico. As\u00ed pois, foi substitu\u00eddo como alcalde por Manuel Taboada, quen volveu ser elixido nas sucesivas convocatorias electorais, sempre con maior\u00eda absoluta.\nDesde 2004 a 2006 foi presidente rotatorio da Mancomunidade de Municipios Galegos do Cami\u00f1o Franc\u00e9s, tras deter a vicepresidencia os inmediatos dous anos anteriores. No per\u00edodo 2015 a 2016 volveu ser presidente.\nNas elecci\u00f3ns municipais de 2019 acadou de novo a alcald\u00eda con maior\u00eda absoluta, a\u00ednda que nesta ocasi\u00f3n co apoio do 55,48 % dos votos emitidos, resultado que foi o menor dun partido ga\u00f1ador na historia das elecci\u00f3ns municipais do concello ata ese momento, sempre durante o per\u00edodo da Democracia do 78.\nObras p\u00fablicas e outras actuaci\u00f3ns.\nDurante o seu mandato tense realizado no concello as seguintes obras p\u00fablicas e monumentos:\nTurismo.\nBaixo o seu mandato tense producido un notable incremento do turismo no termo municipal, especialmente pola influencia do Cami\u00f1o de Santiago, posto que no concello se estende tanto o tramo Franc\u00e9s como o do Norte. Ademais, impulsouse a creaci\u00f3n de diversos eventos tur\u00edsticos e deportivos que ten contribu\u00eddo ao seu desenvolvemento, tales como a Festa do Galo Pi\u00f1eiro (chamada na s\u00faa primeira edici\u00f3n \"Festa do Galo de Curral\") e a Mosta Cabalar, desde 1999, a Carreira Pedestre Popular Concello de O Pino, desde 2004, a Festa da Narraci\u00f3n Oral de O Pino, celebrada nos anos 2007 e 2008, e a Festa Celta, desde 2009. Como consecuencia de todo isto, tense creado unha ampla infraestrutura de servizos tur\u00edsticos, tanto hoteleira como de restauraci\u00f3n, que en agosto de 2020 chegou \u00e1s 1.862 prazas, distribu\u00eddas nunha ampla rede de hoteis, pensi\u00f3ns, casas de turismo rural, albergues, vivendas de uso tur\u00edstico e campings.\nNo mandato iniciado en 2019, comprometeuse ao regulamento das vivendas de uso tur\u00edstico a trav\u00e9s dunha ordenanza."}
{"id": "190351", "revid": "98629", "url": "https://gl.wikipedia.org/wiki?curid=190351", "title": "Flood", "text": "Flood (nado o 16 de agosto de 1960 en Londres) \u00e9 o pseud\u00f3nimo profesional do produtor brit\u00e1nico de post-rock e rock alternativo e enxe\u00f1eiro de son Mark Ellis. A longa lista de traballos de Flood incl\u00fae proxectos con artistas como U2, Nine Inch Nails, Depeche Mode, Erasure, Nick Cave, PJ Harvey, Sigur R\u00f3s, The Smashing Pumpkins ou The Killers entre moitos outros. Coproduciu traballos ao lado de produtores como Brian Eno, Daniel Lanois, Steve Lillywhite, e o seu colaborador durante moito tempo Alan Moulder, co cal co-fundou o complexo de estudios Assault &amp; Battery.\nTraxectoria.\nPrimeiros anos.\nNa s\u00faa infancia asistiu ao St Olave's Grammar School en Orpington, Inglaterra. Comezou a s\u00faa carreira musical como vocalista da banda Seven Hertz e entre 1978 e 1979 foi baixista da banda de mod revival The Lambrettas. Nese tempo comezou a s\u00faa carreira profesional no estudio nos Morgan Studios de Londres. Ellis tam\u00e9n traballou nos Battery Studios da mesma cidade e foi aprendiz nos Marcus Studios e nos Trident Studios.\nFlood ascendeu a enxe\u00f1eiro de son antes de adicarse a traballar como \"freelance\" en 1981, o mesmo ano que traballou como axudante no \u00e1lbum de estrea de New Order, \"Movement\". En 1982 foi o t\u00e9cnico do primeiro \u00e1lbum de Ministry, \"With Sympathy\". Nese momento a s\u00faa figura comezou a reacionarse co selo de Stevo Pearce Some Bizzare Records, lev\u00e1ndoo a traballar con Cabaret Voltaire, Psychic TV e os proxecto paralelo de Marc Almond, Marc and the Mambas, entre outros.\nDespois da s\u00faa etapa con Some Bizzare Records, Flood comezou a traballar como principal produtor de Mute Records, sendo o seu primeiro proxecto de produci\u00f3n real con Nick Cave and the Bad Seeds, no seu disco \"From Her to Eternity\", producindo tam\u00e9n o seu sucesor \"The Firstborn Is Dead\". O seu traballo en Mute foi como produtor, co-produtor ou enxe\u00f1eiro dos principais artistas da etiqueta, entre os que estaban Depeche Mode, Vince Clarke e Erasure.\n\u00c9xito comercial.\nO primeiro \u00e9xito comercial de Flood chegar\u00eda en 1987 cando foi o enxe\u00f1eiro de son no disco de U2 \"The Joshua Tree\", producido por Brian Eno e Daniel Lanois. Pouco despois co-produciu a estrea de Nine Inch Nails, \"Pretty Hate Machine\", ao lado de John Fryer, Adrian Sherwood e Keith LeBlanc. Tam\u00e9n traballou con Depeche Mode no seu disco m\u00e1is exitoso ata a data, \"Violator\". En 1991 volveu traballar con U2, desta vez no seu \u00e1lbum \"Achtung Baby\", cos produtores Brian Eno, Daniel Lanois e Steve Lillywhite. En 1992 gravou o \u00e1lbum de Depeche Mode \"Songs of Faith and Devotion\" e co-produciu tres canci\u00f3ns do EP de Nine Inch Nails \"Broken\".\nEn 1993 Flood pasou de gravar \u00e1lbums de U2 a producilos, compartindo esta tarefa con Brian Eno en \"Zooropa\". En 1994 traballou novamente con Nine Inch Nails, desta vez no seu disco \"The Downward Spiral\". En 1995 co-produciu o traballo de The Smashing Pumpkins \"Mellon Collie and the Infinite Sadness\" co seu colaborador Alan Moulder, e o \u00e1lbum de PJ Harvey \"To Bring You My Love\". Pouco despois axudou ao produtor Nellee Hooper no disco de Sneaker Pimps \"Becoming X\". Tam\u00e9n colaborou con Dave Bessell, Gary Stout e Ed Buller para crear Node, que editou un \u00fanico \u00e1lbum, \"Node\".\nNo ano 1996 Flood producir\u00eda o traballo de U2 \"Pop\", editado o ano seguinte. En 1997 axudou a Billy Corgan e a Brad Wood no \u00e1lbum de The Smashing Pumpkins \"Adore\", e co-produciu o de PJ Harvey \"Is This Desire?\".\nAnos 2000.\nNo ano 2000 co-produciu \"Machina/The Machines of God\" de The Smashing Pumpkins con Billy Corgan, e \"Loveboat\" de Erasure con Vince Clarke e Andy Bell. O ano seguinte traballou novamente con Depeche Mode, remesturando a versi\u00f3n para o sinxelo de \"Freelove\". No ano 2002 encargar\u00edase da produci\u00f3n do disco de Echoboy \"Giraffe\". Tam\u00e9n co-producir\u00eda \"I To Sky\", de JJ72.\nNo 2003 Flood remesturou o tema \"Cars\" para o \u00e1lbum de Gary Numan \"Hybrid\". A ano seguinte produciu o disco de estrea dos londinienses The Duke Spirit, \"Cuts Across The Land\". Nese mesmo ano tam\u00e9n co-produciu o traballo de U2 \"How to Dismantle an Atomic Bomb\". A mediados do 2005, mesturou o oitavo \u00e1lbum de a-ha, \"Analogue\". Ese mesmo ano produciu \"Any Minute Now\" de Soulwax e posteriormente o \u00e1lbum \"Meds\" de Placebo.\nFlood co-produciu o \u00e1lbum de The Killers \"Sam's Town\" no 2006, ao lado do seu compa\u00f1eiro Alan Moulder, e posteriormente ese ano remesturou o sinxelo de estrea de Dark Room Notes, \"Love Like Nicotine\". A comezos do 2007 co-producir\u00eda o traballo de PJ Harvey \"White Chalk\", con John Parish e PJ Harvey. Tam\u00e9n se encargar\u00eda de co.producir un par de temas do \u00e1lbum de Goldfrapp \"Seventh Tree\", que foi lanzado en febreiro do 2008. Entre finais do 2007 e principios do 2008 Flood produciu o disco de Sigur R\u00f3s \"Me\u00f0 su\u00f0 \u00ed eyrum vi\u00f0 spilum endalaust\" en Islandia.\nFlood e Paul Hartnoll de Orbital co-produciron no 2008 o \u00e1lbum de The Music \"Strength In Numbers\". Ese ano uniuse novamente a Steve Lillywhite para traballar con 30 Seconds to Mars en \"This Is War\". No 2009 encargouse da produci\u00f3n do traballo de The Hours, \"See the Light\". Taballou con Editors en \"In This Light and On This Evening\", editado en outubro do 2009 e tam\u00e9n colaborou con Nitzer Ebb para rematar o seu novo \u00e1lbum de estudio en m\u00e1is dunha d\u00e9cada, \"Industrial Complex\". NO ano 2010 producir\u00eda \"Belong\" de The Pains of Being Pure at Heart e \"Let England Shake\" de PJ Harvey.\nEstudios.\nFlood ti\u00f1a un estudio en Kilburn chamado The Bedroom. Posteriormente abriu o complexo de estudios Assault &amp; Battery co seu compa\u00f1eiro Alan Moulder. No ano 2008 Miloco Studios abriu Assault &amp; Battery 2, un estudio de secuenciaci\u00f3n e mestura en Willesden Green. Assault &amp; Battery 1 pasou a formar parte de Miloco no ver\u00e1n de 2009, e tanto Flood como Moulder seguiron formando parte dos estudios."}
{"id": "190352", "revid": "865", "url": "https://gl.wikipedia.org/wiki?curid=190352", "title": "Nick Cave and The Bad Seeds", "text": ""}
{"id": "190353", "revid": "89787", "url": "https://gl.wikipedia.org/wiki?curid=190353", "title": "Miguel Seco Seco", "text": "Miguel Seco Seco, nado en Valdespino de Somoza (Santiago Millas, provincia de Le\u00f3n) o 29 de maio de 1925 e finado en Santiago de Compostela o 23 de xaneiro de 2009, foi un pol\u00edtico galego do PPdeG, alcalde do Pino e deputado provincial da Coru\u00f1a.\nTraxectoria.\nVeterinario de profesi\u00f3n, ingresou no Corpo de Inspecci\u00f3n Veterinaria, sendo o seu primeiro destino por resoluci\u00f3n do 26 de xullo de 1948 a localidade de Caldas de Reis. En marzo de 1951 foi publicado o seu traslado \u00e1 localidade salmantina de Palencia de Negrilla, pero este nomeamento foi revogado o 5 de abril para modificalo polo da localidade valisoletana de Villagarc\u00eda de Campos. Por fin, en setembro de 1956 volveu concursar e obtivo o traslado \u00e1 praza do Pino.\nFoi nomeado alcalde do concello do Pino en 1970, as\u00ed como m\u00e1is tarde foi deputado provincial na Deputaci\u00f3n da Coru\u00f1a, posto este \u00faltimo que desenvolveu durante m\u00e1is de d\u00faas d\u00e9cadas. Nas primeiras elecci\u00f3ns democr\u00e1ticas encabezou a candidatura de Coalici\u00f3n Democr\u00e1tica, formaci\u00f3n impulsada polo pol\u00edtico Manuel Fraga. O concello do Pino foi un dos catro da provincia que presentaron \u00e1s elecci\u00f3ns unha soa candidatura neste ano, polo que, obviamente, Miguel Seco obtivo a alcald\u00eda, tomando posesi\u00f3n do cargo o 19 de abril de 1979. Miguel Seco sempre concorreu nas elecci\u00f3ns pi\u00f1eiras da man dos partidos e coalici\u00f3ns lideradas polo pol\u00edtico vilalb\u00e9s. Volveu ser elixido nas convocatorias de 1983, 1987 e 1991, primeiro por AP e despois polo PPdeG, sempre con maior\u00eda absoluta. En 1989 ocupou o posto de suplente 3\u00ba nas listas ao Congreso nas elecci\u00f3ns xerais de Espa\u00f1a de 1989, a\u00ednda que finalmente non chegou acadar o posto durante a lexislatura.\nEn 1995 volveu encabezar as listas do PP no Pino, ga\u00f1ando as elecci\u00f3ns. Tomou posesi\u00f3n o 17 de xu\u00f1o, a\u00ednda que non completou o mandato porque foi censurado polo seu propio grupo pol\u00edtico e obrigado a renunciar ao cargo o 7 de marzo de 1997 para ser substitu\u00eddo como alcalde polo n\u00famero 2 da candidatura, Manuel Taboada Vigo. Tras isto, Miguel Seco retirouse da vida pol\u00edtica activa. En xu\u00f1o deste \u00faltimo ano recibiu o ingreso na Orde Civil de Sanidade na categor\u00eda de encomenda, co t\u00edtulo de comendador.\nDurante o seu mandato inaugurouse o 27 de xaneiro de 1978 a actual casa do concello do Pino, que segue as li\u00f1as do chamado estilo internacional, moi de moda nos anos 70. O proceso de adxudicaci\u00f3n das obras deu comezado pouco m\u00e1is dun ano antes, a finais de 1976. Por outra banda, en 1975 inici\u00e1ronse as obras do CPI Cami\u00f1o de Santiago. As obras foron costeadas polo Ministerio de Eduaci\u00f3n e Ciencia como centro de Educaci\u00f3n Xeral B\u00e1sica e dotada de dezaseis unidades mixtas para albergar un total de seiscentos alumnos, ascendendo o orzamento a uns trinta mill\u00f3ns de pesetas (pouco m\u00e1is de 180.000 euros), sendo inaugurado pouco tempo despois.\nMiguel Seco faleceu en xaneiro de 2009 en Santiago de Compostela, sendo enterrado na s\u00faa localidade natal."}
{"id": "190355", "revid": "85894", "url": "https://gl.wikipedia.org/wiki?curid=190355", "title": "Miguel Bautista Carballo", "text": "Miguel Bautista Carballo, nado en Pet\u00edn o 20 de xullo de 1958, \u00e9 un pol\u00edtico galego do PSdeG-PSOE.\nTraxectoria.\nAdministrativo. Nas municipais de 1999 encabezou a candidatura do PSdeG-PSOE e foi elixido alcalde de Pet\u00edn. Volveu ser elixido nas sucesivas convocatorias electorais, sempre con maior\u00eda absoluta."}
{"id": "190357", "revid": "98629", "url": "https://gl.wikipedia.org/wiki?curid=190357", "title": "Matthew Le Tissier", "text": "Matthew Le Tissier, nado o 14 de outubro de 1968 en Saint Peter Port (Guernsey), \u00e9 un exfutbolista ingl\u00e9s. Xogaba de centrocampista defensivo e foi internacional coa selecci\u00f3n inglesa. Pasou toda a s\u00faa carreira no Southampton FC.\nTraxectoria.\nNaceu na illa de Guernsey, situada no Canal da Mancha entre Inglaterra e Francia. Xogou desde os 18 anos no Southampton FC, onde coincidiu con Alan Shearer antes da s\u00faa marcha ao Blackburn Rovers. Nas quince tempadas que permaneceu activo (1986\u20132002) vestiu a camiseta branca e vermella en m\u00e1is de 500 partidos entre a Premier League, a FA Cup e a Football League Cup, anotando m\u00e1is de 200 goles. A s\u00faa mellor \u00e9poca foi entre as tempadas 89/90 e 94/95, marcando 96 goles en liga en 6 anos, destacando un que lle marcou ao Blackburn desde preto do c\u00edrculo central, elixido gol da tempada 94/95 por votaci\u00f3n popular.\nEn maio de 2002 organizouse un partido de homenaxe entre o Southampton e unha selecci\u00f3n de Inglaterra, cun combinado formado por xente como Alan Shearer, Tim Flowers, Paul Gascoigne ou Ronnie Ekelund e adestradores como Alan Ball, Kevin Keegan ou Lawrie McMenemy. Os \"Saints\", a afecci\u00f3n do Victorian Former Ground (\"The Dell\"), alcum\u00e1bao \"the God\", co c\u00e1ntico de \"he is God, Le God\".\nO concello de Hampshire concedeulle o t\u00edtulo de \"Freedom of the City\". Actualmente traballa para SKY, e obtivo a licenza \"pro de Management\", polo que pode adestrar equipos de calquera divisi\u00f3n.\nSelecci\u00f3n nacional.\nAo nacer en Guernsey puido elixir entre xogar coa selecci\u00f3n inglesa ou a selecci\u00f3n de Francia, decid\u00edndose polo combinado ingl\u00e9s. Debutou o 15 de febreiro de 1995 da man de Terry Venables nun amig\u00e1bel contra a selecci\u00f3n irlandesa en Lansdowne Road. Por\u00e9n, s\u00f3 xogou 8 encontros co combinado nacional."}
{"id": "190358", "revid": "89787", "url": "https://gl.wikipedia.org/wiki?curid=190358", "title": "Voley Murcia", "text": "O Centro de Promoci\u00f3n y Pr\u00e1cticas Deportivas V\u00f3ley Murcia \u00e9 un equipo de voleibol da cidade de Murcia (Espa\u00f1a). O club naceu en setembro de 1978 por un grupo de rapaces entusiastas de idades entre os 16 e os 18 anos. O V\u00f3ley Murcia ascendeu ata tres veces \u00e1 Divisi\u00f3n de Honra, a primeira en 1990 tras proclamarse Campi\u00f3n da Liga de Primeira Divisi\u00f3n, a segunda en 1996, e a terceira no 2011.\nNa tempada 2006-07 perdeu a categor\u00eda, descendendo \u00e1 recentemente creada Superliga 2 Feminina de voleibol. Na tempada 2010-11 ga\u00f1ou a cuarta edici\u00f3n da Copa da Princesa e finalizou na terceira posici\u00f3n a Superliga J\u00fanior Feminina, as\u00ed como na segunda posici\u00f3n da Superliga 2, o que supuxo o ascenso e o retorno \u00e1 m\u00e1xima categor\u00eda do voleibol espa\u00f1ol."}
{"id": "190361", "revid": "88215", "url": "https://gl.wikipedia.org/wiki?curid=190361", "title": "Sultan bin Abdul Aziz", "text": "O Pr\u00edncipe Sult\u00e1n bin Abdul Aziz Al Saud (en \u00e1rabe: \u0635\u0627\u062d\u0628 \u0627\u0644\u0633\u0645\u0648 \u0627\u0644\u0645\u0644\u0643\u064a \u0627\u0644\u0623\u0645\u064a\u0631 \u0633\u0644\u0637\u0627\u0646 \u0628\u0646 \u0639\u0628\u062f\u0627\u0644\u0639\u0632\u064a\u0632 \u0622\u0644 \u0633\u0639\u0648\u062f), nado en Riad o 5 de xaneiro de 1928 e finado en Nova York o 21 de outubro de 2011, foi pr\u00edncipe herdeiro e primeiro ministro de Arabia Saudita.\nO Sult\u00e1n era un dos fillos do fundador do pa\u00eds, o rei Abdul Aziz Al-Saud. Morreu a consecuencia dun cancro de colon, nun hospital de Nova York."}
{"id": "190362", "revid": "89787", "url": "https://gl.wikipedia.org/wiki?curid=190362", "title": "Deron Washington", "text": "Deron Washington, nado o 12 de decembro de 1985 en Nova Orle\u00e1ns, Luisiana, \u00e9 un ex xogador de baloncesto estadounidense.\nTraxectoria deportiva.\nUniversidade.\nDeron Washington xogou durante catro tempadas cos \"Hokies\" do Virginia Polytechnic Institute and State University, nas que promediou 11,0 puntos e 5,4 rebotes por partido. Foi titular en 125 dos 128 partidos que disputou cos \"Hokies\", xogando o seu partido m\u00e1is completo ante os Virginia Cavaliers, no que conseguiu 22 puntos, 10 rebotes, 3 asistencias e 2 tap\u00f3ns.\nProfesional.\nWashington foi elixido no posto 59 do NBA Draft do 2008 polos Detroit Pistons, mais quedou sen sitio no equipo, polo que decidiu aceptar a oferta do Hapoel Holon da Ligat ha'Al de Israel, onde promediou 14,8 puntos e 7,0 rebotes por partido.\nAo finalizar a tempada regresou aos Estados Unidos, disputando as ligas de ver\u00e1n cos Pistons e conseguindo un contrato parcialmente garantido por d\u00faas tempadas. Mais, tras disputar a pretemporada co equipo, en outubro do 2009, os Pistons optaron por dar confianza ao veterano Chucky Atkins en detrimento de Washington, sendo despedido.\nO 5 de novembro do 2009 foi elixido na terceira posici\u00f3n do draft da D-League por Los Angeles D-Fenders, sendo enviado en decembro dese mesmo ano aos Tulsa 66ers a cambio do aleiro Keith Clark En Tulsa disputou un total de 41 partidos, finalizando a tempada cunha medias de 12,4 puntos, 4,7 rebotes e 1.8 asistencias por partido.\nEn agosto do 2010 confirmouse o regreso do xogador a Europa tras asinar co Obradoiro CAB, que daquela xogaba na LEB Ouro espa\u00f1ola, onde ao tener condici\u00f3n de asimilado por estar casado cunha muller de nacionalidade alem\u00e1 non ocupou praza de estranxeiro."}
{"id": "190363", "revid": "5863", "url": "https://gl.wikipedia.org/wiki?curid=190363", "title": "Carlos G\u00f3mez Blanco", "text": "Carlos G\u00f3mez Blanco, nado en 1968 en Xunqueira de Espadanedo, \u00e9 un pol\u00edtico galego do PPdeG.\nTraxectoria.\nMestre, foi elixido concelleiro de Xunqueira de Espadanedo polo PPdeG e, en 2011, uns meses despois de que a s\u00faa formaci\u00f3n revalidase a sexta maior\u00eda absoluta consecutiva, accedeu \u00e1 alcald\u00eda logo da renuncia do anterior rexedor Ricardo Gonz\u00e1lez Lage.\nPresentouse nas listas do PPdeG \u00e1s elecci\u00f3ns auton\u00f3micas de 2020 e, a\u00ednda que non sa\u00edu elixido \u00e1 primeira, entrou en setembro de 2021 na c\u00e1mara galega logo da renuncia do conselleiro Jos\u00e9 Gonz\u00e1lez ao seu escano."}
{"id": "190364", "revid": "7523", "url": "https://gl.wikipedia.org/wiki?curid=190364", "title": "Cadros de xogadores de tempadas pasadas do Obradoiro CAB", "text": ""}
{"id": "190365", "revid": "3795", "url": "https://gl.wikipedia.org/wiki?curid=190365", "title": "D\u00eda das Naci\u00f3ns Unidas", "text": "O D\u00eda das Naci\u00f3ns Unidas, proclamado en 1947 pola Asemblea Xeral das Naci\u00f3ns Unidas, cel\u00e9brase todos os 24 de outubro. \u00c9 o d\u00eda aniversario da fundaci\u00f3n da Organizaci\u00f3n das Naci\u00f3ns Unidas (ONU) e d\u00eda no cal entrou en vigor a Carta das Naci\u00f3ns Unidas."}
{"id": "190366", "revid": "5132", "url": "https://gl.wikipedia.org/wiki?curid=190366", "title": "Mario Cabanas", "text": "Mario Cabanas Fidalgo, nado o 9 de maio de 1985 na Coru\u00f1a, \u00e9 un xogador profesional de baloncesto galego. Actualmente xoga para o Club Baloncesto Culleredo da Liga LEB, onde ocupa a posici\u00f3n de pivote cunha altura de 2,08 metros.\nTraxectoria.\nNado na Coru\u00f1a, Cabanas formouse nas categor\u00edas inferiores do Club Baloncesto Calasanz, pasando a formar parte na tempada 2003\u221204 do DKV Casablanca Zaragoza da Liga EBA. Tras unha tempada no equipo aragon\u00e9s, o pivote galego pasou a formar parte do equipo de EBA do CB Granada, para pasar na tempada seguinte ao equipo j\u00fanior do club granadino. \nNa tempada 2006\u221207 asinou co Ciudad de La Laguna Canarias, club co cal conseguiu o ascenso \u00e1 Liga LEB Ouro ese mesmo ano, permanecendo al\u00ed a\u00ednda outra temporada m\u00e1is. Posteriormente defendeu durante un ano a camiseta do CB L'Hospitalet, asinando posteriormente polo Cajasol Sevilla de ACB. No equipo andaluz xogou d\u00faas temporadas, cun total de corenta partidos, onde fixo unha media de 1,3 puntos e 0,43 rebotes por partido. Ano ano seguinte asinou co Obradoiro, onde xogou catorce partidos para unha media de 1,4 puntos e 1 rebote por encontro. \nPosteriormente converteuse nun habitual da Liga LEB, onde xogou en Planasa Navarra, B\u00e1squet Coru\u00f1a, Palma Air Europa, Oviedo, Mar\u00edn Peixegalego, San Pablo Inmobiliaria Burgos, Caf\u00e9s Candelas Breog\u00e1n e CB Culleredo. "}
{"id": "190367", "revid": "98629", "url": "https://gl.wikipedia.org/wiki?curid=190367", "title": "A Portela, Pi\u00f1eir\u00f3, O Savi\u00f1ao", "text": "A Portela \u00e9 un lugar na parroquia de Pi\u00f1eir\u00f3, no concello do Savi\u00f1ao na comarca de Terra de Lemos, na provincia de Lugo. Segundo o IGE a s\u00faa poboaci\u00f3n en 2010 era de 29 habitantes (17 mulleres e 12 homes)."}
{"id": "190368", "revid": "89787", "url": "https://gl.wikipedia.org/wiki?curid=190368", "title": "Javier Bulfoni", "text": "Javier Bulfoni, tam\u00e9n co\u00f1ecido como \"Tuky\" Bulfoni, nado o 26 de setembro de 1976 en Casilda (Provincia de Santa Fe, Arxentina), \u00e9 un xogador de baloncesto arxentino. Actualmente xoga na posici\u00f3n de escolta no Atenas de C\u00f3rdoba. Salienta a s\u00faa capacidade anotadora, con bo tiro na media e na longa distancia, as\u00ed como por ser un bo defensor\nTraxectoria deportiva.\nBulfoni comezou a xogar no club da s\u00faa cidade natal, o Alumni de Casilda. Posteriormente trasladouse a La Plata para xogar na canteira do Club de Gimnasia y Esgrima La Plata ata que no 2001, cando deu o salto a Europa, asinando polo Drac Inca da Liga LEB Ouro, pasando posteriormente a xogar no CB Ciudad de Algeciras (LEB Ouro).\nNo 2005 fichou polo Grupo Begar Le\u00f3n da LEB Ouro. Un triplo seu dar\u00eda no \u00faltimo segundo o campionato da Liga Regular da LEB na tempada 2005-06 ao equipo leon\u00e9s. Logo de fallar no intento de ascenso na tempada 2005-06, foi un dos compo\u00f1entes do cadro de xogadores que lograron o ascenso un ano despois. Tras unha tempada na Liga ACB nas filas do B\u00e0squet Manresa (2008-09), o martes 18 de agosto do 2009 fichou polo Obradoiro CAB."}
{"id": "190369", "revid": "98629", "url": "https://gl.wikipedia.org/wiki?curid=190369", "title": "O gran Lebowski", "text": "O gran Lebowski (en ) \u00e9 un filme estadounidense escrito e dirixido polos Irm\u00e1ns Coen que se estreou en 1998. A historia do filme est\u00e1 ambientada a comezos dos anos 1990. Jeff Bridges interpreta a Jeff Lebowski, un desempregado preguiceiro dos \u00c1nxeles alcumado \"the Dude\". Despois dunha confusi\u00f3n de identidade, the Dude \u00e9 presentado a un millonario tam\u00e9n chamado Jeffrey Lebowski. Cando a muller trofeo do Lebowski millonario \u00e9 secuestrada, enc\u00e1rgalle a entrega do recate para asegurar a s\u00faa liberaci\u00f3n. O plan v\u00f3lvese en contra cando o seu amigo Walter Sobchak (John Goodman) fai por quedar co rescate completo. Julianne Moore, Steve Buscemi e John Turturro tam\u00e9n son protagonistas no filme, xunto con Philip Seymour Hoffman, David Huddleston e Tara Reid en papeis secundarios. O filme ten unha narraci\u00f3n no comezo e cara ao final realizada por un vaqueiro co\u00f1ecido soamente como \"The Stranger\", interpretado por Sam Elliott.\nEst\u00e1 vagamente inspirado na obra de Raymond Chandler. Joel Coen declarou: \"Queriamos facer unha especie de historia de Chandler - segundo como se move de forma epis\u00f3dica, e como trata sobre os personaxes que intentan desvelar un misterio, as\u00ed como ter unha trama irremediablemente complexa que \u00e9, en definitiva pouco importante.\" A banda sonora orixinal foi composta por Carter Burwell, un colaborador habitual dos Irm\u00e1ns Coen.\nA recadaci\u00f3n de \"O gran Lebowski\" foi decepcionante nos Estados Unidos, e recibiu cr\u00edticas diversas na s\u00faa estrea. Co tempo, os comentarios do filme tenderon a ser positivos, e \u00f3 cabo converteuse nun filme de culto, caracterizado polos seus idiosincr\u00e1ticos personaxes, as secuencias de so\u00f1os, o di\u00e1logo pouco convencional e a banda sonora ecl\u00e9ctica.\nEstreouse en galego o 8 de novembro de 2003 a trav\u00e9s da TVG. A directora de dobraxe foi Charo Pena.\nSinopse.\nThe Dude (Jeff Bridges), un vago que vive na cidade dos \u00c1nxeles, un d\u00eda \u00e9 confundido por un par de mat\u00f3ns co millonario Jeff Lebowski, con quen s\u00f3 comparte apelido. Tras recibir unha malleira, inicia a busca do Gran Lebowski. Do seu encontro xurdir\u00e1 un trato: The Dude recibir\u00e1 unha recompensa se consegue atopar \u00e1 muller do magnate.\nM\u00fasica.\nEntre as canci\u00f3ns que soan na pel\u00edcula, est\u00e1n unha versi\u00f3n feita por Gipsy Kings do tema de The Eagles \"Hotel California\"."}
{"id": "190370", "revid": "1131", "url": "https://gl.wikipedia.org/wiki?curid=190370", "title": "Manuel Seoane Rodr\u00edguez", "text": "Manuel Seoane Rodr\u00edguez, nado na Peroxa en 1954, \u00e9 un empresario e pol\u00edtico galego do PPdeG.\nTraxectoria.\nNas primeiras elecci\u00f3ns democr\u00e1ticas foi elixido alcalde da Peroxa polo PSOE. Volveu ser elixido nas sucesivas convocatorias electorais, nas municipais de 1987 presentouse por Alianza Popular, despois por Centristas de Galicia e logo polo PPdeG, sempre con maior\u00eda absoluta.\nAdemais, dende xu\u00f1o de 2011 foi o presidente do equipo de f\u00fatbol Club Deportivo Ourense, en substituci\u00f3n de Juan P\u00e9rez G\u00f3mez.\nVida persoal.\n\u00c9 pai do xogador de f\u00fatbol Xavi Seoane."}
{"id": "190373", "revid": "98629", "url": "https://gl.wikipedia.org/wiki?curid=190373", "title": "Blindness", "text": "Blindness \u00e9 un filme dirixido por Fernando Meirelles que se estreou no 2008. Adaptaci\u00f3n do \"Ensaio sobre a cegueira\" do Premio Nobel portugu\u00e9s Jos\u00e9 Saramago.\nSinopse.\nUnha misteriosa epidemia de cegueira sacode un pa\u00eds. As primeiras v\u00edtimas son reclu\u00eddas nun hospital sen recibir explicaci\u00f3ns. Entre elas est\u00e1 unha muller que conserva a vista, pero que o mant\u00e9n en segredo para poder acompa\u00f1ar \u00f3 seu marido cego. Dentro do hospital produciranse todo tipo de atrocidades e nas r\u00faas dominar\u00e1 o caos e o terror."}
{"id": "190375", "revid": "5863", "url": "https://gl.wikipedia.org/wiki?curid=190375", "title": "Alfonso Paz-Andrade", "text": ""}
{"id": "190377", "revid": "1131", "url": "https://gl.wikipedia.org/wiki?curid=190377", "title": "Eliseo Fern\u00e1ndez G\u00f3mez", "text": "Eliseo Fern\u00e1ndez G\u00f3mez, nado o 2 de maio de 1950, \u00e9 un empresario e pol\u00edtico galego do PPdeG\nTraxectoria.\n\u00c9 industrial no sector do metal, dono dunha empresa de carpintar\u00eda met\u00e1lica que leva o seu nome. Foi concelleiro no Pereiro de Aguiar (1983-1987). Nas elecci\u00f3ns municipais de 1987 foi elixido alcalde do Pereiro de Aguiar por AP. Volveu ser elixido nas sucesivas convocatorias electorais, sempre con maior\u00eda absoluta. Foi deputado provincial (2003-2007). A finais de 2018 anunciou que non se presentar\u00eda \u00e1 reelecci\u00f3n e que deixar\u00eda o concello nas municipais de 2019.. "}
{"id": "190380", "revid": "67948", "url": "https://gl.wikipedia.org/wiki?curid=190380", "title": "Equo", "text": "Verdes Equo (EQUO) \u00e9 un partido pol\u00edtico ecoloxista de \u00e1mbito estatal en Espa\u00f1a.\nHistoria e caracter\u00edsticas.\nFoi fundado na asemblea constitu\u00ednte dos d\u00edas 8 e 9 de outubro de 2011, mais presentado como fundaci\u00f3n xa o 24 de setembro de 2010, co obxectivo de ser un \"n\u00facleo de formaci\u00f3n e debate sobre ecolox\u00eda pol\u00edtica e equidade social e a formaci\u00f3n dun movemento sociopol\u00edtico\", e as\u00ed promover a converxencia do movemento verde cara a un partido pol\u00edtico a semellanza doutros partidos da contorna europea.\nEntre os seus impulsores destacan Juan L\u00f3pez de Uralde (director de Greenpeace en Espa\u00f1a de 2001 ao 2010) e Alejandro S\u00e1nchez P\u00e9rez (director executivo de SEO/BirdLife durante case 20 anos), as\u00ed como personalidades procedentes doutros partidos pol\u00edticos."}
{"id": "190381", "revid": "23204", "url": "https://gl.wikipedia.org/wiki?curid=190381", "title": "Bernard Hopkins", "text": "Bernard Hopkins, nado o 13 de xaneiro de 1973 en Baltimore (Maryland, Estados Unidos), \u00e9 un ex-xogador de baloncesto estadounidense con dobre nacionalidade espa\u00f1ola."}
{"id": "190384", "revid": "1987", "url": "https://gl.wikipedia.org/wiki?curid=190384", "title": "Automoci\u00f3n", "text": ""}
{"id": "190403", "revid": "23204", "url": "https://gl.wikipedia.org/wiki?curid=190403", "title": "William Morris Davis", "text": "William Morris Davis, nado en Filadelfia o 12 de febreiro de 1850 e finado en Pasadena (California), o 5 de febreiro de 1934, foi un xe\u00f3grafo norteamericano, moitas veces chamado \"pai da xeograf\u00eda estadounidense\", non s\u00f3 polo seu traballo e esforzos no afianzamento da xeograf\u00eda como unha disciplina acad\u00e9mica, sen\u00f3n tam\u00e9n polo desenvolvemento da xeomorfolox\u00eda.\nTraxectoria.\nFillo de Edward M. Mott Davis e Mary Davis, licenciouse na Universidade Harvard con 19 anos de idade, e un ano m\u00e1is tarde, obtivo o m\u00e1ster en enxe\u00f1ar\u00eda. Traballou en C\u00f3rdoba, Arxentina, durante tres anos. Despois de traballar como asistente de Nathaniel Shaler tornouse instrutor de xeograf\u00eda na Universidade de Harvard. Casou con Ellen B. Warner en Springfield, Massachusetts, en 1879. Foi profesor en Harvard, ata a s\u00faa xubilaci\u00f3n en 1912.\nTraballo.\nWilliam Morris Davis foi un gran promotor da xeograf\u00eda. Traballou duro para aumentar o seu reco\u00f1ecemento. Na d\u00e9cada de 1890-1900, Davis foi un influente membro do comit\u00e9 que axudou a establecer patr\u00f3ns de xeograf\u00eda en escolas p\u00fablicas. Neste comit\u00e9, Davis concienciouse de que a xeograf\u00eda precisaba ser tratada como unha ciencia en escolas primarias e secundarias. A trav\u00e9s dos seus esforzos esas ideas foron adoptadas.\nDavis tam\u00e9n foi un gran colaborador da National Geographic Society, para a revista da cal escribiu un gran n\u00famero de artigos.\nDavis tam\u00e9n axudou a darlle forma \u00e1 xeograf\u00eda na universidade. Ademais de adestrar a alg\u00fans dos xe\u00f3grafos americanos de inicio do s\u00e9culo XX como Mark Jefferson, Isa\u00edas Bowman, Curtis Marbut e Huntington Ellsworth, Davis axudou \u00e1 formaci\u00f3n da Asociaci\u00f3n Americana de Xe\u00f3grafos (AAG) en 1904, reco\u00f1ecendo a necesidade dunha organizaci\u00f3n acad\u00e9mica da xeograf\u00eda. Davis tomou posesi\u00f3n como primeiro presidente da AAG ese mesmo ano, foi reelixido en 1905 e serviu un terceiro mandato en 1909. A\u00ednda que Davis foi moi influente no desenvolvemento da xeograf\u00eda, pode ser m\u00e1is co\u00f1ecido como o pai da xeomorfolox\u00eda.\nA xeomorfolox\u00eda \u00e9 o estudo do relevo. William Morris Davis foi o fundador deste subcampo da xeograf\u00eda. Davis desenvolveu unha teor\u00eda de creaci\u00f3n e destruci\u00f3n da paisaxe, que el chamou ciclo xeogr\u00e1fico. A s\u00faa teor\u00eda explicou que as monta\u00f1as e outros accidentes xeogr\u00e1ficos son modelados pola influencia dunha serie de factores que se manifestan no ciclo xeogr\u00e1fico. Explicou que o ciclo comeza co estudo do relevo por procesos xeol\u00f3xicos (fallas, vulcanismo, levantamentos tect\u00f3nicos etc). Os r\u00edos e as escorras comezan a crear os vales en forma de V entre as monta\u00f1as (o estadio chamado de \"xuventude\"). Durante esta primeira etapa, o terreo \u00e9 m\u00e1is irregular. Ao longo do tempo, as cadeas poden crear vales m\u00e1is amplos (\"madurez\") e tornarse sinuosas, elev\u00e1ndose s\u00f3 outeiros (\"envellecemento\"). Por fin, todo acaba sendo unha chaira, plana na elevaci\u00f3n m\u00e1is baixa posible (o chamado \"nivel de base\") Esta chaira foi chamada por Davis \"peniplanicie\", que significa \"case plano\". A\u00ednda que a teor\u00eda de Davis non \u00e9 enteiramente precisa, era absolutamente revolucionaria e \u00fanica no seu tempo e axudou a modernizar e a crear o subcampo da xeomorfolox\u00eda. O mundo real non \u00e9 tan ordenado como os ciclos da Davis, con todo, esta teor\u00eda foi rectificada e mellorada a trav\u00e9s das achegas de cient\u00edficos como Penck, Engeln, Bauling, Raisz, King entre outros.\nA\u00ednda que Davis publicou preto de 500 obras, nunca obtivo un doutoramento. Non s\u00f3 \u00e9 responsable das obras durante o curso da s\u00faa vida, sen\u00f3n tam\u00e9n do traballo excepcional feito polos seus disc\u00edpulos."}
{"id": "190407", "revid": "5863", "url": "https://gl.wikipedia.org/wiki?curid=190407", "title": "John McCarthy", "text": "John McCarthy, nado o 4 de setembro de 1927 en Boston (Massachusetts) e finado o 24 de outubro de 2011, foi un prominente inform\u00e1tico estadounidense.\nTraxectoria.\nEn 1971 recibiu o Premio Turing polas s\u00faas importantes contribuci\u00f3ns no campo da intelixencia artificial. De feito, foi o respons\u00e1bel de introducir o termo \"intelixencia artificial\", concepto que acu\u00f1ou na Conferencia de Dartmouth en 1956."}
{"id": "190408", "revid": "23204", "url": "https://gl.wikipedia.org/wiki?curid=190408", "title": "Porta XI Ensino CB", "text": "O Porta XI Ensino, co\u00f1ecido por motivos de patrocinio como Dur\u00e1n Maquinaria Ensino, \u00e9 un equipo de baloncesto profesional feminino da cidade de Lugo (Galiza). Fundado en 1980, actualmente compite na Liga Feminina de Baloncesto (Liga Endesa), m\u00e1xima categor\u00eda do baloncesto feminino espa\u00f1ol, e na Eurocup. O Ensino chegou por vez primeira \u00e1 Primeira Divisi\u00f3n no ano 1995, chegando en catro ocasi\u00f3ns \u00e1s semifinais polo t\u00edtulo de liga e sendo d\u00faas veces subcampioas da Copa da Ra\u00ed\u00f1a. Tam\u00e9n conseguiron dous t\u00edtulos da Copa Galicia. O Ensino xoga os seus partidos como local no Pazo dos Deportes, recinto con capacidade para 6.000 espectadores.\nHistoria.\nO Club Deportivo Ensino naceu no seo da Asociaci\u00f3n de Pais do Colexio da Compa\u00f1\u00eda de Mar\u00eda de Lugo en 1980. Con anterioridade, os seus equipos recib\u00edan o nome do Colexio, mais a partir desta data o club pasa a denominarse Club Deportivo Ensino. Na s\u00faa primeira temporada ap\u00f3s a s\u00faa fundaci\u00f3n, o equipo competiu na Segunda Divisi\u00f3n Nacional cun equipo formado case na s\u00faa totalidade por xogadoras formadas na canteira do club. Al\u00e9n diso, contaba con equipos en todas as categor\u00eda de formaci\u00f3n. O club lucense permaneceu na categor\u00eda at\u00e9 a temporada 1986\u221287, na que, grazas ao segundo posto logrado na clasificaci\u00f3n, conseguiu o ascenso \u00e1 Primeira Divisi\u00f3n \"B\". Nesta categor\u00eda permanecen durante tres temporadas, desde a 1987\u221288 at\u00e9 a 1989\u221290, ano no que descenden de categor\u00eda.\nA temporada 1990\u221291 comeza co club de volta na Segunda Divisi\u00f3n, mais esta vez conseguen regresar \u00e1 Primeira \"B\" en tan s\u00f3 un ano. Tras catro temporadas nesta divisi\u00f3n, o club consegue na temporada 1994\u221295 por primeira vez o ascenso \u00e1 m\u00e1xima categor\u00eda do baloncesto espa\u00f1ol, a Liga Feminina, ap\u00f3s a s\u00faa vitoria na fase de ascenso celebrada na Seu d'Urgell. Presid\u00eda o club Pilar Linares, sendo o seu adestrador Manel S\u00e1nchez. Foi precisamente baixo a presidencia de Pilar Linares Santamarina cando o club comeza a aspirar a outras metas, tentando facer un equipo competitivo que sexa quen de lograr alg\u00fan t\u00edtulo da m\u00e1xima categor\u00eda.\nOs resultados non tardaron en chegar da man de Juan Corral como adestrador. Na temporada 1998\u221299, o Ensino Universidade consegue finalizar a liga regular en primeiro posto, mais finalmente perden nas semifinais polo t\u00edtulo ante o Halc\u00f3n Viajes de Salamanca. O equipo chega \u00e1s semifinais de novo nas seguintes d\u00faas temporadas da man de xogadoras como Catarina Pollini, Concepci\u00f3n Delgado, Silvia Crawley, Bel\u00e9n Garc\u00eda, Bego\u00f1a Garc\u00eda Pi\u00f1ero, Ingrida Jonkute, Isabel S\u00e1nchez, Raquel \u00c1lvarez, Regina G\u00f3mez, Arantxa Novo ou Maiga Hamchetou. Al\u00e9n dos bos resultados en liga, o equipo consegue ser d\u00faas veces finalista da Copa da Ra\u00ed\u00f1a (1998 e 2002).\nTras dez temporadas consecutivas na m\u00e1xima categor\u00eda, no ano 2005 e coincidindo co vinte e cinco aniversario da s\u00faa fundaci\u00f3n, o club pasa por unha profunda renovaci\u00f3n que levou consigo a mudanza do nome do club, que pasou a chamarse Porta XI Ensino (en referencia \u00e1s portas da Muralla de Lugo). Con todo, na seguinte temporada, o equipo na seguinte temporada o equipo finaliza no d\u00e9cimo cuarto lugar da Liga, descendendo tras once anos \u00e1 Liga Femenina 2. Despois de once temporadas e cinco tentativas de ascenso nos play-offs, o equipo consegue regresar \u00e1 elite na temporada 2017\u221218. Nesta campa\u00f1a, o equipo ocupaba na xornada 11 o noveno posto do Grupo A cun balance de 5 vitorias por 6 derrotas. Con todo, a chegada o club de Claudia Calvelo, Margaret Roundtree, Arantxa Novo e Brittany Miller, levan ao Ensino a ga\u00f1ar 15 partidos de forma consecutiva en Liga Regular, que lle outorgaban o segundo posto. Na fase de ascenso en Valencia, o Ensino ga\u00f1a os seus catro partidos (para un total de 19 vitorias consecutivas), conseguindo as\u00ed o seu regreso \u00e1 Liga Endesa.\nNomes.\nPor motivo de patrocinio, o club tivo diversos nomes ao longo da s\u00faa historia:\nPavill\u00f3n.\nO Ensino xoga os seus encontros como local no Pazo dos Deportes, un pavill\u00f3n inaugurado en 1992, con capacidade para 6.500 espectadores.&lt;ref&gt; \u00c1 parte do Ensino, tam\u00e9n xoga no recinto o Club Baloncesto Breog\u00e1n, equipo de baloncesto masculino da cidade que compite na Liga ACB, m\u00e1xima categor\u00eda do baloncesto estatal. Al\u00e9n dos equipos de baloncesto, o pavill\u00f3n \u00e9 utilizado espor\u00e1dicamente para a organizaci\u00f3n doutros eventos deportivos e culturais.\nO Pazo at\u00f3pase situado no barrio de Acea de Olga da cidade amurallada, no campus da Universidade de Santiago de Compostela, motivo polo cal \u00e9 \u00e1s veces chamado \"Pazo Universitario\" ou simplemente \"Universitario\". Conta con pistas de squash, ximnasio e pistas polideportivas anexas. Ademais, conta cun pequeno pavill\u00f3n anexo adicado ao baloncesto con d\u00faas canchas. Nos arredores hai tam\u00e9n unha piscina cuberta, pistas de atletismo e un campo de rugby. O aparcadoiro do recinto \u00e9 tam\u00e9n utilizado \u00e1s veces para a celebraci\u00f3n de concertos ou outras actividades."}
{"id": "190409", "revid": "17467", "url": "https://gl.wikipedia.org/wiki?curid=190409", "title": "Porta XI Ensino", "text": ""}
{"id": "190414", "revid": "104999", "url": "https://gl.wikipedia.org/wiki?curid=190414", "title": "Nona In\u00e9s Vilari\u00f1o", "text": "Nona In\u00e9s Vilari\u00f1o Salgado, nada en Ferrol o 19 de abril de 1944, \u00e9 unha pol\u00edtica galega.\nTraxectoria.\nLicenciada en Filosof\u00eda e Letras e diplomada en Orientaci\u00f3n Escolar, foi profesora de Bacharelato e profesora do I.C.E. da Universidade de Santiago de Compostela. Membro do Partido Gallego Independiente, foi deputada por UCD nas d\u00faas primeiras lexislaturas. Primeira tenente de alcalde do concello de Ferrol, tam\u00e9n foi deputada provincial. Estivo embarcada no DC-8 que sufriu o accidente da Lavacolla en 1978.\nFormou parte do grupo de mulleres que loitaron porque a Constituci\u00f3n establecese a igualdade entre homes e mulleres ante os poderes p\u00fablicos e que foron co\u00f1ecidas como \u201cAs Constitu\u00edntes\" , e forma parte das entrevistadas no documental Las constituyentes. "}
{"id": "190415", "revid": "98629", "url": "https://gl.wikipedia.org/wiki?curid=190415", "title": "A.D. Cortegada", "text": "A Agrupaci\u00f3n Deportiva Cortegada \u00e9 un equipo de baloncesto feminino da localidade de Vilagarc\u00eda de Arousa (Galiza) fundado en 1987 e que actualmente compite na Liga Feminina 2, a segunda categor\u00eda do baloncesto feminino espa\u00f1ol.\nHistoria.\nA A.D. Cortegada ten as s\u00faas orixes no IES Miguel \u00c1ngel Gonz\u00e1lez Est\u00e9vez do Carril, fundador do club e centro no que cursan os seus estudos boa parte das s\u00faas xogadoras.\nO club foi fundado en 1987, consolid\u00e1ndose dende os seus inicios como un dos clubs m\u00e1is preocupados polo traballo coa canteira coa intenci\u00f3n de que Vilagarc\u00eda de Arousa contara cun equipo na m\u00e1xima categor\u00eda do baloncesto feminino espa\u00f1ol. Na tempada 1996-97, o equipo s\u00e9nior ascendeu \u00e1 Liga Feminina, momento no que acadou a s\u00faa madurez e reforzou a s\u00faa estrutura para realizar un traballo coordinado de t\u00f3dalas categor\u00edas. Con todo, a aventura do club vilagarci\u00e1n na m\u00e1xima categor\u00eda s\u00f3 durou un ano, xa que o equipo descendeu na tempada seguinte. Tras unha tempada na segunda categor\u00eda, a A.D. Cortegada ascendeu novamente \u00e1 m\u00e1xima categor\u00eda na tempada 1998-99, categor\u00eda na que ficou sete tempadas consecutivas ata o seu descenso na tempada 2004-05 tras finalizar na 13\u00aa posici\u00f3n. Novamente a s\u00faa estad\u00eda na segunda categor\u00eda durou unha tempada, xa que o equipo se proclamou campi\u00f3n da liga e logrou o ascenso.\nNa tempada 1999-2000 clasificouse por primeira vez na s\u00faa historia para disputar a Copa da Ra\u00ed\u00f1a en Valencia, clasificaci\u00f3n que repetir\u00eda nas tempadas 2003-04, 2006-07 e 2007-08\nSalientan tam\u00e9n as s\u00faas d\u00faas participaci\u00f3ns de xeito consecutivo na EuroCup Women, a segunda competici\u00f3n de baloncesto feminino en Europa nas tempadas 2006-07 e 2008-09. Foi amais na estas d\u00faas tempadas cando o club vilagarci\u00e1n conseguiu a s\u00faa mellor clasificaci\u00f3n na liga, acadando o 6\u00ba posto da t\u00e1boa.\nNa tempada 2009-10 produciuse o seu descenso de categor\u00eda, que novamente durar\u00eda un ano ao finalizar subcampioas da liga na tempada seguinte. A tempada 2010-11 foi a \u00faltima que o equipo arous\u00e1n competiu na m\u00e1xima categor\u00eda, finalizando na 10\u00aa posici\u00f3n e descendendo \u00e1 segunda categor\u00eda."}
{"id": "190416", "revid": "17467", "url": "https://gl.wikipedia.org/wiki?curid=190416", "title": "Club Deportivo Ensino", "text": ""}
{"id": "190418", "revid": "85894", "url": "https://gl.wikipedia.org/wiki?curid=190418", "title": "Jos\u00e9 Luis Raposo Magdalena", "text": "Jos\u00e9 Luis Raposo Magdalena, nado en Riocereixa (Pedrafita do Cebreiro) en 1956, \u00e9 un pol\u00edtico galego do PSdeG-PSOE.\nTraxectoria.\nEstudou mec\u00e1nica de maquinaria e exerceu como mec\u00e1nico de mantemento na mina de Exminesa. Foi elixido alcalde de Pedrafita do Cebreiro polo PSdeG-PSOE en 1986. Nas elecci\u00f3ns municipais de 1987 encabezou a candidatura do PSdeG e foi elixido alcalde con maior\u00eda absoluta. Volveu ser elixido nas sucesivas convocatorias electorais, sempre con maior\u00eda absoluta (1987,1991,1995,1999,2003,2007,2011,2015,2019). Actualmente \u00e9 deputado provincial da Deputaci\u00f3n de Lugo e est\u00e1 encargado da \u00e1rea de Medio Ambiente."}
{"id": "190421", "revid": "1888", "url": "https://gl.wikipedia.org/wiki?curid=190421", "title": "Xos\u00e9 Luis Raposo Magdalena", "text": ""}
{"id": "190422", "revid": "92340", "url": "https://gl.wikipedia.org/wiki?curid=190422", "title": "Xes\u00fas Lu\u00eds L\u00f3pez Gonz\u00e1lez", "text": "Xes\u00fas Lu\u00eds L\u00f3pez Gonz\u00e1lez, \u00e9 un sacerdote e pol\u00edtico galego.\nTraxectoria.\nP\u00e1rroco de Padornelo, foi elixido alcalde de Pedrafita do Cebreiro polo BNPG nas primeiras elecci\u00f3ns democr\u00e1ticas. Nas municipais de 1983 encabezou a candidatura do PSdeG-PSOE e volveu ser elixido alcalde con maior\u00eda absoluta."}
{"id": "190424", "revid": "1888", "url": "https://gl.wikipedia.org/wiki?curid=190424", "title": "Andr\u00e9s Iglesias Rodr\u00edguez", "text": "Andr\u00e9s Iglesias Rodr\u00edguez, nado en Nespereira (Pazos de Borb\u00e9n) en 1962, \u00e9 un pol\u00edtico galego do PPdeG.\nTraxectoria.\nFoi concelleiro en Pazos de Borb\u00e9n. Nas elecci\u00f3ns municipais de 1999 foi candidato do PPdeG \u00e1 alcald\u00eda de Pazos de Borb\u00e9n en substituci\u00f3n de Manuel Conde Romero e foi elixido alcalde con maior\u00eda absoluta. Volveu ser elixido nas sucesivas convocatorias electorais, sempre con maior\u00eda absoluta."}
{"id": "190426", "revid": "98629", "url": "https://gl.wikipedia.org/wiki?curid=190426", "title": "Bielsko-Bia\u0142a", "text": "Bielsko-Bia\u0142a (en alem\u00e1n: Bielitz-Biala; checo: B\u00edlsko-B\u011bl\u00e1) \u00e9 unha cidade do sueste polaco situada no Voivodato de Silesia (dende 1999), previamente a capital do Voivodato de Bielsko-Bia\u0142a (1975-1998). Bielsko-Bia\u0142a est\u00e1 composta por dous n\u00facleos poboacionais establecidos a ambos lados do r\u00edo Bia\u0142a, Bielsko e Bia\u0142a, unidos en 1951 como unha \u00fanica cidade. Durante a primeira partici\u00f3n de Polonia no ano 1772, Bia\u0142a foi anexionada por Austria e pasou a formar parte de Galicia ou Galitsia, a rexi\u00f3n hist\u00f3rica do leste de Europa.\nA cidade conta cunha poboaci\u00f3n de 174.370 habitantes (2013). Sit\u00faase ao p\u00e9 dos Montes C\u00e1rpatos, moi preto da fronteira coa Rep\u00fablica Checa e con Eslovaquia. Situada entre Cracovia e Katowice.\nAs s\u00faas actividades tur\u00edsticas c\u00e9ntranse na pr\u00e1ctica do esqu\u00ed e do sendeirismo e son moi co\u00f1ecidas as s\u00faas rutas polas Monta\u00f1as Tatra.\nHistoria.\nA cidade de Bielsko-Bia\u0142a foi fundada o 1 de xaneiro do ano 1951 cando as cidades adxacentes de Bielsko e Bia\u0142a foron unificadas. Bielsko, a cal pertenceu durante s\u00e9culos ao Duque de Cieszyn, foi fundada no ano 1312. Durante 1457 o r\u00edo Bia\u0142a serviu de fronteira entre a zona de Silesia e a pequena Polonia. Silesia ent\u00f3n pertenc\u00eda a Austria, e a rexi\u00f3n da pequena Polonia a Polonia. Non foi ata 1918 cando ambas cidades comezaron a formar parte do renacido pa\u00eds, contando cunha parte significativa da s\u00faa poboaci\u00f3n pertencente a etnias xermanas. Durante a segunda guerra mundial a cidade foi sometida ao Terceiro Reich e a s\u00faa poboaci\u00f3n xud\u00eda enviada ao campo de concentraci\u00f3n de Auschwitz. Logo da liberaci\u00f3n da cidade polo Ex\u00e9rcito Vermello en 1945, a poboaci\u00f3n de etnia xermana foi expulsada da cidade.\nR\u00edo Bia\u0142a.\nO principal r\u00edo que cruza e divide \u00e1 cidade \u00e9 o r\u00edo Bia\u0142a (\u00abR\u00edo Branco\u00bb en polaco) cunha lonxitude de 28,6\u00a0km. \u00c9 un afluente do V\u00edstula. O seu nacemento esta localizado entre as ladeiras do Klimczok,Szyndzielnia e das monta\u00f1as Magura, nunha elevaci\u00f3n do redor de 800 m. \nEconom\u00eda e industria.\nHistoricamente a fonte econ\u00f3mica predominante da rexi\u00f3n foi a industrial. As m\u00e1is antigas tradici\u00f3ns deste tipo rem\u00f3ntanse \u00e1 Idade Media e est\u00e1n asociadas coa industria t\u00e9xtil. Pero a d\u00eda de hoxe existe un amplo abano de diferentes tipos de industria, o que lle valou \u00e1 cidade a reputaci\u00f3n de rica zona industrial.\nA produci\u00f3n de equipamento electr\u00f3nico, t\u00e9xtil e as industrias qu\u00edmicas, as\u00ed como grupos alimenticios e da madeira ocupan hoxe en d\u00eda a cabeza da lista das empresas punteiras da cidade.\nA s\u00faa econom\u00eda contin\u00faa coa reestruturaci\u00f3n e privatizaci\u00f3n. Como punto m\u00e1is relevante da reestruturaci\u00f3n a cidade recibiu a participaci\u00f3n de investidores estranxeiros. Fiat Auto Poland, unha empresa creada pola marca Italiana Fiat e FSM \u00e9 un dos exemplos m\u00e1is notables.\nEducaci\u00f3n.\nA universidade de Vigo mant\u00e9n relaci\u00f3ns en temas asociados coa telem\u00e1tica e filolox\u00eda e traduci\u00f3n coa ATH, as\u00ed como unha v\u00eda aberta de intercambio de estudantes grazas ao programa ERASMUS no que unha media de 3 alumnos galegos residen na cidade polaca nun intervalo de entre 5 meses e un ano.\nPol\u00edtica.\nMembros do Parlamento (Sejm) elixidos en Bielsko-Bia\u0142a"}
{"id": "190427", "revid": "25090", "url": "https://gl.wikipedia.org/wiki?curid=190427", "title": "Bielsko-Biala", "text": ""}
{"id": "190428", "revid": "92340", "url": "https://gl.wikipedia.org/wiki?curid=190428", "title": "Jos\u00e9 Y\u00e1\u00f1ez Garc\u00eda", "text": "Jos\u00e9 Y\u00e1\u00f1ez Garc\u00eda, \u00e9 un pol\u00edtico galego do PPdeG.\nTraxectoria.\nEntrou en pol\u00edtica como concelleiro de AP na Pastoriza en 1983, da man do alcalde Constantino Cabaneiro L\u00f3pez. Nas municipais de 1987 foi o candidato de AP \u00e1 alcald\u00eda da Pastoriza, e foi elixido alcalde. Volveu ser elixido polo PPdeG nas sucesivas convocatorias electorais, sempre con maior\u00eda absoluta. En 2007 sufriu un problema de sa\u00fade que lo obrigou a abandonar temporalmente a pol\u00edtica. Nas municipais de 2011 volveu ser o candidato do PPdeG \u00e1 alcald\u00eda da Pastoriza."}
{"id": "190429", "revid": "98629", "url": "https://gl.wikipedia.org/wiki?curid=190429", "title": "Divisi\u00f3n de Honra da LNFS 1995-96", "text": "A tempada 1995-96 da Divisi\u00f3n de Honra da LNFS foi a 7\u00aa edici\u00f3n da m\u00e1xima competici\u00f3n ligueira do f\u00fatbol sala en Espa\u00f1a. O torneo comezou o 16 de setembro de 1995 e rematou o 30 de xu\u00f1o de 1996 co derradeiro encontro da final, que deu como resultado o terceiro t\u00edtulo de liga na historia desta competici\u00f3n a prol do Boomerang Intervi\u00fa.\nA liga estivo composta por d\u00faas partes, a tempada regular e as eliminatorias polo t\u00edtulo. A tempada regular contou con 20 equipos que se enfrontaron todos entre si na casa e fora \u00f3 longo de 38 xornadas. \u00d3 remate da tempada regular os 8 primeiros da t\u00e1boa decidiron o t\u00edtulo nas eliminatorias finais. T\u00f3dalas eliminatorias (cuartos de final, semifinais e final) foron \u00f3 mellor de 3 encontros.\nEliminatorias polo t\u00edtulo.\nO Boomerang Intervi\u00fa proclamouse campi\u00f3n desta edici\u00f3n 1995-96 da Divisi\u00f3n de Honra da LNFS."}
{"id": "190430", "revid": "56817", "url": "https://gl.wikipedia.org/wiki?curid=190430", "title": "Francisco Magide Bizarro", "text": "Francisco Magide Bizarro, nado en Parada de Sil en 1953, \u00e9 un pol\u00edtico galego do PSdeG-PSOE.\nTraxectoria.\nProfesor do IES Otero Pedrayo de Ourense. Procedente do sindicalismo educativo. Nas elecci\u00f3ns municipais de 2007 encabezou a candidatura do PSdeG-PSOE \u00e1 alcald\u00eda de Parada de Sil e foi elixido alcalde con maior\u00eda absoluta. Nas municipais de 2011 volveu ser elixido alcalde con maior\u00eda absoluta. Foi presidente da asociaci\u00f3n de desenvolvemento rural do Sil-Bibei-Navea."}
{"id": "190431", "revid": "56817", "url": "https://gl.wikipedia.org/wiki?curid=190431", "title": "Divisi\u00f3n de Honra da LNFS 1994-95", "text": "A tempada 1994-95 da Divisi\u00f3n de Honra da LNFS foi a 6\u00aa edici\u00f3n da m\u00e1xima competici\u00f3n ligueira do f\u00fatbol sala en Espa\u00f1a. O torneo deu como resultado o primeiro e \u00fanico t\u00edtulo de liga na historia desta competici\u00f3n a prol do Pinturas Lepanto Zaragoza, hoxe desaparecido.\nA liga estivo composta por tres partes, a primeira fase con dous grupos (par e impar), a segunda fase con 3 grupos (2 grupos polo t\u00edtulo e 1 grupo pola permanencia) e a \u00faltima fase de eliminatorias. A tempada regular contou con 20 equipos.\nSegunda fase.\n (D) = Descendidos\nEliminatorias polo t\u00edtulo.\nO Pinturas Lepanto Zaragoza proclamouse campi\u00f3n desta edici\u00f3n 1994-95 da Divisi\u00f3n de Honra da LNFS."}
{"id": "190433", "revid": "1576", "url": "https://gl.wikipedia.org/wiki?curid=190433", "title": "Jack o Estripador", "text": ""}
{"id": "190435", "revid": "895", "url": "https://gl.wikipedia.org/wiki?curid=190435", "title": "Leix\u00f5es SC", "text": ""}
{"id": "190436", "revid": "89787", "url": "https://gl.wikipedia.org/wiki?curid=190436", "title": "Isomaltosa", "text": "A isomaltosa \u00e9 un disac\u00e1rido formado por d\u00faas unidades de glicosa unidas por enlace O-glicos\u00eddico alfa(1, 6) . \u00c9 similar \u00e1 maltosa, pero esta ten enlaces alfa(1, 4), e \u00e1 celobiosa, a cal ten enlaces beta(1, 4).\nA isomaltosa est\u00e1 naturalmente presente na cervexa, urina, sangue, f\u00edgado, mel de abella (en certos meles como o mel de tileiro chega a haber dun 1,2 ao 1,6% ) e outras substancias. Pode obterse da hidr\u00f3lise do amid\u00f3n ou do glic\u00f3xeno. \u00c9 un produto da caramelizaci\u00f3n da glicosa.\nA isomaltosa \u00e9 un s\u00f3lido branco con aspecto de azucre de cana. \u00c9 soluble en auga e redutora e moi pouco higrosc\u00f3pica . A isomaltosa non fermenta e non produce carie.\nMetabolismo.\nA dixesti\u00f3n do amid\u00f3n dos alimentos por parte das amilases pancre\u00e1tica e salivar orixina a produci\u00f3n de maltosa e isomaltosa. Estes disac\u00e1ridos son despois normalmente hidrolizados na luz intestinal polos encimas maltase e isomaltase. Pode existir intolerancia \u00e1 absorci\u00f3n de isomaltosa debido \u00e1 ausencia ou d\u00e9ficit nalgunhas persoas do encima isomaltase ."}
{"id": "190437", "revid": "23204", "url": "https://gl.wikipedia.org/wiki?curid=190437", "title": "Aguilar de Campoo", "text": "Aguilar de Campoo \u00e9 un concello espa\u00f1ol da provincia de Palencia (Castela e Le\u00f3n). A s\u00faa poboaci\u00f3n \u00e9 de 7\u00a0160 habitantes (INE 2013). O municipio \u00e9 co\u00f1ecido pola s\u00faa industria galleteira, a m\u00e1is importante de Espa\u00f1a, e porque nel se atopa o encoro de Aguilar.\n\u00c9 unha das localidades do Cami\u00f1o de Santiago do Norte, na Ruta do Besaya.\nEtimolox\u00eda.\nO top\u00f3nimo \"Campoo\" prov\u00e9n do top\u00f3nimo latino \"Campodium\", \"val\". Est\u00e1 moi estendido en toda a comarca hist\u00f3rica de Campoo-Los Valles: Alto Campoo, Hermandad de Campoo de Suso, Campoo de Enmedio e Campoo de Yuso. O termo \"Aguilar\" fai referencia \u00e1 antiga colonia de aguias presentes na zona.\nXeograf\u00eda.\nEst\u00e1 a unha distancia de 99 km de Palencia, capital da provincia, e a 102 km de Santander (Cantabria). At\u00f3pase na ribeira do r\u00edo Pisuerga, na comarca da Monta\u00f1a Palentina e inmersa no territorio hist\u00f3rico de Campoo.\nIndustria.\nNa historia m\u00e1is recente cabe destacar a industria galleteira na vila. Nos anos 60 houbo en Aguilar cinco f\u00e1bricas de galletas: Gull\u00f3n, Ruvil, Fontaneda, Tefe e Fontibre (9 de cada 10 galletas que se consum\u00edan en Espa\u00f1a sa\u00edan das f\u00e1bricas aguilarenses). \nNa actualidade existen tres f\u00e1bricas galleteras na vila: Galletas Gull\u00f3n 1, Galletas Gull\u00f3n 2 e Forno de Galletas Aguilar (Grupo Siro). Recentemente, p\u00faxose en marcha unha nova f\u00e1brica de alimentaci\u00f3n (Produtos Alimenticios La Familia-pan de molde), pertencente tam\u00e9n ao Grupo Siro.\nCabe apuntar as importantes revoltas na primavera de 2003 cando a multinacional United Biscuits, que comprara a f\u00e1brica de Galletas Fontaneda cinco anos antes, quixo pechala deixando sen traballo a preto de 300 persoas (destacar que no ERE dos anos 90 xa houbo 300 despedimentos e que nos anos gloriosos da f\u00e1brica, chegou a haber ata 1000 obreiros na mesma). Os traballadores de Fontaneda recibiron o apoio de toda a provincia, e o seu s\u00edmbolo dunha galleta na que se l\u00eda \"Fontaneda es de Aguilar\" (a palabra \"Aguilar\" estaba troquelada en todas as galletas Mar\u00eda) percorreu toda a pen\u00ednsula. \nGrazas ao bo facer do Grupo Siro, a f\u00e1brica segue funcionando, pero xa sen a marca Fontaneda.\nEsta actividade, que comezou a partir dos reposteros locais, que as elaboraban co trigo de Castela e o azucre e outros produtos das antigas colonias espa\u00f1olas, importados polo porto de Santander, segue constitu\u00edndo unha das principais industrias de Aguilar de Campoo.\nAguilar sempre estivo moi vinculada \u00e1 industria alimentaria, pero tam\u00e9n cabe destacar unha empresa dedicada \u00e1 industria \nqu\u00edmica sendo das m\u00e1is lonxevas da vila. Loga Colas y Adhesivos permanece instalada desde mediados dos anos 50, orixinariamente dedicada \u00e1 fabricaci\u00f3n de xab\u00f3ns.\nO municipio alberga tam\u00e9n un importante encoro que ocupa unha superficie pr\u00f3xima \u00e1s 1\u00a0650 hect\u00e1reas e ten unha capacidade de 249 mill\u00f3ns de metros c\u00fabicos de auga, tr\u00e1tase do Pantano de Aguilar. Este encoro permite a produci\u00f3n de enerx\u00eda el\u00e9ctrica e a pr\u00e1ctica de deportes n\u00e1uticos.\nO turismo cultural e rural at\u00f3pase actualmente nunha fase de grande expansi\u00f3n neste municipio e a s\u00faa comarca, como a SCEAC, Semana de Cine de Aguilar, que leva xa m\u00e1is de dez anos lev\u00e1ndose a cabo, ou o veterano Encontro Internacional de Artistas Rueiros (ARCA) que en agosto de 2009 celebrou a s\u00faa quincuax\u00e9sima edici\u00f3n.\nPatrimonio.\nA vila de Aguilar de Campoo pos\u00fae un importante patrimonio art\u00edstico e cultural no que destacan moi notables edificaci\u00f3ns de car\u00e1cter relixioso, civil e militar de estilos rom\u00e1nico, g\u00f3tico e renacentista, as\u00ed como as razoablemente ben conservadas ru\u00ednas de elementos defensivos e militares. Entre eles destacan: \nA vila de Aguilar de Campoo foi declarada Conxunto Hist\u00f3rico-Art\u00edstico o 20 de xaneiro de 1966."}
{"id": "190438", "revid": "89787", "url": "https://gl.wikipedia.org/wiki?curid=190438", "title": "Futbol Club Barcelona (f\u00fatbol sala)", "text": "O Futbol Club Barcelona, co\u00f1ecido por motivos de patrocinio como FC Barcelona Lassa, \u00e9 unha secci\u00f3n deportiva profesional do FC Barcelona, fundada en 1978, que se dedica \u00f3 f\u00fatbol sala. O primeiro equipo compite na Primeira Divisi\u00f3n da LNFS, da que foi cinco veces campi\u00f3n, e da cal foi membro fundador na tempada 1989-90. Ga\u00f1ou ademais catro Ligas de Campi\u00f3ns da UEFA, sendo o segundo club con m\u00e1is t\u00edtulos, s\u00f3 por detr\u00e1s do Inter FS. O equipo xoga os seus encontros como local no Palau Blaugrana.\nO equipo filial, denominado FC Barcelona \"B\", compite na Segunda Divisi\u00f3n.\nHistoria.\nO FC Barcelona comezou a xogar a f\u00fatbol sala a mediados dos anos 70 cando o equipo estaba composto por ex xogadores de f\u00fatbol do club azulgrana. Non obstante, non foi ata 1978 cando se fixo oficial a creaci\u00f3n da secci\u00f3n de f\u00fatbol sala. Nos seguintes anos disputou torneos rexionais, acadando a m\u00e1xima categor\u00eda en 1980. Nos seguintes 2 anos ga\u00f1ou o campionato catal\u00e1n, a pesar do cal, a Xunta Directiva do club decidiu que a secci\u00f3n desaparecese trala tempada 1982-83.\nEn 1986 o FC Barcelona recuperou a secci\u00f3n, por mor da creaci\u00f3n de torneos nacionais como a Copa de Espa\u00f1a e a Primeira Divisi\u00f3n da LNFS. Neses anos o equipo ga\u00f1ou a Copa do Rei de 1989 e a Recopa de Europa de 1990, torneos que daquela eran organizados por patrocinadores privados, de xeito que eran oficiosos e non aparecen no palmar\u00e9s do club. Dende a primeira edici\u00f3n da LNFS ata a tempada 1997-98, o FC Barcelona mant\u00edvose na elite do f\u00fatbol sala nacional, pero a mediados dos 90 o club comezou a dedicar menos cartos \u00e1 secci\u00f3n, e finalmente trala tempada 1997-98 descendeu de categor\u00eda.\nA volta \u00e1 m\u00e1xima categor\u00eda chegou na tempada 1999-2000. O FC Barcelona ocupou posici\u00f3ns baixas na competici\u00f3n ligueira durante os 3 seguintes anos na Primeira Divisi\u00f3n, rematando 15\u00ba en 2001, 12\u00ba en 2002 e 15\u00ba en 2003, descendendo de novo.\nNa tempada 2005-06 o equipo acadou de novo o agardado ascenso, e na tempada 2006-07 comezou o novo proxecto da secci\u00f3n baixo as ordes do adestrador Marc Carmona, e coa aposta do ent\u00f3n presidente do FC Barcelona, Joan Laporta (antigo xogador de f\u00fatbol sala nos anos 80). Dende ent\u00f3n a progresi\u00f3n foi: 13\u00ba en 2007, 6\u00ba en 2008, 3\u00ba en 2009, 6\u00ba en 2010 e campi\u00f3n en 2011 e 2012.\nComo consecuencia do t\u00edtulo de liga acadado na tempada 2010-11, a secci\u00f3n de f\u00fatbol sala do FC Barcelona disputou a edici\u00f3n 2011-12 da UEFA Futsal Cup, na que o equipo catal\u00e1n acadou o seu primeiro campionato de Europa nesta disciplina, convert\u00e9ndose na 5\u00aa secci\u00f3n deportiva do club que o fac\u00eda, tralas de f\u00fatbol, baloncesto, balonm\u00e1n e h\u00f3ckey sobre pat\u00edns. Ese mesmo ano acadou a s\u00faa segunda liga, a s\u00faa segunda Copa de Espa\u00f1a e a s\u00faa segunda Copa do Rei.\nXogadores.\nO cadro de xogadores do FC Barcelona para a tempada 2011-12 est\u00e1 composto polos seguintes 14 futbolistas:"}
{"id": "190439", "revid": "1131", "url": "https://gl.wikipedia.org/wiki?curid=190439", "title": "Historia de Pontedeume", "text": "A historia de Pontedeume ten a s\u00faa orixe nos primeiros poboados no concello na antig\u00fcidade, e abrangue as diferentes \u00e9pocas hist\u00f3ricas, das cales hai vestixios e feitos dignos de menci\u00f3n.\nPrehistoria.\nDa \u00e9poca prehist\u00f3rica existen xacementos tumularios e indicios dun petr\u00f3glifo.\nDa \u00e9poca tumularia ou megal\u00edtica est\u00e1n catalogados tres t\u00famulos na parroquia de Andrade, nas marxes do antigo cami\u00f1o real; e catro na parroquia de Ombre, situados en dous grupos de dous t\u00famulos cada un, nos lugares da Pena Grande e o Campo da Carreira (ver detalles). Nestas d\u00faas parroquias e nas do resto do concello existen tam\u00e9n varias referencias topon\u00edmicas e orais.\nAta hai ben pouco s\u00f3 se co\u00f1ec\u00eda a existencia de petr\u00f3glifos no sur de Galicia, por\u00e9n nos \u00faltimos vinte anos descubr\u00edronse xacementos nos concellos veci\u00f1os de Vilarmaior, Monfero e A Capela\nRecentemente, o Grupo de Arqueolox\u00eda Terra de Trasancos descubriu no concello de Cabanas un grupo de petr\u00f3glifos que duplican a cantidade de combinaci\u00f3ns circulares que exist\u00edan ata a data nesta zona\nNo concello de Pontedeume hai indicios da s\u00faa existencia na chamada \"Pena do Gato\", no Coto do Gato, da parroquia de Ombre, ao bordo do can\u00f3n do Eume. Tr\u00e1tase dunha gran laxe e outras que a soportan que lembran, remotamente, a un dolmen. A tradici\u00f3n oral alude a debuxos nos penedos do arredor\nIdade Antiga.\nO m\u00e1is significativo da Idade Antiga son os vestixios da cultura castrexa e da colonizaci\u00f3n romana.\nA cultura castrexa.\nOs historiadores romanos deixaron constancia dos poboadores destas terras \u00e1 s\u00faa chegada. Falan do Portus Magnus Artabrorum que abrangu\u00eda cando menos as r\u00edas de Ferrol, Ares, Betanzos e A Coru\u00f1a. Nel moraba o pobo dos \u00c1rtabros do que nomean catro asentamentos: Brigantia, Libunca, L\u00e1mbrica e Ard\u00f3brica. Os dous primeiros identif\u00edcanse case con total seguridade con castros existentes na actual situaci\u00f3n de Betanzos e Neda (monte Ancos). Sobre a situaci\u00f3n dos dous \u00faltimos non hai certeza, barall\u00e1ndose distintas hip\u00f3teses. Mesmo hai quen afirma que Ard\u00f3brica estaba en terra eumesa, concretamente na aba do monte Breamo, identific\u00e1ndoa co castro de Centro\u00f1a.\nEst\u00e1n catalogados un total de seis castros no concello: Dous na parroquia de Ombre (Chao e A Orela), un en Andrade no lugar dos Castros, un en Nogueirosa no lugar do Castro, un en Centro\u00f1a no lugar de Castrelo e finalmente outro litoral no lugar de Insua da parroquia de Boebre (ver detalles).\nA romanizaci\u00f3n.\nO pretor D\u00e9cimo Xunio Bruto, alcumado posteriormente \"O Galaico\", estivo en terra eumesa a finais do s\u00e9culo II antes de Cristo, asediando e conquistando L\u00e1mbrica e Libunca. A partir dese momento comeza o proceso de romanizaci\u00f3n cuxa pegada marcou profundamente a historia destas terras.\nDa cultura romana cons\u00e9rvase os restos de d\u00faas vilas romanas \u00e1 beira do mar en Centro\u00f1a e Sopazos (ver detalles).\nPor terras eumesas pasaba unha v\u00eda romana secundaria nomeada por Eugenio Carr\u00e9 Aldao que, partindo de Flavium Brigantium (Betanzos) pasaba por L\u00e1mbrica, atravesaba o Eume, sen\u00f3n por Pontedeume, si polos seus arredores, e marchaba a Libunca, no seo da r\u00eda de Ferrol, onde empataba coa que, desde Asturias, chegaba polo norte da actual provincia de Lugo.\nUn achado illado desta \u00e9poca \u00e9 a cabeza cuadriforme, atopada en 1924 nas obras de ampliaci\u00f3n da estrada de Pontedeume a Ombre, que se encontra no Museo Arqueol\u00f3xico da Coru\u00f1a.\nIdade Media.\nA Idade Media div\u00eddese en Alta (s\u00e9culos V-XI) e Baixa (s\u00e9culos XI-XV).\nAlta Idade Media.\nO estudo da Alta Idade Media en Pontedeume presenta moitos atrancos debido \u00e1 escaseza de documentos. Feitos salientables deste per\u00edodo son a implantaci\u00f3n do cristianismo e a chegada dos suevos, as\u00ed como as incursi\u00f3ns de musulm\u00e1ns e normandos.\nDifusi\u00f3n do cristianismo e invasi\u00f3ns xerm\u00e1nicas.\nCando, desde o s\u00e9culo X, comezan a datarse os documentos que forman o Tombo de Caaveiro, vese neles o profundo arraigo que xa ti\u00f1a o cristianismo nesas datas na comarca, as\u00ed como a enorme influencia romana na organizaci\u00f3n do territorio\nNa documentaci\u00f3n aparece a vila como unha reminiscencia da \"villa\" romana, cuns l\u00edmites e partes perfectamente definidas que, nos documentos, div\u00eddese, v\u00e9ndese ou d\u00f3ase aos mosteiros. A evoluci\u00f3n da vila conduce \u00e1 \"ecclesia\" ou fregues\u00eda, unidade b\u00e1sica de organizaci\u00f3n. A uni\u00f3n de varias fregues\u00edas constit\u00fae un territorio ou arciprestado.\nCon anterioridade ao ano 572 no norte de Galicia non existen comunidades cristi\u00e1ns organizadas \u00e1 marxe da dos \"brit\u00f3ns\". Son os suevos os que, coa s\u00faa pretensi\u00f3n de organizar a igrexa galega na segunda metade do s\u00e9culo VI, nos proporcionan as menci\u00f3ns m\u00e1is antigas dos territorios radicados na comarca eumesa de Pruzos (ao sur do Eume) e Bezoucos (ao norte do r\u00edo). Entre os anos 572 e 583 as igrexas dos territorios mencionados adscr\u00edbense \u00e1 diocese de Iria. Os nomes de Pruzos e Bezoucos son anteriores \u00e1 dominaci\u00f3n romana e designan probabelmente a dous \"populi\", isto \u00e9, d\u00faas denominaci\u00f3ns xentilicias que pasan a denominar a dous arciprestados.\n\u00c9 incuestion\u00e1bel a presenza bretoa na comarca do Eume como factor de cristianizaci\u00f3n. Isto testem\u00fa\u00f1ao non s\u00f3 o Parroquial suevo, sen\u00f3n tam\u00e9n o Tombo de Caaveiro: no 914 a vila de \"Calavario\" estaba en territorio de Breto\u00f1a.\nIncursi\u00f3ns musulm\u00e1s e normandas.\nNon se pode negar a chegada dos musulm\u00e1ns a terra eumesa a\u00ednda que permanecesen por pouco tempo. Os historiadores dos primeiros s\u00e9culos da reconquista falan dunha batalla ga\u00f1ada aos musulm\u00e1ns polo rei Froila I en Pontumio. Non hai certeza da s\u00faa localizaci\u00f3n; a\u00ednda que alg\u00fans autores sit\u00faano en Pontedeume, outros como Antonio L\u00f3pez Ferreiro, nas beiras do r\u00edo Umia e mesmo alg\u00fans en Portugal. En apoio da tese eumesa est\u00e1 o feito de que alg\u00fans dos historiadores nomeados din que nesta batalla foi preso o fillo de Abderram\u00e1n I, Haummar (Omar) e levado a Betanzos onde morrera. O feito \u00e9 que no ano 1761 descubriuse na igrexa betanceira de Santa Mar\u00eda do Azougue unha l\u00e1pida funeraria con fant\u00e1sticas inscrici\u00f3ns \u00e1rabes.\nNo ano 820 durante o reinado de Afonso II O Casto, o caudillo Abd-el-Ker\u00edm, chamado nas cr\u00f3nicas cristi\u00e1ns Alaber, fixo unha incursi\u00f3n seguindo a costa e sempre cara ao norte, atravesou a terra eumesa e foi derrotado polas tropas de Afonso II, segundo todas as posibilidades, en terras de Nar\u00f3n. Alg\u00fans autores supo\u00f1en que asistira o propio rei ao combate. Outro ex\u00e9rcito mandado por Abdal\u00e1-ben-Maleki ou Melich segu\u00eda ao anterior mais non chegou a pisar terra eumesa por ser derrotado polas mesmas tropas cristi\u00e1ns \u00e1 beira do r\u00edo Mero e, na s\u00faa fuxida, preto de Melide. Alg\u00fans relacionan o nome desta vila co do caudillo musulm\u00e1n.\nA mediados do s\u00e9culo VIII aparecen os normandos nas costas galegas. Hai constancia de incursi\u00f3ns en terras mari\u00f1\u00e1ns. Despois das primeiras acometidas, os habitantes da costa retir\u00e1ronse atemorizados cara ao interior, como fixeran os da Coru\u00f1a que se acolleran ao Burgo. \u00c9 de supo\u00f1er que Pontedeume, agochado no fondo da r\u00eda, vise daquela, por esta causa, acrecentada a s\u00faa poboaci\u00f3n dun xeito consider\u00e1bel. Existe unha crenza popular na comarca de que a relativamente grande proporci\u00f3n de xente de cabeleira rubia e ollos carros, prove\u00f1a daquelas incursi\u00f3ns.\nBaixa Idade Media.\nPontedeume ach\u00e1base en terras do Condado de Trast\u00e1mara que abrangu\u00eda as terras comprendidas entre o Tambre e o Sor. \u00c1 fronte deste condado estaban os Condes de Traba pertencentes \u00e1 familia Fr\u00f3ilaz-P\u00e9rez. O m\u00e1is salientable foi Pedro Fr\u00f3ilaz. Un dos seus fillos, Bermudo P\u00e9rez de Traba, fundou o mosteiro de Nogueirosa en 1148. Nun nivel inferior estaban os arciprestados de Pruzos e Bezoucos e a nobreza de segunda fila como as familias At\u00e1niz, Sillobre e Andrade.\nCanto ao exercicio do poder, este estaba fragmentado en tres tipos de se\u00f1or\u00edos xurisdicionais:\nFundaci\u00f3n da P\u00f3boa.\nConcretamente, Pontedeume obt\u00e9n de Afonso X o Sabio a s\u00faa Carta-P\u00f3boa o 30 de decembro de 1270 que instaba aos veci\u00f1os de Pruzos e Bezoucos a que funden unha vila no lugar da Ponte Deume. Esta f\u00fandase cun amplo alfoz en ambos os dous arciprestados moi fragmentado por mor das posesi\u00f3ns eclesi\u00e1sticas e nobiliarias.\nNo debeu ser f\u00e1cil a convivencia da vila cos nobres, en continuo acoso ao poder civil desamparado ante a distancia coa tutela real. Para se protexeren, non tardan moito en constru\u00edr unha muralla con varias torres de vixilancia. Pouco m\u00e1is dun s\u00e9culo durou a independencia dos nobres pois o 19 de decembro de 1371, o rei Henrique de Trast\u00e1mara concede a Fern\u00e1n P\u00e9rez de Andrade, O Boo os se\u00f1or\u00edos de Pontedeume e Ferrol e dous anos m\u00e1is tarde, o 3 de agosto de 1373, o de Vilalba. Simultaneamente conced\u00e9ralle a Garc\u00eda Rodr\u00edguez o se\u00f1or\u00edo das Pontes. Deste xeito desapareceron os se\u00f1or\u00edos reais que hab\u00eda na comarca\nOs Se\u00f1ores de Pontedeume.\nFern\u00e1n P\u00e9rez de Andrade, O Boo inicia a li\u00f1axe da Casa de Andrade que gobernar\u00e1 Pontedeume ata o final da Idade Media. Houbo un total de oito se\u00f1ores de Pontedeume ata a fusi\u00f3n no s\u00e9culo XVI da Casa de Andrade coa Casa de Lemos. Durante estes 200 anos os Se\u00f1ores tiveron que facer fronte a dous levantamentos protagonizados por Roi Xordo durante o mandato de Nuno Freire de Andrade, o Mao; e Afonso de Lanz\u00f3s en tempos de Fern\u00e1n P\u00e9rez de Andrade, O Mozo, dentro das revoltas irmandi\u00f1as. Entrambos feitos \u00e9 salient\u00e1bel a protesta de Pedro Padr\u00f3n, veci\u00f1o de Ferrol, perante o rei polos abusos e arbitrariedades que dita vila sufr\u00eda de Pedro Fern\u00e1ndez de Andrade II.\nFrecuentes foron tam\u00e9n as protestas dos frades dos mosteiros da zona por lles arrebataren terras e posesi\u00f3ns. Por\u00e9n, o primeiro se\u00f1or \u00e9 lembrado como o Bo, m\u00e1is polas s\u00faas obras p\u00fablicas que polo seu altru\u00edsmo. Nuno Freire de Andrade foi o que deixou pior recordo, como ben indica o seu alcume de O Mao. Pola contra, o \u00faltimo se\u00f1or antes da fusi\u00f3n coa Casa de Lemos, Fernando de Andrade, deixou grata lembranza; heroe nas guerras en Italia contra Francia, fixo obras na vila e foi o \u00fanico se\u00f1or que mandou ser soterrado en Pontedeume. Durante o seu mandato, a vila sufriu un pavoroso incendio en 1533.\nIdade Moderna.\nO comezo da Idade Moderna en Pontedeume coincide cun cambio no se\u00f1or\u00edo da vila. \u00c1 morte de Fernando de Andrade, suc\u00e9deo o seu neto Pedro Fern\u00e1ndez de Castro Andrade que xunta na s\u00faa persoa os condados de Andrade e Lemos. Isto supuxo un gran cambio na vila xa que os condes deixaron de residiren nela. A presenza f\u00edsica dos condes na vila tra\u00eda consigo, a pesar de certos abusos, unha especie de mecenado e protecci\u00f3n que desapareceu coa s\u00faa ausencia. A vila entrou nunha especie de letargo e decadencia ata a desaparici\u00f3n dos se\u00f1or\u00edos.\nO Goberno da vila e o alfoz.\nOs novos condes nomeaban contadores, mordomos de rendas e posteriormente administradores para administrar os seus intereses na vila que poucas veces visitaban. S\u00e1bese que en 1619 visita Pontedeume Pedro Fern\u00e1ndez de Castro e Andrade. Tam\u00e9n visitou a vila en 1630 o IX conde de Lemos, Francisco Fern\u00e1ndez de Castro, acompa\u00f1ado pola s\u00faa dona. \u00c9 posible que o XI conde de Lemos, Gin\u00e9s Miguel Mar\u00eda da Concepci\u00f3n Ruiz De Castro, estivese en Pontedeume; o certo \u00e9 que non se esqueceu de po\u00f1er o seu escudo no pazo dos Andrade, de onde pasou ao Torre\u00f3n.\nA vila e o seu alfoz estaban gobernados por dous alcaldes, un maior e outro ordinario ao que correspond\u00eda o goberno econ\u00f3mico e pol\u00edtico, e seis ou sete rexedores vitalicios: procurador xeral, alguacil maior, secretario, catro escrib\u00e1ns e catro procuradores. Ditos cargos eran nomeados polo conde. Ao alcalde maior nome\u00e1bano por tres anos, ao alcalde ordinario e ao procurador xeral por un ano, escollidos dunha terna proposta polos rexedores. Co paso do tempo o n\u00famero de rexedores red\u00facese a catro ou cinco e aparece un secretario nomeado pola vila. Este sistema de goberno continuou despois da abolici\u00f3n dos se\u00f1or\u00edos ata a creaci\u00f3n dos concellos modernos no s\u00e9culo XIX.\nDentro do alfoz o alcalde maior e o ordinario ti\u00f1an distinta xurisdici\u00f3n e, \u00e1s veces, disputaban o goberno dun sitio como ocorrera con Porto e o Empedrado en 1680. A xurisdici\u00f3n da vila pertenc\u00eda ao alcalde ordinario.\nAs reuni\u00f3ns da Corporaci\u00f3n eran convocadas polo alcalde ordinario pero presid\u00eda o alcalde maior, representante do conde e con voto decisivo.\nAlg\u00fans destes alcaldes e rexedores son lembrados hoxe en d\u00eda por teren sido benfeitores da vila. As\u00ed, Alonso Mancebo e a s\u00faa dona Catalina Torquemada, deixaron establecido no seu testamento de 7 de marzo de 1557 con codicilo do 29 de xullo de 1560, entre outras disposici\u00f3ns que unha parte do seu capital se destinase a dar de comer aos pobres e remediar as s\u00faas necesidades, que, pola Nosa Se\u00f1ora das Candeas, se vestise a trece mozos e mozas necesitadas, e que ese mesmo d\u00eda se lles dese esmola e de comer a t\u00f3dolos pobres. Para velar polo cumprimento dos termos do testamento nomearon patr\u00f3n da fundaci\u00f3n ao concello. O padroado cumpriu escrupulosamente o establecido no testamento durante m\u00e1is de dous s\u00e9culos. No ano 1838, a Fundaci\u00f3n de Mancebo acordou investir en instruci\u00f3n p\u00fablica e fornecer aos nenos e nenas pobres, ademais do ensino, dos libros de texto necesarios e das outras cousas que son necesarias para coser e calcetar. Co paso do tempo, o Estado f\u00edxose cargo da fundaci\u00f3n, da que non quedou m\u00e1is ca lembranza. Unha r\u00faa do centro hist\u00f3rico leva o nome de Mancebo para perpetuar a s\u00faa memoria.\nOutro benfeitor foi o rexedor Xo\u00e1n Beltr\u00e1n de Anido que deixou establecida non seu testamento, outorgado o 5 de febreiro de 1580, a instituci\u00f3n dunha C\u00e1tedra de Latinidade para dar instruci\u00f3n aos mozos da vila. Estableceuse esta c\u00e1tedra na casa que habitaba o mesmo Beltr\u00e1n de Anido e que actualmente ocupa a Biblioteca Municipal. Ademais da casa, deixou todos os seus bens para a mencionada instituci\u00f3n. A creaci\u00f3n da C\u00e1tedra de Latinidade supuxo que Pontedeume fose unha das vilas con mellor dotaci\u00f3n educativa de toda a comarca. Das s\u00faas aulas sa\u00edron eumeses ilustres, sendo o persoeiro m\u00e1is salient\u00e1bel o arcebispo de Santiago, Bartolom\u00e9 Raxoi e Losada.\nNesta \u00e9poca hist\u00f3rica, o concello estaba administrativamente encadrado na provincia de Betanzos desde finais do s\u00e9culo XV, e as\u00ed estivo ata a reestruturaci\u00f3n provincial de 1833, ano en que pasou a formar parte da provincia da Coru\u00f1a.\nFeitos salientables son dous incendios que sufriu a vila en 1607 e 1621. O de 1607 foi o m\u00e1is importante, afectando \u00e1 igrexa e \u00e1 casa do concello, destru\u00edndo o arquivo municipal. Dos seus efectos danos unha idea o feito de que a vila pediu e conseguiu a exenci\u00f3n dunha serie de tributos durante dez anos. As casas que se queimaron na parte inferior da Praza Real foron adquiridas polo concello para ampliar dita praza.\nO incendio de 1621 non foi tan devastador como o anterior, mais \u00e9 lembrado por ser o que deu orixe ao voto de San Nicol\u00e1s que perdura ata hoxe en d\u00eda.\nAs prerrogativas, os dereitos e as posesi\u00f3ns dos Condes.\nAdemais das potestades mencionadas relativas ao goberno da vila, no aspecto relixioso o conde tam\u00e9n ti\u00f1a as s\u00faas prerrogativas como nomear ao p\u00e1rroco, levar o xoves santo a chave da custodia, ser acompa\u00f1ado na pascua do Esp\u00edrito Santo por catro frades de Montefaro desde o pazo ata a capela da ponte, e o d\u00eda da Pur\u00edsima Concepci\u00f3n pola Corporaci\u00f3n ata a igrexa parroquial. As\u00ed mesmo ti\u00f1a o padroado da igrexa parroquial de Santiago. Todos estes privilexios correspond\u00edanlle ao alcalde maior na s\u00faa ausencia.\nA todo isto hai que engadir unha serie de dereitos dos que o Marqu\u00e9s da Ensenada deixou constancia no seu catastro:\nNon menos importantes eran as propiedades do conde. A mediados do s\u00e9culo XVIII posu\u00eda:\nBoa parte das rendas percibidas repart\u00edaas entre o bispo de Mondo\u00f1edo, os frades de San Francisco de Ferrol, o cura de Pontedeume, a f\u00e1brica da igrexa parroquial e as festas da Pur\u00edsima Concepci\u00f3n.\nResumindo, os condes ti\u00f1an en Pontedeume unha fonte de ingresos moi substancial, se temos en conta o pouco tempo que lle adicaban desde a distancia. Non resulta estra\u00f1o pois que foran frecuentes os litixios entre a vila e o conde. Houbo desencontros polo c\u00e1rcere, os fornos do conde, o privilexio da venda do vi\u00f1o en xu\u00f1o, a praza do peixe, o mes\u00f3n etc.\nO arcebispo Raxoi.\nAs\u00ed as cousas tivo que ser un fillo da vila, o arcebispo de Santiago, Bartolom\u00e9 Raxoi e Losada, quen se preocupara de mellorar alg\u00fans aspectos e promovera obras para a comunidade. A el d\u00e9bense:\nIdade Contempor\u00e1nea.\nOs s\u00e9culos XIX e XX, moi convulsos en Espa\u00f1a, deixaron unha morea de feitos salient\u00e1beis en Pontedeume.\nTentativas inglesas de tomar Ferrol.\nA comezos do s\u00e9culo XIX, os ingleses trataron de conquistar a estrat\u00e9xica praza militar de Ferrol. Nunha das s\u00faas tentativas, en 1804, a escuadra inglesa estivo fondeada na r\u00eda de Ares. Nos areais de Pontedeume fondearon alg\u00fans buques menores da frota. Os ingleses reco\u00f1eceran con tento o cami\u00f1o de Ferrol por Perl\u00edo e Neda.\nA guerra da Independencia.\nLogo de tomar a cidade da Coru\u00f1a o 17 de xaneiro de 1809 despois da batalla de Elvi\u00f1a, o xeneral franc\u00e9s Soult dividiu as s\u00faas tropas enviando parte cara a Santiago, e parte cami\u00f1o de Ferrol para tomar ambas cidades. No cami\u00f1o de Ferrol as milicias galegas fix\u00e9ronlle fronte, con escasos medios, na Ponte do Porco. Pasado Mi\u00f1o, reagrup\u00e1ronse na costa de Viadeiro e, cun can\u00f3n \"de a catro\", atosigaron a un escuadr\u00f3n de cabaler\u00eda da vangarda francesa. M\u00e1is adiante pensouse en botar abaixo alg\u00fan arco da Ponte do Eume, o cal non se fixo e ter\u00eda provocado grandes atrancos ao ex\u00e9rcito franc\u00e9s para chegaren a Ferrol pois os obrigar\u00eda a cruzar o Eume nas Pontes, dando un consider\u00e1bel rodeo. Finalmente entrar\u00edan en Ferrol o 26 de xaneiro.\nAo seu paso por Pontedeume, quedou acampado un escuadr\u00f3n de cabaler\u00eda \u00e1s ordes do tenente coronel B\u00e9dat desde o 20 de xaneiro ata o 2 de febreiro de 1809 cometendo varios excesos, especialmente no arquivo municipal de onde sacaron toda clase de papeis, rach\u00e1ndoos, queim\u00e1ndoos ou vendendo alg\u00fans protocolos e outros documentos importantes.\nA desaparici\u00f3n por terras de Betanzos de dous escuadr\u00f3ns do tren de artiller\u00eda do sexto corpo do ex\u00e9rcito franc\u00e9s composto de douscentos homes e outros tantos cabalos, provocou que o duque de Elchingen, xefe do sexto corpo de ex\u00e9rcito, impuxese unha pesada contribuci\u00f3n \u00e1 provincia de Betanzos, da que formaba parte Pontedeume. Isto provocou un incidente en marzo de 1809 entre Betanzos e Pontedeume respecto \u00e1 cantidade a achegar por Pontedeume. Mesmo os rexedores de Betanzos ameazaran con enviar as tropas francesas para cobrar pola forza a cantidade que os eumeses consideraban desproporcionada. Estes pagaran unha parte do demandado e o 31 de marzo volvera Betanzos a reclamar o resto, ameazando outra vez coa forza. Desco\u00f1ecemos se esta cominaci\u00f3n producira efecto, ou se antes os invasores deixaran Galicia despois da batalla de Ponte Sampaio.\nDespois de participar na batalla de Ponte Sampaio, o Batall\u00f3n Literario de Santiago partiu cara \u00e1 Santiago, Coru\u00f1a e posteriormente Lugo. Est\u00e1 constatado o seu paso por Pontedeume:\nOs cen mil fillos de San Lu\u00eds.\nNovamente, en xullo de 1823, volveran pasar por Pontedeume, cami\u00f1o de Ferrol, as tropas francesas. Eran dous batall\u00f3ns pertencentes \u00f3s \"cen mil fillos de San Lu\u00eds\" que entraran en Espa\u00f1a ao mando do duque de Angulema coa fin de reinstaurar o absolutismo de Fernando VII. Entraran en Ferrol o 15 de xullo.\nAs guerras carlistas.\nDurante a primeira guerra carlista que rematou co acordo de Bergara en 1839, a\u00ednda que a loita continuou ata que foi derrotado o xeneral Cabrera en 1840, proliferaron as facci\u00f3ns dun e doutro bando que deixaron triste lembranza pois eran m\u00e1is patrullas de bandoleiros ca defensores dunha causa.\nUn destes facciosos, Modesto Varela, era natural de Pontedeume e fora enviado \u00e1 cadea de Ceuta. Anos despois de rematado o conflito, en 1844, fora consultado o concello de Pontedeume sobre a posibilidade de repatrialo \u00e1 s\u00faa terra. O concello en acordo de 9 de novembro de 1844 op\u00faxose enerxicamente a esta posibilidade por considerar que hab\u00eda moitos veci\u00f1os que se achaban resentidos polos moitos actos violentos que fixera e a presenza do tal Modesto Varela poder\u00eda causar graves altercados.\nOs pronunciamentos.\nO s\u00e9culo XIX foi pr\u00f3digo en pronunciamentos de distintos signos pol\u00edticos. Alg\u00fans deles deixaron feitos salient\u00e1beis en Pontedeume.\nOs representantes en Cortes.\nDurante a segunda metade do s\u00e9culo XIX e ata os anos sesenta do XX, Pontedeume era a capitalidade dun partido xudicial formado polos concellos de Ares, Cabanas, A Capela, Castro (actualmente Mi\u00f1o), Fene, Monfero, Mugardos, Pontedeume e Vilarmaior. Tam\u00e9n era cabeceira do distrito electoral formado polos mesmos concellos do partido xudicial m\u00e1is Neda e San Sadurni\u00f1o. Este status de cabeceira comarcal viuse incrementado mediante a anexi\u00f3n, por d\u00faas veces, do concello de Vilarmaior. A primeira vez dun xeito fugaz, en 1868, e posteriormente durante trece anos de 1877 a 1890.\nAta a ditadura de Primo de Rivera o distrito electoral de Pontedeume estaba representado nas Cortes de Madrid por un deputado. A maior\u00eda das veces non se celebraban elecci\u00f3ns por se presentar un \u00fanico candidato, moitas veces con coacci\u00f3ns aos rivais, que fac\u00eda innecesaria a votaci\u00f3n segundo o famoso artigo 29 da lei electoral (de onde procede a expresi\u00f3n \"o carallo 29\" que denota escepticismo). Por\u00e9n alg\u00fans destes deputados son lembrados polas s\u00faas xesti\u00f3ns nalgunhas obras p\u00fablicas importantes para a vila. Mesmo algunhas r\u00faas eumesas levan ou levaron o nome dalg\u00fan deles. Destacan os seguintes:\nAgrarismo e Rexionalismo.\nA comezos do s\u00e9culo XX comezan a constitu\u00edrse por toda Galicia sociedades agrarias para defenderen os intereses do campesi\u00f1ado e tratar de modernizar o campo. No ver\u00e1n de 1910 constit\u00faese, con claro car\u00e1cter defensivo, a Federaci\u00f3n Agr\u00edcola de Ferrol-Pontedeume, sen d\u00fabida a m\u00e1is potente e ambiciosa de cantas exist\u00edan en Galicia. Pero a nota m\u00e1is salient\u00e1bel da acci\u00f3n agraria das sociedades deste distrito, segundo afirma o historiador Jos\u00e9 Antonio Dur\u00e1n, \u00e9 a s\u00faa \"loita por conquistar voto a voto todas as instituci\u00f3ns, empezando polo control do Concello\". Un destacado membro do movemento agrarista foi o eum\u00e9s Valeriano Villanueva.\nNos primeiros anos do s\u00e9culo vinte cobra importancia no distrito eum\u00e9s o Rexionalismo, movemento pol\u00edtico-econ\u00f3mico de organizaci\u00f3n campesi\u00f1a dirixido a partir de 1907 por Solidaridad Gallega que co apoio das sociedades agrarias, chegar\u00e1 a ter representaci\u00f3n pol\u00edtica nalg\u00fans concellos e tentar\u00e1 por d\u00faas veces, en 1910 e 1918, ter representaci\u00f3n nas Cortes de Madrid coa candidatura do avogado e publicista ferrol\u00e1n Rodrigo Sanz L\u00f3pez, tentando rachar co poder caciquil sen acadalo ningunha das d\u00faas veces, ao ser derrotado a primeira vez por Jos\u00e9 Lombardero Franco e a segunda por Julio Wais Sanmart\u00edn, ambos do bando conservador.\nA implantaci\u00f3n en 1923 da ditadura de Primo de Rivera supuxo a fin da representaci\u00f3n nas Cortes dun deputado elixido polo distrito, as\u00ed como un freo ao asociacionismo. A\u00ednda as\u00ed no 1924 aparecen en Pontedeume as primeiras cooperativas l\u00e1cteas de Galicia.\nA Segunda Rep\u00fablica.\nAs elecci\u00f3ns municipais que propiciaron a proclamaci\u00f3n da Segunda Rep\u00fablica Espa\u00f1ola o 14 de abril de 1931 tiveron un desenvolvemento fraudulento en Pontedeume onde se chegou a cambiar unha urna en Nogueirosa. Isto provocou a s\u00faa repetici\u00f3n o 31 de maio das que sa\u00edron sete concelleiros da coalici\u00f3n ORGA-FRG, cinco do Partido Radical e tres do PSOE, elixindo como alcalde a Miguel Regueira Fern\u00e1ndez. O novo goberno local tomou medidas de \u00edndole social como o aumento de soldo dos empregados municipais, contrataci\u00f3n de obras p\u00fablicas para combater o desemprego, melloras nas escolas e demanda dun grupo escolar, instalaci\u00f3n de alumeado p\u00fablico. Xunto cos demais concellos da comarca reivindicaron unha serie de demandas com\u00fans como a construci\u00f3n da ponte do Pedrido, a instalaci\u00f3n de li\u00f1as telef\u00f3nicas ou o rexeitamento \u00e1 importaci\u00f3n de carne conxelada do Uruguai. As\u00ed mesmo un\u00edronse para reclamaren un estatuto de autonom\u00eda para Galiza, dimitiron en bloque no ano 1932 para reclamaren unha soluci\u00f3n ao conflito obreiro provocado polos despedimentos nos estaleiros ferrol\u00e1ns da Sociedade Espa\u00f1ola de Construci\u00f3ns Navais -SECN-, apoiaron as folgas de pescadores dos anos 1932 e 1933. Houbo neses anos constantes enfrontamentos da instituci\u00f3n municipal cunha activ\u00edsima dereita confesional, que pasou a ser especialmente belicosa desde a consolidaci\u00f3n da CEDA no paso do ano 1933 ao 1934.\nA revolta obreira de 1934 contra o xiro \u00e1 dereita do goberno nacional, especialmente forte en Asturias e Catalu\u00f1a, tivo na comarca unha marcada repercusi\u00f3n que provocou algunhas mortes en tiroteos que foron silenciadas (a prensa falaba de dous mortos), intentos de sabotaxe como a voadura da ponte do ferrocarril para evitar o paso de convois de tropas, e numerosas detenci\u00f3ns, m\u00e1is de douscentos cincuenta veci\u00f1os da comarca entre os que se achaban catro concelleiros da corporaci\u00f3n eumesa. O goberno do Partido Radical-CEDA nomeou delegado do goberno en Pontedeume a Higinio Fern\u00e1ndez Prieto quen cesou \u00e1 corporaci\u00f3n municipal o 10 de novembro e nomeou outra progubernamental con Jos\u00e9 Prado Rivas como alcalde. Esta nova corporaci\u00f3n despediu a tres pe\u00f3ns municipais polas s\u00faas ideas esquerdistas e suspendeu as cativas subvenci\u00f3ns do concello aos sindicatos locais.\nCoa vitoria en febreiro de 1936 da Fronte Popular, foi nomeado Celestino Sardi\u00f1a Navarro delegado do gobernador civil para restablecer as corporaci\u00f3ns municipais da comarca que xurdiran das elecci\u00f3ns do ano 1931. Foron repostos moitos dos cargos p\u00fablicos cesados en 1934 e os partidos pol\u00edticos nomearon a outras persoas para completaren as corporaci\u00f3ns. O 9 de marzo Celestino Sardi\u00f1a Navarro preside o pleno da corporaci\u00f3n municipal de Pontedeume no que nomea a Manuel L\u00f3pez Seijo como alcalde.\nA sublevaci\u00f3n militar e a represi\u00f3n.\nCurto ser\u00eda o mandato do socialista Manuel L\u00f3pez Seijo, \u00faltimo alcalde republicano de Pontedeume. O 17 de xullo de 1936 subl\u00e9vase o ex\u00e9rcito de \u00c1frica, t\u00e9ndose noticia en Pontedeume o mesmo d\u00eda. Ao d\u00eda seguinte, segundo instruci\u00f3ns do Goberno Civil, establ\u00e9cese un Comit\u00e9 de defensa da Rep\u00fablica con persoas dos partidos fieis ao goberno lex\u00edtimo e alg\u00fans carabineiros e veci\u00f1os mal armados. Dito Comit\u00e9 levanta unha barricada na ponte do Eume e sit\u00faa un control en Campolongo, pon baixo vixilancia os locais estrat\u00e9xicos como o concello, a estaci\u00f3n telegr\u00e1fica, a igrexa parroquial (para evitar represalias \u00e1 xerarqu\u00eda cat\u00f3lica) e o cuartel da Garda Civil onde requisan armas. As\u00ed mesmo dete\u00f1en a varias persoas sospeitosas de seren afectos aos sublevados e requisan armas nos seus domicilios. O d\u00eda 21 o barco torpedeiro da Armada T-2 recala en Pontedeume para deixar en terra a dous oficiais que son tam\u00e9n presos. Este torpedeiro, que se achaba na Coru\u00f1a, recibira orde de ir a Ferrol a deter ao buque \"Xauen\", do que se sospeitaba era fiel ao goberno da Rep\u00fablica. Na singradura a tripulaci\u00f3n arresta ao comandante e ao segundo oficial para evitar cumprir esa misi\u00f3n, sendo levados a Pontedeume por propia petici\u00f3n.\nA Coru\u00f1a cae en mans dos sublevados o luns 20. Ferrol e a s\u00faa comarca far\u00edano entre os d\u00edas 21 e 22. \u00c1s oito da ma\u00f1\u00e1 do xoves 23 de xullo sae de Ferrol cara Pontedeume unha columna do Rexemento de Artiller\u00eda mandada polo comandante Pedro Iglesias Sierra e composta polo capit\u00e1n Gallego, cinco tenentes, oitenta soldados (suboficiais, cabos e artilleiros) armados con mosquet\u00f3n, e un cami\u00f3n blindado con tres metralladoras. \u00danense ao rexemento quince gardas civ\u00eds e dez falanxistas. Chegan a Pontedeume sobre as once e logo dun pequeno tiroteo na barricada da ponte, entran en Pontedeume sobre o mediod\u00eda sen apenas achar resistencia. Os defensores da legalidade republicana tentan escapar polo monte Breamo. Os sublevados rodean o edificio do Concello, arrincan unha bandeira republicana que estaba na torre do reloxo, dete\u00f1en a tres membros do Comit\u00e9 de Defensa e liberan aos sete civ\u00eds e os dous militares do torpedeiro que estaban presos no c\u00e1rcere. Ese mesmo d\u00eda x\u00fantanse na Praza do Pan os voluntarios da Falanxe Espa\u00f1ola para enrol\u00e1rense nas filas dos sublevados. Por este feito, o 20 de setembro de 1941, a corporaci\u00f3n municipal c\u00e1mbialle o nome \u00e1 praza polo de \"Plaza de los Voluntarios\".\nA represi\u00f3n nos d\u00edas e semanas seguintes foi brutal. Houbo detenci\u00f3ns e c\u00e1rcere, \"paseos\" ou fusilamentos logo de procesos sumar\u00edsimos coa acusaci\u00f3n m\u00e1is frecuente de \"rebeli\u00f3n militar\", de dirixentes, afiliados ou mesmo simpatizantes dos partidos, sindicatos e sociedades agrarias que apoiaban \u00e1 Fronte Popular e eran leais \u00e1 Rep\u00fablica. Os m\u00e1is afortunados foron condenados a traballos forzados no muro da r\u00faa de Porto. Outros conseguiron permanecer agachados ou fuxir cara ao monte onde se unir\u00edan \u00e1 resistencia ou ir\u00edan ao exilio. As mulleres eran castigadas co corte de pelo ao rape. Omitindo casos dubidosos e aqueles que foron asasinados posteriormente, o historiador Bernardo Maiz contabiliza vinte e cinco veci\u00f1os de Pontedeume asasinados entre 1936 e 1939.\nA ditadura de Franco.\nA primeira corporaci\u00f3n municipal franquista \u00e9 designada o 28 de xullo de 1936 polo Comandante Militar da vila, sendo elixido presidente da Comisi\u00f3n Xestora o procurador Jes\u00fas Calvo Pati\u00f1o.\nDurante os primeiros anos do novo r\u00e9xime, moitos dos fuxidos da comarca agach\u00e1ronse nas Fragas do Eume. Co paso do tempo, o Partido Comunista organizounos en partidas de guerrilleiros que chegaron a cometeren diversos golpes e atentados con consecuencias mortais nalg\u00fans casos. A s\u00faa actividade foi minguando co paso do tempo debido ao acoso continuo da Garda Civil. A\u00ednda as\u00ed, o \u00faltimo guerrilleiro da Fraga, Pancho, caeu nunha emboscada en Ombre o derradeiro d\u00eda de 1954.\nO per\u00edodo franquista est\u00e1 marcado pola figura do alcalde Juan Sarmiento Pati\u00f1o en cuxo longo mandato, de 1939 a 1970, o concello sufriu unha profunda transformaci\u00f3n. Vela\u00ed unha relaci\u00f3n dos principais feitos:\nJuan Sarmiento ser\u00eda relevado na alcald\u00eda por Celestino Sardi\u00f1a Fern\u00e1ndez que se manter\u00eda nela ata 1987, xa instaurada a democracia en Espa\u00f1a. Durante a s\u00faa primeira etapa de alcalde franquista conmemorouse con diversos actos o S\u00e9timo Centenario da fundaci\u00f3n de Pontedeume e levouse a cabo a construci\u00f3n do grupo escolar da vila ao que se lle puxo o nome de Couceiro Freijomil.\nA Transici\u00f3n e a democracia.\nCelestino Sardi\u00f1a continuou sendo alcalde durante os anos da Transici\u00f3n e os primeiros de elecci\u00f3ns democr\u00e1ticas, ga\u00f1ando as d\u00faas primeiras nas filas de Alianza Popular. Algunhas realizaci\u00f3ns deste per\u00edodo son:\nNas elecci\u00f3ns de 1987 foi elixido alcalde Belarmino Freire Buj\u00eda, do PSOE, que gobernou durante vinte anos sempre en coalici\u00f3n con distintos partidos. Despois de m\u00e1is de medio s\u00e9culo, Pontedeume ti\u00f1a de novo un alcalde socialista. Destacan no seu mandato:\nO terceiro alcalde da democracia foi Gabriel Torrente Pi\u00f1eiro do Partido Popular (2007-2015). Estivo no cargo durante d\u00faas lexislaturas; na primeira delas tivo que gobernar co apoio do C\u00edrculo de Opini\u00f3n Eum\u00e9s, mentres que na segunda acadou unha ampla maior\u00eda absoluta que lle permitiu gobernar en solitario. Os \u00faltimos anos do seu mandato estiveron marcados pola pol\u00e9mica que provocou a reforma do Mercado Municipal e o traslado dos praceiros \u00e1s lonxas de Raxoi, onde se adaptara un mercado provisorio.\nEn 2015 recupera a alcald\u00eda o PSOE da man de Bernardo Fern\u00e1ndez, quen obt\u00e9n para o seu partido os mellores resultados de t\u00f3dalas elecci\u00f3ns municipais, obtendo sete concelleiros que lle dan a maior\u00eda absoluta.\nActualmente, Pontedeume \u00e9 unha vila co\u00f1ecida sobre todo pola s\u00faa actividade tur\u00edstica, derivada das s\u00faas praias, do parque natural das Fragas do Eume e do patrimonio hist\u00f3rico e art\u00edstico como o Torre\u00f3n e o Castelo dos Andrade. Tam\u00e9n destaca a s\u00faa funci\u00f3n de vila de servizos, actuando neste eido como centro comarcal."}
{"id": "190440", "revid": "6939", "url": "https://gl.wikipedia.org/wiki?curid=190440", "title": "Traxectoria do Deportivo de La Coru\u00f1a", "text": ""}
{"id": "190442", "revid": "140302", "url": "https://gl.wikipedia.org/wiki?curid=190442", "title": "Jos\u00e9 Manuel Pose Santamar\u00eda", "text": "Jos\u00e9 Manuel Pose Santamar\u00eda, nado o 15 de abril de 1977, \u00e9 un adestrador de f\u00fatbol galego.\nTraxectoria.\nDespois de adestrar entre outros equipos o Dorneda CF, na tempada 2010\u201311 dirixiu a SD O Val, en Preferente Auton\u00f3mica. En outubro de 2011 foi contratado como adestrador do Betanzos CF, en substituci\u00f3n de \u00d3scar Gilsanz, debutando en Terceira Divisi\u00f3n e realizou unha campa\u00f1a hist\u00f3rica no club. M\u00e1is tarde, firmou un contrato co Negreira en 2014 e mantivo ao club na Terceira Divisi\u00f3n. Tras tres anos no club, decidiu non renovar.\nO 2 de xaneiro de 2018 foi presentado como novo adestrador do CF Noia, de Terceira Divisi\u00f3n, en substituci\u00f3n de Jaime S\u00e1nchez. O 19 de marzo de 2019 foi cesado, por falta de confianza da directiva. O seu substituto foi Jos\u00e9 Manuel Mart\u00ednez \"Secho\".\nDende a temporada 2021/22 traballou para as categor\u00edas inferiores do Deportivo da Coru\u00f1a coordinando a metodolox\u00eda da canteira. \u00d3 final da temporada 2022/23 desvinculouse do club branquiazul, coincidindo coa marcha de Fran Gonz\u00e1lez da \u00e1rea de Abegondo.\n\u00c9 profesor de t\u00e1ctica na Escola Galega de Adestradores da Federaci\u00f3n Galega de F\u00fatbol. Colaborou en medios de comunicaci\u00f3n como La Voz de Galicia, RadioVoz e Radio Marca."}
{"id": "190443", "revid": "56817", "url": "https://gl.wikipedia.org/wiki?curid=190443", "title": "Apramicina", "text": "A apramicina (tam\u00e9n co\u00f1ecida como \"Nebramycin II\" ou \"Apralan\") \u00e9 un antibi\u00f3tico do grupo dos aminoglic\u00f3sidos, que se utiliza en veterinaria, pero non en medicina humana. Est\u00e1 formada por dous residuos de azucre e unha desoxiestreptamina monosubstitu\u00edda . Prod\u00faceo a bacteria \"Streptomyces tenebrarius\" . Est\u00e1 indicada para o tratamento de diversas infecci\u00f3ns por bacterias gramnegativas en animais, como coliformes ou salmonelas . Na Uni\u00f3n Europea est\u00e1 permitida para tratar a porcos, vacas, coellos e polos, pero non para tratar animais que produzan leite ou ovos para consumo humano.\nMecanismo de acci\u00f3n.\nA apramicina difer\u00e9nciase doutros aminoglic\u00f3sidos no seu mecanismo de acci\u00f3n, que consiste en bloquear a translocaci\u00f3n durante a s\u00edntese proteica. Ademais ten a capacidade de unirse tam\u00e9n ao sitio de descodificaci\u00f3n dos ribosomas eucari\u00f3ticos malia as diferenzas que existen en residuos chave necesarios para o reco\u00f1ecemento con respecto ao sitio de descodificaci\u00f3n bacteriano. A apramicina \u00fanese ao suco profundo do ARN, que forma unha h\u00e9lice amontoada, que comprende emparellamentos non can\u00f3nicos entre as bases nitroxenadas C-A e G-A e unha adenina que sobresae. O modo de uni\u00f3n da apramicina ao sitio de descodificaci\u00f3n do ARN humano \u00e9 distinto do modo en que reco\u00f1ecen ese sitio os aminoglic\u00f3sidos nas bacterias, o que suxire unha base molecular na acci\u00f3n da apramicina en bacterias e eucariotas."}
{"id": "190444", "revid": "98629", "url": "https://gl.wikipedia.org/wiki?curid=190444", "title": "Escudo da China", "text": "Escudo da China pode referirse a:"}
{"id": "190449", "revid": "22570", "url": "https://gl.wikipedia.org/wiki?curid=190449", "title": "Terceira divisi\u00f3n espa\u00f1ola 1930/31", "text": "A tempada 1930\u201331 da Terceira Divisi\u00f3n de Espa\u00f1a foi a terceira edici\u00f3n deste torneo."}
{"id": "190450", "revid": "5863", "url": "https://gl.wikipedia.org/wiki?curid=190450", "title": "San Marti\u00f1o de Celeiros", "text": ""}
{"id": "190451", "revid": "865", "url": "https://gl.wikipedia.org/wiki?curid=190451", "title": "Melt Banana", "text": ""}
{"id": "190452", "revid": "22570", "url": "https://gl.wikipedia.org/wiki?curid=190452", "title": "Emblema da Rep\u00fablica Popular da China", "text": "O emblema da Rep\u00fablica Popular da China () cont\u00e9n nun c\u00edrculo vermello a representaci\u00f3n de Tiananmen, a porta de entrada da Cidade Prohibida, onde Mao declarou a fundaci\u00f3n da Rep\u00fablica Popular en 1949. Baixo esta representaci\u00f3n est\u00e1n as cinco estrelas que tam\u00e9n aparecen na bandeira nacional. A estrela meirande representa o Partido Comunista da China, mentres que as catro estrelas m\u00e1is pequenas representan as catro clases socias definidas polo mao\u00edsmo."}
{"id": "190453", "revid": "85894", "url": "https://gl.wikipedia.org/wiki?curid=190453", "title": "Jos\u00e9 Manuel Ledo L\u00f3pez", "text": "Jos\u00e9 Manuel Ledo L\u00f3pez, nado en Monforte de Lemos o 12 de xullo de 1929, \u00e9 un m\u00e9dico e pol\u00edtico galego do PPdeG.\nTraxectoria.\nLicenciado en Medicina e Cirurx\u00eda pola USC e licenciado en Estomatolox\u00eda pola Universidade de Madrid, \u00e9 diplomado en Sanidade Nacional pola Escola Nacional de Sanidade. Foi m\u00e9dico do Servizo Galego de Sa\u00fade e xefe de Sanidade de Monforte de Lemos. Concelleiro en Pant\u00f3n e primeiro tenente de alcalde. Logo do falecemento do alcalde Jos\u00e9 Chao Falc\u00f3n a finais de decembro de 1986, foi elixido alcalde o 9 de xaneiro de 1987 Nas municipais de 1987 foi o candidato de Coalici\u00f3n Progresista Galega \u00e1 alcald\u00eda de Pant\u00f3n, e foi elixido alcalde. Volveu ser elixido polo PPdeG nas sucesivas convocatorias electorais, sempre con maior\u00eda absoluta, ata 2007 que foi substitu\u00eddo como cabeza de lista por Jos\u00e9 Luis \u00c1lvarez Blanco. Foi presidente da Asociaci\u00f3n \"Ribeira Sacra Lucense\" do Plan Leader."}
{"id": "190455", "revid": "85894", "url": "https://gl.wikipedia.org/wiki?curid=190455", "title": "Jos\u00e9 Luis \u00c1lvarez Blanco", "text": "Jos\u00e9 Luis \u00c1lvarez Blanco, nado en Moreda (Pant\u00f3n) o 26 de novembro de 1949, \u00e9 un pol\u00edtico galego do PPdeG.\nTraxectoria.\nEstivo emigrado en Su\u00edza e traballou como empregado de banca. Formou parte da candidatura do PPdeG \u00e1 alcald\u00eda de Pant\u00f3n nas municipais de 2003 e foi tenente de alcalde. Nas municipais de 2007 foi o candidato do PPdeG e foi elixido alcalde. Volveu ser elixido alcalde polo PPdeG en 2011."}
{"id": "190456", "revid": "22570", "url": "https://gl.wikipedia.org/wiki?curid=190456", "title": "Divisi\u00f3n de Honra da LNFS 1993-94", "text": "A tempada 1993-94 da Divisi\u00f3n de Honra da LNFS foi a 5\u00aa edici\u00f3n da m\u00e1xima competici\u00f3n ligueira do f\u00fatbol sala en Espa\u00f1a. O torneo deu como resultado o primeiro e \u00fanico t\u00edtulo de liga na historia desta competici\u00f3n a prol do Maspalomas Sol Europa, hoxe desaparecido.\nA liga estivo composta por tres partes, a primeira fase con dous grupos (par e impar), a segunda fase con 4 grupos (2 grupos polo t\u00edtulo e 2 grupos pola permanencia) e a \u00faltima fase de eliminatorias. A tempada regular contou con 24 equipos.\nEliminatorias polo t\u00edtulo.\nO Maspalomas Sol Europa proclamouse campi\u00f3n desta edici\u00f3n 1993-94 da Divisi\u00f3n de Honra da LNFS."}
{"id": "190457", "revid": "85894", "url": "https://gl.wikipedia.org/wiki?curid=190457", "title": "Beirut", "text": "Beirut (en \u00e1rabe \u0628\u064a\u0631\u0648\u062a \"Bayr\u016bt\") \u00e9 a capital, cidade principal e maior porto do L\u00edbano. Algunhas veces \u00e9 chamada polo seu nome en franc\u00e9s, \"Beyrouth\". A cidade ten unha poboaci\u00f3n de 1,8 mill\u00f3n de persoas na propia cidade e 2,1 mill\u00f3ns de persoas na s\u00faa rexi\u00f3n metropolitana. O seu nome \u00e9 de orixe fen\u00edcia, \"B\u00ear\u016bt\", que significa \"os pozos\".\n\u00c9 o principal centro de comercio da rexi\u00f3n e algunhas veces foi chamada de \"a Par\u00eds do Leste\", pola s\u00faa atmosfera cosmopolita, anterior \u00e1 guerra civil libanesa. Beirut pasou pola maior reconstruci\u00f3n dos anos recentes e ir\u00e1 hospedar os Xogos Franc\u00f3fonos (\"Jeux de la Francophonie\") en 2009.\nHistoria.\nA historia de Beirut deu comezo nunha rexi\u00f3n, a antiga Cana\u00e1n, onde estaba a ter lugar un dos primeiros procesos de urbanizaci\u00f3n da historia no marco da sedentarizaci\u00f3n progresiva do neol\u00edtico. As\u00ed a pequena pen\u00ednsula na costa oriental do Mediterr\u00e1neo, con abundante pesca e auga fresca no r\u00edo Beirut que descende dos Montes do L\u00edbano, semella ter sido habitada dende mesmo o paleol\u00edtico (nas illas do que ent\u00f3n era o delta do r\u00edo).\nO \"tell\" cananeo e fenicio.\nOs \u00faltimos achados arqueol\u00f3xicos (grazas ao vasto plan de reconstruci\u00f3n en marcha trala guerra civil) permiten asegurar tam\u00e9n a existencia dun asentamento estable dende polo menos o 1900 aC, dentro xa da \u00f3rbita dos pobos cananeos que ti\u00f1an emigrado a \u00e1rea \u00f3 comezo do terceiro milenio antes da nosa era. En concreto tr\u00e1tase dun \"tell\", un outeiro fortificado, que ti\u00f1a unha entrada de perpia\u00f1os almofadados e situ\u00e1base no nordeste do centro hist\u00f3rico preto do porto (ao norte da Praza dos M\u00e1rtires ). O nome Be'erot (\"pozos\") ten ascendencia cananea, e xa no s\u00e9culo XIV aC, nas exipcias cartas de Amarna aparece citado coma Biruta. Os fenicios (dende o 1200 aC) reutilizaron e ampliaron o asentamento cananeo constru\u00eddo unha nova muralla de pedra con escarpado \"glacis\" en uso ata o s\u00e9culo VIII aC, canais e o primitivo porto a car\u00f3n polo noroeste.\nNo s\u00e9culo VII-VI aC comezou a expansi\u00f3n fora do \"tell\" cara ao sur e oeste, arrodeando a enseada do porto (a li\u00f1a costeira daquela estaba m\u00e1is atrasada) e unha nova muralla de perpia\u00f1os de calcaria foi constru\u00edda . E a\u00ednda outra nova muralla, m\u00e1is grande e de cachotar\u00eda, foi erixida no tempo da ocupaci\u00f3n persa (550-333 aC).\nHelen\u00edstica e romana: Berytus.\nTrala conquista de Alexandre Magno, loitas entre s\u00e1trapas sel\u00e9ucidas polo poder rexional levaron \u00e1 destruci\u00f3n da cidade en 140 aC. A reconstruci\u00f3n posterior f\u00edxose superpo\u00f1endo un novo plan regular helen\u00edstico (renomeada Laodicea en Fenicia ou en Cana\u00e1n ). Os romanos a conquistaron no 64 aC, axeitando dito plan m\u00e1is ao sur e segundo as directrices habituais do seu urbanismo, fundamentalmente a direccionalidade, cun cardo (N-S dende o porto) e un decumano m\u00e1ximos (E-O), asemade un novo centro (o Foro) na zona da actual praza Nejmeh (Estrela) .\nA Colonia Iulia Augusta Felix Berytus floreceu coma centro do imperio na zona. Con r\u00faas porticadas, ba\u00f1os p\u00fablicos e un hip\u00f3dromo (posiblemente no leste, Praza dos M\u00e1rtires), a s\u00faa escola de dereito foi famosa na antig\u00fcidade acadando o seu c\u00e9nit na etapa bizantina (xa unha vila cristi\u00e1). No ano 551 un devastador terremoto arrasou a cidade (30.000 mortos) e puxo fin a toda unha \u00e9poca de Beirut.\nBeirut medieval: o dominio dos cruzados.\nA reconstruci\u00f3n da vila non comezou ata despois da conquista \u00e1rabe (635), cos omeias. A estrutura b\u00e1sica do medievo semella ter recollido a\u00ednda que difusamente a herdanza do pasado urbano. A Beirut intramuros (\"Bayrut al-Qadimah\") \u00e9 un rect\u00e1ngulo ao sur da enseada do porto cun promontorio protector no leste (a car\u00f3n do cal, intern\u00e1ndose na terra estaba o \"tell\" primitivo) .\nSeica a muralla meridional seguiu o trazado do \"decumanus m\u00e1ximus\".\nDurante a \u00e9poca omeia, restauradas as murallas e fortificaci\u00f3ns, tivo importancia o seu porto coma base naval do califato de Damasco. Xusto ese antigo porto puido seres ampliado ao oeste, entre a illa existente na metade da enseada e un dique de abrigo (\"mole\") constru\u00eddo nos arrecifes, na \u00e9poca do dominio dos cruzados (s\u00e9culos XII e XIII, cunha nova prosperidade no comercio de especias con Europa) . Nos puntos estrat\u00e9xicos, illa e promontorio do leste, erix\u00edronse fortes cun castelo no \u00faltimo (a Cidadela de Beirut) . Tam\u00e9n de ascendencia cruzada (coma pazo fortificado templario) semella seres o denominado Pazo de Fakhr al-Din posterior, no bordo leste da vila (posible pazo da familia Ibel\u00edn, se\u00f1ores dun Beirut practicamente independente no s\u00e9culo XIII; Xo\u00e1n de Ibel\u00edn reconstru\u00edu a cidade co pazo tralas destruci\u00f3ns de Saladino).\nAsemade os cristi\u00e1ns levantaron conventos e igrexas, sinaladamente a rom\u00e1nica catedral de San Xo\u00e1n no centro da cidade.\nDeclive baixo o poder otom\u00e1n.\nA catedral foi reconvertida na mesquita principal da vila (al Omari) cando os mamelucos desaloxaron definitivamente \u00f3s cruzados en 1291 . Numerosas mesquitas m\u00e1is foron constru\u00eddas, e se ben o comercio de especias sostivo a s\u00faa econom\u00eda, a cidade comezou un lento declinar acentuado na \u00e9poca do poder otom\u00e1n (dende 1516) precisamente pola perda daquel monopolio. Controlada por emires drusos, un deles, Fakhr al-Din II (comezos do s\u00e9culo XVII), chegou a conseguir certa autonom\u00eda fortificando e enriquecendo a vila (o seu pazo sobor do cruzado arriba citado). A comezos do s\u00e9culo XIX, tras seres mesmo bombardeada polos rusos, Beirut era unha pequena vila de 10.000 habitantes .\nRenacemento urbano.\nA ca\u00edda de Acre (1832) en poder exipcio significou o renacemento econ\u00f3mico e comercial da cidade (baseado sobor de todo no tr\u00e1fico da seda a occidente). O porto converteuse en primordial e foi ampliado (1894, con recheos que implicaron a desaparici\u00f3n do Castelo e illa) e asemade trazados ferrocarr\u00eds con Damasco e Alepo (1895, cunha estaci\u00f3n exterior \u00e1 cidade ao leste ). A cidade pronto traspasou as murallas medievais (que foron tam\u00e9n derrubadas na s\u00faa meirande parte), o barrio dos Zocos (\"Souks\") ocupou a antiga \u00e1rea fenicia e helen\u00edstica, e o ex\u00e1nime poder otom\u00e1n a\u00ednda tentou reflectirse coa construci\u00f3n de grandes conxuntos militares (Gran Serrallo en 1853 no outeiro ao sueste de murallas) e novas mesquitas . Para comezos do s\u00e9culo XX Beirut era xa unha cidade cosmopolita con m\u00e1is de 120.000h .\nMandato franc\u00e9s.\nTralo colapso do Imperio Otom\u00e1n na primeira guerra mundial, Beirut pasou a formar parte do Mandato Franc\u00e9s. Baixo a tutela francesa a cidade hist\u00f3rica vai seres intervida dunha maneira radical coa creaci\u00f3n dun novo centro urbano no que era a vella trama isl\u00e1mica. Con planta radial dende o foco da \"Place de l'Etoile\", o plan de 1931 de obxectivos hixienistas, pretend\u00eda dotar \u00e1 vila dun centro moderno e mantense ata hoxe coma coraz\u00f3n da urbe cos principais edificios representativos . O porto seguiu coa s\u00faa ampliaci\u00f3n cara \u00f3 leste e con el o pulo \u00e1 industrializaci\u00f3n .\nCapital do L\u00edbano.\nDende 1943 Beirut \u00e9 a capital dun L\u00edbano independente. Coma privilexiada porta do Oriente tense desenvolvido con rapidez e mesmo ostentaci\u00f3n. O seu porto, garante da s\u00faa riqueza seguiu o seu uso, e o proceso de metropolizaci\u00f3n foi inevitable .\nToda esa prosperidade tivo o seu fin co rexurdir dos vellos conflitos relixiosos (entre musulm\u00e1ns, cristi\u00e1ns e drusos) e o estalido en 1975 da Guerra Civil Libanesa e a divisi\u00f3n mesmo da cidade en d\u00faas partes (oriental cristi\u00e1; occidental musulm\u00e1) cunha chamada \"Li\u00f1a Verde\" . As destruci\u00f3ns foron cuantiosas especialmente no centro hist\u00f3rico, o que polo menos ten permitido dende o fin do conflito en 1990 o estudo arqueol\u00f3xico das orixes da vila.\nPero facendo honra a s\u00faa historia, Beirut volta a renacer unha vez m\u00e1is das ru\u00ednas e un gran e pol\u00e9mico plan (Plan Solidere ) de reconstruci\u00f3n do centro da urbe e a s\u00faa beiramar est\u00e1 a seres levado a cabo."}
{"id": "190463", "revid": "19415", "url": "https://gl.wikipedia.org/wiki?curid=190463", "title": "Vigo Valery Karpin", "text": ""}
{"id": "190464", "revid": "56817", "url": "https://gl.wikipedia.org/wiki?curid=190464", "title": "Club Escola Hungaresa de Esgrima de Pontevedra", "text": "O Club Escola Hungaresa de Esgrima de Pontevedra \u00e9 un club de esgrima da cidade de Pontevedra (Galiza). O club ten como obxectivo introducir e fomentar a pr\u00e1ctica da esgrima na cidade.\nHistoria.\nO club foi promovido polo mestre hungar\u00e9s de esgrima Imre Dobos, fundador e director do Club Esportiu Escola Hongaresa d'Esgrima de Barcelona, nacendo no ano 2007 o Club Deportivo Escola Hungaresa de Esgrima de Pontevedra.\nActividades.\nAs actividades do club est\u00e1n abertas \u00e1 xente desde os 8 anos en adiante e sen l\u00edmite superior de idade, e est\u00e1n divididas en tres apartados:\nAchega aos m\u00e1is pequenos ao mundo da esgrima para que se familiaricen coas pautas e conceptos b\u00e1sicos da modalidade.\nPromove entre os seus tiradores a aprendizaxe de t\u00e9cnicas complexas e especializadas que lles permitan acadar un nivel competitivo \u00f3ptimo, podendo participar en eventos e competici\u00f3ns de \u00e1mbito nacional, estatal e internacional.\nPara realizar unha actividade f\u00edsica e mental, t\u00e9cnica e t\u00e1ctica; aprender unha t\u00e9cnica que proporciona coordinaci\u00f3n, concentraci\u00f3n, ritmo, axilidade etc; desconectar da rutina diaria, relaxarse, distraerse e buscar un entretemento; entre outras.\nAs\u00ed mesmo, complementando a pr\u00e1ctica da esgrima deportiva e os adestramentos, o club pretende dar a co\u00f1ecer a disciplina fomentando a organizaci\u00f3n de competici\u00f3ns, cursos e obradoiros de iniciaci\u00f3n e tecnificaci\u00f3n, exhibici\u00f3ns p\u00fablicas e representaci\u00f3ns de esgrima esc\u00e9nica e teatral."}
{"id": "190465", "revid": "1131", "url": "https://gl.wikipedia.org/wiki?curid=190465", "title": "Fundaci\u00f3n Luis Seoane", "text": "A Fundaci\u00f3n Luis Seoane \u00e9 un centro de arte e cultura contempor\u00e1neos da cidade da Coru\u00f1a. Conta unha exposici\u00f3n permanente de Lu\u00eds Seoane e exposici\u00f3ns sobre arte actual. Na Fundaci\u00f3n Lu\u00eds Seoane confl\u00faen a arte galega, as vangardas hist\u00f3ricas e contempor\u00e1neas, o cine, a cultura de masas, a arquitectura, a videocreaci\u00f3n, o teatro, a est\u00e9tica e a teor\u00eda da arte contempor\u00e1nea.\nLocalizaci\u00f3n.\nA Fundaci\u00f3n Luis Seoane est\u00e1 situada nas proximidades da Cidade Vella da Coru\u00f1a, ao car\u00f3n do Hospital Abente e Lago, nun antigo cuartel rehabilitado e inaugurado en maio do 2003. Foi constru\u00eddo polos arquitectos Juan Creus e Covadonga Carrasco, e est\u00e1 concibido como un gran h\u00f3rreo de granito e vidro que xira en torno ao que fora Patio de Armas da antiga edificaci\u00f3n militar.\nObxectivos.\nAmais de investigar e divulgar a obra e o legado intelectual de Luis Seoane, a fundaci\u00f3n completa os seus obxectivos co desenvolvemento de proxectos expositivos en torno \u00e1 cultura e ao pensamento contempor\u00e1neos, seminarios e ciclos de conferencias, programaci\u00f3n did\u00e1ctica destinada a espectadores de t\u00f3dalas idades e un labor editorial que complementa e investiga en profundidade os diferentes aspectos do discurso expositivo.\nO edificio.\nO proceso de construci\u00f3n da sede da Fundaci\u00f3n Luis Seoane comezou no ano 2000 a trav\u00e9s dun concurso p\u00fablico que solicitaba un proxecto para a remodelaci\u00f3n do antigo Cuartel de Macanaz e do seu contorno. O edificio orixinal databa de 1703, e sufrira m\u00faltiples transformaci\u00f3ns, non sendo unha construci\u00f3n de especial interese patrimonial, a\u00ednda que conservaba un fermoso Patio de Armas con lousas de granito e columnas do mesmo material. O 29 de maio do 2000, adxudicouse finalmente o concurso ao estudio dos arquitectos Juan Creus e Covadonga Carrasco.\nO interior do edificio consta de catro andares diferenciados:"}
{"id": "190466", "revid": "89787", "url": "https://gl.wikipedia.org/wiki?curid=190466", "title": "V\u00eddeo viral", "text": "Un v\u00eddeo viral \u00e9 unha gravaci\u00f3n que foi amplamente difundida a trav\u00e9s de internet, por publicidade ou por env\u00edo, por correo electr\u00f3nico, por mensaxer\u00eda instant\u00e1nea, por blogs e mediante outros sitios web.\nCaracter\u00edsticas.\nOs v\u00eddeos virais adoitan ser de car\u00e1cter humor\u00edstico, e poden proceder de programas televisados ou de v\u00eddeos afeccionados subidos sen a intenci\u00f3n de causar tal impacto, como \"Star Wars Kid\", \"Numa Numa\" ou \"Tano Pasman\", entre moitos outros.\nTam\u00e9n, alg\u00fans eventos que foron presenciados grav\u00e1ronse e fix\u00e9ronse v\u00eddeos virais.\nDebido \u00e1 proliferaci\u00f3n de m\u00f3biles con c\u00e1mara, moitos afeccionados gravan estas escenas e c\u00f3lganas en portais como YouTube. Dada a dispo\u00f1ibilidade de programas de edici\u00f3n de v\u00eddeos \u00e9 pos\u00edbel mellorar e distribu\u00edr gravaci\u00f3ns por correo ou en p\u00e1xinas web, ou por Bluetooth ou MMS entre tel\u00e9fonos.\nEstes v\u00eddeos en xeral non son comerciais e a \u00fanica intenci\u00f3n de quen os publican \u00e9 compartilos, por exemplo, con familiares e amigos."}
{"id": "190467", "revid": "98629", "url": "https://gl.wikipedia.org/wiki?curid=190467", "title": "Nine Months", "text": "Nine Months \u00e9 un filme estadounidense dirixido por Chris Columbus que se estreou en 1995.\nSinopse.\nGrant e Moore son unha feliz parella que desfruta dunha vida estable e acomodada, e \u00f3s que unicamente lles falta ter fillos para ser unha familia completa, pero ambos ter\u00e1n reacci\u00f3ns moi diferentes cando ela se queda embarazada."}
{"id": "190468", "revid": "23204", "url": "https://gl.wikipedia.org/wiki?curid=190468", "title": "European Agreement concerning the International Carriage of Dangerous Goods by Road", "text": "O Acordo Europeo relativo ao transporte internacional por Estrada de Mercador\u00edas Perigosas, en ingl\u00e9s \"European Agreement concerning the International Carriage of Dangerous Goods by Road\" \u00e9 un acordo internacional asinado o 30 de setembro de 1957 en Xenebra que regula o transporte internacional de mercador\u00edas perigosas por estrada.\n\u00c1mbito de aplicaci\u00f3n.\nO \u00e1mbito de aplicaci\u00f3n do acordo \u00e9 o transporte internacional de mercador\u00edas perigosas por estrada, en concreto, que mercadorias non pode ser transportadas por estrada e cales est\u00e1n permitidas e en que condici\u00f3ns. Sen prexu\u00edzo de que moitos pa\u00edses, entre eles Espa\u00f1a, te\u00f1an adoptado estas normas tam\u00e9n para os transportes interiores por estrada. As\u00ed o Real Decreto 551/2006, de 5 de maio di:\nEstrutura e contido.\nO acordo ADR rev\u00edsase e p\u00fabl\u00edcanse novas versi\u00f3n de xeito bianual, sempre en anos impares. O ADR actualmente en vigor corresponde \u00e1 edici\u00f3n de 2013.\nO corpo do ADR estut\u00farase en dous anexos, chamados A e B.\nAnexo A.\nO anexo A div\u00eddese en sete partes e recolle as disposici\u00f3ns relativas \u00e1s materias e obxectos perigosos.\nParte 1.\nRecolle as disposici\u00f3ns xerais: campo de aplicaci\u00f3n, definici\u00f3ns e unidades de medida, formaci\u00f3n de obrigas de seguridade dos participantes neste tipo de transportes, restricci\u00f3ns e medidas de protecci\u00f3n.\nParte 2.\nRecolle a clasificaci\u00f3n das materias perigosas.\nAs materias div\u00eddenese en clases que, \u00e1 s\u00faa vez, poden ter, segundo a clase de materia, distintas subdivisi\u00f3ns en raz\u00f3n de nivel de perigosidade ou caracter\u00edsticas propias de cada caste de materias. As materias clasif\u00edcanse en:\nParte 3.\nLista de mercador\u00edas perigosas, que se presentan en d\u00faas t\u00e1boas: t\u00e1boa A, que recolle as distintas substancias segundo os seus n\u00fameros ONU, coas especificaci\u00f3ns sobre perigosidade, embalaxes, restrici\u00f3ns etc; e t\u00e1boa B, que se limita a recoller as s\u00fastancias segundo a s\u00faa orde alfab\u00e9tica.\nO n\u00famero ONU \u00e9 unha convenci\u00f3n internacional establecida entre os pa\u00edses membros das Naci\u00f3ns Unidas que serve para designar as materias perigosas Consiste nun n\u00famero de catro cifras precedido das siglas \"UN\". Por exemplo: UN 1203 GASOLINA; UN 3065 BEBIDAS ALOCOH\u00d3LICAS. \u00c1s veces non designan unha materia concreta sen\u00f3n un grupo delas (UN 3162 GAS LICUADO T\u00d3XICO).\nParte 4.\nDisposici\u00f3ns relativas a embalaxes e cisternas: tipos de embalaxes e cisternas dispo\u00f1ibles, materiais cos que se poden constru\u00edr, caracter\u00edsticas t\u00e9cnicas obrigatorias e medidas de seguridade.\nParte 5.\nProcedemento de expedici\u00f3n: normas que rixen o embalado destas materias. Documentaci\u00f3n obrigatoria que debe acompa\u00f1ar os env\u00edos. Marcas de perigo e etiquetas obrigatorias para os embalaxes e para os veh\u00edculos que realizan o transporte.\nParte 6.\nDisposici\u00f3ns sobre a construci\u00f3n de embalaxes e cisternas.\nEsta parte trata das normas que se deben seguir na construci\u00f3n destes elementos e os criterios que deben rexer as probas e ensaios necesarios para a s\u00faa aprobaci\u00f3n. Ad\u00edcanse apartados espec\u00edficos \u00e1 construci\u00f3n dos distntos tipos de embalaxes e cisternas (grandes embalaxes, cisternas fixas e m\u00f3biles, ransporte a granel) e \u00e1s normas que deben rexer para embalaxes de gases, substancias infecciosas e materiais radioactivos.\nParte 7.\nNormas relativas ao transporte (vultos, cisternas e a granel), carga, descarga e manipulaci\u00f3n.\nAnexo B.\nO anexo B, que se divide en d\u00faas partes, recolle as condici\u00f3ns que deben reunir tanto os veh\u00edculos que transportan mercador\u00edas perigosas como a tripulaci\u00f3n dos mesmos.\nParte 8.\nDisposici\u00f3ns relativas a outros aspectos relacionados co transporte de mercador\u00edas perigosas. Dunha banda, requisitos que debe reunir a tripulaci\u00f3n: como formaci\u00f3n e instruci\u00f3ns a observar no traballo.\nDoutra banda, unha miscel\u00e1nea que abrangue temas como a documentaci\u00f3n, vixilancia, prohibici\u00f3ns en t\u00faneles.\nParte 9.\nDisposici\u00f3ns relativas \u00e1 construci\u00f3n dos veh\u00edculos, especificaci\u00f3ns t\u00e9cnicas, equipamento, medidas de seguridade. E regulaci\u00f3ns sobre alg\u00fans veh\u00edculos especiais."}
{"id": "190469", "revid": "5298", "url": "https://gl.wikipedia.org/wiki?curid=190469", "title": "ADR", "text": "O acr\u00f3nimo ADR pode referirse a moitas cousas, entre elas:"}
{"id": "190470", "revid": "124656", "url": "https://gl.wikipedia.org/wiki?curid=190470", "title": "Antonio Fern\u00e1ndez Angueira", "text": "Antonio Fern\u00e1ndez Angueira, nado na Ponte (Iria Flavia, Padr\u00f3n) o 4 de xullo de 1975, \u00e9 un avogado e pol\u00edtico galego do PPdeG.\nTraxectoria.\nAvogado de profesi\u00f3n, especializado en Dereito tributario e financeiro, abriu o seu primeiro despacho no Milladoiro en 2003, e posteriormente outros bufetes con outros socios en Padr\u00f3n e A Estrada. Nas elecci\u00f3ns municipais de 2007 foi candidato na lista do PPdeG de Padr\u00f3n encabezada por Jes\u00fas Villamor Calvo e foi elixido concelleiro, sendo o portavoz na oposici\u00f3n. Nas municipais de 2011 encabezou a candidatura do PPdeG e foi elixido alcalde como cabeza da lista m\u00e1is votada. En xu\u00f1o de 2012 estableceu un pacto de goberno cos concelleiros do Partido Galeguista, ata que estes racharon o pacto en marzo de 2014, polo que volveu gobernar en minor\u00eda. Nas elecci\u00f3ns municipais de 2015 volveu ser elixido alcalde como cabeza da lista m\u00e1is votada e gobernou en minor\u00eda ata marzo de 2017, cando volveu establecer un pacto de goberno cos concelleiros do Partido Galeguista.\nEn decembro de 2017 os membros do PG inetgr\u00e1ronse no PPdeG, polo que concurriron xuntos baixo as siglas populares nas municipais de 2019 e volveu a acadar a alcald\u00eda, nesta ocasi\u00f3n con maior\u00eda absoluta. Nas municipais de 2023 foi derrotado polo PSdeG e perdeu a alcald\u00eda en favor do candidato socialista Anxo Arca."}
{"id": "190473", "revid": "22570", "url": "https://gl.wikipedia.org/wiki?curid=190473", "title": "Liga ASOBAL 2010/11", "text": "A Liga ASOBAL 2010-11 foi a 60\u00aa edici\u00f3n da liga espa\u00f1ola de balonm\u00e1n, a 21\u00aa coa denominaci\u00f3n \"Asobal\". A competici\u00f3n contou con 16 equipos, que se enfrontaron entre si en d\u00faas voltas, completando 30 xornadas. O campi\u00f3n final foi o FC Barcelona Borges, que acadou o seu 18\u00ba t\u00edtulo de campi\u00f3n (o 10\u00ba na era profesional)."}
{"id": "190474", "revid": "85894", "url": "https://gl.wikipedia.org/wiki?curid=190474", "title": "Manuel P\u00e9rez Pereira", "text": "Manuel P\u00e9rez Pereira, nado en 1949, \u00e9 un pol\u00edtico galego do PPdeG.\nTraxectoria.\nNas municipais de 1991 foi elixido alcalde de Padrenda. Volveu ser elixido polo PPdeG nas sucesivas convocatorias electorais, sempre con maior\u00eda absoluta."}
{"id": "190476", "revid": "22570", "url": "https://gl.wikipedia.org/wiki?curid=190476", "title": "Liga ASOBAL 2009/10", "text": "A Liga ASOBAL 2009-10 foi a 59\u00aa edici\u00f3n da liga espa\u00f1ola de balonm\u00e1n, a 20\u00aa coa denominaci\u00f3n \"Asobal\". A competici\u00f3n contou con 16 equipos, que se enfrontaron entre si en d\u00faas voltas, completando 30 xornadas. O campi\u00f3n final foi o BM Ciudad Real, que acadou o seu 5\u00ba t\u00edtulo de campi\u00f3n, vencendo nos seus 30 encontros."}
{"id": "190478", "revid": "22570", "url": "https://gl.wikipedia.org/wiki?curid=190478", "title": "Liga ASOBAL 2008/09", "text": "A Liga ASOBAL 2008-09 foi a 58\u00aa edici\u00f3n da liga espa\u00f1ola de balonm\u00e1n, a 19\u00aa coa denominaci\u00f3n \"Asobal\". A competici\u00f3n contou con 16 equipos, que se enfrontaron entre si en d\u00faas voltas, completando 30 xornadas. O campi\u00f3n final foi o BM Ciudad Real, que acadou o seu 4\u00ba t\u00edtulo de campi\u00f3n."}
{"id": "190479", "revid": "85894", "url": "https://gl.wikipedia.org/wiki?curid=190479", "title": "Luis Seara Nieto", "text": "Luis Carlos Seara Nieto, nado en Paderne de Allariz en 1936 e finado no mesmo concello o 22 de marzo de 2010, foi un pol\u00edtico galego do PPdeG.\nTraxectoria.\nEmpregado dunha entidade de aforro e cooperativista de Coren. Nas primeiras elecci\u00f3ns democr\u00e1ticas foi o candidato de UCD \u00e1 alcald\u00eda de Paderne de Allariz, e foi elixido alcalde. Volveu ser elixido por Coalici\u00f3n Galega, Centristas de Galicia e PPdeG nas sucesivas convocatorias electorais, sempre con maior\u00eda absoluta, ata que en 2007 foi substitu\u00eddo como cabeza de lista do PPdeG por Jos\u00e9 Manuel Fern\u00e1ndez G\u00f3mez."}
{"id": "190481", "revid": "23204", "url": "https://gl.wikipedia.org/wiki?curid=190481", "title": "Jeff Bridges", "text": "Jeffrey Leon \"Jeff\" Bridges, nado nos \u00c1nxeles (California) o 4 de decembro de 1949, \u00e9 un actor e m\u00fasico estadounidense. Ga\u00f1ou o Oscar \u00f3 mellor actor polo seu papel de Otis \"Bad\" Blake no filme de 2009 \"Crazy Heart\".\nAlg\u00fans dos filmes polos que \u00e9 m\u00e1is co\u00f1ecido son \"Tron\", \"Fearless\", \"Iron Man\", \"The Contender\", \"Starman\", \"The Fabulous Baker Boys\", \"Jagged Edge\", \"Against All Odds\", \"The Fisher King\", \"Un bot\u00edn de 500.000 d\u00f3lares\", \"Seabiscuit\", \"\" e \"O gran Lebowski\".\nVida persoal.\nBridges casou con Susan Geston en 1977. O 19 de outubro de 2020, Bridges anunciou que lle diagnosticaron linfoma e que pasou por quimioterapia. Bridges tam\u00e9n anunciou que contraeu COVID-19 mentres estaba en tratamento e sinalou que foi unha experiencia dif\u00edcil que, segundo dixo, fixo que o cancro \"parecese como un pedazo de pastel\". Dixo que agora est\u00e1 totalmente vacinado contra a COVID-19."}
{"id": "190482", "revid": "25871", "url": "https://gl.wikipedia.org/wiki?curid=190482", "title": "Jos\u00e9 Manuel Fern\u00e1ndez G\u00f3mez", "text": "Jos\u00e9 Manuel Fern\u00e1ndez G\u00f3mez, nado en 1953, \u00e9 un pol\u00edtico galego do PPdeG.\nTraxectoria.\nPensionista da construci\u00f3n. Nas elecci\u00f3ns municipais de 2007 foi o candidato de PPdeG \u00e1 alcald\u00eda de Paderne de Allariz substitu\u00edndo a Luis Seara Nieto e foi elixido alcalde con maior\u00eda absoluta. Volveu ser elixido alcalde nas municipais de 2011, 2015 e 2019, sempre con maior\u00eda absoluta. Ap\u00f3s 16 anos como alcalde, en xaneiro de 2023 renunciou ao seu cargo por motivos persoais e foi substitu\u00eddo por Manuel P\u00e9rez Novoa."}
{"id": "190483", "revid": "98629", "url": "https://gl.wikipedia.org/wiki?curid=190483", "title": "O se\u00f1or da guerra", "text": "O se\u00f1or da guerra (en ) \u00e9 un filme estadounidense dirixido por Andrew Niccol que se estreou no 2005. Estreouse en galego na TVG o 22 de xullo de 2010.\nSinopse.\nHistoria dun traficante ilegal de armas ucra\u00edno, Yuri Orlov. A trav\u00e9s dalgunhas das zonas de guerra m\u00e1is perigosas, Yuri loita por fuxir dun implac\u00e1bel axente da Interpol, dos seus rivais no negocio e ata dalg\u00fan dos seus clientes, que incl\u00faen a moitos dos m\u00e1is importantes ditadores."}
{"id": "190484", "revid": "98629", "url": "https://gl.wikipedia.org/wiki?curid=190484", "title": "Hook, o capit\u00e1n Garfo", "text": "Hook, o capit\u00e1n Garfo (en ) \u00e9 un filme estadounidense de aventuras dirixido por Steven Spielberg que se estreou en 1991. O gui\u00f3n \u00e9 obra de James V. Hart e Malia Scotch Marmo, e est\u00e1 protagonizado por Robin Williams como Peter Pan/Peter Banning, Dustin Hoffman como Capit\u00e1n Garfo, Julia Roberts como Campa\u00ed\u00f1a, Bob Hoskins como Smee, Maggie Smith como Avoa Wendy, Caroline Goodall como Moira Banning e Charlie Korsmo como Jack Banning. O filme \u00e9 unha sorte de secuela da novela de J. M. Barrie \"Peter and Wendy\", e conta a historia dun Peter Pan adulto que esqueceu a fantas\u00eda da s\u00faa nenez. Agora co\u00f1ecido como \"Peter Banning\", \u00e9 un avogado de \u00e9xito con muller e dous fillos. Garfo secuestra \u00f3s seus nenos, e Peter debe volver a \"Nunca Xamais\" para recuperar o seu esp\u00edrito aventureiro para poder enfrontarse \u00f3 seu inimigo.\nSpielberg comezou a desenvolver o filme a comezos dos anos 1980 con Walt Disney Productions e Paramount Pictures. \"Peter Pan\" entrou en pre produci\u00f3n en 1985, pero Spielberg abandonou o proxecto. James V. Hart creou un novo gui\u00f3n xunto co director Nick Castle e TriStar Pictures antes de que Spielberg decidise dirixilo en 1989. \"Hook\" foi rodado completamente en escenarios de Sony Pictures Studios en Culver City (California). Malia ter un mal recibimento por parte dos cr\u00edticos, foi un \u00e9xito de recadaci\u00f3n e foi nomeado en varias categor\u00edas da 64\u00aa edici\u00f3n dos Oscar. A partir do filme realiz\u00e1ronse videoxogos, figuras de acci\u00f3n e adaptaci\u00f3ns \u00e1 banda dese\u00f1ada.\nSinopse.\nPeter Pan (Robin Williams) \u00e9 un prestixioso avogado e ten unha encantadora familia, pero perdeu o contacto con algo marabilloso: a s\u00faa infancia. Por\u00e9n, cando os seus fillos son secuestrados polo seu antigo inimigo, o Capit\u00e1n Garfo (Dustin Hoffman), e son levados \u00f3 Pa\u00eds de Nunca Xamais, tam\u00e9n el ter\u00e1 que viaxar a ese reino encantado, onde, coa axuda de Campa\u00ed\u00f1a (Julia Roberts), poder\u00e1 recuperar non s\u00f3 \u00f3s seus fillos, sen\u00f3n tam\u00e9n \u00f3 neno que un d\u00eda foi.\nGalard\u00f3ns e nomeamentos.\n1991: 5 nomeamentos \u00f3 Oscar: direcci\u00f3n art\u00edstica, canci\u00f3n, vestiario, maquillaxe e efectos visuais.\n1991: Nomeada \u00f3 Globo de Ouro: Mellor actor comedia ou musical (Dustin Hoffman)."}
{"id": "190485", "revid": "1888", "url": "https://gl.wikipedia.org/wiki?curid=190485", "title": "C\u00e9sar Longo", "text": "C\u00e9sar Longo Queijo, nado na Coru\u00f1a en 1952, \u00e9 un pol\u00edtico galego do PSdeG-PSOE.\nTraxectoria.\nFoi candidato \u00e1 alcald\u00eda de Paderne polo PSdeG-PSOE nas elecci\u00f3ns municipais de 1983, sendo a segunda forza m\u00e1is votada con 3 concelleiros. Nas municipais de 1987 e 1991 conseguiu mellorar os seus resultados con 4 e 5 concelleiros, respectivamente, sendo nesta \u00faltima ocasi\u00f3n a forza m\u00e1is votada \u00f3 bordo da maior\u00eda absoluta, pero un pacto entre o PPdeG e os Independentes por Paderne privouno da alcald\u00eda. Nas municipais de 1995 baixou a 4 ed\u00eds, por detr\u00e1s do PPdeG, e apoiou ao independente Jos\u00e9 Abrodos L\u00f3pez como alcalde. Por\u00e9n, en xullo de 1996 apoiou unha moci\u00f3n de censura que lle devolveu a alcald\u00eda \u00f3 popular Jos\u00e9 Lu\u00eds Pico Espi\u00f1eira. \nNas elecci\u00f3ns municipais de 1999 encabezou de novo a candidatura do PSdeG-PSOE, logrou de novo 4 concelleiros e foi elixido alcalde grazas a un pacto co BNG e Independentes de Paderne. Nas municipais de 2003 foi reelixido de novo alcalde con maior\u00eda absoluta, as\u00ed como en 2007, 2011 e 2015. Foi deputado provincial de 2011 a 2015. Nas elecci\u00f3ns municipais de 2019 perdeu a maior\u00eda absoluta e acadou de novo a alcald\u00eda como cabeza da lista m\u00e1is votada. Nas municipais de 2023 non se presentou \u00e1 reelecci\u00f3n e foi substitu\u00eddo \u00e1 fronte da alcald\u00eda polo seu compa\u00f1eiro Sergio Platas Casal."}
{"id": "190487", "revid": "85894", "url": "https://gl.wikipedia.org/wiki?curid=190487", "title": "Ethan Hawke", "text": "Ethan Green Hawke nado o 6 de novembro de 1970 en Austin, Texas, \u00e9 un actor, escritor e director estadounidense."}
{"id": "190488", "revid": "1131", "url": "https://gl.wikipedia.org/wiki?curid=190488", "title": "Dante Basco", "text": "Dante Basco nado o 29 de agosto de 1975 en Pittsburg (California), \u00e9 un actor estadounidense. \u00c9 co\u00f1ecido polo seu papel de Rufio no filme de 1991 sobre Peter Pan \"Hook, o capit\u00e1n Garfo\". Tam\u00e9n \u00e9 co\u00f1ecido por dar a s\u00faa voz a Zuko na serie de animaci\u00f3n de Nickelodeon ', e a Jake Long na serie de Disney '."}
{"id": "190489", "revid": "89787", "url": "https://gl.wikipedia.org/wiki?curid=190489", "title": "Macr\u00f3lido", "text": "Os macr\u00f3lidos son un tipo de f\u00e1rmacos, na s\u00faa maior\u00eda antibi\u00f3ticos, cuxa actividade deriva da presenza na s\u00faa mol\u00e9cula dun \"anel macr\u00f3lido\", que consiste nun gran anel lactona macroc\u00edclico normalmente de 14 a 16 membros, ao que est\u00e1n unidos un ou m\u00e1is desoxiazucres, xeralmente a cladinosa e desosamina. Os macr\u00f3lidos pertencen ao grupo dos polic\u00e9tidos. Un exemplo importante de macr\u00f3lido \u00e9 o antibi\u00f3tico eritromicina.\nPrincipais macr\u00f3lidos.\nMacr\u00f3lidos antibi\u00f3ticos.\nOs m\u00e1is com\u00fans son:\nMenos com\u00fans ou en proba son:\nCet\u00f3lidos.\nOs cet\u00f3lidos son un novo tipo de antibi\u00f3ticos, que se consideran un subtipo de macr\u00f3lidos, xa que est\u00e1n estruturalmente relacionados con eles. Derivan da eritromicina por substituci\u00f3n do azucre cladinosa por un grupo ceto e a uni\u00f3n dun carbamato c\u00edclico ao anel de lactona. Util\u00edzanse para tratar infecci\u00f3ns do tracto respiratorio causadas por bacterias resistentes aos macr\u00f3lidos. Os cet\u00f3lidos son moi efectivos, xa que te\u00f1en dous sitios de uni\u00f3n ao ribosoma; e os m\u00e1is modernos fluorocet\u00f3lidos mesmo te\u00f1en tres sitios de interacci\u00f3n co ribosoma.\nDe entre os mencionados anteriormente (e outros) son cet\u00f3lidos os seguintes:\nMacr\u00f3lidos non antibi\u00f3ticos.\nNon todos os macr\u00f3lidos son antibi\u00f3ticos. Por exemplo, os f\u00e1rmacos tacrolimus, pimecrolimus, e sirolimus son macr\u00f3lidos que se utilizan como inmunosupresores ou inmunomoduladores. Te\u00f1en unha actividade similar \u00e1 da ciclosporina.\nMacr\u00f3lidos t\u00f3xicos.\nForon illados e caracterizados diversos macr\u00f3lidos t\u00f3xicos producidos por bacterias, como as micolactonas.\nIndicaci\u00f3ns.\nOs macr\u00f3lidos te\u00f1en todos un espectro de actividade moi similar, non penetran no l\u00edquido cefalorraqu\u00eddeo e atinguen altas concentraci\u00f3ns na pel, o\u00eddo medio, secreci\u00f3ns bronquiais, pr\u00f3stata, mucosa g\u00e1strica, granulocitos e macr\u00f3fagos.\nOs antibi\u00f3ticos macr\u00f3lidos util\u00edzanse para o tratamento de infecci\u00f3ns causadas por bacterias grampositivas, como \"Streptococcus pneumoniae\", e \"Haemophilus influenzae\" en infecci\u00f3ns respiratorias e de tecidos brandos. O espectro antimicrobiano dos macr\u00f3lidos \u00e9 algo m\u00e1is amplo ca o da penicilina, o que fai que os macr\u00f3lidos sexan un antibi\u00f3tico substituto com\u00fan para pacientes con alerxia \u00e1 penicilina. Os estreptococos, pneumococos, estafilococos, e enterococos beta-hemol\u00edticos son normalmente susceptibles aos macr\u00f3lidos. A diferenza da penicilina, os macr\u00f3lidos son efectivos contra a \"Legionella pneumophila\", micoplasmas, micobacterias, algunhas rickettsias, e \"Chlamydia\".\nOs macr\u00f3lidos non se utilizan en herb\u00edvoros non ruminantes, como cabalos e coelllos. Neses animais producen rapidamente unha reacci\u00f3n causando trastornos dixestivos fatais. S\u00f3 poden ser utilizados en cabalos de menos dun ano de idade, pero evitando que outros cabalos maiores entren en contacto co tratamento con macr\u00f3lidos (como a nai do poldro, por exemplo).\nModo de acci\u00f3n.\nAntibacteriano.\nOs macr\u00f3lidos son inhibidores da s\u00edntese proteica nas bacterias, xa que se unen \u00e1 subunidade de 50 S do ribosoma bacteriano. P\u00e9nsase que fan isto impedindo que a peptidiltransferase do ribosoma enlace o grupo peptidil (prote\u00edna en crecemento) unido ao ARNt ao seguinte amino\u00e1cido e inhibindo a translocaci\u00f3n ribosomal. Outro mecanismo potencial \u00e9 a disociaci\u00f3n prematura do peptidil-ARNt do ribosoma.\nAs s\u00faas acci\u00f3ns poden provocar un efecto bacteriost\u00e1tico ou bactericida, segundo a especie bacteriana atacada, a concentraci\u00f3n do antibi\u00f3tico acadada no sitio de infecci\u00f3n ou a fase de crecemento en que se encontran as bacterias durante o ataque do antibi\u00f3tico. Os macr\u00f3lidos exercen o seu efecto s\u00f3 nos microorganismos que est\u00e1n en proceso de replicaci\u00f3n. Os macr\u00f3lidos penetran m\u00e1is facilmente nas bacterias grampositivas, a claritromicina \u00e9 o \u00fanico que pos\u00fae algunha actividade (escasa) sobre bacterias gramnegativas.\nInmunomodulaci\u00f3n.\nOs antibi\u00f3ticos macr\u00f3lidos eritromicina, claritromicina, e roxitromicina demostraron ser efectivos como tratamento contra certa doenza pulmonar frecuente en Asia chamada panbroquiolite difusa (DPB).\n O efecto beneficioso dos macr\u00f3lidos nesta doenza deriva de que controlan os s\u00edntomas a trav\u00e9s da inmunomodulaci\u00f3n, \u00e9 dicir, axustando a resposta inmunitaria, co beneficio engadido de requirir doses m\u00e1is baixas. A inflamaci\u00f3n dimin\u00fae e supr\u00edmese a proliferaci\u00f3n de neutr\u00f3filos e linfocitos. Que o seu efecto se debe a inmunomodulaci\u00f3n ponse en evidencia porque se usan a doses moi baixas como para que poidan combater a infecci\u00f3n directamente, e porque alivian os s\u00edntomas mesmo cando a bacteria \u00e9 resistente aos macr\u00f3lidos .\nResistencias.\nA principal maneira que te\u00f1en as bacterias de adquirir resistencia aos macr\u00f3lidos \u00e9 por modificaci\u00f3n da diana por medio de metilaci\u00f3n postranscricional do ARN ribos\u00f3mico de 23 S bacteriano por metilases. Estas metilases est\u00e1n codificadas polo xene \"erm\", presente en \"Staphylococcus\", \"Streptococcus\", enterobacterias ou \"Lactobacillus\". Esta resistencia adquirida pode estar mediada tanto por pl\u00e1smidos coma polo cromosoma, por medio de mutaci\u00f3ns, e orixina unha resistencia cruzada a macr\u00f3lidos, lincosamidas, e estreptograminas (un fenotipo MLS-resistente).\nOutros tipos de resistencia adquirida que se dan raramente son a produci\u00f3n de encimas que inactivan o f\u00e1rmaco (esterases ou quinases), ou tam\u00e9n o bombeo activo dependente do ATP, que transporta a substancia f\u00f3ra da c\u00e9lula.\nA azitromicina foi utilizada para tratar a infecci\u00f3n de gorxa causada por \"Streptococcus pyogenes\" (estreptococos do grupo A ou GAS) en pacientes al\u00e9rxicos \u00e1 penicilina, a\u00ednda que as estirpes de estreptococos do grupo A resistentes aos macr\u00f3lidos non son raras. Outra posible opci\u00f3n para estes pacientes \u00e9 a cefalosporina.\nEfectos secundarios.\nEn xeral son bastante seguros. Nalg\u00fans casos poden producir trastornos intestinais, hipersensibilidade cut\u00e1nea ou eosinofilia. \nEn 2008 un artigo do \"British Medical Journal\" salientaba que non \u00e9 aconsellable combinar macr\u00f3lidos e estatinas (usadas para rebaixar os niveis de colesterol), xa que isto pode producir unha miopat\u00eda debilitante. Isto sucede porque os macr\u00f3lidos son potentes inhibidores do sistema do citocromo P450, principalmente do CYP3A4. Os macr\u00f3lidos, principalmente a eritromicina e claritromicina, te\u00f1en tam\u00e9n o efecto de prolongaci\u00f3n QT no electrocardiograma, o que pode orixinar torsade de pointes (certa taquicardia ventricular). Os macr\u00f3lidos te\u00f1en reciclaxe enterohep\u00e1tica; \u00e9 dicir, o f\u00e1rmaco abs\u00f3rbese no tracto intestinal e \u00e9 enviado ao f\u00edgado, para ser despois excretado no duodeno coa bile. Isto pode orixinar unha acumulaci\u00f3n do produto no sistema, causando deste modo n\u00e1useas. En rapaces o uso da eritromicina foi asociado con estenose pil\u00f3rica ."}
{"id": "190490", "revid": "98251", "url": "https://gl.wikipedia.org/wiki?curid=190490", "title": "ZDF", "text": "A ZDF, acr\u00f3nimo de Zweites Deutsches Fernsehen (\"Segunda Televisi\u00f3n Alem\u00e1\"), \u00e9 unha canle p\u00fablica de televisi\u00f3n alem\u00e1 con sede en Maguncia.\nHistoria e caracter\u00edsticas.\nAs s\u00faas emisi\u00f3ns deron comezo o 1 de abril de 1963. A s\u00faa sede, inicialmente en Wiesbaden, foi trasladada a Maguncia en 1974.\nR\u00e9xea unha axencia sen \u00e1nimo de lucro establecida conxuntamente polos \"L\u00e4nder\" alem\u00e1ns. Opera outras canles como a 3sat, Arte, KI.KA e Phoenix."}
{"id": "190491", "revid": "16394", "url": "https://gl.wikipedia.org/wiki?curid=190491", "title": "L\u00e4nder", "text": ""}
{"id": "190492", "revid": "16394", "url": "https://gl.wikipedia.org/wiki?curid=190492", "title": "Bundesl\u00e4nder", "text": ""}
{"id": "190493", "revid": "23204", "url": "https://gl.wikipedia.org/wiki?curid=190493", "title": "Festival Internacional de Cinema de Venecia", "text": "O Festival Internacional de Cinema de Venecia (en ) \u00e9 un festival de cinema que se celebra anualmente na cidade italiana de Venecia enmarcado dentro das actividades da Bienal de Venecia\nPremios.\nA m\u00e1xima distinci\u00f3n \u00e9 o Le\u00f3n de Ouro que o xurado concede \u00e1 mellor pel\u00edcula. Ademais, tam\u00e9n premia ao mellor director co Le\u00f3n de Prata, ao mellor actor e \u00e1 mellor actriz coa Copa Volpi e distingue con Le\u00f3ns de Ouro especiais a distintas personalidades do mundo do cinema en reco\u00f1ecemento a toda a s\u00faa carreira."}
{"id": "190495", "revid": "12452", "url": "https://gl.wikipedia.org/wiki?curid=190495", "title": "Ox\u00edxeno at\u00f3mico", "text": ""}
{"id": "190499", "revid": "98629", "url": "https://gl.wikipedia.org/wiki?curid=190499", "title": "Alejandro P\u00e9rez Prado", "text": "Alejandro P\u00e9rez Prado, nado en Lugo o 1 de setembro de 1988, \u00e9 un futbolista galego. Xogou de lateral esquerdo no Racing Vilalb\u00e9s."}
{"id": "190500", "revid": "23204", "url": "https://gl.wikipedia.org/wiki?curid=190500", "title": "Fernanda Rodrigues", "text": "Fernanda Erlanger Rodrigues, nada en R\u00edo de Xaneiro o 21 de outubro de 1979, \u00e9 unha actriz brasileira."}
{"id": "190502", "revid": "5863", "url": "https://gl.wikipedia.org/wiki?curid=190502", "title": "Comarca de Tabeir\u00f3s-Terra de Montes", "text": ""}
{"id": "190504", "revid": "5863", "url": "https://gl.wikipedia.org/wiki?curid=190504", "title": "WP FDP", "text": ""}
{"id": "190507", "revid": "98629", "url": "https://gl.wikipedia.org/wiki?curid=190507", "title": "Mystic River", "text": "Mystic River \u00e9 un filme estadounidense dirixido por Clint Eastwood que se estreou no 2003. Bas\u00e9ase na novela \"Mystic River\" de Dennis Lehane. Estreouse en galego na TVG o 31 de maio de 2009. Foi traducido \u00f3 galego por Rosa Cami\u00f1a.\nArgumento.\nCando Jimmy Markum (Sean Penn), Dave Boyle (Tim Robbins) e Sean Devine (Kevin Bacon) eran uns nenos que medraban xuntos nun perigoso barrio obreiro de Boston, pasaban os d\u00edas xogando na r\u00faa. Pero, un d\u00eda, a Dave ocorreulle algo que marcou para sempre a s\u00faa vida e as dos seus amigos. Vinte e cinco anos m\u00e1is tarde, outra traxedia v\u00f3lveos unir: o asasinato de Katie (Emmy Rossum), a filla de 19 anos de Jimmy. A Sean, que \u00e9 polic\u00eda, as\u00edgnanlle o caso; pero tam\u00e9n ten que estar moi pendente de Jimmy porque, na s\u00faa desesperaci\u00f3n, est\u00e1 intentando tomarse a xustiza pola s\u00faa man."}
{"id": "190509", "revid": "98629", "url": "https://gl.wikipedia.org/wiki?curid=190509", "title": "21 (filme)", "text": "21 \u00e9 un filme estadounidense dirixido polo director australiano Robert Luketic que se estreou no 2008. Bas\u00e9ase no libro \"Bringing Down the House\" de Ben Mezrich.\nSinopse.\nHistoria dun grupo de rapaces que se converteron en expertos na arte de contar cartas para ga\u00f1ar nos casinos. Ben Campbell (Jim Sturgess) \u00e9 un t\u00edmido e brillante estudante do prestixioso Instituto Tecnol\u00f3xico de Massachussets (MIT) que, \u00f3 non poder pagar a matr\u00edcula da universidade, atopa a soluci\u00f3n nas cartas. D\u00e1selle a oportunidade de unirse a un grupo formado polos estudantes m\u00e1is dotados da escola, que viaxan ata Las Vegas cada fin de semana armados con identidades falsas e co co\u00f1ecemento necesario para inclinar as probabilidades de \u00e9xito no xogo do Blackjack \u00f3 seu favor. Seducido polos cartos, o estilo de vida de Las Vegas, e pola s\u00faa intelixente e atractiva compa\u00f1eira de equipo, Jill Taylor (Kate Bosworth), Ben comeza a cruzalos l\u00edmites. A\u00ednda que contar as cartas non \u00e9 ilegal, as apostas son altas, e o desaf\u00edo consiste non s\u00f3 en levar ben a conta dos n\u00fameros, sen\u00f3n en ir un paso por diante do ameazador polic\u00eda de casinos: Cole Williams (Laurence Fishburne)."}
{"id": "190510", "revid": "113093", "url": "https://gl.wikipedia.org/wiki?curid=190510", "title": "Casino", "text": "Un casino \u00e9 unha instalaci\u00f3n que alberga e ten capacidade para certas actividades de distintos tipos de xogos de azar. Os casinos son comunmente constru\u00eddos preto ou en combinaci\u00f3n con hoteis, restaurantes, tendas comerciais, cruceiros tur\u00edsticos e outras atracci\u00f3ns.\nObxectivo.\nUn casino de xogo \u00e9 un establecemento no cal a atracci\u00f3n principal son os xogos de azar. Os xogos m\u00e1is populares son a ruleta, o Blackjack, o p\u00f3quer e as m\u00e1quinas comecartos. A l\u00f3xica de todos estes xogos consiste, no seu nivel m\u00e1is b\u00e1sico, no seguinte mecanismo:"}
{"id": "190511", "revid": "89787", "url": "https://gl.wikipedia.org/wiki?curid=190511", "title": "Cacaforra vi\u00f1osa", "text": "A Cacaforra vi\u00f1osa ou amanita do vi\u00f1o de nome cient\u00edfico Amanita rubescens, \u00e9 un fungo basidiomiceto da familia das amanitas caracterizado por posu\u00edr un chapeu globoso, cando \u00e9 novo, que evoluciona a plano, de cor avermellada, coa tonalidade do vi\u00f1o: na madurez, pos\u00fae numerosos restos do veo da volva, de cor branca ros\u00e1cea. A cut\u00edcula \u00e9 separable con facilidade. A marxe, incurvada a plana, non \u00e9 estriada, e \u00e9 delgada. As l\u00e1minas, numerosas, libres, son de cor branca, as\u00ed como as s\u00faas esporas. O p\u00e9 \u00e9 cil\u00edndrico, de cor esbrancuxada a rosada; na s\u00faa base pos\u00fae unha volva da mesma cor ou lixeiramente m\u00e1is saturada. Crece en pi\u00f1eirais e en uceirais.\nEn Galiza abrolla de setembro a decembro, sendo a \u00e9poca de apoxeo todo outubro e a primeira metade de novembro.\nDe interese en gastronom\u00eda, debe consumirse sempre coci\u00f1ada, nunca cr\u00faa; isto d\u00e9bese \u00e1 presenza de hemolisinas que desaparecen ao quentarse at\u00e9 os 65\u00a0\u00b0C. Ditas hemolisinas act\u00faan eliminando os eritrocitos do sangue. No entanto, o seu interese culinario est\u00e1 discutido, posto que, a\u00ednda destru\u00eddas as hemolisinas tras un shock t\u00e9rmico, a\u00ednda son indixestas. Debe coidarse a s\u00faa identificaci\u00f3n porque se presta a confusi\u00f3n con \"Amanita pantherina\", esta \u00faltima moi t\u00f3xica."}
{"id": "190513", "revid": "72012", "url": "https://gl.wikipedia.org/wiki?curid=190513", "title": "Francisco Villar Garc\u00eda-Moreno", "text": "Francisco Jos\u00e9 Villar Garc\u00eda-Moreno nado en Madrid o 25 de febreiro de 1948 e finado na mesma cidade o 26 de outubro de 2011, foi un m\u00e9dico e pol\u00edtico galego do Partido Popular.\nTraxectoria.\nNado en Madrid, toda a s\u00faa familia se trasladou sendo el novo a Vigo, e foi en Galicia onde estudou e onde desenvolveu a maior parte da s\u00faa carreira profesional. Afeccionado ao atletismo cando mozo, licenciouse en Medicina pola Universidade de Santiago de Compostela, traballou inicialmente como cirurxi\u00e1n en Soria, ata que puido trasladarse a Galicia, primeiro a Lugo e posteriormente a Pontevedra.\nAmigo persoal de Mariano Rajoy, sendo conselleiro de Sanidade da Xunta de Galicia Manuel Montero G\u00f3mez foi nomeado delegado provincial en Pontevedra (1990), e en 1991, xa no equipo de Xos\u00e9 Manuel Romay Beccar\u00eda, director xeral do Sergas. Estivo \u00e1 fronte do Sergas durante cinco anos, ata que en 1996 pasou a ser secretario de Estado de Administraci\u00f3ns P\u00fablicas do ministerio de Administraci\u00f3ns P\u00fablicas, o primeiro dun goberno do Partido Popular, e \u00e1s ordes precisamente de Mariano Rajoy. Durante ese per\u00edodo de goberno do Partido Popular en Espa\u00f1a percorreu distintos cargos en postos de confianza dependentes de Mariano Rajoy. En 1999 pasou a ser secretario de Estado para o Deporte e en 2000 xefe de gabinete de Rajoy no ministerio de Presidencia, en 2001 de Interior e en 2002 de ministerio de Presidencia de novo. Ese ano nomeouno Rajoy coordinador operativo da xesti\u00f3n da cat\u00e1strofe do Prestige. Durante esa \u00e9poca traslada tam\u00e9n a s\u00faa praza ao Hospital Cl\u00ednico de Madrid.\nLogo de ser nomeado candidato Mariano Rajoy \u00e1 presidencia do goberno, deixou os cargos institucionais e ocupouse do traballo de ser o xefe de gabinete persoal de Rajoy. Presentouse como candidato a deputado pola circunscrici\u00f3n de Madrid e resultou elixido, se ben o Partido Popular pasou \u00e1 oposici\u00f3n nesas elecci\u00f3ns. Continuou como xefe de gabinete de Rajoy ata as elecci\u00f3ns de 2008, nas que resultou reelixido deputado por Madrid, pero onde permaneceu na oposici\u00f3n. Dende aquela foi voceiro adxunto do Partido Popular no Congreso. Enfermo de cancro, foi inclu\u00eddo nas listas populares \u00e1s elecci\u00f3ns de 2011, pero faleceu un mes antes de que se celebrasen os comicios."}
{"id": "190515", "revid": "89787", "url": "https://gl.wikipedia.org/wiki?curid=190515", "title": "Felipe de Castro", "text": "Felipe de Castro, nado en Noia contra 1711 e finado en Madrid en 25 de agosto de 1775 , foi un escultor galego, introdutor das f\u00f3rmulas sobrias do neoclasicismo e primeiro escultor do rei Fernando VI.\nTraxectoria.\nNado preto de Noia, segundo Juan Agust\u00edn Ce\u00e1n Berm\u00fadez foi en 1711 e segundo Felipe Garc\u00eda Samaniego foi o 2 de xullo de 1704 iniciou os seus estudos primeiro en Noia e logo en Santiago de Compostela con mestres de escasos co\u00f1ecementos segundo os describe Ce\u00e1n. En 1724, atop\u00e1base en Lisboa (Portugal), de onde pasou a Sevilla (1726), residencia nese momento da Corte, entrando a traballar no taller de Pedro Duque e Cornejo. En Sevilla executou baixo a direcci\u00f3n de Cornejo as estatuas de \"San Leandro\" e \"San Isidoro\" para o retablo da Virxe das Augas na igrexa de San Salvador.\nEn 1733, costeou a s\u00faa viaxe a Roma, animado por outros artistas, onde nun principo pasou algunha situaci\u00f3n de privaci\u00f3n que cambiar\u00eda logo de recibir axuda de d\u00faas persoas de orixe espa\u00f1ola. Al\u00ed colaborou con Giuseppe Rusconi e Fillippo della Val e co\u00f1eceu a Anton Raphael Mengs.\nEn 1739 obtivo o primeiro premio de escultura da Academia de San Lucas, ingresando nela como membro \u00e1 vez que na dos Arcades de Roma. Da s\u00faa obra romana Ce\u00e1n destaca uns anxos mancebos para a igrexa de San Apolinar, \u00abmoi celebrados polos profesores\u00bb. Ao acceder Fernando VI ao trono chamouno a Espa\u00f1a, onde se atopaba xa en 1747 co t\u00edtulo de escultor persoal do rei e director extraordinario de escultura da recentemente creada Real Academia de Belas Artes de San Fernando, en cuxa posta en funcionamento xogou un papel principal.\nXunto con Juan Domingo Olivieri encargouse a partir de 1749 da decoraci\u00f3n escult\u00f3rica do Palacio Novo, conforme ao programa proporcionado polo pai frei Mart\u00edn Sarmiento.\nPara a serie de noventa e catro reis de Espa\u00f1a, empezando por Ata\u00falfo, destinada a coroar a balaustrada, Olivieri e Castro serv\u00edronse dun elevado n\u00famero de escultores que traballaron baixo a s\u00faa direcci\u00f3n, entre eles Juan Pascual de Mena, Alejandro Carnicero, Lu\u00eds Salvador Carmona, Roberto Michel e Juan Porcel. Para abaratar custos empregouse pedra calcaria de Colmenar en lugar de m\u00e1rmore e as estatuas fix\u00e9ronse en d\u00faas pezas. Na fachada principal e sobre o balc\u00f3n situ\u00e1ronse as estatuas de Filipe V e a s\u00faa esposa, Mar\u00eda Lu\u00edsa de Savoia, que empezaron a construci\u00f3n do palacio, e Fernando VI con B\u00e1rbara de Bragan\u00e7a, que o terminaron, cuxa execuci\u00f3n reservaronse Olivieri e Castro, correspondendo a Castro as efixies dos monarcas reinantes. En 1760 Carlos III, dado o cambio nos gustos, ordenou desmontar as estatuas, que foron almacenadas ata que a partir de 1787 comezaron a distribu\u00edrse por distintos xard\u00edns e parques espa\u00f1ois.\nPara a fronte da tripla portada do mediod\u00eda proxect\u00e1ronse catro estatuas colosais de emperadores romanos de cuxa execuci\u00f3n encargaronse persoalmente Olivieri e Castro: Arcadio, Traxano, realizadas por Castro, e Teodosio e Honorio, labradas por Olivieri. A comparaci\u00f3n entre elas permite apreciar a novidade que supu\u00f1a a obra de Castro, coa s\u00faa elegancia acad\u00e9mica superadora das f\u00f3rmulas barrocas.\n\u00c1 marxe de labores menores executadas tam\u00e9n para o Palacio Real, entre elas un dos le\u00f3ns da escaleira principal, catro medall\u00f3ns dos \"Traballos de H\u00e9rcules\" e alg\u00fans anxos nenos para a capela, a s\u00faa principal ocupaci\u00f3n como escultor do rei \u00eda ser a de facer os seus retratos e os da s\u00faa esposa, B\u00e1rbara de Bragan\u00e7a, a quen xa en 1747 tivo ocasi\u00f3n de retratar en \u00abdirecto\u00bb. Terminados \u00abmoi a satisfacci\u00f3n das s\u00faas Maxestades\u00bb, dos modelos obtiv\u00e9ronse baleirados en xeso, conservados na Real Academia de Belas Artes de San Fernando. Dous bustos en m\u00e1rmore, falecidos xa os monarcas, realizounos o propio Castro con algunhas variantes sobre aqueles modelos para o convento das Salesas Reais, onde est\u00e1n enterrados. O retrato de Benito Jer\u00f3nimo Feijoo, conservado tam\u00e9n na Academia, \u00e9 outra mostra da capacidade do artista neste x\u00e9nero que el \u00eda revitalizar.\nAdemais da s\u00faa dedicaci\u00f3n \u00e1 escultura, a\u00ednda que de curta produci\u00f3n, Castro dedicou tempo ao ensino, sendo nesta orde prototipo do artista culto: en 1752, ano da s\u00faa fundaci\u00f3n oficial, foi nomeado director de escultura da Academia, da que en 1763 foi nomeado director xeral. Para axudarse nestas tarefas, di Ce\u00e1n, traduciu do toscano e publicou en 1753 a \"Lecci\u00f3n\" de Benedito Carchi. Un dos seus disc\u00edpulos foi o gravador de talla doce, moedas, medallas e letras de imprenta Jer\u00f3nimo Antonio Gil."}
{"id": "190517", "revid": "34681", "url": "https://gl.wikipedia.org/wiki?curid=190517", "title": "Raymond Roussel", "text": "Raymond Roussel, nado en Par\u00eds o 20 de xaneiro de 1877 e finado en Palermo o 14 de xullo de 1933, foi un poeta, novelista, dramaturgo, m\u00fasico e xadrecista franc\u00e9s.\nCoas s\u00faas novelas e obras exerceu unha forte influencia sobre alg\u00fans grupos vangardistas do s\u00e9culo XX, como os surrealistas, OuLiPo e os autores da nouveau roman."}
{"id": "190518", "revid": "22570", "url": "https://gl.wikipedia.org/wiki?curid=190518", "title": "OuLiPo", "text": "OuLiPo (acr\u00f3nimo de \u00ab\"Ouvroir de litt\u00e9rature potentielle\"\u00bb, que se traduce como \"Obradoiro de literatura potencial\") \u00e9 un grupo de principalmente escritores en franc\u00e9s e matem\u00e1ticos que busca crear obras usando t\u00e9cnicas de escritura limitada (\"Litt\u00e9rature \u00e0 contraintes\"). Foi fundado en novembro de 1960 por Raymond Queneau e Fran\u00e7ois le Lionnais. Estes refundan o Seminario de Literatura Experimental (S\u00e9litex), ao redor do cal se reuniu un grupo de creadores non convencionais, e pasan a denominalo Ouvroir de litt\u00e9rature potentielle, ou Taller de literatura potencial."}
{"id": "190523", "revid": "92340", "url": "https://gl.wikipedia.org/wiki?curid=190523", "title": "Jos\u00e9 Ram\u00f3n Pe\u00f3n P\u00e9rez", "text": "Jos\u00e9 Ram\u00f3n Pe\u00f3n P\u00e9rez, nado en 1942, \u00e9 un pol\u00edtico galego do PPdeG\nTraxectoria.\nFuncionario de profesi\u00f3n. Nas elecci\u00f3ns municipais de 1983 foi elixido alcalde de Oza dos R\u00edos pola Coalici\u00f3n Popular. Repetiu como alcalde en 1987 por AP e a partir de 1991 polo PPdeG nas sucesivas convocatorias electorais, sempre con maior\u00eda absoluta. En 2011 foi substitu\u00eddo como candidato do PPdeG polo seu xenro Jos\u00e9 Pablo Gonz\u00e1lez Cacheiro. Continuou como concelleiro en Oza e asesor do alcalde, e foi contratado como asesor na Deputaci\u00f3n da Coru\u00f1a.\n "}
{"id": "190525", "revid": "98629", "url": "https://gl.wikipedia.org/wiki?curid=190525", "title": "Jos\u00e9 Pablo Gonz\u00e1lez Cacheiro", "text": "Jos\u00e9 Pablo Gonz\u00e1lez Cacheiro, \u00e9 un pol\u00edtico galego do PPdeG que exerce actualmente de alcalde en Oza-Cesuras.\nTraxectoria.\nNas elecci\u00f3ns municipais de 2011 foi o candidato do PPdeG \u00e1 alcald\u00eda do Concello de Oza dos R\u00edos en substituci\u00f3n do seu sogro Jos\u00e9 Ram\u00f3n Pe\u00f3n P\u00e9rez e foi elixido alcalde con maior\u00eda absoluta. En xu\u00f1o do 2013 deixou de ser alcalde de Oza dos R\u00edos, debido a fusi\u00f3n deste municipio co Concello de Cesuras, para formar Oza-Cesuras. D\u00edas despois comezou como alcalde de Oza-Cesuras.. Nas elecci\u00f3ns municipais de 2015 e 2019 acadou de novo a alcald\u00eda con maior\u00eda absoluta.\n "}
{"id": "190526", "revid": "98629", "url": "https://gl.wikipedia.org/wiki?curid=190526", "title": "Alberto Casal Arantes", "text": "Alberto Ram\u00f3n Casal Arantes, m\u00e1is co\u00f1ecido como Casal, nado en Vigo o 22 de agosto de 1970, \u00e9 un exfutbolista galego. Xogaba de porteiro. Actualmente \u00e9 o adestrador de porteiros do Deportivo da Coru\u00f1a.\nTraxectoria.\nComo xogador.\nFormouse nas categor\u00edas inferiores do Celta de Vigo e xogou no Celta Turista, ademais de no Cultural Areas e o Gran Pe\u00f1a. Aos 24 anos marchou cedido ao Racing de Ferrol, en Segunda Divisi\u00f3n B para a tempada 1994/95. Ao rematar o curso desvinculouse co Celta e asinou polo Racing por outra tempada. Con todo, no club ferrol\u00e1n non dispuxo apenas de minutos fronte ao porteiro titular, Luis C\u00e9sar Sampedro.\nNa tempada 1996/97 pasou a xogar no CCD Cerceda ata que en abril de 1998 fichou como novo porteiro do Endesa As Pontes, que ti\u00f1a lesionados os porteiros do primeiro equipo. En xu\u00f1o de 1999 foi anunciado como novo porteiro do Club Deportivo Lugo. No club lucense, adestrado por Fabri, chegou a ga\u00f1ar a titularidade en detrimento do hist\u00f3rico porteiro Xos\u00e9 Dom\u00ednguez. \nEn 2001 incorporouse ao Atl\u00e9tico Arteixo, de Terceira Divisi\u00f3n, club no que xogou d\u00faas tempadas e que deixou para xogar no Racing Vilalb\u00e9s de Rexional Preferente. Na tempada 2004-05 asinou polo Laracha, un recentemente ascendido \u00e1 3\u00aa Divisi\u00f3n, con Jos\u00e9 Lu\u00eds Vara como adestrador. No club larach\u00e9s ga\u00f1ou o trofeo ao porteiro menos goleado no seu primeiro ano e foi o segundo menos goleado no segundo ano, desempe\u00f1o excepcional que lle serviu ao Laracha para rematar en 5\u00aa e 3\u00aa posici\u00f3n respectivamente. Con todo, no terceiro ano na categor\u00eda o club acabou descendendo, sendo esta a \u00faltima tempada de Casal como xogador.\nAdestrador de porteiros.\nAo deixar de xogar ao f\u00fatbol, \u200b\u200bCasal pasou a exercer como adestrador de porteiros. Realizou dita funci\u00f3n no Monta\u00f1eros CF, Cidade de Santiago e Berganti\u00f1os FC, ata que en 2012 se incorporou \u00e1 Ponferradina, en Segunda Divisi\u00f3n. Tras seis anos no club berciano, en xullo de 2018 pasou ao Deportivo Fabril, do que se ocupou dous anos at\u00e9 agosto de 2020, cando foi anunciado como novo adestrador de porteiros do Deportivo da Coru\u00f1a na s\u00faa nova etapa en Segunda Divisi\u00f3n B."}
{"id": "190527", "revid": "98629", "url": "https://gl.wikipedia.org/wiki?curid=190527", "title": "A cor p\u00farpura", "text": "A cor p\u00farpura (en ) \u00e9 un filme estadounidense dirixido por Steven Spielberg que se estreou en 1985. Bas\u00e9ase na novela de Alice Walker \"The Color Purple\".\nSinopse.\nPrincipios do s\u00e9culo XX. Narra a historia de Celie, unha adolescente afroamericana de catorce anos que est\u00e1 embarazada do seu propio pai, un home desp\u00f3tico e cruel. A partir de ent\u00f3n a s\u00faa vida estar\u00e1 chea de dor e humillaci\u00f3ns."}
{"id": "190528", "revid": "23204", "url": "https://gl.wikipedia.org/wiki?curid=190528", "title": "Whoopi Goldberg", "text": "Whoopi Goldberg, nada como Caryn Elaine Johnson o 13 de novembro de 1955 en Nova York, \u00e9 unha actriz, c\u00f3mica, autora, produtora, cantautora, activista estadounidense. Realizou o seu debut como actriz profesional co filme dirixido por Steven Spielberg \"A cor p\u00farpura\" (1985) interpretando a Celie, unha adolescente afroamericana maltratada polo seu pai."}
{"id": "190530", "revid": "98629", "url": "https://gl.wikipedia.org/wiki?curid=190530", "title": "Billy Elliot", "text": "Billy Elliot \u00e9 un filme brit\u00e1nico dirixido por Stephen Daldry que se estreou no ano 2000. No 2001, o escritor Melvin Burgess foi elixido para escribir unha novela baseada no gui\u00f3n do filme, escrito por Lee Hall.\nEstreouse en galego o 28 de xu\u00f1o de 2021 a trav\u00e9s da TVG.\nSinopse.\nEn 1984, durante unha folga de mineiros no condado de Durham, suc\u00e9dense os enfrontamentos entre piquetes e polic\u00eda. Entre os mineiros m\u00e1is exaltados est\u00e1n Tony e o seu pai. Este empe\u00f1ouse en que Billy, o seu fillo pequeno, reciba clases de boxeo. Pero, a\u00ednda que o rapaz ten un bo xogo de pernas, carece por completo de pegada. Un d\u00eda, no ximnasio, Billy observa a clase de ballet da se\u00f1ora Wilkinson, unha muller de car\u00e1cter severo que o anima a participar. A partir dese intre, Billy adicarase apaixonadamente \u00e1 danza."}
{"id": "190531", "revid": "89787", "url": "https://gl.wikipedia.org/wiki?curid=190531", "title": "Tetraciclina", "text": "A tetraciclina \u00e9 un antibi\u00f3tico polic\u00e9tido de amplo espectro, principal representante do grupo das tetraciclinas, producido polo x\u00e9nero de actinobacterias \"Streptomyces\", utilizado contra moitas infecci\u00f3ns bacterianas. Funciona como un inhibidor da s\u00edntese proteica. A partir da tetraciclina poden obterse diversos derivados semisint\u00e9ticos, que son antibi\u00f3ticos do grupo das tetraciclinas, que comparten a mesma estrutura molecular de 4 aneis.\nAplicaci\u00f3ns.\nUtil\u00edzase moito como tratamento do acne e ros\u00e1cea e foi historicamente importante no tratamento do c\u00f3lera. \u00c9 o tratamento de primeira li\u00f1a para a febre das Monta\u00f1as Rochosas (\"Rickettsia\"), febre Q (\"Coxiella\"), psittacose e linfogranuloma ven\u00e9reo (\"Chlamydia\"), e para erradicar nas v\u00edas nasais o meningococo. A tetraciclina utilizouse durante o estalido da peste na India en 1992.\nComo a tetraciclina se absorbe nos \u00f3sos, util\u00edzase como marcador do crecemento \u00f3seo en biopsias humanas. O marcado con tetraciclina serve para determinar a cantidade de crecemento \u00f3seo nun certo per\u00edodo de tempo, xeralmente un per\u00edodo de aproximadamente 21 d\u00edas. A tetraciclina que se incorpora no \u00f3so mineralizado pode detectarse pola s\u00faa fluorescencia. Ao facer o \"dobre marcado con tetraciclina\", admin\u00edstrase unha segunda dose de 11 a 14 d\u00edas despois da primeira, e a cantidade de \u00f3so formado durante ese interevalo pode calcularse medindo a distancia entre as d\u00faas marcaxes fluorescentes.\nA tetraciclina util\u00edzase como biomarcador na natureza para detectar o consumo polos animais salvaxes de cebos que conte\u00f1en medicinas ou vacinas.\nEn enxe\u00f1ar\u00eda xen\u00e9tica, a tetraciclina util\u00edzase na activaci\u00f3n transcricional controlada por tetraciclina.\nNa investigaci\u00f3n do c\u00e1ncer na Harvard Medical School, utilizouse a tetraciclina para desactivar a leucemia en ratos modificados xeneticamente.\nA tetraciclina util\u00edzase en biolox\u00eda celular como un axente selectivo nos sistemas de cultivos celulares. Selecciona as c\u00e9lulas que te\u00f1en o xene tetr, que codifica unha prote\u00edna de membrana que bombea a tetraciclina f\u00f3ra da c\u00e9lula.\nHistoria da tetraciclina.\nCando se estudaron restos de esqueletos de hai uns 1.600 anos de Nubia (hoxe no Sud\u00e1n) na d\u00e9cada de 1990 atoparon neles cantidades significativas de tetraciclina; que se sup\u00f3n se orixinaba no proceso de fermentaci\u00f3n da cervexa que consum\u00edan.\nNa \u00e9poca moderna os primeiros antibi\u00f3ticos do grupo das tetraciclinas descubertos foron a \"aureomicina\" (clortetraciclina) en 1945, e a \"terramicina\" (oxitetraciclina) en 1950.\n. Un grupo de sete investigadores (K.J. Brunings, Francis A. Hochstein, C.R. Stephens, L.H. Conover, Abraham Bavley, Richard Pasternack, e Peter P. Regna) da compa\u00f1\u00eda Pfizer, participaron, en colaboraci\u00f3n con Woodward (que determinara a estrutura da \"terramicina\"), na investigaci\u00f3n de dous anos de duraci\u00f3n, que levou ao descubrimento da terramicina. Houbo varios litixios entre varias compa\u00f1\u00edas sobre a patente da tetraciclina, a\u00ednda que chegaron finalmente a un acordo, e o goberno dos Estados Unidos (a \"Federal Trade Commission\") litigou coas compa\u00f1\u00edas por considerar que a tetraciclina, ao producirse por fermentaci\u00f3n, non era patentable, pero perdeu finalmente no ano 1982 nos tribunais."}
{"id": "190532", "revid": "1888", "url": "https://gl.wikipedia.org/wiki?curid=190532", "title": "Gonzalo P\u00e9rez Villaverde", "text": "Gonzalo P\u00e9rez Villaverde, nado en Outes o 24 de outubro de 1934, \u00e9 un mestre e pol\u00edtico galego.\nTraxectoria.\nMestre. Foi nomeado alcalde de Outes en 1973. Nas primeiras elecci\u00f3ns democr\u00e1ticas encabezou a candidatura de UCD \u00e1 alcald\u00eda de Outes, que tivo once escanos, os Independentes tiveron cinco e o PSOE s\u00f3 un, e foi elixido alcalde. Nas municipais de 1983 encabezou a candidatura da Coalici\u00f3n Popular, obtivo trece concelleiros e foi elixido alcalde. Nas municipais de 1987 acudiu \u00e1s elecci\u00f3ns baixo as siglas da CPG, conseguiu doce concelleiros e volveu ser elixido alcalde. Nas municipais de 1991 foi o candidato do PPdeG e volveu obter a maior\u00eda absoluta, agora s\u00f3 con nove concelleiros. Foi deputado provincial. En 1995 retirouse como candidato e foi substitu\u00eddo por Carlos L\u00f3pez Crespo como cabeza de lista do PPdeG, o cal logrou a alcald\u00eda con maior\u00eda absoluta."}
{"id": "190533", "revid": "25871", "url": "https://gl.wikipedia.org/wiki?curid=190533", "title": "Zamfara", "text": "Zamfara \u00e9 un estado no noroeste de Nixeria, creado o 1 de outubro de 1996. A s\u00faa capital reside en Gusau. At\u00e9 1996 formaba parte do estado de Sokoto. A estimaci\u00f3n da poboaci\u00f3n no 2005 apuntaba 3.602.356 habitantes, nunha \u00e1rea de 39.762\u00a0km\u00b2.\nEst\u00e1 habitado principalmente pola etnia hausa, a\u00ednda que hai membros doutras comunidades \u00e9tnicas tales como gwari, kamuku, kambari, dukawa, bussawa e zabarma.\nO estado de Zamfara foi o primeiro de Nixeria en introducir a xaria (lei isl\u00e1mica).\n\u00c1reas de goberno local.\nO estado de Zamfara componse de 14 \u00c1reas de goberno local:"}
{"id": "190536", "revid": "22570", "url": "https://gl.wikipedia.org/wiki?curid=190536", "title": "Liga ASOBAL 2006/07", "text": "A Liga ASOBAL 2006-07 foi a 56\u00aa edici\u00f3n da liga espa\u00f1ola de balonm\u00e1n, a 17\u00aa coa denominaci\u00f3n \"Asobal\". A competici\u00f3n contou con 16 equipos, que se enfrontaron entre si en d\u00faas voltas, completando 30 xornadas. O campi\u00f3n final foi o BM Ciudad Real, que acadou o seu 2\u00ba t\u00edtulo de campi\u00f3n.\n\u00d3 remate da tempada BM Altea descendeu por raz\u00f3ns econ\u00f3micas, o que supuxo que Teka Cantabria mantivese a categor\u00eda."}
{"id": "190540", "revid": "124656", "url": "https://gl.wikipedia.org/wiki?curid=190540", "title": "Carlos L\u00f3pez Crespo", "text": "Carlos Enrique L\u00f3pez Crespo, nado en Coir\u00f3s en 1949 e finado en Outes o 21 de maio de 2018, foi un pol\u00edtico galego do PPdeG.\nTraxectoria.\nLicenciado en Pedagox\u00eda, foi profesor de matem\u00e1ticas no IES Poeta A\u00f1\u00f3n de Outes. Nas elecci\u00f3ns municipais de 1995 encabezou a candidatura do PPdeG \u00e1 alcald\u00eda de Outes, e foi elixido alcalde con maior\u00eda absoluta. Continuou como alcalde nas sucesivas elecci\u00f3ns, sempre con maior\u00eda absoluta, sendo deputado provincial entre 1999 e 2007. En agosto de 2016 presenta a s\u00faa renuncia a continuar como alcalde para formar parte da candidatura do PP \u00e1s elecci\u00f3ns ao Parlamento de Galicia dese mesmo ano, figurando no posto n\u00famero 11 pola provincia da Coru\u00f1a. Foi elixido deputado.\n "}
{"id": "190541", "revid": "22570", "url": "https://gl.wikipedia.org/wiki?curid=190541", "title": "Liga ASOBAL 2005/06", "text": "A Liga ASOBAL 2005-06 foi a 55\u00aa edici\u00f3n da liga espa\u00f1ola de balonm\u00e1n, a 16\u00aa coa denominaci\u00f3n \"Asobal\". A competici\u00f3n contou con 16 equipos, que se enfrontaron entre si en d\u00faas voltas, completando 30 xornadas. O campi\u00f3n final foi o FC Barcelona, que acadou o seu 17\u00ba t\u00edtulo de campi\u00f3n."}
{"id": "190543", "revid": "1888", "url": "https://gl.wikipedia.org/wiki?curid=190543", "title": "Carlos Enrique L\u00f3pez Crespo", "text": ""}
{"id": "190545", "revid": "22570", "url": "https://gl.wikipedia.org/wiki?curid=190545", "title": "Liga ASOBAL 2004/05", "text": "A Liga ASOBAL 2004-05 foi a 54\u00aa edici\u00f3n da liga espa\u00f1ola de balonm\u00e1n, a 15\u00aa coa denominaci\u00f3n \"Asobal\". A competici\u00f3n contou con 16 equipos, que se enfrontaron entre si en d\u00faas voltas, completando 30 xornadas. O campi\u00f3n final foi o Portland San Antonio, que acadou o seu 2\u00ba t\u00edtulo de campi\u00f3n."}
{"id": "190546", "revid": "22570", "url": "https://gl.wikipedia.org/wiki?curid=190546", "title": "Liga ASOBAL 2003/04", "text": "A Liga ASOBAL 2003-04 foi a 53\u00aa edici\u00f3n da liga espa\u00f1ola de balonm\u00e1n, a 14\u00aa coa denominaci\u00f3n \"Asobal\". A competici\u00f3n contou con 16 equipos, que se enfrontaron entre si en d\u00faas voltas, completando 30 xornadas. O campi\u00f3n final foi o BM Ciudad Real, que acadou o seu 1\u00ba t\u00edtulo de campi\u00f3n."}
{"id": "190547", "revid": "22570", "url": "https://gl.wikipedia.org/wiki?curid=190547", "title": "Liga ASOBAL 2002/03", "text": "A Liga ASOBAL 2002-03 foi a 52\u00aa edici\u00f3n da liga espa\u00f1ola de balonm\u00e1n, a 13\u00aa coa denominaci\u00f3n \"Asobal\". A competici\u00f3n contou con 16 equipos, que se enfrontaron entre si en d\u00faas voltas, completando 30 xornadas. O campi\u00f3n final foi o FC Barcelona, que acadou o seu 16\u00ba t\u00edtulo de campi\u00f3n."}
{"id": "190548", "revid": "98629", "url": "https://gl.wikipedia.org/wiki?curid=190548", "title": "Liga ASOBAL 2001/02", "text": "A Liga ASOBAL 2001-02 foi a 51\u00aa edici\u00f3n da liga espa\u00f1ola de balonm\u00e1n, a 12\u00aa coa denominaci\u00f3n \"Asobal\". A competici\u00f3n contou con 16 equipos, que se enfrontaron entre si en d\u00faas voltas, completando 30 xornadas. O campi\u00f3n final foi o Portland San Antonio, que acadou o seu 1\u00ba t\u00edtulo de campi\u00f3n."}
{"id": "190549", "revid": "56817", "url": "https://gl.wikipedia.org/wiki?curid=190549", "title": "Liga ASOBAL 2000/01", "text": "A Liga ASOBAL 2000-01 foi a 50\u00aa edici\u00f3n da liga espa\u00f1ola de balonm\u00e1n, a 11\u00aa coa denominaci\u00f3n \"Asobal\". A competici\u00f3n contou con 14 equipos por \u00faltima vez, que se enfrontaron entre si en d\u00faas voltas, completando 26 xornadas. Por vez primeira o t\u00edtulo non se decidiu nuns play offs, sen\u00f3n coa primeira posici\u00f3n da t\u00e1boa. O campi\u00f3n final foi o Ademar Le\u00f3n, que acadou o seu 1\u00ba t\u00edtulo de campi\u00f3n."}
{"id": "190550", "revid": "98629", "url": "https://gl.wikipedia.org/wiki?curid=190550", "title": "Illa Smyley", "text": "A Illa Smyley \u00e9 unha illa da Ant\u00e1rtida situada ao longo da Pen\u00ednsula Ant\u00e1rtica. Est\u00e1 localizada ao sur da Entrada Ronne e ao noroeste da pen\u00ednsula de Rydberg na Terra de Ellsworth.\nTen 68\u00a0km de longo por de 14 a 38\u00a0km de ancho. \u00c9 un illa completamente cuberta de xeo.\nFoi bautizada inicialmente como \"Cabo Smyley\" en consecuencia dunha expedici\u00f3n dos Estados Unidos en 1940, en homenaxe ao capit\u00e1n William H. Smyley. Os Estados Unidos descubrir\u00edan que se trataba dunha illa en 1968, ficando o nome de cabo Smyley para o extremo noroeste da illa, que marca o extremo sur da boca occidental da canle Xurxo VI."}
{"id": "190553", "revid": "56817", "url": "https://gl.wikipedia.org/wiki?curid=190553", "title": "Quilogramo forza", "text": "O quilogramo forza (kgf), ou tam\u00e9n chamado quilopondio (\"de quilo- e do lat\u00edn pondus, -\u0115ris, peso\", abreviado kp) \u00e9 a unidade de forza no Sistema T\u00e9cnico de Unidades. \u00c9 unha das tres unidades fundamentais deste sistema; as outras son o metro (lonxitude) e o segundo (tempo).\nDefinici\u00f3n.\nUn quilopondio ou quilogramo-forza \u00e9 a forza exercida por unha masa de 1 kg (quilogramo masa segundo se define no Sistema Internacional) coa gravidade est\u00e1ndar na superficie terrestre, isto \u00e9, 9,80665\u00a0m/s2.\n\u00c9 dicir, o quilogramo forza \u00e9 o peso dun quilogramo de masa na superficie terrestre. \u00c9 unha expresi\u00f3n sen uso no d\u00eda a d\u00eda, a pesar, que cando dicimos que algo pesa tantos quilos ou quilogramos (unidade de masa do SI), realmente est\u00e1monos referindo a quilogramos-forza, e non a quilogramos de masa, xa que estamos falando dun peso; \u00e9 dicir, dunha forza, e non dunha masa.\nEquivalencias.\nO valor est\u00e1ndar da gravidade (g) terrestre \u00e9 de 9,80665\u00a0m/s\u00b2. Logo, e segundo a Segunda Lei de Newton (forza = masa \u00d7 aceleraci\u00f3n) temos que:\nTam\u00e9n se pode falar de gramo forza (9,80665\u00a0mN) ou miligramos forza (9,80665\u00a0\u00b5N).\nUnha tonelada forza, megagramo forza ou megapondio (Mp) equivale a 1000 quilogramos forza.\n\u00c9 habitual nalg\u00fans campos o emprego do decanewton (daN, 10 N) como aproximaci\u00f3n do quilogramo forza."}
{"id": "190554", "revid": "27249", "url": "https://gl.wikipedia.org/wiki?curid=190554", "title": "Quilopondio", "text": ""}
{"id": "190556", "revid": "25871", "url": "https://gl.wikipedia.org/wiki?curid=190556", "title": "Marcial Sanjurjo Fern\u00e1ndez", "text": "Marcial Sanjurjo Fern\u00e1ndez, nado en Chantada en 1955, \u00e9 un m\u00e9dico e pol\u00edtico galego do PPdeG.\nTraxectoria.\nNado en Chantada, foi moi pronto a Navarra, onde pasou moitos anos. Regresou a Galicia e estudou Medicina na Universidade de Santiago de Compostela. Unha vez acabou a carreira foi destinado a Ourol como m\u00e9dico interino. Nas elecci\u00f3ns municipais de 2007 encabezou a candidatura do PPdeG que obtivo a maior\u00eda absoluta e foi elixido alcalde. Nas municipais de 2011 volveu repetir a maior\u00eda absoluta.\n "}
{"id": "190558", "revid": "89787", "url": "https://gl.wikipedia.org/wiki?curid=190558", "title": "Erg (unidade de exerx\u00eda)", "text": "O erg ou ergo \u00e9 a unidade de medida de enerx\u00eda e traballo no sistema de unidades CGS (cent\u00edmetro-gramo-segundo).\nTr\u00e1tase dunha unidade utilizada principalmente en Estados Unidos nalg\u00fans campos da enxe\u00f1ar\u00eda, mais consid\u00e9rase anticuada, no sentido de que as medidas usadas actualmente, inclu\u00edndo o SI, est\u00e1n orientadas a sistemas MKS (metro-quilogramo-segundo).\nA unidade de enerx\u00eda usada no SI \u00e9 o joule.\nO seu nome prov\u00e9n do grego \"ergon\", que significa \"traballo\".\nUn erg \u00e9 o traballo que realiza unha forza dunha dina exercida nunha distancia dun cent\u00edmetro, polo que pode definirse como 1 dyn\u00b7cm, ou o que \u00e9 o mesmo, pola definici\u00f3n de dina, 1 g\u00b7cm2/s2.\nEquivalencias.\n1 erg = 1 x 10\u22127 J ou 0.1 \u00b5J\n1 erg = 624,15 GeV = 6,2415 \u00d7 1011 eV\n1 erg = 1 din cm = 1 g.cm2.s\u22122"}
{"id": "190559", "revid": "17467", "url": "https://gl.wikipedia.org/wiki?curid=190559", "title": "Erg", "text": ""}
{"id": "190561", "revid": "85894", "url": "https://gl.wikipedia.org/wiki?curid=190561", "title": "Euloxio Rubert M\u00e9ndez", "text": "Euloxio Xes\u00fas Rubert M\u00e9ndez, nado en Ourol, \u00e9 un profesor e pol\u00edtico galego.\nTraxectoria.\nNas primeiras elecci\u00f3ns democr\u00e1ticas encabezou a candidatura do BN-PG \u00e1 alcald\u00eda de Ourol e foi elixido alcalde. Nas municipais de 1983 encabezou a candidatura da Xuntanza Progresista e volveu ser elixido alcalde con maior\u00eda absoluta. Foi profesor de Relixi\u00f3n en Cari\u00f1o e despois no instituto de Viveiro. Dirixe as celebraci\u00f3ns da Palabra nas parroquias de Santo Isidoro do Monte e San Miguel da Rigueira, en Xove. \u00c9 veci\u00f1o de Foz.\n "}
{"id": "190562", "revid": "1888", "url": "https://gl.wikipedia.org/wiki?curid=190562", "title": "Euloxio Xes\u00fas Rubert M\u00e9ndez", "text": ""}
{"id": "190563", "revid": "109216", "url": "https://gl.wikipedia.org/wiki?curid=190563", "title": "Baria", "text": "A baria ou bar\u00eda \u00e9 a unidade de presi\u00f3n do sistema CGS. \nDef\u00ednese como a presi\u00f3n exercida por unha forza dunha dina sobre unha superficie dun cent\u00edmetro cadrado. Esta unidade non ten s\u00edmbolo reco\u00f1ecido, polo que adoita po\u00f1erse tal cal, a\u00ednda que nalg\u00fans lugares pode verse abreviado como b."}
{"id": "190564", "revid": "89787", "url": "https://gl.wikipedia.org/wiki?curid=190564", "title": "Orquestra de Jazz de Galicia", "text": "A Orquestra de Jazz de Galicia \u00e9 unha orquestra galega fundada na cidade da Coru\u00f1a no ano 2010 baixo a direcci\u00f3n de Roberto Somoza "}
{"id": "190566", "revid": "1131", "url": "https://gl.wikipedia.org/wiki?curid=190566", "title": "Gal (unidade)", "text": "Gal \u00e9 o nome asignado \u00e1 unidade de aceleraci\u00f3n no sistema cexesimal de unidades (CGS). V\u00e9n definida como un cent\u00edmetro por segundo \u00f3 cadrado (1 cm/s\u00b2). O seu s\u00edmbolo \u00e9 gal. O seu nome foi posto en honra de Galileo Galilei, quen primeiro mediu a aceleraci\u00f3n da gravidade terrestre.\nA s\u00faa equivalencia coa unidade do normativo Sistema Internacional de Unidades \u00e9: 1 gal = 0,01 m/s\u00b2. Tam\u00e9n \u00e9 usado o miligal: 1 mgal = 10\u22125 m/s\u00b2.\nA\u00ednda que non \u00e9 moi usada, por non pertencer \u00f3 Sistema Internacional de Unidades, ten un certo prestixio nalg\u00fans campos como a xeof\u00edsica ou a xeodesia.\nA aceleraci\u00f3n gravitacional da Terra var\u00eda, na s\u00faa superficie, entre 976 e 983 gal."}
{"id": "190567", "revid": "1131", "url": "https://gl.wikipedia.org/wiki?curid=190567", "title": "Agn\u00e8s Jaoui", "text": "Agn\u00e8s Jaoui, nada o 19 de outubro de 1964 en Antony, Francia, \u00e9 unha guionista, directora de cine, actriz e cantante de descendencia xud\u00eda tunesina. \u00c9 habitual vela traballando xunto a Jean-Pierre Bacri, o seu home."}
{"id": "190568", "revid": "56817", "url": "https://gl.wikipedia.org/wiki?curid=190568", "title": "Taraba", "text": "Taraba \u00e9 un dos estados da Rep\u00fablica Federal de Nixeria, creado en 1991. A s\u00faa capital \u00e9 a cidade de Jalingo.\nPos\u00fae unha extensi\u00f3n duns 54.473\u00a0km\u00b2. A poboaci\u00f3n c\u00edfrase en 2.774.083 persoas (datos do censo do ano 2007), o que d\u00e1 unha densidade de poboaci\u00f3n de 50,9 habitantes por cada quil\u00f3metro cadrado. Ten fronteiras polo leste con Camer\u00fan.\nOs r\u00edos Benue, Taraba, Donga e Ibi son os principais r\u00edos do estado, que nacen nas monta\u00f1as camerunesas, e atravesan o estado de Taraba en direcci\u00f3n norte a sur para desembocar no r\u00edo N\u00edxer.\n\u00c1reas de goberno local.\nEste estado subdiv\u00eddese internamente nun total de dezasete \u00e1reas de goberno local:"}
{"id": "190569", "revid": "15490", "url": "https://gl.wikipedia.org/wiki?curid=190569", "title": "Giovanni Battista Venturi", "text": "Giovanni Battista Venturi, nado en Bibbiano en 1746, finado en Reggio Emilia en 1822, foi un f\u00edsico italiano. Descubriu o efecto Venturi do cal toma o seu ep\u00f3nimo. Foi o ep\u00f3nimo tam\u00e9n da bomba Venturi (aspiradora) e do tubo de Venturi.\nFoi contempor\u00e1neo de personaxes como Leonhard Euler e Daniel Bernoulli. Foi alumno de Lazzaro Spallanzani e ordenado sacerdote en 1769. Nese mesmo ano \u00e9 nomeado profesor de l\u00f3xica no seminario de Reggio Emilia. En 1774 converteuse en profesor de xeometr\u00eda e filosof\u00eda na Universidade de M\u00f3dena, onde en 1776 se converteu en profesor de f\u00edsica.\nVenturi foi o primeiro que mostrou a importancia de Leonardo da Vinci como cient\u00edfico, e compilou e publicou moitos dos manuscritos e cartas de Galileo."}
{"id": "190570", "revid": "22570", "url": "https://gl.wikipedia.org/wiki?curid=190570", "title": "Bibbiano", "text": "Bibbiano \u00e9 unha comuna de Italia da rexi\u00f3n de Emilia-Roma\u00f1a, provincia de Reggio Emilia, con cerca de 7.727 habitantes. Est\u00e9ndese por unha \u00e1rea de 28 km\u00b2, tendo unha densidade demogr\u00e1fica de 276 hab/km\u00b2. Ten lindes cos concellos de Cavriago, Montecchio Emilia, Quattro Castella, Reggio Emilia e San Polo d'Enza.\nDemograf\u00eda.\n\"Censo de habitantes\""}
{"id": "190575", "revid": "98629", "url": "https://gl.wikipedia.org/wiki?curid=190575", "title": "Blaise Cendrars", "text": "Fr\u00e9d\u00e9ric-Louis Sauser, co\u00f1ecido como Blaise Cendrars, nado en Neuch\u00e2tel o 1 de setembro de 1887 e finado en Par\u00eds o 21 de xaneiro de 1961, foi un escritor su\u00edzo en lingua francesa.\nTraxectoria.\nAdoptou a nacionalidade francesa en 1916. As s\u00faas viaxes, reais e imaxinarios, son a fonte de inspiraci\u00f3n principal da s\u00faa poes\u00eda e da s\u00faa prosa. Tras enrolarse na Lexi\u00f3n Estranxeira, participou na primeira guerra mundial na que perdeu o brazo dereito, amputado en 1915 por riba do c\u00f3bado. Este acontecemento marcar\u00e1 a s\u00faa obra profundamente, posto que se o seu brazo dereito \u00e9 o que lle serve para o seu oficio de escritor tam\u00e9n \u00e9 o que usa como pianista. A guerra decidiu a s\u00faa vocaci\u00f3n."}
{"id": "190576", "revid": "1987", "url": "https://gl.wikipedia.org/wiki?curid=190576", "title": "Viaxe", "text": "Unha viaxe (do occitano\u00a0\"viatge\", orixinado do lat\u00edn\u00a0\"viaticum \u2013i\"\u00a0\u2018provisi\u00f3ns para viaxar\u2019) \u00e9 o cambio na localizaci\u00f3n das persoas que se realiza a trav\u00e9s dos medios de transporte, xa sexan mec\u00e1nicos, animais, ou a viaxe realizada propiamente a p\u00e9.\nCaracter\u00edsticas.\nHistoricamente as viaxes foron migratorias, realizadas a p\u00e9 e por necesidades econ\u00f3micas dunha sociedade (grupos n\u00f3mades ou dun grupo familiar). Na actualidade, son numerosas as viaxes levadas a cabo por recreaci\u00f3n (como parte do turismo, peregrinaci\u00f3n ou para visitar amizades e familia), ou por necesidades laborais. Nos pa\u00edses desenvolvidos existe unha ampla rede de transporte p\u00fablico, no \u00e1mbito da propia cidade, dentro dunha naci\u00f3n e de forma internacional, cuberta principalmente por ferrocarril e a aviaci\u00f3n.\nP\u00f3dese viaxar a trav\u00e9s do ceo, como pode ser no caso dos dirix\u00edbeis, helic\u00f3pteros, avi\u00f3ns, globos etc., a trav\u00e9s do oc\u00e9ano, r\u00edos e mares, mediante embarcaci\u00f3ns, en profundidades submarinas, mediante o submarino, a\u00ednda que \u00e9 un veh\u00edculo primordialmente de defensa ou acci\u00f3n b\u00e9lica, polo espazo, mediante foguetes espaciais e transbordadores, e o m\u00e1is estendido, por terra, principalmente polos tramos asfaltados polo ser humano (estradas), case exclusivamente co uso dalg\u00fan veh\u00edculo (autom\u00f3bil, autocar, bicicleta...) e en trens usando as v\u00edas de ferrocarril."}
{"id": "190577", "revid": "89787", "url": "https://gl.wikipedia.org/wiki?curid=190577", "title": "Pierfrancesco Orsini", "text": "Pierfrancesco Orsini, co\u00f1ecido tam\u00e9n como Vicino Orsini, nado en Roma o 4 de xullo de 1523 e finado en Bomarzo o 25 de xaneiro de 1583, foi un \"condottiero\" (capit\u00e1n de tropas mercenarias ao servizo das cidades-estado), duque e mecenas italiano do Renacemento. Era descendente da familia Orsini, unha das m\u00e1is antigas, ilustres e por s\u00e9culos a m\u00e1is poderosa das familias reais italianas.\nO arxentino M\u00fajica L\u00e1inez novelou a s\u00faa vida na obra \"Bomarzo\"."}
{"id": "190578", "revid": "12452", "url": "https://gl.wikipedia.org/wiki?curid=190578", "title": "Vicino Orsini", "text": ""}
{"id": "190579", "revid": "1131", "url": "https://gl.wikipedia.org/wiki?curid=190579", "title": "Manuel Mujica Lainez", "text": "Manuel Mujica Lainez, nado en Buenos Aires o 11 de setembro de 1910 e finado en Cruz Chica (C\u00f3rdoba) o 21 de abril de 1984, foi un escritor, bi\u00f3grafo, cr\u00edtico de arte e xornalista arxentino. Como escritor destacan as obras \"El viaje de los siete demonios\" e \"Bomarzo\", baseada esta \u00faltima na vida do mecenas italiano Vicino Orsini."}
{"id": "190580", "revid": "12452", "url": "https://gl.wikipedia.org/wiki?curid=190580", "title": "M\u00fajica L\u00e1inez", "text": ""}
{"id": "190581", "revid": "89787", "url": "https://gl.wikipedia.org/wiki?curid=190581", "title": "Isabela Garcia", "text": "Isabela Garcia Costa, nada no R\u00edo de Xaneiro o 11 de xu\u00f1o de 1967, \u00e9 unha actriz brasileira. Na s\u00faa mocidade, foi chamada \"Shirley Temple\" brasileira.\nTraxectoria.\nIsabela \u00e9 filla de Dirce Prieto e do radiador Gilberto Garcia, falecido en 1996. Ten tres irm\u00e1ns: Gilberto, Ricardo e Rosana Garcia, tam\u00e9n actriz, int\u00e9rprete do famoso Narizinho do \"S\u00edtio do Picapau Amarelo\".\n\u00c9 nai de catro fillos: Jo\u00e3o Pedro Bonf\u00e1 (fillo do ex bater\u00eda da Legi\u00e3o Urbana, Marcelo Bonf\u00e1), Gabriella Garcia Wanderley (filla do fot\u00f3grafo Andr\u00e9 Wanderley) e os xemelgos Francisco e Bernardo Thir\u00e9. (fillos do actor Carlos Thir\u00e9). Isabela ten unha neta, Lu\u00edsa, nacida en 2011."}
{"id": "190582", "revid": "1131", "url": "https://gl.wikipedia.org/wiki?curid=190582", "title": "Galer\u00eda de imaxes de Valent\u00edn Paz-Andrade", "text": "Galer\u00eda de imaxes de Valent\u00edn Paz-Andrade."}
{"id": "190583", "revid": "59564", "url": "https://gl.wikipedia.org/wiki?curid=190583", "title": "Roberto Salgueiro", "text": "Roberto Salgueiro Gonz\u00e1lez, nado en Caracas o 24 de outubro de 1966, \u00e9 un escritor e director de teatro galego.\nTraxectoria.\nLicenciado en Filolox\u00eda Hisp\u00e1nica pola Universidade de Santiago de Compostela e DEA en Teor\u00eda da Literatura, \u00e9 director da Aula de Teatro da USC. Traballou para as compa\u00f1\u00edas Teatro da L\u00faa, Uveg\u00e1-Teatro, Teatro do Atl\u00e1ntico e Tal\u00eda Teatro. Colaborou en revistas teatrais.\nOs seus traballos esc\u00e9nicos represent\u00e1ronse en numerosos teatros de Espa\u00f1a, as\u00ed como en Francia, Portugal, Noruega, Pa\u00edses Baixos, B\u00e9lxica, Alema\u00f1a, Lituania, Estonia, Marrocos e Os Estados Unidos."}
{"id": "190584", "revid": "22570", "url": "https://gl.wikipedia.org/wiki?curid=190584", "title": "Juan Mar\u00eda Bandr\u00e9s", "text": "Juan Mar\u00eda Bandr\u00e9s Molet, nado en Donostia o 12 de febreiro de 1932 e finado 28 de outubro de 2011 na mesma cidade, foi un avogado e pol\u00edtico vasco.\nTraxectoria.\nInfancia e formaci\u00f3n.\nDurante a Guerra Civil el e a s\u00faa familia te\u00f1en que desprazarse por varias cidades do norte de Espa\u00f1a, e non volta a Donostia ata rematado o conflito. Na cidade guipuscoana estuda no colexio do Sagrado Coraz\u00f3n. Comeza dereito por libre na Universidade de Oviedo e lic\u00e9nciase, xa por oficial na Universidade de Santiago de Compostela en 1952. Logo de rematar os seus estudos realiza o servizo militar no Hospital Militar de Tetu\u00e1n.\nExercicio da avogac\u00eda.\nEn 1958 inst\u00e1lase de novo en Donostia e comeza a traballar como avogado. Na d\u00e9cada de 1960 comeza a defender perante o Tribunal de Orde P\u00fablica a diversos procesados, moitos deles militantes de Euskadi Ta Askatasuna (ETA), acusados de propagada ilegal e de actos non violentos. Pola s\u00faa defensa destes militantes, logo do primeiro asasinato de ETA (o do polic\u00eda Melit\u00f3n Manzanas en 1968 e do estado de excepci\u00f3n decretado posteriormente, o goberno de Francisco Franco dest\u00e9rrao a Purchena (Almer\u00eda), durante tres meses. Nesa \u00e9poca (1963) comeza a traballar como analista pol\u00edtico na revista \"Cuadernos para el Di\u00e1logo\", de orientaci\u00f3n antifranquista.\nLogo da deportaci\u00f3n, contin\u00faa traballando como avogado de presos antifranquistas. En 1970 enc\u00e1rgase da defensa de Jokin Gorostidi e Itziar Aizpurua, dous militantes de ETA naquel momento, que despois participar\u00edan en pol\u00edtica en diversas formaci\u00f3ns da esquerda abertzale. Foi no marco do proceso de Burgos, un macroxu\u00edzo contra membros de ETA, onde alg\u00fans, como Gorostidi, acabaron condenados a penas de morte, conmutadas por penas de c\u00e1rcere e, posteriormente, amnistiados ao chegar da democracia.\nActividade pol\u00edtica.\nMembro fundador de Euskadiko Ezkerra, nas primeiras elecci\u00f3ns democr\u00e1ticas sae escollido senador por Guip\u00fascoa, e integrouse no grupo parlamentario Senadores Vascos. Nas votaci\u00f3ns na c\u00e1mara sobre a Constituci\u00f3n, posici\u00f3nase en contra ao non considerar que cumprise as expectativas nacionais do Pa\u00eds Vasco.\nNeses \u00faltimos anos do franquismo e primeiros da democracia act\u00faa como mediador entre ETA, os gobernos e as familias dos secuestrados. As\u00ed, en 1973 participa en conversas para a liberaci\u00f3n de Felipe Huarte, en 1975 co ministro franquista Manuel Fraga, en 1977 co goberno de Adolfo Su\u00e1rez (das que se derivar\u00eda a Lei de Amnist\u00eda pol\u00edtica) e ese mesmo ano, en 1977, no fracaso da negociaci\u00f3n para liberar o empresario vasco Javier de Ybarra, que resulta finalmente asasinado. O asasinato de Ybarra \u00e9 o detonante da s\u00faa ruptura co contorno etarra.\nEn 1978 foi nomeado conselleiro de Transportes e comunicaci\u00f3ns no Consello Xeral do Pa\u00eds Vasco, o goberno preauton\u00f3mico de Euscadi. Ao ano seguinte 1977 foi elixido deputado no Congreso dos Deputados, de novo pola circunscrici\u00f3n de Guip\u00fascoa e por Euskadiko Ezkerra, posto no que foi reelixido en 1982 e en 1986. En 1981, sendo ministro do Interior Juan Jos\u00e9 Ros\u00f3n P\u00e9rez, participou a canda Mario Onaindia nas conversas que deron lugar a un plan de reinserci\u00f3n social para presos de ETA sen delitos de sangue e \u00e1 disoluci\u00f3n de ETA\u2013pm (VII asemblea) o 30 de setembro de 1982, En 1989 abandona o Congreso para concorrer aos comicios europeos, onde \u00e9 elixido como cabeza da coalici\u00f3n Esquerda dos Pobos, formada entre outros por Euskadiko Ezkerra, PSG-EG, ou a Chunta Aragonesista. Integrouse no grupo parlamentario dos nacionalistas e verdes no Parlamento Europeo.\nEn 1991 sa\u00edu elixido presidente de Euskadiko Ezkerra e iniciou un achegamento ao PSE. Se ben a formaci\u00f3n chegou a integrar un acordo de goberno no Pa\u00eds Vasco con PNV e EA, as disensi\u00f3ns entre a ala de Bandr\u00e9s e a m\u00e1is nacionalista, que buscaba un achegamento con EA, levaron \u00e1 s\u00faa disoluci\u00f3n como partido. Bandr\u00e9s integrouse no PSE, pero en 1994 abandona a formaci\u00f3n local do PSOE e deixa a pol\u00edtica.\nLogo da pol\u00edtica.\nEn 1995 foi escollido presidente da Comisi\u00f3n Espa\u00f1ola de Axuda ao Refuxiado (CEAR). Dous anos m\u00e1is tarde (1997) sofre un derramo cerebal que o deixar\u00e1 incapacitado para o resto da s\u00faa vida."}
{"id": "190585", "revid": "5132", "url": "https://gl.wikipedia.org/wiki?curid=190585", "title": "Belgacom Spirou", "text": ""}
{"id": "190586", "revid": "17467", "url": "https://gl.wikipedia.org/wiki?curid=190586", "title": "FC Barcelona Regal", "text": ""}
{"id": "190587", "revid": "5132", "url": "https://gl.wikipedia.org/wiki?curid=190587", "title": "PalaEstra", "text": ""}
{"id": "190588", "revid": "5132", "url": "https://gl.wikipedia.org/wiki?curid=190588", "title": "Galatasaray S.K.", "text": ""}
{"id": "190589", "revid": "55340", "url": "https://gl.wikipedia.org/wiki?curid=190589", "title": "Jos\u00e9 Ram\u00f3n L\u00f3pez", "text": "Jos\u00e9 Ram\u00f3n L\u00f3pez Regos, nado o 23 de maio de 1983 en Ordes, \u00e9 un xogador de h\u00f3ckey a pat\u00edns galego.\nTraxectoria.\nJos\u00e9 Ram\u00f3n comezou a xogar ao h\u00f3ckey a pat\u00edns aos 5 anos de idade no extinto Club Pat\u00edn Ordes. Aos 17 anos o HC Liceo fixouse nel, lev\u00e1ndoo para A Coru\u00f1a, onde chegou a debutar co primeiro equipo. D\u00faas tempadas despois, asinou polo CP Alcobendas, club ao cal estivo vencellado catro anos (dous na OK Liga e dous en Primeira). Logo desta etapa en Madrid, o dianteiro ordense marchou un ano ao PAS Alcoi da OK Liga, volvendo despois ao Liceo \"B\" (daquela denominado Cerceda Liceo), conseguindo o ascenso \u00e1 OK Liga co filial lice\u00edsta. Coa fundaci\u00f3n do Club Pat\u00edn Cerceda como club independente do Liceo para poder xogar na OK Liga, Jos\u00e9 Ram\u00f3n pasou a formar parte do novo club. \nNo 2018 ingresou no A.C. Ordes, equipo no que xoga e adestra.\nJos\u00e9 Ram\u00f3n ten sido internacional coa selecci\u00f3n espa\u00f1ola en categor\u00edas inferiores, proclam\u00e1ndose d\u00faas veces Campi\u00f3n de Europa coa selecci\u00f3n espa\u00f1ola J\u00fanior, en Francia (2001) e en Italia (2002)."}
{"id": "190590", "revid": "5132", "url": "https://gl.wikipedia.org/wiki?curid=190590", "title": "Galatasaray S.K. (baloncesto)", "text": "O Galatasaray Erkek Basketbol Tak\u0131m\u0131, por motivos de patrocinio Galatasaray Nef, \u00e9 un club profesional de baloncesto turco con sede na cidade de Istambul. Actualmente xoga na T\u00fcrkiye Basketbol Ligi, a m\u00e1xima categor\u00eda do baloncesto turco. No ano 2011 o club particiou na Euroliga tras vencer todos os seus encontros na fase de clasificaci\u00f3n."}
{"id": "190591", "revid": "5132", "url": "https://gl.wikipedia.org/wiki?curid=190591", "title": "GS Medical Park", "text": ""}
{"id": "190592", "revid": "5132", "url": "https://gl.wikipedia.org/wiki?curid=190592", "title": "Galatasaray Cafe Crown", "text": ""}
{"id": "190593", "revid": "5132", "url": "https://gl.wikipedia.org/wiki?curid=190593", "title": "Galatasaray Caf\u00e9 Crown", "text": ""}
{"id": "190594", "revid": "5132", "url": "https://gl.wikipedia.org/wiki?curid=190594", "title": "Galatasaray Erkek Basketbol Tak\u0131m\u0131", "text": ""}
{"id": "190595", "revid": "2188", "url": "https://gl.wikipedia.org/wiki?curid=190595", "title": "Manuel Quint\u00e1ns Su\u00e1rez", "text": "Manuel Quint\u00e1ns Su\u00e1rez, nado en Freixeiro (Santa Comba) o 28 de outubro de 1931 e finado en Santiago de Compostela o 21 de setembro de 2020, foi un escritor e tradutor galego.\nTraxectoria.\nLicenciado en Filosof\u00eda e Letras, profesor de ensino secundario, fundou e coordinou as revistas \"Anduri\u00f1a\" e \"Seitura\", e creou a colecci\u00f3n Vieiros de Galicia. Colaborou como investigador no Centro Ram\u00f3n Pi\u00f1eiro para a Investigaci\u00f3n en Humanidades."}
{"id": "190596", "revid": "56817", "url": "https://gl.wikipedia.org/wiki?curid=190596", "title": "Josama Al\u00e9n Ponte", "text": "Josama Al\u00e9n Ponte, nado na Coru\u00f1a o 19 de setembro de 1980, \u00e9 un xogador galego de h\u00f3ckey a pat\u00edns que xoga na posici\u00f3n de defensa e se atopa sen equipo.\nTraxectoria.\nJosama comezou a pr\u00e1ctica do h\u00f3ckey a pat\u00edns aos sete anos no equipo do colexio Compa\u00f1\u00eda de Mar\u00eda da cidade herculina, pasando posteriormente ao HC Liceo, club co cal debutou no primeiro equipo. Na tempada 2007-08 asinou polo CP Tenerife, club ao cal estivo vencellado d\u00faas tempadas e co que se proclamou campi\u00f3n da Copa CERS. Tras unha aventura frustrada no Vigo Stick (debeu abandonar antes de tempo a causa dos problemas econ\u00f3micos que provocaron a desestruturaci\u00f3n do equipo), esa mesma tempada (2009-10) asinou polo HC Borbolla da Coru\u00f1a xa coa tempada comezada para tentar conseguir o ascenso \u00e1 Primeira Divisi\u00f3n Estatal, conseguindo o obxectivo. Na tempada 2010-11, a\u00ednda nas filas do club de Monte Alto, non puido evitar o descenso de categor\u00eda. No ver\u00e1n do 2011 asinou polo Club Pat\u00edn Cerceda, xogando unha tempada no club cercedense.\nJosama foi tam\u00e9n doce veces internacional coa selecci\u00f3n espa\u00f1ola nas categor\u00edas j\u00fanior e sub 23."}
{"id": "190598", "revid": "6939", "url": "https://gl.wikipedia.org/wiki?curid=190598", "title": "Viaxes", "text": ""}
{"id": "190601", "revid": "124656", "url": "https://gl.wikipedia.org/wiki?curid=190601", "title": "Rafael Gir\u00f3n Mart\u00ednez", "text": "Rafael Jos\u00e9 Gir\u00f3n Mart\u00ednez, nado en 1967, \u00e9 un pol\u00edtico galego do Partido Popular de Galicia.\nTraxectoria.\nConcelleiro en Ortigueira dende 1999, foi edil de Obras e Urbanismo. Asumiu a alcald\u00eda de Ortigueira o 20 de outubro de 2007, logo da renuncia do alcalde Antonio Campo Fern\u00e1ndez \"por motivos profesionais e persoais\". Nas elecci\u00f3ns municipais de 2011 foi o candidato do PPdeG \u00e1 alcald\u00eda de Ortigueira e foi relixido alcalde con maior\u00eda absoluta.. Nas municipais de 2015 perdeu a alcald\u00eda en favor do socialista Juan Penabad Muras, que logrou a maior\u00eda absoluta."}
{"id": "190603", "revid": "1888", "url": "https://gl.wikipedia.org/wiki?curid=190603", "title": "Rafael Jos\u00e9 Gir\u00f3n Mart\u00ednez", "text": ""}
{"id": "190604", "revid": "5863", "url": "https://gl.wikipedia.org/wiki?curid=190604", "title": "BCM Gravelines", "text": "O Basket Club Maritime Gravelines Dunkerque Grand Littoral, co\u00f1ecido como BCM Gravelines Dunkerque ou simplemente BCM, \u00e9 un club profesional de baloncesto franc\u00e9s con sede na cidade de Gravelines, situada na rexi\u00f3n da Alta Francia. Actualmente xoga na Ligue Nationale de Basket Pro A (LNB), a m\u00e1xima categor\u00eda do baloncesto galo. No ano 2005 o club ga\u00f1ou o seu primeiro campionato da Copa de Francia.\nHistoria.\nEn 1984, o Basket Club Maritime de Gravelines naceu baixo o impulso de Albert Denvers, tenente de alcalde de Gravelines, e Yves Lepr\u00eatre, alcalde de Grand-Fort-Philippe, que propuxo a fusi\u00f3n dos seus dous clubs. Tan s\u00f3 tres anos m\u00e1is tarde, o BCM ga\u00f1ou o primeiro t\u00edtulo na s\u00faa historia ao dominar a Nationale 2 (actual Pro B), mais non consegue ascender xa que ning\u00fan club ficou descendido durante a temporada 1986\u221287 da m\u00e1xima categor\u00eda. Foi finalmente o 1 de maio de 1988 cando o Gravelines conseguiu entrar por vez primeira na Nationale 1 (actual Pro A), despois dun \u00faltimo partido de play-off contra o SLUC Nancy.\nDespois de conseguir a permanencia durante d\u00faas temporadas, o BCM clasificouse en 1990 para xogar a Copa Kora\u0107. O Gravelines vence na primeira rolda ao Nashua EBBC (89-72 e 74-67), mais cae na seguinte contra o Estudiantes Caja Postal (66-77 e 68-78). Ap\u00f3s subir pouco a pouco na xerarqu\u00eda do baloncesto franc\u00e9s, o club entra en dificultades econ\u00f3micas a partir de 1995. Coa chegada de Herv\u00e9 Beddeleem \u00e1 presidencia, o Gravelines recorre \u00e1s autoridades locais e conv\u00e9rtese no terceiro poder financeiro do campionato de Francia detr\u00e1s do Pau-Orthez e o ASVEL Villeurbanne (o seu orzamento duplicarase nuns poucos anos). En 2002, o club fusionouse co de Dunkerque para converterse no Gravelines Dunkerque Grand Littoral Basketball Club.\nDespois de perder tres finais en dous anos (a Copa de Francia en 2003 contra Pau-Orthez, a Liga ao ano seguinte contra o mesmo club e a Supercopa de 2005 contra o SLUC Nancy), o BCM ga\u00f1a a Copa de 2005 contra o Cholet por 91-79. Esta final mant\u00edvose igualada durante todo o tempo de xogo at\u00e9 que non \u00faltimos catro minutos o Gravelines fixo un parcial de 11-0 ao seu opo\u00f1ente. Desde aquelas o club ocupa habitualmente as primeiras prazas da competici\u00f3n, a\u00ednda que sen conseguir volver ga\u00f1ar ning\u00fan t\u00edtulo.\nT\u00edtulos.\nCopa de Francia\nSupercopa de Francia"}
{"id": "190605", "revid": "5132", "url": "https://gl.wikipedia.org/wiki?curid=190605", "title": "Basket Club Maritime Gravelines Dunkerque Grand Littoral", "text": ""}
{"id": "190606", "revid": "5132", "url": "https://gl.wikipedia.org/wiki?curid=190606", "title": "BCM Gravelines Dunkerque Grand Littoral", "text": ""}
{"id": "190607", "revid": "5132", "url": "https://gl.wikipedia.org/wiki?curid=190607", "title": "BCM Gravelines-Dunkerque", "text": ""}
{"id": "190608", "revid": "5132", "url": "https://gl.wikipedia.org/wiki?curid=190608", "title": "BCM Gravelines Dunkerque", "text": ""}
{"id": "190609", "revid": "5132", "url": "https://gl.wikipedia.org/wiki?curid=190609", "title": "Basket Gravelines Dunkerque", "text": ""}
{"id": "190610", "revid": "5132", "url": "https://gl.wikipedia.org/wiki?curid=190610", "title": "Basket Gravelines", "text": ""}
{"id": "190611", "revid": "5132", "url": "https://gl.wikipedia.org/wiki?curid=190611", "title": "Gravelines Dunkerque", "text": ""}
{"id": "190612", "revid": "5132", "url": "https://gl.wikipedia.org/wiki?curid=190612", "title": "Gravelines Dunkerque Basket Club Maritime", "text": ""}
{"id": "190613", "revid": "5132", "url": "https://gl.wikipedia.org/wiki?curid=190613", "title": "Gravelines Dunkerque BCM", "text": ""}
{"id": "190614", "revid": "1131", "url": "https://gl.wikipedia.org/wiki?curid=190614", "title": "Xaime Quintanilla Ulla", "text": "Xaime Quintanilla Ulla, nado en Ferrol o 9 de setembro de 1919 e finado na mesma cidade o 28 de outubro de 2002, foi un m\u00e9dico e pol\u00edtico galego do PSdeG-PSOE.\nTraxectoria.\nFillo de Xaime Quintanilla Mart\u00ednez. Licenciado en Medicina pola Universidade de Santiago de Compostela e titulado en Graduado Social. Foi alcalde de Ferrol polo PSdeG-PSOE nas primeiras elecci\u00f3ns democr\u00e1ticas e continuou como alcalde ata 1987. Escribiu \"El complejo mundo del suicida\" (1994) e colaborou en \"La Voz de Galicia\". Acad\u00e9mico numerario da Real Academia de Medicina e Cirurx\u00eda de Galicia, recibiu a Medalla de San Raimundo de Pe\u00f1afort, a Cruz ao M\u00e9rito Naval e a Cruz da Orde Civil de Sanidade.\nFoi soterrado no cemiterio de Catabois."}
{"id": "190615", "revid": "5132", "url": "https://gl.wikipedia.org/wiki?curid=190615", "title": "ALBA Berlin", "text": "O Alba Berlin, tam\u00e9n co\u00f1ecido como Berlin Albatrosse, \u00e9 un equipo profesional de baloncesto alem\u00e1n con sede na cidade de Berl\u00edn. O club foi fundado en 1991, e \u00e9 hoxe o dos equipos de baloncesto xermano con m\u00e1is afiliados. O Alba Berlin, que xoga os seus partidos como local no Mercedes-Benz Arena con capacidade para 14\u00a0500 espectadores, actualmente participa na Basketball Bundesliga e na Eurocup. Tras ga\u00f1ar once Ligas de Alema\u00f1a, once Copas, tres Supercopas e a Copa Kora\u0107 en 1995, o Alba Berlin est\u00e1 considerado un dos clubs de baloncesto xermanos m\u00e1is exitosos. Cunha media de asistencia por partido de m\u00e1is de 10.000 espectadores durante a liga dom\u00e9stica, \u00e9 tam\u00e9n un dos clubs m\u00e1is populares de Europa. No ano 2012, o Alba foi o primeiro equipo alem\u00e1n en xogar contra un campi\u00f3n da NBA, os Dallas Mavericks.\nHistoria.\nComezos.\nAlba Berlin remonta a s\u00faa historia ao BG Charlottenburg, un club de baloncesto do oeste de Berl\u00edn que foi fundado en 1989. En 1991, o club \u00e9 patrocinado pola empresa de reciclaxe Alba AG, acordando mudar o seu nome a Alba Berl\u00edn. Pouco despois, baixo a direcci\u00f3n do adestrador Faruk Kulenovi\u0107, o Alba Berl\u00edn consegue finalizar en segundo lugar no campionato alem\u00e1n. En 1993, o serbio Svetislav Pe\u0161i\u0107 asume o cargo de adestrador, levando ao club a cultivar moitos \u00e9xitos, cousa que ning\u00fan outro equipo de baloncesto alem\u00e1n lograra anteriormente. De feito, en 1995 ga\u00f1an a Copa Kora\u0107, sendo o primeiro t\u00edtulo internacional dun equipo alem\u00e1n de baloncesto. En 1996, pouco despois de mudarse ao club do S\u00f6mmeringhalle ao Max-Schmeling-Ache, finalmente conseguiron a s\u00faa primeira liga ap\u00f3s vencer ao campi\u00f3n Bayer Leverkusen e ga\u00f1ou. Ademais de ga\u00f1ar a Copa Kora\u0107 e outros \u00e9xitos a nivel europeo, na s\u00faa carreira de sete anos como adestrador no club, Pe\u0161i\u0107 ga\u00f1ou catro ligas e unha copa.\nProfesionalizaci\u00f3n.\nBaixo a direcci\u00f3n do adestrador Emir Mutap\u010di\u0107 o equipo ga\u00f1ou tres campionatos alem\u00e1ns e d\u00faas Copas de Alema\u00f1a, mais a nivel europeo non conseguiron nada. Como reacci\u00f3n \u00e1 seca de t\u00edtulos, o equipo era reconstru\u00eddo cada tempada. En liga, nas temporadas 2004 e 2005 o equipo foi eliminado nas semifinais dos play-offs. A ra\u00edz diso, o club creou o cargo de director deportivo, que foi ocupado por Henning Harnisch. Ademais, a secci\u00f3n profesional do club transformouse en GmbH (Gesellschaft mit beschr\u00e4nkter Haftung, do alem\u00e1n: \"Sociedade con Responsabilidade Limitada\") o 1 de setembro de 2005.\nNa tempada 2005\u221206, con Henrik R\u00f6dl como novo adestrador, o Alba Berlin ga\u00f1ou outra Copa de Alema\u00f1a. Ademais, o equipo acaba en primeiro posto na liga regular, mais finalmente perden na final das eliminatorias polo t\u00edtulo ante o RheinEnergie K\u00f6ln. Casualmente, o K\u00f6ln estaba adestrado por Sa\u0161a Obradovi\u0107, ex xogador do Alba que axudara a ga\u00f1ar a Copa Kora\u0107 de 1995. Na temporada seguinte, 2006\u221207, o club foi unha vez m\u00e1is o campi\u00f3n da temporada regular, mais no play-offs foi eliminado en cuartos de final polos Artland Dragons. Este feito provocou o despedimento de R\u00f6dl e a sinatura dun novo adestrador, Luka Pavi\u0107evi\u0107, seguido doutra importante remodelaci\u00f3n do equipo. Despois de problemas de lesi\u00f3ns na preparaci\u00f3n e no curso da tempada da tempada 2007\u221208, inclu\u00edndo a perda de Goran Jeretin para toda a temporada e de Aleksandar Ra\u0161i\u0107 para os play-offs, en xaneiro de 2008 o equipo aproveitouse da insolvencia dos K\u00f6ln 99ers e asinou aos seus principais xogadores, Immanuel McElroy e Aleksandar Na\u0111feji. Liderados polo MVP da liga Julius Jenkins, o equipo foi superior a todos os outros competidores nos play-offs e ga\u00f1ou o campionato de novo despois de cinco anos sen conseguilo.\nNovo pavill\u00f3n.\nCo traslado ao pavill\u00f3n O2World con capacidade para 14.500 espectadores, o ent\u00f3n campi\u00f3n rexente Alba Berl\u00edn abriu un novo cap\u00edtulo na s\u00faa historia. De feito, foi o primeiro equipo na historia de Alema\u00f1a que fac\u00eda unha media de m\u00e1is de 7.000 afeccionados por partido. Por tanto, o director da ALBA Marco Baldi e o presidente do Consello de Supervisi\u00f3n, Axel Schweitzer, decidiron dar o seguinte paso cara a unha presenza permanente nas competenci\u00f3ns internacionais. O Anschutz Group, propietario do O2World, e o club acordaron un contrato de quince anos, at\u00e9 2023, con opci\u00f3n para outros 10 anos.\nComo campi\u00f3n rexente, o Alba participou na Euroliga 2008\u221209. Al\u00ed, o equipo atinxiu o Top 16, mais non puido loitar contra clubs europeos de elite como o Real Madrid ou Maccabi Tel Avis. Con todo, Alba tivo a asistencia ao pavill\u00f3n m\u00e1is alta de Europa con 11.264 espectadores por encontro. Ademais, o club reuniu a 14.800 espectadores no principal partido en casa de fase de grupos contra o Union Olimpija, r\u00e9cord nun partido de Euroliga en Alema\u00f1a. A nivel nacional, na final de Copa, Alba derrotou a Baskets Bonn. M\u00e1is tarde, Alba foi eliminado polo mesmo equipo nas semifinais do play-off a cinco partidos. En 2009 e 2015, o director do equipo, Marco Baldi, foi premiado polos executivos da Euroliga de Baloncesto co premio de Executivo do Ano. \nO 8 de outubro de 2014, o Alba enfrontouse ao campi\u00f3n da NBA, San Antonio Spurs, aos que conseguiron ga\u00f1ar cunha canastra no \u00faltimo segundo de Jamel McLean (94\u201393). Nese mesma temporada, o Alba regresou \u00e1 Euroliga, atinxindo de novo o Top 16. Por\u00e9n, a nivel dom\u00e9stico o equipo tivo unha temporada decepcionante: a\u00ednda que finalizaron en segun do lugar, o equipo foi eliminado en semifinais. A cousa ser\u00eda peor ao ano seguinte, cando o equipo ten unha das s\u00faas peores temporadas da s\u00faa historia ao finalizar en s\u00e9timo lugar na liga regular. Nos play-offs foron eliminados nos cuartos de final. A situaci\u00f3n foi parecida na campa\u00f1a 2006\u221217 co equipo finalizando en sexto lugar, a\u00ednda que ao ano seguinte (2017\u221218) o equipo volve ocupar os postos de cabeza ao finalizar segundo.\nT\u00edtulos.\nDom\u00e9sticos.\nLiga\nCopa\nSupercopa\nEuropeos.\nCopa Kora\u0107\nEurocup"}
{"id": "190616", "revid": "5132", "url": "https://gl.wikipedia.org/wiki?curid=190616", "title": "ALBA Berl\u00edn", "text": ""}
{"id": "190617", "revid": "5132", "url": "https://gl.wikipedia.org/wiki?curid=190617", "title": "Alba Berl\u00edn", "text": ""}
{"id": "190618", "revid": "1888", "url": "https://gl.wikipedia.org/wiki?curid=190618", "title": "Jos\u00e9 Antonio Franco Cerdeira", "text": "Jos\u00e9 Antonio Ces\u00e1reo Franco Cerdeira, nado en Ortigueira o 23 de febreiro de 1939, \u00e9 un avogado e pol\u00edtico galego do PPdeG.\nTraxectoria.\nFoi alcalde de Ortigueira por UCD nas primeiras elecci\u00f3ns democr\u00e1ticas e continuou como alcalde ata 1985. Foi deputado provincial (1979-1983). Membro do Partido Dem\u00f3crata Popular (PDP), foi deputado da Coalici\u00f3n Popular pola provincia da Coru\u00f1a no Parlamento de Galicia na II lexislatura (1985-1990), e despois polo Partido Popular de Galicia na III e IV lexislaturas (1990-1997). Dimitiu en 1997 logo de co\u00f1ecerse que cobrara indebidamente uns sete mill\u00f3ns de pesetas en soldos do Parlamento"}
{"id": "190619", "revid": "5132", "url": "https://gl.wikipedia.org/wiki?curid=190619", "title": "SLUC Nancy Basket", "text": ""}
{"id": "190620", "revid": "6939", "url": "https://gl.wikipedia.org/wiki?curid=190620", "title": "Pa negre", "text": "Pa negre pode referirse a:"}
{"id": "190621", "revid": "89787", "url": "https://gl.wikipedia.org/wiki?curid=190621", "title": "Pan negro", "text": "Pan negro, no orixinal catal\u00e1n Pa negre, \u00e9 unha novela da literatura catal\u00e1 contempor\u00e1nea escrita por Emili Teixidor en 2004. Foi traducida ao galego por Eduard del Castillo Velasco e publicada pola Fundaci\u00f3n Vicente Risco a finais de 2011.\nCaracter\u00edsticas.\nEst\u00e1 ambientada no rural catal\u00e1n durante a \u00e9poca da posguerra en Espa\u00f1a. Os temas que trata son a conciencia moral e o descubrimento da sexualidade dun adolescente obrigado ao silencio para sobrevivir. O seu autor, Teixidor, \u00e9 unha figura reco\u00f1ecida de literatura xuvenil no seu pa\u00eds.\nA obra est\u00e1 traducida a outras linguas e conta cunha versi\u00f3n cinematogr\u00e1fica, tam\u00e9n chamada \"Pa negre\", baixo a direcci\u00f3n de Agust\u00ed Villaronga."}
{"id": "190622", "revid": "22570", "url": "https://gl.wikipedia.org/wiki?curid=190622", "title": "Liga ACB 2008-09", "text": "A tempada 2008-09 da Liga ACB foi a 26\u00aa edici\u00f3n da m\u00e1xima competici\u00f3n ligueira entre clubs de baloncesto que se xoga en Espa\u00f1a. Na final o Regal FC Barcelona derrotou \u00f3 Tau Cer\u00e1mica, acadando o seu 15\u00ba campionato.\nComposta por 17 conxuntos, a liga tivo unha tempada regular con 32 xornadas, e m\u00e1is adiante tivo as eliminatorias polo t\u00edtulo, \u00e1 que tiveron acceso os 8 primeiros equipos na t\u00e1boa. Pola contra, os dous \u00faltimos da t\u00e1boa descenderon.\nTempada regular.\nAs\u00ed ficou a t\u00e1boa clasificatoria \u00f3 remate da tempada regular: \nRolda final.\nUnha vez rematada a tempada regular, os oito primeiros conxuntos da t\u00e1boa comezaron a disputa polo campionato. Nos cuartos de final e semifinais xogouse \u00f3 mellor de 3 encontros. Na final xogouse \u00f3 mellor de 5 encontros. \u00c9 dicir, tralos 32 encontros da tempada regular, o campi\u00f3n a\u00ednda tivo que ga\u00f1ar 7 encontros para acada-lo campionato de liga. As\u00ed foron os enfrontamentos nas eliminatorias:\nO campi\u00f3n da edici\u00f3n 2008-2009 da Liga ACB foi o Regal FC Barcelona."}
{"id": "190623", "revid": "54334", "url": "https://gl.wikipedia.org/wiki?curid=190623", "title": "Serie de Taylor", "text": "Nas matem\u00e1ticas, unha serie de Taylor dunha funci\u00f3n \"f(x)\" infinitamente derivable (real ou complexa) definida nun intervalo aberto (\"a-r, a+r\") def\u00ednese do seguinte xeito:\nOnde \"n!\" \u00e9 o factorial de \"n\" e \"f\"\u00a0(\"n\")(\"a\") indica a n-\u00e9sima derivada de \"f\" no punto \"a\".\nSe esta serie converxe para todo \"x\" pertencente ao intervalo (\"a-r, a+r\") e a suma \u00e9 igual a \"f\"(\"x\"), ent\u00f3n a funci\u00f3n \"f\"(\"x\") denom\u00ednase anal\u00edtica. Para comprobar se a serie converxe en \"f\"(\"x\"), acost\u00famase empregar unha estimaci\u00f3n do resto do teorema de Taylor. Unha funci\u00f3n \u00e9 anal\u00edtica se e s\u00f3 se se pode representar cunha serie de potencias; os coeficientes desta serie son necesariamente os determinados na f\u00f3rmula da serie de Taylor.\nSe \"a\" = 0, a serie denom\u00ednase serie de Maclaurin.\nEsta representaci\u00f3n ten tres vantaxes importantes:\nAlgunhas funci\u00f3ns non se poden escribir como serie de Taylor porque te\u00f1en algunha singularidade. Nestes casos normalmente p\u00f3dese conseguir un desenvolvemento en serie utilizando potencias negativas de \"x\". Por exemplo \"f\"(\"x\") = exp(\u22121/\"x\"\u00b2) p\u00f3dese desenvolver como serie de Laurent.\nDefinici\u00f3n.\nA serie de Taylor dunha funci\u00f3n \"f\" de n\u00fameros reais ou complexos que \u00e9 infinitamente diferenciable nunha contorna de n\u00fameros reais ou complexos \"a\", \u00e9 a serie de potencias:\nque pode ser escrito dunha maneira m\u00e1is compacta como\nonde \"n!\" \u00e9 o factorial de \"n\" e \"f\"\u00a0(\"n\")(\"a\") denota a en\u00e9sima derivada de \"f\" no punto \"a\"; a derivada cero de \"f\" \u00e9 definida como a propia \"f\" e formula_3 e formula_4 son ambos definidos como un.\nHistoria.\nO fil\u00f3sofo eleata Zen\u00f3n de Elea estudou o problema de sumar unha serie infinita para lograr un resultado finito, pero descartouno por consideralo imposible: o resultado foron os paradoxos de Zen\u00f3n. Posteriormente, Arist\u00f3teles propuxo unha resoluci\u00f3n filos\u00f3fica ao paradoxo, a\u00ednda que o contido matem\u00e1tico deste ficou resolto cando retomaron a cuesti\u00f3n Dem\u00f3crito e despois Arquimedes. Foi a trav\u00e9s do m\u00e9todo exhaustivo de Arquimedes que un n\u00famero infinito de subdivisi\u00f3ns xeom\u00e9tricas progresivas pod\u00edan alcanzar un resultado trigonom\u00e9trico finito. Independentemente, Liu Hui utilizou un m\u00e9todo similar centos de anos despois.\nNo s\u00e9culo XIV, os primeiros exemplos do uso de series de Taylor e m\u00e9todos similares foron dados por Madhava de Sangamagrama. A pesar de que ning\u00fan rexistro do seu traballo chegou aos nosos d\u00edas, escritos de matem\u00e1ticos hind\u00fas posteriores suxiren que el encontrou un n\u00famero de casos especiais da serie de Taylor, inclu\u00eddos aqueles para as funci\u00f3ns trigonom\u00e9tricas do seno, coseno, tanxente e arcotanxente.\nNo s\u00e9culo XVII, James Gregory tam\u00e9n traballou nesta \u00e1rea e publicou varias series de Maclaurin. Pero en 1715 presentouse unha forma xeral para constru\u00edr estas series para calquera funci\u00f3n e foi presentado por Brook Taylor, de quen recibe o seu nome.\nAs series de Maclaurin foron chamadas as\u00ed por Colin Maclaurin, un profesor de Edimburgo, quen publicou o caso especial das series de Taylor no s\u00e9culo XVIII.\nSeries de Maclaurin (Taylor arredor de 0) notables.\nA continuaci\u00f3n enum\u00e9ranse algunhas series de Taylor de funci\u00f3ns b\u00e1sicas. Todos os desenvolvementos son tam\u00e9n v\u00e1lidos para valores complexos de \"x\".\nFunci\u00f3n W de Lambert.\nOs n\u00fameros \"B\"\"k\" que aparecen nas f\u00f3rmulas de tan(\"x\") e tanh(\"x\") son N\u00fameros de Bernoulli. Os valores C(\u03b1,\"n\") da f\u00f3rmula do binomio son os coeficientes binomiais. Os \"E\"\"k\" da f\u00f3rmula de sec(\"x\") son N\u00fameros de Euler.\nVarias variables.\nA serie de Taylor p\u00f3dese xeneralizar a funci\u00f3ns de formula_21 variables:\nonde formula_24 \u00e9 un coeficiente multinomial. Como exemplo, para unha funci\u00f3n de d\u00faas variables, \"x\" e \"y\", a serie de Taylor de segunda orde nun contorno do punto (\"a\", \"b\") \u00e9:\nUn polinomio de Taylor de segundo grao pode ser escrito de maneira compacta as\u00ed:\nonde formula_29 \u00e9 o gradiente e formula_30 \u00e9 a matriz hessiana. Outra forma:\nAplicaci\u00f3ns.\nAdemais de para ter funci\u00f3ns polin\u00f3micas en lugar de funci\u00f3ns de maior complexidade e poder analizar facilmente o comportamento local dunha funci\u00f3n, tam\u00e9n se pode utilizar para resolver outros problemas como son: a an\u00e1lise de l\u00edmites e estudos param\u00e9tricos dos mesmos, a estimaci\u00f3n de n\u00fameros irracionais acoutando o seu erro, o teorema de L'Hopital para a resoluci\u00f3n de l\u00edmites indeterminados, o estudo de puntos estacionarios de funci\u00f3ns (m\u00e1ximos ou m\u00ednimos relativos ou puntos cadeira de tendencia estritamente crecente ou decrecente), a estimaci\u00f3n de integrais, determinaci\u00f3n de converxencia e suma dalgunhas series importantes, o estudo da orde e par\u00e1metro principal de infinit\u00e9simos etc."}
{"id": "190626", "revid": "89787", "url": "https://gl.wikipedia.org/wiki?curid=190626", "title": "Antonio Campo Fern\u00e1ndez", "text": "Antonio Campo Fern\u00e1ndez, nado en Ponte de Domingos Fl\u00f3rez, \u00e9 un empresario e pol\u00edtico galego do PPdeG.\nTraxectoria.\nChegou a Ortigueira a finais dos anos setenta para traballar na industria familiar de extracci\u00f3n de lousa, que posteriormente dirixiu. Nas elecci\u00f3ns municipais de 1999 foi elixido alcalde de Ortigueira polo PPdeG. Volveu ser elixido con maior\u00eda absoluta nas municipais de 2003 e nas de 2007. En agosto de 2007 foi denunciado como administrador da canteira ilegal de Muras que subministrou cuarcita a obras p\u00fablicas como a Cidade da Cultura.\nTralas elecci\u00f3ns municipais de 2007, ga\u00f1adas pola Partido Popular, foi elixido novamente alcalde, pero o 20 de outubro de 2007 renunciou \u00e1 alcald\u00eda \"por motivos profesionais e persoais\". Foi nomeado fillo adoptivo de Ortigueira en 2008.\n "}
{"id": "190627", "revid": "89787", "url": "https://gl.wikipedia.org/wiki?curid=190627", "title": "Johan de Witt", "text": "Johan de Witt, nado en Dordrecht o 24 de setembro de 1625 e finado na Haia o 20 de agosto de 1672, foi unha importante figura pol\u00edtica neerlandesa. A mediados do s\u00e9culo XVII, controlou as finanzas e a pol\u00edtica das Provincias Unidas, en colaboraci\u00f3n estreita con Cornelis de Graeff."}
{"id": "190629", "revid": "22570", "url": "https://gl.wikipedia.org/wiki?curid=190629", "title": "Liga ACB 2007-08", "text": "A tempada 2007-08 da Liga ACB foi a 25\u00aa edici\u00f3n da m\u00e1xima competici\u00f3n ligueira entre clubs de baloncesto que se xoga en Espa\u00f1a. Na final o Tau Cer\u00e1mica derrotou \u00f3 AXA FC Barcelona, acadando o seu 2\u00ba campionato.\nComposta por 18 conxuntos, a liga tivo unha tempada regular con 34 xornadas, e m\u00e1is adiante tivo as eliminatorias polo t\u00edtulo, \u00e1 que tiveron acceso os 8 primeiros equipos na t\u00e1boa. Pola contra, os dous \u00faltimos da t\u00e1boa descenderon.\nTempada regular.\nAs\u00ed ficou a t\u00e1boa clasificatoria \u00f3 remate da tempada regular: \nRolda final.\nUnha vez rematada a tempada regular, os oito primeiros conxuntos da t\u00e1boa comezaron a disputa polo campionato. Nos cuartos de final e semifinais xogouse \u00f3 mellor de 3 encontros. Na final xogouse \u00f3 mellor de 5 encontros. \u00c9 dicir, tralos 34 encontros da tempada regular, o campi\u00f3n a\u00ednda tivo que ga\u00f1ar 7 encontros para acada-lo campionato de liga. As\u00ed foron os enfrontamentos nas eliminatorias:\nO campi\u00f3n da edici\u00f3n 2007-2008 da Liga ACB foi o Tau Cer\u00e1mica."}
{"id": "190630", "revid": "89787", "url": "https://gl.wikipedia.org/wiki?curid=190630", "title": "Estado de Sokoto", "text": "Sokoto \u00e9 un dos estados nos que se divide a Rep\u00fablica Federal de Nixeria, con capital a cidade de Sokoto.\nPos\u00fae unha superficie de 25.973 quil\u00f3metros cadrados e limita polo norte e noroeste coa Rep\u00fablica de N\u00edxer, polo leste e sur co estado de Zamfara e polo oeste e suroeste co estado de Kebi.\nSegundo o censo do ano 2007, contaba cunha poboaci\u00f3n de 4\u00a0381\u00a0970 persoas, o que d\u00e1 unha densidade demogr\u00e1fica de 168,7 habitantes por quil\u00f3metro cadrado.\nAs d\u00faas etnias maioritarias do estado son os hausa e os fulani. No relixioso, predominan amplamente os musulm\u00e1ns.\nO estado foi creado en 1967 co nome de \"North-Western State\". Posteriormente, o seu territorio foi sufrindo numerosas modificaci\u00f3ns a causa da creaci\u00f3n de novos estados. As\u00ed, en 1976 cedeu territorios para a creaci\u00f3n do estado de N\u00edxer e en 1991 para a creaci\u00f3n do estado de Kebbi. Finalmente, en 1996 unha porci\u00f3n de Sokoto foi cedida para a creaci\u00f3n do estado de Zamfara.\nO estado \u00e9 eminentemente agr\u00edcola e est\u00edmase que o 90% da poboaci\u00f3n traballa en actividades ligadas \u00e1 agricultura. Os principais cultivos son: millo, arroz, cacahuete, cana de azucre e tabaco.\nTam\u00e9n son importantes os vexetais, destac\u00e1ndose o cultivo de manga, laranxa, pl\u00e1tanos, papaia, leituga e espinaca.\n\u00c1reas de goberno local.\nEste estado subdiv\u00eddese internamente nun total de 23 \u00e1reas de goberno local, a saber:"}
{"id": "190631", "revid": "98629", "url": "https://gl.wikipedia.org/wiki?curid=190631", "title": "Liga ACB 2006-07", "text": "A tempada 2006-07 da Liga ACB foi a 24\u00aa edici\u00f3n da m\u00e1xima competici\u00f3n ligueira entre clubs de baloncesto que se xoga en Espa\u00f1a. Na final o Real Madrid derrotou \u00f3 Winterthur FC Barcelona, acadando o seu 30\u00ba campionato nacional de liga.\nComposta por 18 conxuntos, a liga tivo unha tempada regular con 34 xornadas, e m\u00e1is adiante tivo as eliminatorias polo t\u00edtulo, \u00e1 que tiveron acceso os 8 primeiros equipos na t\u00e1boa. Pola contra, os dous \u00faltimos da t\u00e1boa descenderon.\nTempada regular.\nAs\u00ed ficou a t\u00e1boa clasificatoria \u00f3 remate da tempada regular: \nRolda final.\nUnha vez rematada a tempada regular, os oito primeiros conxuntos da t\u00e1boa comezaron a disputa polo campionato. Nos cuartos de final e semifinais xogouse \u00f3 mellor de 3 encontros. Na final xogouse \u00f3 mellor de 5 encontros. \u00c9 dicir, tralos 34 encontros da tempada regular, o campi\u00f3n tivo que ga\u00f1ar 9 encontros para poder acada-lo campionato de liga. As\u00ed foron os enfrontamentos nas eliminatorias:\nO campi\u00f3n da edici\u00f3n 2006-2007 da Liga ACB foi o Real Madrid."}
{"id": "190632", "revid": "89787", "url": "https://gl.wikipedia.org/wiki?curid=190632", "title": "Liga ACB 2005-06", "text": "A temporada 2004\u201305 da Liga ACB, celebrada entre o 15 de outubro de 2005 e o 21 de xu\u00f1o de 2006, foi a vix\u00e9simo terceira temporada da m\u00e1xima categor\u00eda do baloncesto espa\u00f1ol desde a creaci\u00f3n da Asociaci\u00f3n de Clubs de Baloncesto (ACB) para substitu\u00edr \u00e1 antiga Primeira Divisi\u00f3n. Nesta edici\u00f3n mant\u00edvose o n\u00famero de equipos, 18, e o formato da edici\u00f3n anterior. Os playoffs polo t\u00edtulo foron disputados polos oito primeiros clasificados, mentres que os dous \u00faltimos equipos descenderon \u00e1 Liga LEB. O campi\u00f3n desta edici\u00f3n foi o Unicaja, que conseguiu o seu primeiro t\u00edtulo de liga ap\u00f3s vencer na final ao TAU Cer\u00e1mica."}
{"id": "190633", "revid": "56817", "url": "https://gl.wikipedia.org/wiki?curid=190633", "title": "Trofeo Juan Acu\u00f1a 2007", "text": "A 18\u00ba edici\u00f3n do Trofeo Juan Acu\u00f1a celebrouse na Coru\u00f1a o 11 de outubro de 2007 a partido \u00fanico. O campi\u00f3n foi o Vit\u00f3ria de Guimar\u00e3es."}
{"id": "190634", "revid": "56817", "url": "https://gl.wikipedia.org/wiki?curid=190634", "title": "Rivers", "text": "Rivers (\"R\u00edos\") \u00e9 un dos estados de Nixeria. A s\u00faa capital \u00e9 Port Harcourt. Cunha \u00e1rea de 11.077\u00a0km2, ti\u00f1a unha poboaci\u00f3n estimada de 6.689.087 persoas no ano 2005. Limita polo sur co Oc\u00e9ano Atl\u00e1ntico, polo norte cos estados de Anambra, de Imo e de Abia, polo leste co de Akwa Ibom e polo oeste cos estados de Bayelsa e do Delta.\nA parte sur do estado est\u00e1 formado por selva tropical; cara \u00e1 costa a paisaxe t\u00edpica, debido ao r\u00edo Delta, \u00e9 de pantanos de mangleiros.\nRivers formou parte do protectorado brit\u00e1nico Oil Rivers desde 1885 at\u00e9 1893, cando pasou a formar parte do protectorado de Costa de N\u00edxer. En 1900 a rexi\u00f3n foi anexionada cos territorios da Royal Niger Company para formar a colonia de Nixeria Meridional.\nO estado foi constitu\u00eddo en 1967, coa divisi\u00f3n da Rexi\u00f3n Leste de Nixeria. Conseguiu en 1976 as cidades de Ughelli, do antigo estado de Bendel e Opobo de R\u00edo Cross.\nAt\u00e9 1996, Rivers conti\u00f1a a \u00e1rea que agora forma o estado de Bayelsa.\nCont\u00e9n unha ampla gama de grupos \u00e9tnicos, como son os: abua, andoni, ekpeye, engenni etche, lbani, lkwerre, kalabari, ogba/egbema/ndoni, okrika e ogoni.\n\u00c1reas de goberno local.\nRivers pos\u00fae un total de 23 \u00e1reas de goberno local:"}
{"id": "190635", "revid": "23204", "url": "https://gl.wikipedia.org/wiki?curid=190635", "title": "Sa\u00efd Taghmaoui", "text": "Sa\u00efd Taghmaoui, nado o 19 de xullo de 1973 en Villepinte, Seine-Saint-Denis, \u00e9 un actor marroco-franco-estadounidense de orixe b\u00e9rber. Fala fluidamente franc\u00e9s, b\u00e9rber, \u00e1rabe e ingl\u00e9s."}
{"id": "190637", "revid": "5132", "url": "https://gl.wikipedia.org/wiki?curid=190637", "title": "Orl\u00e9ans Loiret Basket", "text": "O Orl\u00e9ans Loiret Basket, antigamente co\u00f1ecido como Entente orl\u00e9anaise Loiret, \u00e9 un club profesional de baloncesto franc\u00e9s con sede na cidade de Orle\u00e1ns. Actualmente xoga na Ligue Nationale de Basket Pro A, a m\u00e1xima categor\u00eda do baloncesto galo. No ano 2010 o club ga\u00f1ou o seu primeiro campionato de copa."}
{"id": "190638", "revid": "5132", "url": "https://gl.wikipedia.org/wiki?curid=190638", "title": "Orleans Loiret Basket", "text": ""}
{"id": "190639", "revid": "5132", "url": "https://gl.wikipedia.org/wiki?curid=190639", "title": "Entente Orleanaise", "text": ""}
{"id": "190640", "revid": "5132", "url": "https://gl.wikipedia.org/wiki?curid=190640", "title": "Entente Orleanaise 45", "text": ""}
{"id": "190641", "revid": "5132", "url": "https://gl.wikipedia.org/wiki?curid=190641", "title": "Entente Orleans", "text": ""}
{"id": "190642", "revid": "5132", "url": "https://gl.wikipedia.org/wiki?curid=190642", "title": "Entente Orleans 45", "text": ""}
{"id": "190643", "revid": "5132", "url": "https://gl.wikipedia.org/wiki?curid=190643", "title": "Entente Orl\u00e9anaise", "text": ""}
{"id": "190644", "revid": "5132", "url": "https://gl.wikipedia.org/wiki?curid=190644", "title": "Entente Orl\u00e9anaise 45", "text": ""}
{"id": "190645", "revid": "5132", "url": "https://gl.wikipedia.org/wiki?curid=190645", "title": "Entente Orl\u00e9anaise 45 Loiret", "text": ""}
{"id": "190646", "revid": "5132", "url": "https://gl.wikipedia.org/wiki?curid=190646", "title": "Entente Orl\u00e9anaise Loiret", "text": ""}
{"id": "190647", "revid": "5132", "url": "https://gl.wikipedia.org/wiki?curid=190647", "title": "Entente orl\u00e9anaise Loiret", "text": ""}
{"id": "190648", "revid": "5132", "url": "https://gl.wikipedia.org/wiki?curid=190648", "title": "Entente orleanaise Loiret", "text": ""}
{"id": "190649", "revid": "89787", "url": "https://gl.wikipedia.org/wiki?curid=190649", "title": "Liga ACB 2004-05", "text": "A temporada 2004\u201305 da Liga ACB, celebrada entre o 2 de outubro de 2004 e o 26 de xu\u00f1o de 2005, foi a vix\u00e9simo segunda temporada da m\u00e1xima categor\u00eda do baloncesto espa\u00f1ol desde a creaci\u00f3n da Asociaci\u00f3n de Clubs de Baloncesto (ACB) para substitu\u00edr \u00e1 antiga Primeira Divisi\u00f3n. Nesta edici\u00f3n mant\u00edvose o n\u00famero de equipos, 18, e o formato da edici\u00f3n anterior. Os playoffs polo t\u00edtulo foron disputados polos oito primeiros clasificados, mentres que os dous \u00faltimos equipos descenderon \u00e1 Liga LEB. O campi\u00f3n desta edici\u00f3n foi o Real Madrid, que conseguiu o seu vix\u00e9simo noveno t\u00edtulo de liga, s\u00e9timo desde a fundaci\u00f3n da Liga ACB, ap\u00f3s vencer na final ao TAU Cer\u00e1mica."}
{"id": "190650", "revid": "5132", "url": "https://gl.wikipedia.org/wiki?curid=190650", "title": "Entente orleanaise", "text": ""}
{"id": "190651", "revid": "5132", "url": "https://gl.wikipedia.org/wiki?curid=190651", "title": "Entente orl\u00e9anaise", "text": ""}
{"id": "190652", "revid": "5132", "url": "https://gl.wikipedia.org/wiki?curid=190652", "title": "Entente Orl\u00e9ans", "text": ""}
{"id": "190653", "revid": "89787", "url": "https://gl.wikipedia.org/wiki?curid=190653", "title": "Liga ACB 2003-04", "text": "A temporada 2003\u201304 da Liga ACB, celebrada entre o 4 de outubro de 2003 e o 13 de xu\u00f1o de 2004, foi a vix\u00e9simo primeira temporada da m\u00e1xima categor\u00eda do baloncesto espa\u00f1ol desde a creaci\u00f3n da Asociaci\u00f3n de Clubs de Baloncesto (ACB) para substitu\u00edr \u00e1 antiga Primeira Divisi\u00f3n. Nesta edici\u00f3n mant\u00edvose o n\u00famero de equipos, 18, e o formato da edici\u00f3n anterior. Os playoffs polo t\u00edtulo foron disputados polos oito primeiros clasificados, mentres que os dous \u00faltimos equipos descenderon \u00e1 Liga LEB. O campi\u00f3n desta edici\u00f3n foi o FC Barcelona, que conseguiu o seu d\u00e9cimo cuarto t\u00edtulo de liga, d\u00e9cimo primeiro desde a fundaci\u00f3n da Liga ACB, ap\u00f3s vencer na final ao Adecco Estudiantes."}
{"id": "190654", "revid": "98629", "url": "https://gl.wikipedia.org/wiki?curid=190654", "title": "Liga ACB 2002-03", "text": "A temporada 2002\u201303 da Liga ACB, celebrada entre o 28 de setembro de 2002 e o 24 de xu\u00f1o de 2002, foi a vix\u00e9sima temporada da m\u00e1xima categor\u00eda do baloncesto espa\u00f1ol desde a creaci\u00f3n da Asociaci\u00f3n de Clubs de Baloncesto (ACB) para substitu\u00edr \u00e1 antiga Primeira Divisi\u00f3n. Nesta edici\u00f3n mant\u00edvose o n\u00famero de equipos, 18, e o formato da edici\u00f3n anterior. Os playoffs polo t\u00edtulo foron disputados polos oito primeiros clasificados, mentres que os dous \u00faltimos equipos descenderon \u00e1 Liga LEB. O campi\u00f3n desta edici\u00f3n foi o FC Barcelona, que conseguiu o seu d\u00e9cimo terceiro t\u00edtulo de liga, d\u00e9cimo desde a fundaci\u00f3n da Liga ACB."}
{"id": "190656", "revid": "89787", "url": "https://gl.wikipedia.org/wiki?curid=190656", "title": "Marco Simoncelli", "text": "Marco Simoncelli, nado o 20 de xaneiro de 1987 en Cattolica (Italia) e finado o 23 de outubro de 2011 en Sepang (Malaisia), foi un piloto de motociclismo italiano. Pilotaba unha Honda do equipo San Carlo Honda Gresini Team no Campionato Mundial de Motociclismo de Velocidade de MotoGP, ata o momento do seu falecemento, no Circu\u00edto de Sepang, en Malaisia.\nTraxectoria.\nGa\u00f1ou o campionato de Europa de 125cc en 2002, facendo tam\u00e9n 6 aparici\u00f3ns no campionato do mundo de 125cc. O seguinte ano competiu en todas as carreiras de 125cc. O seu mellor posto ese ano foi un 4\u00ba posto no Gran Premio de Valencia, \nacabando o campionato en 21\u00ba posici\u00f3n con 31 puntos. En 2004 seguiu en 125cc, conseguindo a s\u00faa primeira vitoria no Gran Premio de Espa\u00f1a, con choiva. En 2005 ga\u00f1ou outra vez en Jerez, esta vez con tempo seco.\nEn 2006, trasladouse ao campionato de 250cc co equipo Gilera. O seu mellor resultado ese ano foi un 6\u00ba posto na China. Acabou 10\u00ba no campionato. En 2007 continuou co mesmo equipo, acabando outra vez 10\u00ba o campionato. O 1 de xu\u00f1o de 2008, no Gran Premio de Italia disputado no Circu\u00edto de Mugello, conseguiu a s\u00faa primeira vitoria en 250cc en controvertidas circunstancias. Cando faltaba unha volta para o final, tocouse con H\u00e9ctor Barber\u00e1, facendo que este se caese. O 8 de xu\u00f1o conseguiu outra vitoria no Gran Premio de Catalu\u00f1a adiantando a \u00c1lvaro Bautista na \u00faltima volta. Na pen\u00faltima proba de 2008, en Malaisia, Simoncelli acabou 3\u00ba, proclam\u00e1ndose campi\u00f3n do mundo de 250cc e pasando a ser desde a tempada 2010 piloto de MotoGP.\nFalecemento.\nO 23 de outubro de 2011 no circu\u00edto de Sepang, sufriu unha ca\u00edda tras a que, a\u00ednda aferrado \u00e1 s\u00faa montura, foi atropelado por Colin Edwards e Valentino Rossi dun modo tan brutal que ata o seu casco sa\u00edu despedido. O piloto italiano sufriu traumatismos moi graves na cabeza, pescozo e peito, o que lle produciu un paro card\u00edaco. Os m\u00e9dicos da cl\u00ednica do circu\u00edto estiveron 45 minutos intentando reanimar ao piloto pero finalmente declarouse a s\u00faa morte \u00e1s 16:56 hora local.\nFundaci\u00f3n.\nEn decembro de 2011 constru\u00eduse oficialmente a \"Marco Simoncelli Fondazione\" grazas ao impulso da s\u00faa familia, que encargarase de xestionala, asistidos por quen foi seu representante, Carlo Pernat e o periodista e amigo Paolo Beltrano. Ter\u00e1 como finalidade, en palabras de Paolo Simoncelli, pai de Marco:\n\"A premisa b\u00e1sica \u00e9 o so\u00f1o de manter vivo o recordo de Marco para que poida contribu\u00edr a aliviar o sufrimento daqueles que est\u00e1n en peor situaci\u00f3n que n\u00f3s.\""}
{"id": "190657", "revid": "98629", "url": "https://gl.wikipedia.org/wiki?curid=190657", "title": "Liga ACB 2001-02", "text": "A temporada 2001\u201302 da Liga ACB, celebrada entre o 29 de setembro de 2001 e o 18 de xu\u00f1o de 2002, foi a d\u00e9cimo novena temporada da m\u00e1xima categor\u00eda do baloncesto espa\u00f1ol desde a creaci\u00f3n da Asociaci\u00f3n de Clubs de Baloncesto (ACB) para substitu\u00edr \u00e1 antiga Primeira Divisi\u00f3n. Nesta edici\u00f3n mant\u00edvose o n\u00famero de equipos, 18, e o formato da edici\u00f3n anterior. Os playoffs polo t\u00edtulo foron disputados polos oito primeiros clasificados, mentres que os dous \u00faltimos equipos descenderon \u00e1 Liga LEB. O campi\u00f3n desta edici\u00f3n foi o TAU Cer\u00e1mica, que conseguiu o seu primeiro t\u00edtulo de liga. O seu rival na final, o Unicaja, tam\u00e9n optaba ao seu primeiro t\u00edtulo."}
{"id": "190658", "revid": "85894", "url": "https://gl.wikipedia.org/wiki?curid=190658", "title": "Marsha Thomason", "text": "Marsha Lisa Thomason, nada o 19 de xaneiro de 1976 en Manchester, \u00e9 unha actriz inglesa, co\u00f1ecida nos Estados Unidos por interpretar a Nessa Holt nas d\u00faas primeiras tempadas da serie de televisi\u00f3n da NBC \"Las Vegas\", polo seu personaxe recorrente na serie da ABC \"Lost\" como Naomi Dorrit, e por facer da Axente do FBI Diana Berrigan en \"White Collar\"."}
{"id": "190659", "revid": "85894", "url": "https://gl.wikipedia.org/wiki?curid=190659", "title": "Valeriano Villanueva", "text": "Valeriano Villanueva Rodr\u00edguez, nado en Pontedeume en 1865 e finado en Santiago de Compostela o 4 de abril de 1943, foi un militar e estudoso da agricultura galego.\nTraxectoria.\nEstudou Leis en Santiago, ingresando posteriormente no Corpo Xur\u00eddico militar onde chegou a ter o grao de xeneral e ostentar a fiscal\u00eda do Consello Supremo de Guerra e Mari\u00f1a.\nEn 1918 foi proposto, sen \u00e9xito, para presentarse \u00e1s elecci\u00f3ns a Cortes polo distrito electoral de Pontedeume en representaci\u00f3n do movemento agrarista.\nPor\u00e9n, a s\u00faa verdadeira paix\u00f3n foi a agricultura, aplicando as novas t\u00e9cnicas e co\u00f1ecementos agr\u00edcolas na s\u00faa granxa de Pontedeume. Publicou numerosos artigos de divulgaci\u00f3n sobre cuesti\u00f3ns agr\u00edcolas, gandeiras e de econom\u00eda rural nos xornais \"El Eume\", \"La Verdad\", \"La Voz de Galicia\" e a revista coru\u00f1esa \"Pr\u00e1cticas Modernas\", firmando co pseud\u00f3nimo \"Un labrador a la moderna\" sacado do t\u00edtulo dun libro que escribiu. Redactou a parte de Agricultura da \"Geograf\u00eda de Galicia\" editada pola Casa Mart\u00edn de Barcelona.\nNa cuarta Semana Social celebrada en Santiago en 1909 pronunciou tres conferencias co t\u00edtulo \"Organizaci\u00f3n do cultivo e da gandeir\u00eda nas rexi\u00f3ns de pequena propiedade do norte e o noroeste de Espa\u00f1a\" que se recolleron nun folleto e constit\u00faen unha s\u00edntese do problema agropecuario na rexi\u00f3n.\nNun concurso aberto convocado pola Casa de Galicia en Madrid en 1917 acadou o premio pola voluminosa obra de t\u00edtulo \"Medios pr\u00e1cticos m\u00e1is eficaces de impulsar o progreso material e moral de Galicia e de conservar as virtudes e de corrixir os defetos dos seus fillos\".\nDeixou rematado un estudo sobre econom\u00eda social que custodiou o seu fillo, o catedr\u00e1tico da Facultade de Medicina de Santiago, Ulpiano Villanueva de Castro.\nEn 1984 a s\u00faa obra foi recompilada por J. A. Dur\u00e1n co t\u00edtulo \"Organizaci\u00f3n do cultivo e da sociedade agraria en Galicia e na Espa\u00f1a Atl\u00e1ntica\".\nA proposta do grupo municipal do BNG, o concello de Pontedeume bautizou unha r\u00faa co seu nome en 2000."}
{"id": "190660", "revid": "23204", "url": "https://gl.wikipedia.org/wiki?curid=190660", "title": "Sterling Beaumon", "text": "Sterling Martin Beaumon, nado o 2 de xu\u00f1o de 1995 en San Diego, \u00e9 un actor e cantante estadounidense. A nivel internacional, \u00e9 co\u00f1ecido por interpretar a Benjamin Linus (neno) na serie de televisi\u00f3n da ABC \"Lost\"."}
{"id": "190661", "revid": "5132", "url": "https://gl.wikipedia.org/wiki?curid=190661", "title": "Pallacanestro Treviso", "text": "O Pallacanestro Treviso, co\u00f1ecido antigamente e durante moito tempo anos por motivos de patrocinio como Benetton Basket ou Benetton Treviso, \u00e9 un club de baloncesto italiano con sede na cidade de Treviso, V\u00e9neto. Fundado como Associazione Pallacanestro Treviso en 1954, en 1982 foi adquirido pola empresa Benetton, que fixo un investimento econ\u00f3mico que situou ao club \u00e1 altura dos mellores equipos italianos e europeos durante os anos 1990 e comezos do s\u00e9culo XXI, nos que ga\u00f1ou cinco ligas italianas, oito Copas e catro Supercopas de Italia, d\u00faas das antiga Copa Saporta, chegando a disputar en catro ocasi\u00f3ns a Final Four da Euroliga. No ano 2012 abandona o baloncesto profesional, adic\u00e1ndose unicamente \u00e1s categor\u00edas inferiores.\nHistoria.\nO club foi fundado en 1954 e adquirido polo Grupo Benetton en 1982, a\u00ednda que mant\u00e9n Pallacanestro Treviso como o seu nome legal a d\u00eda de hoxe. Coa gran fortuna econ\u00f3mica da familia Benetton apoiando ao equipo, o club xurdiu na d\u00e9cada de 1990 como unha forza importante en Italia e en Europa. O primeiro t\u00edtulo da liga italiana do club chegou en 1992 co lendario Toni Kuko\u010d no equipo.\nKuko\u010d axudou \u00e1 Benetton a chegar \u00e1 final da Euroliga en 1993, ademais de axudar tam\u00e9n a ga\u00f1ar tres t\u00edtulos consecutivos da Copa de Italia. O equipo ga\u00f1ou o t\u00edtulo da Copa Saporta en 1995 con xogadores como Orlando Woolridge e Petar Naumoski. A Benetton engadiu outro t\u00edtulo da liga nacional italiana en 1997, outra aparici\u00f3n na Final Four en 1998, outro t\u00edtulo da Copa Saporta en 1999, e o t\u00edtulo da Copa de Italia no ano 2000. Os de Treviso ga\u00f1aron de novo o campionato da liga italiana e chegaron \u00e1 Final Four en 2002 e 2003. A Benetton ga\u00f1ou o seu quinto campionato da liga italiana de 2006 e o seu oitavo t\u00edtulo de copa en 2007.\nNomes.\nPor mor de motivos de Patrocinio o Pallacanestro Treviso recibiu os seguintes nomes ao longo da historia."}
{"id": "190662", "revid": "5132", "url": "https://gl.wikipedia.org/wiki?curid=190662", "title": "Benetton Treviso", "text": ""}
{"id": "190663", "revid": "5132", "url": "https://gl.wikipedia.org/wiki?curid=190663", "title": "Benetton Pallacanestro Treviso", "text": ""}
{"id": "190664", "revid": "5132", "url": "https://gl.wikipedia.org/wiki?curid=190664", "title": "Benetton Basket", "text": ""}
{"id": "190665", "revid": "5132", "url": "https://gl.wikipedia.org/wiki?curid=190665", "title": "Benetton Basket Treviso", "text": ""}
{"id": "190666", "revid": "5132", "url": "https://gl.wikipedia.org/wiki?curid=190666", "title": "Liverti Treviso", "text": ""}
{"id": "190667", "revid": "5132", "url": "https://gl.wikipedia.org/wiki?curid=190667", "title": "Benetton de Treviso", "text": ""}
{"id": "190668", "revid": "20847", "url": "https://gl.wikipedia.org/wiki?curid=190668", "title": "Ulpiano Villanueva", "text": "Ulpiano Villanueva Castro, nado en Pontedeume en 1900 e finado en Santiago de Compostela o 31 de xaneiro de 1967, foi un m\u00e9dico galego.\nTraxectoria.\nFillo do agrarista Valeriano Villanueva. Estudou Medicina na Universidade de Santiago entre 1920 e 1926. En 1928 conseguiu a praza de profesor auxiliar da C\u00e1tedra de Fisiolox\u00eda e Hixiene. Doutorouse na Universidade de Santiago en 1932. Foi pensionado para traballar no Instituto de Enfermidades Tropicais de Hamburgo e logo no Instituto Pasteur de Par\u00eds. En 1935 ga\u00f1ou a C\u00e1tedra de Hixiene na Facultade de Medicina de C\u00e1diz.\nPosteriormente retornou \u00e1 Facultade de Medicina de Santiago onde foi catedr\u00e1tico de Hixiene e Sanidade e Microbiolox\u00eda e Parasitolox\u00eda, alternando a docencia coa publicaci\u00f3n de numerosos estudos sobre as bacterias e as enfermidades infecciosas e co exercicio da medicina.\nDe talante liberal e humanitario, axudou a moitos represaliados polo franquismo e \u00e1s s\u00faas familias na Compostela dos anos corenta e cincuenta. En 1947 foi encarcerado en Vigo xunto co m\u00e9dico Ram\u00f3n Baltar Dom\u00ednguez, acusados de contribu\u00edr ao Socorro Rojo Internacional a\u00ednda que, en realidade, estaban vinculados \u00e1 Uni\u00f3n de Intelectuales Libres. Estiveron ao redor dun mes no c\u00e1rcere e foron sometidos a consello de guerra, a\u00ednda que finalmente todos os casos foron sobresidos excepto o de Francisco Rey Drox considerado o promotor.\nReco\u00f1ecementos.\nO mesmo ano da s\u00faa morte, o concello de Pontedeume dedicoulle unha r\u00faa por \"consideralo gran benfeitor, principalmente aos veci\u00f1os de Pontedeume e a s\u00faa Comarca que a el se dirix\u00edan, onde encontraban sempre o M\u00e9dico e o humano acolledor\", segundo consta na Acta Municipal que recolle o acordo."}
{"id": "190669", "revid": "5863", "url": "https://gl.wikipedia.org/wiki?curid=190669", "title": "Luis Kasado", "text": ""}
{"id": "190670", "revid": "124656", "url": "https://gl.wikipedia.org/wiki?curid=190670", "title": "Manuel Mir\u00e1s Franqueira", "text": "Manuel Mir\u00e1s Franqueira, nado en Ordes en 1956, \u00e9 un empresario e pol\u00edtico galego do PSdeG-PSOE.\nTraxectoria.\nTitular dunha asesor\u00eda. Foi candidato \u00e1 alcald\u00eda de Oroso polo PSdeG-PSOE en 1983, sendo a partir de ent\u00f3n concelleiro. Repiteu en 1987, apoiando a moci\u00f3n de censura que fixo alcalde a Eugenio Neira en 1989, sendo ademais deputado provincial entre 1990 e 1991. Foi elixido alcalde de Oroso en 1991, mediante un pacto coa CNG, rot\u00e1ndose na alcald\u00eda co candidato desa formaci\u00f3n, Carlos Noya Fern\u00e1ndez, que a ocupou a partir de abril 1993. En 1995 os membros da CNG concorreron integrados na lista do PSdeG, con Noya como candidato e volvendo a ser elixido concelleiro, se ben perderon a alcald\u00eda en favor do PPdeG. En 1999 volveu a selo candidato socialista, continuando na oposici\u00f3n, sendo elixido novamente deputado provincial.\nEn abril de 2002 volveu ser elixido alcalde de Oroso ao triunfar unha moci\u00f3n de censura contra o popular Eugenio Neira Garc\u00eda grazas ao apoio de dous tr\u00e1nsfugas do PPdeG, polo cal foi expulsado do PSdeG-PSOE. Nas elecci\u00f3ns municipais de 2003 foi o candidato do CDS \u00e1 alcald\u00eda de Oroso e foi reelixido alcalde, obtendo maior\u00eda simple e gobernando en coalici\u00f3n co CDI, por onde concurr\u00edan o seu anteriror compa\u00f1eiro de filas Carlos Noya e os exconcelleiros populares que o apoiaran na moci\u00f3n de censura. En 2006 regresou ao PSdeG-PSOE, e nas municipais de 2007 foi o candidato \u00e1 alcald\u00eda por esta formaci\u00f3n e foi relixido alcalde, gobernando co concelleiro do BNG Jos\u00e9 Manuel P\u00e9rez Penas. Nas municipais de 2011 volveu ser relixido alcalde polo PSdeG-PSOE logrando a maior\u00eda absoluta, ao igual que en 2015. A finais dese mesmo ano foi elixido vicepresidente executivo da FEGAMP. Nas elecci\u00f3ns municipais de 2019 acadou de novo a alcald\u00eda, tras ga\u00f1ar e gobernar cunha concelleira do BNG. En maio de 2021 renunciou \u00e1 alcald\u00eda, sendo substitu\u00eddo polo seu compa\u00f1eiro Lu\u00eds Rey Villaverde. En novembro de 2021 tomou posesi\u00f3n como senador trala renuncia de Antonio V\u00e1zquez Lorenzo, do cal era o seu suplente nas xerais do 2019.\n "}
{"id": "190674", "revid": "98629", "url": "https://gl.wikipedia.org/wiki?curid=190674", "title": "Caja Segovia FS", "text": "O Caja Segovia F\u00fatbol Sala \u00e9 un equipo espa\u00f1ol de f\u00fatbol sala da cidade de Segovia, que compite na Primeira Divisi\u00f3n da LNFS. Fundado en 1979 co nome \"Club Deportivo La Escuela\", foi un dos equipos fundadores da LNFS en 1989, ano no cal comezou a competir na elite do f\u00fatbol sala espa\u00f1ol baixo o nome do seu patrocinador \"Caja Segovia\".\nO equipo xoga os seus encontros como local no Pavill\u00f3n Pedro Delgado de Segovia, un recinto multi\u00fasos cuberto que conta cunha capacidade para acoller a 2800 seareiros (4500 engad\u00edndolle bancadas temporais).\nPalmar\u00e9s.\nEntre as tempadas 1997-98 e 2000-01 chegaron t\u00f3dolos t\u00edtulos do club, con xogadores como Luis Amado, Orol, Marcelo Serpa ou Riquer:\nA pesar dos problemas financeiros do club, que fixeron que o equipo perdese \u00e1s s\u00faas estrelas, na tempada 2010-11 o Caja Segovia FS chegou de novo a unha final polo t\u00edtulo de liga, caendo diante do FC Barcelona en 5 encontros."}
{"id": "190675", "revid": "56817", "url": "https://gl.wikipedia.org/wiki?curid=190675", "title": "Mart\u00edn Barr\u00f3s", "text": "Mart\u00edn Barr\u00f3s Novo, tam\u00e9n co\u00f1ecido como Neto, nado na Coru\u00f1a o 30 de decembro de 1988, \u00e9 un xogador de h\u00f3ckey a pat\u00edns galego que actualmente xoga no A.C. Ordes. Xoga na posici\u00f3n de porteiro.\nTraxectoria.\nMart\u00edn Barr\u00f3s comezou a pr\u00e1ctica do h\u00f3ckey a pat\u00edns no equipo do colexio herculino Dominicos, na tempada 2007-08 pasou \u00e1s filas do Pat\u00edn Coru\u00f1a (daquela en Primeira Divisi\u00f3n Estatal. Tralo ascenso \u00e1 OK Liga (tempada 2009-10) do CP Cerceda, Neto asinou co club cercedense, disput\u00e1ndose o posto de porteiro co catal\u00e1n Xavi Mali\u00e1n. Co descenso de categor\u00eda do Cerceda e a fichaxe do asturiano Adri\u00e1n Vallina, o porteiro coru\u00f1\u00e9s tampouco puido disputar moitos minutos na segunda categor\u00eda do h\u00f3ckey a pat\u00edns do Estado espa\u00f1ol. No ver\u00e1n do 2011 asinou polo A.C. Ordes que acababa de ascender \u00e1 Primeira Divisi\u00f3n Estatal e co que actualmente est\u00e1 a disputar moitos minutos e a realizar boas actuaci\u00f3ns."}
{"id": "190676", "revid": "22570", "url": "https://gl.wikipedia.org/wiki?curid=190676", "title": "A.C. Ordes", "text": "O AC Ordes \u00e9 un equipo de h\u00f3ckey a pat\u00edns da localidade de Ordes (Galiza). O AC Ordes \u00e9 o continuador do antigo Club Pat\u00edn Ordes (desaparecido no 2003 ao pasar a formar parte do novo club), un club que competira varios anos na segunda categor\u00eda do h\u00f3ckey a pat\u00edns espa\u00f1ol, a Primeira Divisi\u00f3n Estatal, e que conseguira importantes logros en boa parte das s\u00faas categor\u00edas.\nEn abril de 2011 o AC Ordes conseguiu o ascenso \u00e1 Primeira Divisi\u00f3n, segunda categor\u00eda do h\u00f3ckey a pat\u00edns espa\u00f1ol logo de superar na fase de ascenso do sector norte a FM Roller Oviedo (12-5), Real Club Josaleta (2-5) e San Antonio (7-3), e deixou practicamente asegurado o ascenso logo da dobre xornada disputada o s\u00e1bado 29 de abril. Con todo o club renunciou por motivos econ\u00f3micos a competir na categor\u00eda logo de conseguir a permanencia ma tempada 2011-12.\nXogadores.\n2011-12.\nAdestrador: Marcos Rey"}
{"id": "190677", "revid": "1410", "url": "https://gl.wikipedia.org/wiki?curid=190677", "title": "Emblema de Pap\u00faa Nova Guinea", "text": "O emblema de Pap\u00faa Nova Guinea foi aprobado oficialmente en 1971.\nConsiste nunha ave do para\u00edso (\"Gerrus paradisaea\") coas \u00e1s estendidas, pousada sobre un tambor \"kundu\" posto en horizontal de uso cerimonial, de sable e embelecido con arxenta e coa membrana vista \u00e1 dereita do paxaro tam\u00e9n de prata. Tam\u00e9n \u00e1 dereita hai acoplada unha lanza en horizontal de sable, mentres que \u00e1 esquerda hai unha lanza de folla dentada en arxenta.\nA ave do para\u00edso, das que a maior parte das especies son end\u00e9micas das illas, est\u00e1 considerada s\u00edmbolo nacional e repres\u00e9ntase tam\u00e9n na bandeira estatal. Foi introducido como s\u00edmbolo neoguineano pola Compa\u00f1\u00eda Alem\u00e1 de Nova Guinea nas moedas encu\u00f1ades en 1894."}
{"id": "190679", "revid": "98629", "url": "https://gl.wikipedia.org/wiki?curid=190679", "title": "Sister Act", "text": "Sister Act \u00e9 un filme estadounidense dirixido por Emile Ardolino que se estreou en 1992.\nSinopse.\nDeloris Van Cartier (Whoopi Goldberg) \u00e9 unha mediocre cantante de cabaret. O seu amante Vince cometeu un crime, e ela decide acollerse \u00f3 programa policial de protecci\u00f3n de testemu\u00f1as. As\u00ed, Deloris consegue unha nova identidade como monxa nun convento que, tan s\u00f3 con s\u00faa presenza, perder\u00e1 a s\u00faa habitual tranquilidade."}
{"id": "190681", "revid": "98629", "url": "https://gl.wikipedia.org/wiki?curid=190681", "title": "Mark Pellegrino", "text": "Mark Ross Pellegrino, nado nos \u00c1nxeles (California) o 9 de abril de 1965, \u00e9 un actor estadounidense de cinema e televisi\u00f3n. \u00c9 co\u00f1ecido por interpretar a Jacob na serie de televisi\u00f3n da ABC \"Lost\" e por facer de Lucifer en \"Supernatural\"."}
{"id": "190682", "revid": "89787", "url": "https://gl.wikipedia.org/wiki?curid=190682", "title": "Andrew Divoff", "text": "Andrew Daniel Divoff (en ruso: \u0410\u043d\u0434\u0440\u0435\u0439 \u0414\u0438\u0432\u043e\u0432), nado o 2 de xullo de 1955 en El Tigre, Anzo\u00e1tegui, \u00e9 un actor venezolano de cinema e televisi\u00f3n.\nBiograf\u00eda.\nO seu pai \u00e9 ruso e a s\u00faa nai venezolana. Actualmente reside en Estados Unidos. Divoff pode falar oito linguas diferentes: ingl\u00e9s, castel\u00e1n, italiano, franc\u00e9s, alem\u00e1n, catal\u00e1n (viviu en Catalu\u00f1a entre 1973 e 1977), portugu\u00e9s e ruso. En ocasi\u00f3ns fala roman\u00e9s, pero esqu\u00e9cese do idioma cando non ten con quen falalo. Divoff casou coa actriz rusa Raissa Danilova, da que est\u00e1 actualmente divorciado.\nTraxectoria.\n\u00c9 co\u00f1ecido internacionalmente por interpretar a Djinn no filme \"Wishmaster\" e a Cherry Ganz en \"48 horas m\u00e1is\". Tam\u00e9n fixo de Boris Bazylev en \"Air Force One\", a Ivan Sarnoff in \"\" e de Mikhail Bakunin en \"Lost\"."}
{"id": "190683", "revid": "98629", "url": "https://gl.wikipedia.org/wiki?curid=190683", "title": "Vitamina D", "text": "A vitamina D \u00e9 un grupo de substancias esteroides cun anel da mol\u00e9cula roto (secosteroides) liposolubles. Nos humanos a vitamina D \u00e9 \u00fanica entre as vitaminas, porque funciona como unha prohormona e porque o corpo pode sintetizala en forma de vitamina D3 cando a nosa pel se exp\u00f3n ao sol.\nAs medidas dos niveis s\u00e9ricos de vitamina D3 son un reflexo da s\u00edntese end\u00f3xena por exposici\u00f3n \u00e1 luz solar e da inxesti\u00f3n da vitamina na dieta, e p\u00e9nsase que a s\u00edntese pode en xeral manter niveis s\u00e9ricos axeitados da vitamina. As evidencias indican que a s\u00edntese de vitamina D por exposici\u00f3n ao sol funciona como un bucle de retroalimentaci\u00f3n que impide a s\u00faa toxicidade por exceso, pero adv\u00edrtese que a exposici\u00f3n ao sol tampouco debe ser excesiva debido aos riscos de c\u00e1ncer de pel.\nCando se sintetiza nos riles, o calcitriol (ou 1,25-dihidroxicolecalciferol) circula polo organismo como unha hormona, regulando a concentraci\u00f3n de calcio e fosfato na corrente sangu\u00ednea e favorecendo o crecemento saudable e a remodelaci\u00f3n dos \u00f3sos. A vitamina D prev\u00e9n o raquitismo nos nenos e a osteomalacia nos adultos, e, xunto co calcio, axuda a protexer aos anci\u00e1ns da osteoporose. A vitamina D tam\u00e9n afecta \u00e1 funci\u00f3n neuromuscular, a procesos de inflamaci\u00f3n, e infl\u00fae na acci\u00f3n de moitos xenes que regulan a proliferaci\u00f3n celular, diferenciaci\u00f3n celular e apoptose.\nAs probas dos efectos saudables sobre a suplementaci\u00f3n con vitamina D na poboaci\u00f3n xeral son consistentes, especialmente en canto aos beneficios sobre a sa\u00fade \u00f3sea e o descenso da mortalidade en mulleres anci\u00e1s.\nFormas da vitamina D.\nExisten varias formas de vitamina D, que se indican na t\u00e1boa. As d\u00faas formas principais son a vitamina D2 ou ergocalciferol, e a vitamina D3 ou colecalciferol, polo que cando se indica vitamina D sen sub\u00edndice faise referencia \u00e1 forma D2 ou \u00e1 D3 ou a ambas as d\u00faas. Estas formas son co\u00f1ecidas colectivamente como calciferol. A vitamina D2 foi caracterizada quimicamente en 1932. En 1936, determinouse a estrutura da vitamina D3 e viuse que se orixinaba pola irradiaci\u00f3n ultravioleta do 7-deshidrocolesterol.\nQuimicamente, todas as formas de vitamina D son esteroides cun anel aberto (secosteroides). A diferenza estrutural entre a vitamina D2 e a vitamina D3 est\u00e1 nas s\u00faas cadeas laterais, non na parte c\u00edclica. A cadea lateral da D2 cont\u00e9n un dobre enlace entre os carbonos 22 e 23, e un grupo metilo no carbono 24.\nA vitamina D3 (colecalciferol) prod\u00facese por irradiaci\u00f3n ultravioleta do seu precursor 7-deshidrocolesterol. Esta mol\u00e9cula est\u00e1 presente de forma natural na pel dos animais e no leite. A vitamina D3 pode obterse por exposici\u00f3n da pel aos raios ultravioleta, ou por irradiaci\u00f3n ultravioleta do leite para a s\u00faa produci\u00f3n comercial.\nA vitamina D2 \u00e9 un derivado do ergosterol, un esterol de membrana que recibiu o seu nome do fungo cornello do centeo (\"ergot\" en ingl\u00e9s), que \u00e9 unha substancia producida polos fungos, alg\u00fans organismos do fitoplancto e invertebrados, os cales producen a vitamina por irradiaci\u00f3n ultravioleta do ergosterol. As plantas terrestres e os vertebrados non producen a D2, porque carecen do precursor ergosterol. Parece que A vitamina D2 \u00e9 igual de efectiva ca a D en manter as concentraci\u00f3ns circulantes de 25-hidroxivitamina D, a\u00ednda que existe algunha discusi\u00f3n sobre se a D3 pode ou non substitu\u00edr totalmente pola D2 na dieta humana.\nEvoluci\u00f3n.\nA s\u00edntese fotoqu\u00edmica da vitamina D evolucionou hai uns 750 mill\u00f3ns de anos; e o cocolit\u00f3foro do fitoplancto \"Emiliania huxleyi\" \u00e9 un dos exemplos m\u00e1is primitivos. A vitamina D xogou un papel cr\u00edtico no mantemento do esqueleto calcificado dos vertebrados cando abandonaron o seu ambiente oce\u00e1nico primixenio rico en calcio e colonizaron a terra hai uns 350 mill\u00f3ns de anos.\nA vitamina D pode sintetizarse s\u00f3 por un proceso fotoqu\u00edmico, polo que os primeiros vertebrados que pasaron a vivir en terra ti\u00f1an que inxerir alimentos que conti\u00f1an vitamina D ou ti\u00f1an que expo\u00f1erse \u00e1 luz solar para sintetizaren fotoquimicamente a vitamina D na s\u00faa pel para satisfaceren os seus requirimentos.\nProduci\u00f3n na pel.\nA vitamina D3 prod\u00facese na pel cando o 7-deshidrocolesterol reacciona coa luz ultravioleta (UV) con lonxitudes de onda entre 270 e 300\u00a0nm, cun pico de s\u00edntese entre 295 e 297\u00a0nm. Estas lonxitudes de onda est\u00e1n presentes na luz do sol cando o \u00edndice UV \u00e9 maior de 3 e tam\u00e9n na luz emitida polas l\u00e1mpadas ultravioleta utilizadas para o bronceado. Estas l\u00e1mpadas producen principalmente luz ultravioleta A (raios UVA), pero normalmente producen tam\u00e9n entre un 4 e un 10% de UVB. Dependendo da elevaci\u00f3n solar a vitamina D3 pode producirse na pel diariamente todo o ano nos tr\u00f3picos, durante a primavera e ver\u00e1n nas rexi\u00f3ns temperadas da Terra, e case nunca nos c\u00edrculos polares. Por\u00e9n, a latitude non pred\u00ed consistentemente o nivel medio de 25OHD da poboaci\u00f3n. A asunci\u00f3n de que os niveis de vitamina D na poboaci\u00f3n seguen un gradiente latitudinal \u00e9 especialmente cuestionable tendo en conta os informes de que os raios UVB que chegan \u00e1 superficie terrestre en 24 horas durante o ver\u00e1n no norte do Canad\u00e1 igualan ou exceden aos que chegan ao ecuador. En consecuencia, hai posibilidades m\u00e1is que suficientes de que os seres humanos das latitudes altas produzan e almacenen vitamina D3 durante os meses de primavera, ver\u00e1n e outono.\nDependendo da intensidade da radiaci\u00f3n UVB e dos minutos de exposici\u00f3n, pode establecerse un equilibrio na pel, de modo que a vitamina D se degrade tan r\u00e1pido como se xera.\nA pel consta de d\u00faas capas principais: a capa interna chamada derme, composta en boa parte de tecido conectivo, e a externa, m\u00e1is delgada, a epiderme. A epiderme grosa da planta dos p\u00e9s e palmas das mans consta de cinco estratos; que do m\u00e1is externo ao m\u00e1is interno son: o estrato c\u00f3rneo, estrato l\u00facido, estrato granuloso, estrato espi\u00f1oso, e estrato basal. A vitamina D prod\u00facese nos dous estratos m\u00e1is internos da epiderme, o estrato basal (\"stratum basale\") e o espi\u00f1oso (\"stratum spinosum\").\nO colecalciferol prod\u00facese fotoquimicamente na pel a partir do 7-deshidrocolesterol; o 7-deshidrocolesterol prod\u00facese en cantidades relativamente grandes na pel da maior\u00eda dos vertebrados, humanos inclu\u00eddos. A rata toupa espida (\"Heterocephalus glaber\") parece ser deficiente en colecalciferol de forma natural, xa que os niveis s\u00e9ricos de 25-OH vitamina D son indetectables nela. \nNalg\u00fans animais, a presenza de pelaxe espesa ou plumas impide que os raios ultravioleta cheguen \u00e1 pel. Nos paxaros e animais con densa pelaxe, a vitamina D x\u00e9rase a partir das secreci\u00f3ns aceitosas da pel depositadas en plumas e pelaxe e os animais incorp\u00f3rana por v\u00eda oral durante o seu aseo co pico ou lambendo.\nProduci\u00f3n industrial.\nA vitamina D3 (colecalciferol) prod\u00facese industrialmente expo\u00f1endo o 7-deshidrocolesterol aos raios ultravioleta B, e purific\u00e1ndoo. O 7-deshidrocolesterol \u00e9 unha substancia natural que aparece na graxa da la (lanolina) das ovellas e outros animais. A vitamina D2 (ergocalciferol) prod\u00facese de xeito similar utilizando ergosterol de l\u00e9vedos ou cogomelos como material inicial.\nMecanismo de acci\u00f3n.\nA vitamina D transp\u00f3rtase pola corrente sangu\u00ednea ao f\u00edgado, onde se converte na prohormona calcidiol. O calcidiol circulante pode despois ser convertido en calcitriol, a forma bioloxicamente activa da vitamina D, nos riles ou polos monocitos-macr\u00f3fagos do sistema inmunitario. O calcitriol sintetizado polos monocitos-macr\u00f3fagos act\u00faa localmente como unha citocina, defendendo o corpo contra os microbios invasores.\nO calcitriol producido nos riles, que \u00e9 a forma activa fisioloxicamente da vitamina D, lib\u00e9rase na circulaci\u00f3n sangu\u00ednea. \u00danese no sangue \u00e1 prote\u00edna de uni\u00f3n \u00e1 vitamina D (VDBP), unha prote\u00edna transportadora do plasma sangu\u00edneo, que transporta o calcitriol a varios \u00f3rganos diana.\nO calcitriol media os seus efectos biol\u00f3xicos un\u00edndose ao receptor da vitamina D (VDR), que est\u00e1 localizado principalmente no n\u00facleo celular das c\u00e9lulas diana A uni\u00f3n do calcitriol a dito receptor permite que este act\u00fae como un factor de transcrici\u00f3n que modula a expresi\u00f3n x\u00e9nica de certas prote\u00ednas de transporte (como a TRPV6 e a calbindina), que est\u00e1n implicadas na absorci\u00f3n do calcio nos intestinos.\nO receptor da vitamina D pertence \u00e1 superfamilia de receptores nucleares dos receptores das hormonas esteroides e tiroides, e o VDR expr\u00e9sase nas c\u00e9lulas da maior\u00eda dos \u00f3rganos do corpo, como o cerebro, coraz\u00f3n, pel, g\u00f3nadas, pr\u00f3stata, e mama. A activaci\u00f3n do VDR nas c\u00e9lulas do intestino, \u00f3so, riles, e gl\u00e1ndulas paratiroides vai ligada ao mantemento dos niveis de calcio e f\u00f3sforo no sangue (coa colaboraci\u00f3n da hormona paratiroide e a calcitonina) e ao mantemento do contido do \u00f3so.\nA vitamina D incrementa a expresi\u00f3n do xene da tirosina hidroxilase nas c\u00e9lulas da medula adrenal.\nTam\u00e9n est\u00e1 implicada na bios\u00edntese de factores neurotr\u00f3ficos, s\u00edntese da \u00f3xido n\u00edtrico sintase, e incemento dos niveis de glutati\u00f3n.\nS\u00e1bese que o receptor da vitamina D (VDR) est\u00e1 implicado na proliferaci\u00f3n e diferenciaci\u00f3n celular. A vitamina D tam\u00e9n afecta ao sistema inmunitario, e os VDRs expr\u00e9sanse en varios leucocitos, como monocitos e c\u00e9lulas T e B.\nAdemais da activaci\u00f3n do VDR, co\u00f1\u00e9cense outros mecanismos alternativos de acci\u00f3n. Un moi importante \u00e9 o seu papel como un inhibidor natural do sinal de transduci\u00f3n pola v\u00eda da prote\u00edna denominada \"hedgehog\" (unha hormona implicada na morfox\u00e9nese).\nUnha das funci\u00f3ns m\u00e1is importantes da vitamina D \u00e9 manter o balance de calcio no esqueleto promovendo a absorci\u00f3n de calcio no intestino, favorecendo a reabsorci\u00f3n \u00f3sea ao incrementar o n\u00famero de osteoclastos, mantendo os niveis de calcio e fosfato necesarios para a formaci\u00f3n do \u00f3so, e permitindo o funcionamento axeitado da hormona paratiroide, que mant\u00e9n os niveis s\u00e9ricos de calcio. A deficiencia de vitamina D pode orixinar unha densidade mineral \u00f3sea m\u00e1is baixa e un aumento do risco de perda de masa \u00f3sea (osteoporose) ou de fracturas \u00f3seas, porque a falta de vitamina D altera o metabolismo mineral no corpo.\nEfectos sobre a sa\u00fade.\nSuplementaci\u00f3n con vitamina D.\nOs efectos da suplementaci\u00f3n con vitamina D sobre a sa\u00fade son controvertidos. Un informe do Institute of Medicine (IOM) dos Estados Unidos sinalou o seguinte: \"Os resultados referidos ao c\u00e1ncer, doenzas cardiovasculares e hipertensi\u00f3n, diabetes e s\u00edndrome metab\u00f3lica, ca\u00eddas e o rendemento f\u00edsico, funcionamento inmunitario e trastornos autoinmunes, infecci\u00f3ns, funcionamento neuropsicol\u00f3xico, e preeclampsia non se poden asociar de forma fiable co consumo de calcio ou vitamina D e son a mi\u00fado contraditorios.\" Alg\u00fans investigadores non est\u00e1n de acordo con estas conclusi\u00f3ns e par\u00e9celles que o IOM foi demasiado definitivo nas s\u00faas recomendaci\u00f3ns e cometeu alg\u00fans erros matem\u00e1ticos ao calcular os niveis sangu\u00edneos de vitamina D asociados coa sa\u00fade \u00f3sea. Por\u00e9n, os membros do grupo do IOM mante\u00f1en que usaron un \"procedemento est\u00e1ndar para as recomendaci\u00f3ns dietarias\" e que o informe est\u00e1 solidamente baseado nos datos. A investigaci\u00f3n sobre a suplementaci\u00f3n con vitamina D, inclu\u00edndo os ensaios cl\u00ednicos a longa escala, a\u00ednda contin\u00faa.\nOs principais efectos sobre a sa\u00fade que se alegou que ten a suplementaci\u00f3n con vitamina D son os seguintes:\nMortalidade.\nNiveis baixos de vitamina D est\u00e1n asociados cun incremento da mortalidade. A suplementaci\u00f3n con vitamina D3 parece facer decrecer nalg\u00fans estudos a mortalidade especialmente en mulleres anci\u00e1s. A vitamina D2, o alfacalcidol, e o calcitriol non parecen ser efectivos.\nEn conxunto, o exceso ou deficiencia no sistema do calciferol parecen causar un funcionamento anormal do oganismo e un envellecemento prematuro. Os datos suxiren que se produce unha curva de risco con forma de U na gr\u00e1fica dos niveis s\u00e9ricos de 25OHD comparados coa mortalidade por calquera causa; o aumento do risco con niveis altos aparece nun limiar m\u00e1is baixo na poboaci\u00f3n negra.\nSa\u00fade \u00f3sea.\nBaixos niveis s\u00e9ricos de vitamina D est\u00e1n asociados coa aparici\u00f3n de raquitismo, fracturas por ca\u00eddas, e densidade mineral \u00f3sea baixa. Alg\u00fans estudos mostran que a suplementaci\u00f3n con vitamina D e calcio mellora a densidade mineral \u00f3sea lixeiramente, fai decrecer o risco de fracturas nas ca\u00eddas en certos grupos de poboaci\u00f3n. Por\u00e9n, a calidade das probas non \u00e9 moi grande.\nEnfermidades cardiovasculares.\nAs evidencias sobre os efectos da suplementaci\u00f3n con vitamina D sobre as enfermidades vasculares son tam\u00e9n pobres. Doses altas ou moderadas poden reducir o risco de enfermidades cardiovasculares pero a s\u00faa significancia cl\u00ednica \u00e9 cuestionable.\nCancro.\nNiveis baixos de vitamina D est\u00e1n asociados con alg\u00fans c\u00e1nceres. Por\u00e9n, cando se fai unha suplementaci\u00f3n da dieta con vitamina D para tratar casos de c\u00e1ncer de pr\u00f3stata, non parece que se obte\u00f1an beneficios. Os resultados sobre os efectos protectores ou prexudiciais da suplementaci\u00f3n con vitamina D noutros tipos de c\u00e1ncer non son conclu\u00edntes.\nEsclerose m\u00faltiple.\nA vitamina D parece ter un efecto protector contra a esclerose m\u00faltiple. A hip\u00f3tese inicial para explicalo estaba baseada no feito de que a esclerose m\u00faltiple d\u00e1se nunha alta proporci\u00f3n nas rexi\u00f3ns do mundo nas que hai longos per\u00edodos con poucas horas de luz solar (pero parece que a s\u00edntese de vitamina D non est\u00e1 ligada coa latitude na que se viva), pero agora hai outras evidencias que o apoian. Por\u00e9n, non se sabe se a suplementaci\u00f3n con vitamina D durante a pre\u00f1ez pode diminu\u00edr a probabilidade de que os nenos desenvolvan m\u00e1is tarde esclerose m\u00faltiple.\nOutros.\nOs niveis adecuados de vitamina D poden tam\u00e9n estar asociados cos ciclos de crecemento saudables dos fol\u00edculos pilosos. Tam\u00e9n se te\u00f1en sinalado asociaci\u00f3ns entre os niveis baixos de 25(OH)D e as enfermidades vasculares perif\u00e9ricas, certos c\u00e1nceres, esclerose m\u00faltiple, artrite reumatoide, diabetes mellitus tipo 1 (xuvenil), enfermidade de Parkinson e enfermidade de Alzheimer. Por\u00e9n estas asociaci\u00f3ns atop\u00e1ronse en estudos observacionais e a suplementaci\u00f3n con vitamina D vitamin supplements non demostrou que reduza o risco de padecer estas doenzas.\nOutros efectos sobre a sa\u00fade.\nInfecci\u00f3ns.\nA vitamina D parece ter efectos sobre o funcionamento do sistema inmunitario . Postulouse que infl\u00fae no contaxio da gripe, e a falta de s\u00edntese de vitamina D durante o inverno \u00e9 unha explicaci\u00f3n das altas taxas de infecci\u00f3n gripal durante o inverno. Nas infecci\u00f3n virais outros factores implicados son os niveis de humidade relativamente baixos producidos polas calefacci\u00f3ns e as temperaturas fr\u00edas que favorecen o espallamento do virus.\nOs niveis baixos de vitamina D parecen ser un factor de risco para a tuberculose e historicamente, utilizouse como tratamento. En 2011 est\u00e1n fac\u00e9ndose ensaios cl\u00ednicos sobre este punto. Alg\u00fans estudos indican que a vitamina D pode tam\u00e9n xogar un papel na infecci\u00f3n por VIH.\nDeficiencia (hipovitaminose D).\nOs niveis sangu\u00edneos baixos de calcidiol (25-hidroxi-vitamina D) poden ser o resultado dunha escasa exposici\u00f3n ao sol. A deficiencia en vitamina D afecta \u00e1 correcta mineralizaci\u00f3n dos \u00f3sos, e foi asociada con doenzas que te\u00f1en que ver co debilitamento dos \u00f3sos , entre as cales as principais son o raquitismo e a osteomalacia.\nRaquitismo.\nO raquitismo, unha enfermidade infantil caracterizada pola falta de crecemento e deformidade dos \u00f3sos longos, pode ser causada por deficiencia de calcio e f\u00f3sforo e por falta de vitamina D. Esta deficiencia \u00e9 hoxe moi com\u00fan en moitos pa\u00edses de \u00c1frica, Asia e Pr\u00f3ximo Oriente e naquelas persoas que te\u00f1en trastornos xen\u00e9ticos como o raquitismo por deficiencia en pseudovitamina D. O papel desempe\u00f1ado pola dieta no desenvolvemento do raquitismo foi determinado por Edward Mellanby entre 1918\u20131920. O raquitismo nutricional existe en pa\u00edses con intensa insolaci\u00f3n como Nixeria e pode aparecer sen que haxa deficiencia de vitamina D. En pa\u00edses como Gran Breta\u00f1a, onde o raquitismo e a osteomalacia son hoxe raros, houbo estalidos destas doenzas nalgunhas comunidades inmigrantes, mesmo en mulleres que aparentemente ti\u00f1an unha exposici\u00f3n \u00e1 luz solar axeitada e usaban roupas que non lles tapaban todo o corpo. O feito de ter pel escura e ter unha escasa exposici\u00f3n ao sol non produce raquitismo a non ser que a dieta se desv\u00ede do patr\u00f3n omn\u00edvoro occidental caracterizado por consumos altos de carne, perixe, ovos e baixos de cereais. Os factores de risco dietarios do raquitismo incl\u00faen o non consumo de alimentos de orixe animal. A deficiencia da vitamina D segue sendo a principal causa do raquitismo entre os nenos pequenos na maior\u00eda dos pa\u00edses, porque o leite materno \u00e9 pobre en vitamina D e certos costumes sociais e as condici\u00f3ns clim\u00e1ticas poden impedir unha exposici\u00f3n adecuada aos raios ultravioleta da luz solar. En pa\u00edses soleados como Nixeria, Sur\u00e1frica, e Bangladesh, onde a enfermidade aparece entre nenos pequenos e nenos maiores, a doenza atrib\u00faese ao consumo baixo de calcio na dieta, o cal \u00e9 caracter\u00edstico das dietas baseadas principalmente nos cereais e con pouco consumo de produtos l\u00e1cteos. O raquitismo era antes un problema de sa\u00fade importante nos Estados Unidos, e en zonas como Denver, onde os raios ultravioleta son aproximadamente un 20% m\u00e1is fortes ca en zonas a nivel do mar da mesma latitude, nalg\u00fans estudos case 2/3 de 500 nenos estudados ti\u00f1an raquitismo lixeiro a finais da d\u00e9cada de 1920. O incremento no consumo de prote\u00edna animal que se produciu no s\u00e9culo XX na dieta norteamericana e un aumento do consumo de leite fortificado con pequenas cantidades de vitamina D coincidiu cun enorme descenso nos casos de raquitismo.\nOsteomalacia.\nA osteomalacia, un trastorno que debilita e adelgaza os \u00f3sos e que se d\u00e1 exclusivamente en adultos, caracterzase pola debilidade dos m\u00fasculos proximais (da parte inicial da extremidade) e a fraxilidade \u00f3sea. Os efectos da osteomalacia crese que contrib\u00faen a producir dor cr\u00f3nica dos m\u00fasculos esquel\u00e9ticos, pero non hai evidencias conclu\u00edntes de que haxa baixos niveis de vitamina D nos pacientes con dores cr\u00f3nicas.\nDeficiencia e cor da pel.\nAs investigaci\u00f3ns indican que as persoas de pel escura que viven en climas temperados te\u00f1en menores niveis de vitamina D. Suxeriuse que as persoas de pel escura son menos eficientes na produci\u00f3n de vitamina D porque a melanina da pel dificulta a s\u00edntese de vitamina D, a\u00ednda que un recente estudo atopou novas evidencias de que os niveis baixos de vitamina D entre os africanos poden deberse a outras raz\u00f3ns distintas da cor da pel. As evidencias recentes implican a hormona paratiroide (PTH). Un estudo a grande escala dos determinantes xen\u00e9ticos da insuficiencia de vitamina D nos individuos brancos non atopou asociaci\u00f3n coa s\u00faa pigmentaci\u00f3n.\nRecomendaci\u00f3ns sobre a suplementaci\u00f3n.\nO Director Xeral de Investigaci\u00f3n e Desenvolvemento e Xefe do Consello Cient\u00edfico do Departamento Brit\u00e1nico de Sa\u00fade e o Servizo Nacional de Sa\u00fade (NHS) indicou que os nenos desde seis meses a cinco anos deber\u00edan recibir suplementaci\u00f3n con vitamina D, especialmente durante o inverno. Por\u00e9n, \u00e1 xente que toma suficiente vitamina D nas s\u00faas dietas e est\u00e1 suficientemente ao sol non se lle recomenda suplementaci\u00f3n con vitamina D.\nUn grupo de expertos publicou en 2011 unha gu\u00eda cl\u00ednica, facendo \u00e9nfase nos tratamentos e o consumo de vitamina D recomendados para os pacientes con risco de deficiencia que se listaban, na que se establec\u00eda que as fontes de vitamina D2 e D3 son equivalentes.\nToxicidade (hipervitaminose D).\nNos adultos sans, un consumo sostido de m\u00e1is de 1250 microgramos/d\u00eda (50,000 Unidades Internacionais ou IU) pode producir toxicidade ao cabo de varios meses. Persoas que presentan certas condici\u00f3ns m\u00e9dicas, como hiperparatiroidismo primario, son moito m\u00e1is sensibles \u00e1 vitamina D e desenvolven hipercalcemia en resposta a un incremento na inxesti\u00f3n de vitamina D, e a hipercalcemia materna durante a pre\u00f1ez pode incrementar a sensibilidade fetal aos efectos da vitamina D e orixina unha s\u00edndrome caracterizada por retardo mental e deformidades faciais. As mulleres embarazadas ou en per\u00edodo de lactaci\u00f3n deber\u00edan consultar ao m\u00e9dico antes de tomar suplementos de vitamina D. Para os nenos de ata 12 meses, o l\u00edmite m\u00e1ximo tolerable (cantidade m\u00e1xima que pode tolerarse sen causar dano) est\u00e1 establecido en 25 microgramos/d\u00eda (1.000 IU). Unha cantidade de 1.000 microgramos (40.000 IU) diarias nos beb\u00e9s produce toxicidade nun mes. O Instituto de Medicina (IOM), que foi comisionado para o efecto polos gobernos dos Estados Unidos e o Canad\u00e1, incrementou o l\u00edmite m\u00e1ximo tolerable a 2.500 IU diarias para as idades entre 1 e 3 anos, a 3.000 IU diarias para as idades entre 4 a 8 anos e a 4.000 IU diarias para as idades entre 9 e 71+ anos (inclu\u00eddas mulleres pre\u00f1adas ou en lactaci\u00f3n). A sobredose de vitamina D causa hipercalcemia, e os principais s\u00edntomas da sobredose de vitamina D son precisamente os da hipercalcemia: anorexia, n\u00e1usea, e v\u00f3mitos, e frecuentemente poli\u00faria, polidipsia, debilidade, nerviosismo, prurito, e, finalmente, insuficiencia renal. Poden tam\u00e9n aparecer proteinuria, formaci\u00f3n de cilindros urinarios (dep\u00f3sitos proteicos con forma cil\u00edndrica), azotemia (exceso de produtos nitroxenados no sangue), e calcificaci\u00f3n metast\u00e1tica (especialmente nos riles). Os danos nos riles poden ser irreversibles. A toxicidade da vitamina D tr\u00e1tase interrompendo a suplementaci\u00f3n con vitamina D e restrinxindo a inxesti\u00f3n de calcio.\nA exposici\u00f3n ao sol por longos per\u00edodos de tempo non causa normalmente toxicidade por vitamina D. Nos individuos de pel clara en aproximadamente 20 minutos de exposici\u00f3n \u00e1 luz ultravioleta as concentraci\u00f3ns de precursores da vitamina D producidos na s\u00faa pel chegan a un equilibrio (este tempo \u00e9 de 3 a 6 veces maior para as persoas de pel pigmentada), e toda a vitamina D que se produza de m\u00e1is \u00e9 degradada. De acordo con algunhas fontes, a produci\u00f3n end\u00f3xena cunha exposici\u00f3n corporal completa ao sol \u00e9 de aproximadamente 250\u00a0\u00b5g (10.000 IU) diarias. Segundo Holick, \"a pel ten unha gran capacidade de produci\u00f3n de colecalciferol\"; e cando a pel se empeza a broncear a vitamina D producida \"\u00e9 comparable con tomar unha dose oral de entre 250 e 625 microgramos (10.000-25.000 IU)\".\nBase\u00e1ndose na non observaci\u00f3n de toxicidade con consumos diarios de 50.000 IU diarias, que orixinan niveis de calcidiol de m\u00e1is de 600 nmol/L, e o efecto similar da suplementaci\u00f3n e a exposici\u00f3n corporal completa ao sol ata o inicio do bronceado, alg\u00fans investigadores sosti\u00f1an en 2007 que 250 microgramos/d\u00eda (10.000 IU) nos adultos sans era unha dose segura e pod\u00eda tomarse como un valor de l\u00edmite m\u00e1ximo tolerable. Nos casos publicados de toxicidade por hipercalcemia nos que se co\u00f1ec\u00edan as doses de vitamina D e os niveis de 25-hidroxi-vitamin D o consumo era en todos eles \u226540.000 IU (1.000 mcg) diarios. A recomendaci\u00f3n da suplementaci\u00f3n en persoas sans \u00e9 bastante controvertida, e existen d\u00fabidas sobre os efectos a longo prazo de atinguir e manter concentraci\u00f3ns s\u00e9ricas de 25(OH)D de 80nmol/L ou m\u00e1is por suplementaci\u00f3n.\nRecomendaci\u00f3ns.\nConsumo Diet\u00e9tico de Referencia.\nO Consumo Diet\u00e9tico de Referencia (\"Dietary Reference Intake\") de vitamina D facilitado polo \"Institute of Medicine\" en 2010 supera as recomendaci\u00f3ns previas de Consumo Adecuado (\"Adequate Intake\"). Estas recomendaci\u00f3ns calc\u00falanse asumindo que non se produce s\u00edntese de vitamina D na pel por unha escasa exposici\u00f3n ao sol e que toda a vitamina D procede da dieta. Os valores ref\u00edrense ao consumo total de vitamina D procedente dos alimentos, bebidas e suplementaci\u00f3n, e foi calculado para a poboaci\u00f3n norteamericana (danse datos para a Uni\u00f3n Europea m\u00e1is abaixo).\nOs novos consumos de referencia para a vitamina D son:\nO Consumo Adecuado para os beb\u00e9s segue sendo:\nA cantidade diaria recomendada de vitamina D na Uni\u00f3n Europea \u00e9 de 5\u00a0\u00b5g. 1\u00a0\u00b5g = 40 IU and 0.025\u00a0\u00b5g = 1 IU.\nFontes na dieta.\nNalg\u00fans pa\u00edses diversos alimentos (leite, cereais) est\u00e1n suplementados artificialmente con vitamina D. Son fontes importantes de vitamina D os seguintes alimentos:\nHistoria.\nEn 1913 os investigadores norteamericanos Elmer McCollum e Marguerite Davis descubriron unha substancia no aceite de f\u00edgado de bacallau , que m\u00e1is tarde recibir\u00eda o nome de \"vitamina A\". O doutor brit\u00e1nico Edward Mellanby decatouse de que os cans que eran alimentados con aceite de f\u00edgado de bacallau non desenvolv\u00edan o raquitismo, e conclu\u00edu que a vitamina A, ou alg\u00fan factor estreitamente asociado, pod\u00eda previr esta doenza. En 1921, Elmer McCollum ensaiou con aceite de f\u00edgado de bacallau no cal fora previamente destru\u00edda a vitamina A. Ese aceite modificado curaba igualmente aos cans enfermos, polo que McCollum conclu\u00edu que o factor presente no aceite de f\u00edgado de bacallau era o responsable da curaci\u00f3n do raquitismo e distinto da vitamina A. Chamoulle vitamina D porque era a cuarta vitamina \u00e1 que se lle daba nome. Non se sab\u00eda inicialmente que, a diferenza doutras vitaminas, a vitamina D pod\u00eda ser sintetizada polos humanos expo\u00f1\u00e9ndose \u00e1 luz ultravioleta.\nEn 1923, estableceuse que cando o 7-deshidrocolesterol \u00e9 irradiado con luz, produc\u00edase unha forma de vitamina liposoluble (agora co\u00f1ecida como D3). Alfred Fabian Hess dixo que \"luz igual a vitamina D.\" Adolf Windaus, da Universidade de G\u00f6ttingen en Alema\u00f1a, recibiu o Premio Nobel de Qu\u00edmica en 1928, polo seu traballo sobre os esterois e a s\u00faa conexi\u00f3n coas vitaminas. Na d\u00e9cada de 1930 clarificou m\u00e1is a estrutura qu\u00edmica da vitamina D.\nEn 1923, Harry Steenbock na Universidade de Wisconsin demostrou que a irradiaci\u00f3n con luz ultravioleta incrementaba o contido en vitamina D dos alimentos e outros materiais org\u00e1nicos. Despois de irradiar comida para roedores, Steenbock descubriu que os roedores se curaban do raquitismo. O d\u00e9ficit de vitamina D era a causa do raquitismo. Steenbock patentou a s\u00faa t\u00e9cnica de irradiaci\u00f3n, que foi utilizada cos alimentos, especialmente co leite. Cando expirou a s\u00faa patente en 1945, o raquitismo fora erradicado nos Estados Unidos."}
{"id": "190684", "revid": "22570", "url": "https://gl.wikipedia.org/wiki?curid=190684", "title": "BK Ventspils", "text": "O Basketbola Klubs Ventspils, co\u00f1ecido popularmente como BK Ventspils, \u00e9 un club profesional de baloncesto let\u00f3n con sede na cidade portuaria de Ventspils. Actualmente xoga na Latvijas Basketbola l\u012bga, a m\u00e1xima categor\u00eda do baloncesto let\u00f3n, e na liga b\u00e1ltica (Baltic Basketball League)."}
{"id": "190686", "revid": "98629", "url": "https://gl.wikipedia.org/wiki?curid=190686", "title": "Source Code", "text": "Source Code \u00e9 un filme estadounidense dirixido por Duncan Jones que se estreou no 2011.\nSinopse.\nO capit\u00e1n Colter Stevens (Jake Gyllenhaal), un soldado que forma parte dun programa experimental do goberno dos Estados Unidos para investigar un atentado terrorista, esperta na pel dun viaxeiro do tempo cuxa misi\u00f3n \u00e9 vivir unha e outra vez o atentado dun tren ata que consiga descubrir quen \u00e9 o culpable. Guiado por unha oficial de comunicaci\u00f3ns (Vera Farmiga) que controlar\u00e1 a Stevens na s\u00faa viaxe a trav\u00e9s do tempo, no tren o xove co\u00f1ecer\u00e1 a unha viaxeira (Michelle Monaghan) coa que se implicar\u00e1 sentimentalmente."}
{"id": "190687", "revid": "98629", "url": "https://gl.wikipedia.org/wiki?curid=190687", "title": "Knight and Day", "text": "Knight and Day \u00e9 un filme estadounidense dirixido por James Mangold e protagonizado por Tom Cruise e Cameron Diaz que se estreou no 2010.\nSinopse.\nUnha parella vive rom\u00e1nticas e perigosas aventuras por todo o mundo: ela \u00e9 unha muller normal que ten que acudir a unha voda, e el semella un axente secreto. Ambos v\u00f3lvense a ver unha e outra vez nos lugares m\u00e1is diversos; parece que est\u00e1n condenados a atoparse e verse implicados nunha serie de persecuci\u00f3ns onde ningu\u00e9n \u00e9 quen parece ser."}
{"id": "190688", "revid": "23204", "url": "https://gl.wikipedia.org/wiki?curid=190688", "title": "500 Millas de Indianapolis", "text": "As 500 Millas de Indian\u00e1polis ou Indian\u00e1polis 500 ou tam\u00e9n como Indy 500 \u00e9 unha competici\u00f3n automobil\u00edstica de monoprazas que ten lugar anualmente no Circu\u00edto de Indianapolis, en Speedway, Indiana, Estados Unidos, un enclave suburbio de Indian\u00e1polis, Indiana. A carreira disp\u00fatase durante a fin de semana do Memorial Day a finais de maio. Forma parte d\u00e1 NTT IndyCar Series, o nivel m\u00e1is alto d\u00e1s carreiras Campionato de Monoprazas dos Estados Unidos, unha f\u00f3rmula de rodas abertas coloquialmente co\u00f1ecida como \"Indy Car Racing\". O nome d\u00e1 carreira \u00e9 moitas veces abreviado como Indy 500.\nO evento, chamado \"The Greatest Spectacle in Racing\" (O mellor espect\u00e1culo de carreiras), \u00e9 considerado parte d\u00e1 Tripla Coroa do Automobilismo, que comprende tres dus eventos deportivos m\u00e1is prestixiosos do mundo, inclu\u00edndo tam\u00e9n ou Gran Premio de M\u00f3naco e as 24 Horas de Le Mans. A asistencia oficial non \u00e9 divulgada pola xesti\u00f3n do circu\u00edto, pero a capacidade de asentos permanentes \u00e9 superior a 250.000, e os patrocinadores da pista aumentan a asistencia de carreira a aproximadamente 300.000 localidades.\nA carreira inaugural disputouse en 1911 e ga\u00f1ouna Ray Harroun. O evento celebrou ou seu cent\u00e9simo aniversario en 2011, e a 100\u00aa edici\u00f3n disputouse en 2016. Simon Pagenaud \u00e9 ou actual campi\u00f3n. Os pilotos m\u00e1is exitosos son A. J. Foyt, Al Unser e Rick Mears, cada un dous cales ga\u00f1ou a carreira catro veces. O piloto activo con m\u00e1is vitorias \u00e9 H\u00e9lio Castroneves, con tres. Rick Mears ten o r\u00e9cord de m\u00e1is pole positions da carreira con seis. O propietario do coche m\u00e1is exitoso \u00e9 Roger Penske, propietario do Team Penske, que ten un total de 18 vitorias e 18 poles.\nBreve historia.\nTr\u00e1tase dunha das competici\u00f3ns de motor m\u00e1is antigas e \u00e9 un dos maiores acontecementos deportivos dun d\u00eda no mundo, tanto en audiencia televisiva como en asistencia de p\u00fablico.\nO complexo onde se celebra a proba foi constru\u00eddo no ano 1909, e a primeira edici\u00f3n da carreira celebrouse o ano 1911.\nNa F1.\nA partir da creaci\u00f3n do campionato do mundo da F\u00f3rmula 1, na tempada e ata a tempada do ano a proba foi puntuable para o campionato da F1."}
{"id": "190689", "revid": "1410", "url": "https://gl.wikipedia.org/wiki?curid=190689", "title": "PBC Lukoil Academic", "text": "O PBC Lukoil Academic (en b\u00falgaro: \u041f\u0411\u041a \u201e\u041b\u0443\u043a\u043e\u0439\u043b \u0410\u043a\u0430\u0434\u0435\u043c\u0438\u043a\u201c) \u00e9 un club profesional de baloncesto da cidade de Sof\u00eda, capital de Bulgaria, que xoga na Natsionalna basketbolna liga, a m\u00e1xima categor\u00eda do baloncesto do pa\u00eds. \u00c9 o club m\u00e1is laureado do baloncesto b\u00falgaro, chegando incluso a xogar d\u00faas veces a final da Copa de Europa (actual Euroliga) a finais dos anos 1950.\nHistoria.\nFundada en 1947 como parte dos clubs Academic Sofia, \u00e9 o equipo m\u00e1is laureado de Bulgaria. Entre os seus premios internacionais destacan as d\u00faas finais disputadas en 1958 e 1959 da da Copa de Europa (actual Euroliga), ambas perdidas contra o ASK Riga, e a Copa Internacional de Estudantes en 1957.\nNo ano 2000, o equipo trocou o seu nome polo de Lukoil Academic, como acordo de patrocinio asinado coa compa\u00f1\u00eda petroleira rusa Lukoil, estabelec\u00e9ndose rapidamente como o equipo dominante do campionato b\u00falgaro. Dende ent\u00f3n \u00e9 un participante habitual na Copa ULEB."}
{"id": "190690", "revid": "5132", "url": "https://gl.wikipedia.org/wiki?curid=190690", "title": "PBC Academic Sofia", "text": ""}
{"id": "190691", "revid": "5132", "url": "https://gl.wikipedia.org/wiki?curid=190691", "title": "PBC Academic Sof\u00eda", "text": ""}
{"id": "190692", "revid": "5132", "url": "https://gl.wikipedia.org/wiki?curid=190692", "title": "Lukoil Academic", "text": ""}
{"id": "190693", "revid": "5132", "url": "https://gl.wikipedia.org/wiki?curid=190693", "title": "Lukoil Academik", "text": ""}
{"id": "190694", "revid": "5132", "url": "https://gl.wikipedia.org/wiki?curid=190694", "title": "Lukoil Akademik", "text": ""}
{"id": "190695", "revid": "23204", "url": "https://gl.wikipedia.org/wiki?curid=190695", "title": "Bradley Cooper", "text": "Bradley Cooper, nado o 5 de xaneiro de 1975 en Filadelfia, Pensilvania, \u00e9 un actor estadounidense de cinema, teatro e televisi\u00f3n. \u00c9 co\u00f1ecido polos seus papeis en filmes como \"Resac\u00f3n nas Vegas\", \"Resac\u00f3n 2. Agora en Thailandia\", \"The A-Team\" e \"Limitless\"."}
{"id": "190698", "revid": "1410", "url": "https://gl.wikipedia.org/wiki?curid=190698", "title": "Edmundo P\u00e9rez Zujovic", "text": "Edmundo P\u00e9rez Zujovic, nado en Antofagasta o 11 de maio de 1912 e finado en Santiago de Chile o 8 de xu\u00f1o de 1971, foi un empresario e pol\u00edtico democratacristiano chileno, ministro de Estado do presidente Eduardo Frei Montalva. O seu fillo \u00e9 o tam\u00e9n pol\u00edtico Edmundo P\u00e9rez Yoma, quen -nun feito de gran simbolismo- chegou a ocupar o mesmo cargo pol\u00edtico ao que chegou o seu pai: ministro do Interior no Goberno de Michelle Bachelet."}
{"id": "190700", "revid": "88215", "url": "https://gl.wikipedia.org/wiki?curid=190700", "title": "BC Dinamo Tbilisi", "text": "O BC Dinamo Tbilisi (en xeorxiano: \u10d3\u10d8\u10dc\u10d0\u10db\u10dd \u10d7\u10d1\u10d8\u10da\u10d8\u10e1\u10d8) \u00e9 un club profesional de baloncesto xeorxiano con sede na cidade de Tbilisi, capital do pa\u00eds. Actualmente xoga na Georgian Super Liga, a m\u00e1xima categor\u00eda do baloncesto xeorxiano. O Dinamo foi un dos primeiros equipos campi\u00f3ns da Copa de Europa (actual Euroliga), torneo que conseguiu en 1962 tras ser subcampi\u00f3n en 1960, sendo o \u00fanico equipo xeorxiano en ga\u00f1ar a competici\u00f3n.\nHistoria.\nO BC Dinamo foi fundado no ano 1934 como a divisi\u00f3n de baloncesto do Sociedade Deportiva Dinamo. Durante os anos 1950 e 1960, o club era un dos equipos principais da Uni\u00f3n Sovi\u00e9tica. Nesa \u00e9poca ga\u00f1a o campionato de Liga en catro ocasi\u00f3ns, a Copa en tres, e finaliza en posici\u00f3ns de medalla (tres primeiros) outras oito veces m\u00e1is.\nNo ano 1960, o Dinamo consegue chegar \u00e1 final da Copa de Europa (o predecesor da actual Euroliga), onde foron derrotados polo ASK Riga en dous partidos. Dous anos m\u00e1is tarde, volven lograr chegar \u00e1 final desta competici\u00f3n, e nesta ocasi\u00f3n, logran ser coroados como o equipo mellor de Europa ao derrotar ao Real Madrid nun encontro disputado na localidade su\u00edza de Xenebra. O adestrador do club naquel tempo era o lendario Otar Korkia, quen xa fora xogador do club e que foi nomeado en 1991 como un dos 50 mellores xogadores da historia da FIBA. O Dinamo tam\u00e9n lograr\u00eda chegar \u00e1 da Copa Saporta en 1969, onde foron derrotados polo Slavia de Praga.\nDinamo foi ademais o primeiro ga\u00f1ador do campionato xeorxiano tras a independencia do pa\u00eds en 1991. En total, desde aquela, o club ga\u00f1a catro Ligas de Xeorxia e unha Copa. O fracaso \u00e1 hora de encontrar un patrocinador propiciou a falta de \u00e9xitos do club durante os anos 2000. Con todo, o Banco de Xeorxia converteuse no principal mecenas do equipo do equipo en 2011, o cal permitiu a incorporaci\u00f3n de xogadores estranxeiros e fixar obxectivos m\u00e1is ambiciosos de cara o futuro. O \u00e9xito viuse finalmente materializado na temporada 2013\u221214 estaci\u00f3n coa primeira aparici\u00f3n do Dinamo na final da Liga tras unha d\u00e9cada. Ademais o club conseguir\u00eda ga\u00f1ar o t\u00edtulo con solvencia.\nPalmar\u00e9s.\nUni\u00f3n Sovi\u00e9tica.\nLiga da Uni\u00f3n Sovi\u00e9tica\nCopa da Uni\u00f3n Sovi\u00e9tica\nXeorxia.\nLiga de Xeorxia\nCopa de Xeorxia\nEuropa.\nEuroliga\nCopa Saporta"}
{"id": "190703", "revid": "5132", "url": "https://gl.wikipedia.org/wiki?curid=190703", "title": "Dinamo Tbilisi BC", "text": ""}
{"id": "190704", "revid": "85894", "url": "https://gl.wikipedia.org/wiki?curid=190704", "title": "Maisie Williams", "text": "Maisie Williams, nada o 15 de abril de 1997 en Bristol, \u00e9 unha actriz do Reino Unido. At\u00e9 o de agora s\u00f3 interpretou un papel que lle reportou un not\u00e1bel reco\u00f1ecemento como actriz, que \u00e9 o de Arya Stark, unha rapaza pouco da familia nobre dos Stark, na serie de televisi\u00f3n \"Game of Thrones\". En 2015 participou en diversos episodios da serie brit\u00e1nica \"Doutor Who\" como Ashildr, unha rapaza dun pobo xerm\u00e1nico atacado por alien\u00edxenas."}
{"id": "190705", "revid": "56817", "url": "https://gl.wikipedia.org/wiki?curid=190705", "title": "Racing Club de Madrid", "text": "O Racing Club de Madrid foi un club de f\u00fatbol espa\u00f1ol do barrio de Chamber\u00ed, en Madrid. Fundouse en 1914 e disolveuse en 1931. Chegou a xogar na Segunda Divisi\u00f3n.\nEstadio.\nO Racing disputaba os seus partidos nun campo situado no Paseo do Xeneral Mart\u00ednez Campos, actualmente ocupado polo Teatro Amaya."}
{"id": "190706", "revid": "895", "url": "https://gl.wikipedia.org/wiki?curid=190706", "title": "Racing de Madrid", "text": ""}
{"id": "190707", "revid": "5312", "url": "https://gl.wikipedia.org/wiki?curid=190707", "title": "Independientes por Vilagarc\u00eda", "text": "Independientes por Vilagarc\u00eda foi un partido local do concello de Vilagarc\u00eda de Arousa ata finais do 2011. O seu l\u00edder era Jos\u00e9 Luis Rivera Mallo.\nHistoria.\nRivera Mallo separouse de Alianza Popular (foi alcalde dende 1983 a 1991) e organizou un partido localista na s\u00faa vila natal. Presentouse por primeira vez nas municipais de 1999.\nNas elecci\u00f3ns municipais de 2011 tivo a chave de goberno para os populares, que quedaron a un escano da maior\u00eda absoluta. Recentemente, o partido fusionouse co PPdG."}
{"id": "190708", "revid": "25871", "url": "https://gl.wikipedia.org/wiki?curid=190708", "title": "Sophie Turner", "text": "Sophie Turner, nada o 21 de febreiro de 1996 en Northampton, \u00e9 unha actriz inglesa. No seu primeiro papel fronte as c\u00e1maras, Turner interpreta a Sansa Stark, a filla m\u00e1is vella de Eddard Stark na serie de televisi\u00f3n \"Game of Thrones\"."}
{"id": "190709", "revid": "15490", "url": "https://gl.wikipedia.org/wiki?curid=190709", "title": "Ignacio Quir\u00f3s", "text": "Jos\u00e9 Ignacio Ram\u00edrez Mel\u00e9ndez, co\u00f1ecido como Ignacio Quir\u00f3s, nado en Vigo en 1931 e finado en Buenos Aires o 12 de decembro de 1999, foi un actor de cine galego-arxentino. Resid\u00eda na Arxentina desde os 6 anos e \u00e9 onde desenvolvera toda a s\u00faa carreira actoral.\nTraxectoria.\nPrimeiros anos.\nO futuro actor, apelado Nacho, foi tra\u00eddo a Bos Aires en 1937 polo seu pai, Ignacio Rodr\u00edguez Quir\u00e9s, un enxe\u00f1eiro que quer\u00eda afastarse dos fragores da guerra civil espa\u00f1ola. Fixo os seus estudos primarios e secundarios e inscribiuse na Facultade de Medicina, pero no curso do seu segundo ano al\u00ed, a instancias de Enrique Borr\u00e1s, un dos m\u00e1is importantes dramaturgos daquela \u00e9poca, vinculouse cun elenco que ofrec\u00eda representaci\u00f3ns na Facultade de Arquitectura, onde comezou a actuar en papeis secundarios. Posteriormente integrou o elenco do Instituto de Arte Moderna -dirixido por Marcelo Lavalle-, onde puxo de manifesto os seus dotes para o drama.\nEra un int\u00e9rprete sensible e apaixonado que sab\u00eda dar o ton xusto a cada personaxe e as\u00ed se lle viu en \"Esquina peligrosa\", de Priestley; \"Verano y humo\", de Tennessee Williams; \" Las brujas de Salem \", de Arthur Miller; \"El hombre de mundo\", de Ventura de la Vega, e, sobre todo, en \"Cal\u00edgula\", de Albert Camus.\nA s\u00faa relaci\u00f3n co teatro profesional.\nA s\u00faa carreira tomou novo impulso en 1955 ao ser contratado para representar no Teatro Presidente Alvear o papel central da obra \"Y la respuesta fue dada\", de Malena Sandor. A ela segu\u00edronlle as s\u00faas actuaci\u00f3ns en \"Keen\", \"Las picard\u00edas de Scapin\", representada no teatro ao aire libre de Caminito; \"Ondina\", \"El l\u00edmite\", \"El living-room\" e \"Dos en el sube y baja\", peza esta \u00faltima cuxo \u00e9xito tivo especial significaci\u00f3n na s\u00faa carreira.\nEn 1966 foi un dos actores convocados para participar na Comedia Nacional e traballou en \"El jard\u00edn de los cerezos\" de Ant\u00f3n Chejov nunha posta de Jorge Petraglia que obtivo cr\u00edticas moi favorables.\nEn 1968 incorporouse \u00e1 compa\u00f1\u00eda de Manuel de Sabatini e participou na obra \"La decente\" de Miguel Mihura xunto a Mar\u00eda Concepci\u00f3n C\u00e9sar e Olinda Boz\u00e1n.\nA versatilidade de Quir\u00f3s continuouse evidenciando nas obras nas que continuou participando: \"Crist\u00f3bal Col\u00f3n\", de Niko Kazantzakis; \"Marat-Sade\", de Peter Weiss; \"Pepsie\", na que ademais cantou e bailou; \"El estra\u00f1o clan\", de Mart Crowey e, en 1985, \"Tu cuna fue un conventillo\", o sainete de Alberto Vacarezza.\nTelevisi\u00f3n.\nXa en 1960 Quir\u00f3s traballou nun teleteatro vespertino xunto a Mar\u00eda Aurelia Bisutti. En 1972 actuou no ciclo \"Historias inquietantes\" con libros de Osvaldo Drag\u00fan xuntou a Irma Roy e un elenco rotativo por Canal 9. En 1976 participou na adaptaci\u00f3n de \"Estra\u00f1o interludio\" de Eugene O'Neill transmitido en nove cap\u00edtulos por canal 13. En 1978 Quir\u00f3s substitu\u00edu a Jos\u00e9 Slavin, falecido a fin do ano anterior, na serie \"Divisi\u00f3n Homicidios\" no papel do Inspector Baigorri. Outro programa no que recorda a s\u00faa participaci\u00f3n foi o teleteatro \"Malevo\".\nO seu traballo no cine.\nDono dunha gran fotoxenia que sumou \u00e1 s\u00faa xa firme traxectoria teatral, fixo o seu debut cinematogr\u00e1fico en 1957 no filme \"Cinco galli\u00f1as y el cielo\", de Rub\u00e9n Cavallotti. Logo vi\u00f1eron \"El jefe\", dirixida por Fernando Ayala, e \"En la ardiente oscuridad\", de Daniel Tinayre. M\u00e1is adiante, outros traballos entre os que cabe citar a s\u00faa participaci\u00f3n en \" La patota \", \"Los guerrilleros\", \"Nadie oy\u00f3 gritar a Cecilio Fuentes\", \"Bajo el signo de la patria\" na cal dirixido por Ren\u00e9 Mugica, personific\u00f3 a Manuel Belgrano; \"Comedia rota\" e \"Contragolpe\" ata completar case trinta pel\u00edculas.\nEn radio participou en \"Las dos car\u00e1tulas\", un programa que transmite semanalmente unha obra completa de teatro. En 1988, cando actuaba en Mar del Plata na obra \"Cosquillas\", debeu ser internado por problemas cardiovasculares.\nA fins de 1999, afectado por un cancro fulminante, foi levado ao Hospital Alem\u00e1n, onde faleceu o 12 de decembro de 1999. Os seus restos recibiron sepultura no pante\u00f3n da Asociaci\u00f3n Arxentina de Actores, no cemiterio da Chacarita.\nValoraci\u00f3n.\nNa nota necrol\u00f3xica do diario La Naci\u00f3n destacouse que"}
{"id": "190710", "revid": "89787", "url": "https://gl.wikipedia.org/wiki?curid=190710", "title": "Segunda divisi\u00f3n espa\u00f1ola 1930/31", "text": "A tempada 1930\u201331 da Segunda Divisi\u00f3n de Espa\u00f1a de f\u00fatbol corresponde \u00e1 3\u00ba edici\u00f3n do campionato. O Valencia CF foi ascendido a Primeira Divisi\u00f3n, mentres que o Iberia Sport Club descendeu \u00e1 Terceira Divisi\u00f3n."}
{"id": "190711", "revid": "1131", "url": "https://gl.wikipedia.org/wiki?curid=190711", "title": "IVIL", "text": ""}
{"id": "190712", "revid": "89787", "url": "https://gl.wikipedia.org/wiki?curid=190712", "title": "Punta Umbr\u00eda", "text": "Punta Umbr\u00eda \u00e9 un concello espa\u00f1ol da provincia de Huelva, en Andaluc\u00eda. No ano 2010 ti\u00f1a 14.714 habitantes. A s\u00faa extensi\u00f3n superficial \u00e9 de 38\u00a0km\u00b2 e ten unha densidade de 387,2 hab/km\u00b2.\nAt\u00f3pase situada a unha altitude de 7 metros e a 21 quil\u00f3metros da capital de provincia, Huelva. Hoxe Punta Umbr\u00eda presenta unha fisionom\u00eda moi distinta da que viron os ingleses, de cuxa presenza quedou a singular arquitectura das casas de madeira nas que pasaban o ver\u00e1n e \u00e1s que a\u00ednda se co\u00f1ecen como \"casas dos ingleses\". Un dos atractivos tur\u00edsticos da cidade \u00e9 precisamente unha casa museo onde se recrea o modo de vida dos brit\u00e1nicos nesta zona de Andaluc\u00eda a finais do s\u00e9culo XIX e principios do s\u00e9culo XX."}
{"id": "190713", "revid": "1987", "url": "https://gl.wikipedia.org/wiki?curid=190713", "title": "Vejer de la Frontera", "text": "Vejer de la Frontera \u00e9 un concello espa\u00f1ol da provincia de C\u00e1diz, en Andaluc\u00eda. A locuci\u00f3n \"de la Frontera\" alude \u00e1 antiga fronteira do Reino de Granada.\nNo ano 2008 contaba con 12.992 habitantes. A s\u00faa extensi\u00f3n superficial \u00e9 de 264\u00a0km\u00b2 e ten unha densidade de 49,42 hab/km\u00b2. Pos\u00fae 8\u00a0km de costa, denominada como a praia de El Palmar de Vejer. At\u00f3pase a unha altitude de 201 metros e a 54 quil\u00f3metros da capital de provincia, C\u00e1diz, xunto ao r\u00edo Barbate.\nVejer estivo poboada desde o Paleol\u00edtico e xa estaba fortificada na Idade de Bronce. En \u00e9poca prerromana denominouse \"Besaro\" e ach\u00e1ronse restos do s\u00e9culo VII a. C. debaixo das murallas actuais. Durante a etapa romana pasa a denominarse \"Baesippo\". No 711 pasou a mans musulm\u00e1s tras a batalla da Janda, na cal os musulm\u00e1ns, comandados por Tarik, derrotaron a Don Rodrigo. Durante cinco s\u00e9culos e medio permaneceu baixo dominio musulm\u00e1n, denomin\u00e1ndose \"Besher\"."}
{"id": "190714", "revid": "7523", "url": "https://gl.wikipedia.org/wiki?curid=190714", "title": "Rayo Cantabria", "text": "O Rayo Cantabria \u00e9 un club de f\u00fatbol espa\u00f1ol da cidade de Santander, equipo filial do Racing de Santander. Fundado en 1926 co nome actual, entre 1993 e 2019 recibiu o nome de Real Racing Club de Santander B, S.A.D.. Actualmente compite no grupo 2 da Segunda Divisi\u00f3n RFEF, disputando os seus partidos nas Instalaci\u00f3ns de La Albericia, con capacidade para 1.000 espectadores."}
{"id": "190715", "revid": "17467", "url": "https://gl.wikipedia.org/wiki?curid=190715", "title": "Racing de Santander B", "text": ""}
{"id": "190716", "revid": "22570", "url": "https://gl.wikipedia.org/wiki?curid=190716", "title": "Torrox", "text": "Torrox \u00e9 un concello espa\u00f1ol da provincia de M\u00e1laga, na comunidade aut\u00f3noma de Andaluc\u00eda. Est\u00e1 situado na Costa do Sol Oriental, a beiras do mar Mediterr\u00e1neo e ao p\u00e9 da Serra de Almijara. \u00c9 a cabeza do partido xudicial que leva o seu nome e un dos municipios que conforman a comarca da Axarqu\u00eda e a Mancomunidade de Municipios da Costa do Sol-Axarqu\u00eda.\nO seu termo municipal ten unha superficie 51 km\u00b2 que se estenden polo val do r\u00edo hom\u00f3nimo, e unha poboaci\u00f3n de 16.395 habitantes, segundo o censo do INE de 2008. Esta distrib\u00faese en dous n\u00facleos diferenciados; o antigo n\u00facleo de Torrox, situado no interior, e Torrox Costa, situado no litoral, onde se atopa a maior parte da poboaci\u00f3n. Cabe mencionar que alberga a unha das maiores colonias de residentes alem\u00e1ns de Espa\u00f1a.\nDebido \u00e1s s\u00faas praias e infraestrutura tur\u00edstica \u00e9 un lugar moi transitado durante os meses de ver\u00e1n. Os terreos agr\u00edcolas son dunha elevada produtividade grazas ao microclima subtropical da zona, que permite o cultivo de froitas tropicais como o aguacate, a manga ou o n\u00edspero, que se suman \u00e1 produci\u00f3n de hortalizas e plantas ornamentais baixo pl\u00e1stico.\nCrese que as orixes do Torrox est\u00e1n nunha cidade-factor\u00eda romana probablemente chamada \"Caviclum\". Os \u00e1rabes impulsaron a plantaci\u00f3n das \u00e1rbores da morera, convertendo a Torrox nun centro da industria da seda, que atend\u00eda a demanda dos mercados de M\u00e1laga e Granada, onde era moi apreciada. Tras a conquista castel\u00e1 sufriu as consecuencias da rebeli\u00f3n dos mouriscos, a expulsi\u00f3n destes e as seguintes repoboaci\u00f3ns."}
{"id": "190717", "revid": "89787", "url": "https://gl.wikipedia.org/wiki?curid=190717", "title": "Salobre\u00f1a", "text": "Salobre\u00f1a \u00e9 un concello espa\u00f1ol da provincia de Granada, en Andaluc\u00eda, situado na parte centro-oeste da costa granadina. Limita cos municipios de Los Gu\u00e1jares, V\u00e9lez de Benaudalla, Motril, Almu\u00f1\u00e9car, \u00cdtrabo e Molv\u00edzar.\nEste municipio, a beiras do mar Mediterr\u00e1neo, compono tres n\u00facleos de poboaci\u00f3n: Lobres, Caleta-La Guardia e Salobre\u00f1a. O n\u00facleo principal de poboaci\u00f3n est\u00e1 situado nunha roca coroada por un castelo \u00e1rabe do s\u00e9culo X que no pasado, durante o reinado nazar\u00ed, foi a prisi\u00f3n real. No seu termo municipal desemboca o r\u00edo Guadalfeo. Outros puntos importantes en Salobre\u00f1a son a igrexa do Rosario, a Medina e o parque de Fuente."}
{"id": "190718", "revid": "23204", "url": "https://gl.wikipedia.org/wiki?curid=190718", "title": "Berja", "text": "Berja \u00e9 un concello espa\u00f1ol da provincia de Almer\u00eda, en Andaluc\u00eda. No ano 2010 contaba con 15.325 habitantes. A s\u00faa extensi\u00f3n superficial \u00e9 de 218\u00a0km\u00b2 e ten unha densidade de 66,3 hab/km\u00b2. Os seus coordenadas xeogr\u00e1ficas son 36\u00ba 51' N, 2\u00ba 57' O. At\u00f3pase situada a unha altitude de 335 metros e a 52 quil\u00f3metros da capital de provincia, Almer\u00eda.\nO termo municipal de Berja, linda ao leste limita cos municipios de Dal\u00edas e El Ejido, ao sur co de Adra, ao oeste coa provincia de Granada, e ao norte cos municipios de Alcolea, Laujar de Andarax e Fond\u00f3n.\nDestaca a presenza de numerosos mananciais, ao redor dos cales artic\u00falanse os distintos barrios e centros. O insigne Manuel G\u00f3mez Moreno destacou este feito: al\u00ed onde hab\u00eda auga, e a terra era propicia, o home tomaba asento. Desde os poetas \u00e1rabes, ata os viaxeiros rom\u00e1nticos do s\u00e9culo XIX (Richard Ford, Pedro Antonio de Alarc\u00f3n), sempre se fai menci\u00f3n \u00e1 auga en Berja.\nOs seus barrios son entre outros: Castala, Benej\u00ed, Alcaudique, R\u00edo Grande, R\u00edo Chico, Hirmes, San Roque, Balanegra e La Pe\u00f1arrodada."}
{"id": "190720", "revid": "85894", "url": "https://gl.wikipedia.org/wiki?curid=190720", "title": "Javier Escribano Rodr\u00edguez", "text": "Javier Escribano Rodr\u00edguez, nado na Coru\u00f1a o 9 de xaneiro de 1981, foi deputado do PPdeG no parlamento de Galiza.\nTraxectoria.\nEstudou parcialmente econom\u00eda na Universidade da Coru\u00f1a. Afiliouse ao Partido Popular de Galicia en 1999, onde foi progresando ara chegar a presidente de Novas Xeraci\u00f3ns da provincia da Coru\u00f1a, coordinador rexional destas para Galiza, presidente da Asociaci\u00f3n Libre de Estudantes (ALE) da Universidade da Coru\u00f1a e membro da Xunta Directiva Rexional do PPdeG.\nEn outubro de 2011 dimitiu como deputado auton\u00f3mico logo de saberse que estaba a ser investigado pola xustiza no denominado caso Area, por tr\u00e1fico de influencias e suborno."}
{"id": "190721", "revid": "6939", "url": "https://gl.wikipedia.org/wiki?curid=190721", "title": "Javier Escribano", "text": ""}
{"id": "190723", "revid": "83328", "url": "https://gl.wikipedia.org/wiki?curid=190723", "title": "Golfo de Valencia", "text": "O golfo de Valencia \u00e9 un entrante do mar Balear (Mediterr\u00e1neo occidental) nas costas do leste de Espa\u00f1a, desde o cabo da Nave (Alacant) polo sur, ata o cabo de Tortosa no delta do Ebro (Tarragona) no norte, abarcando unha li\u00f1a costeira de aproximadamente 400\u00a0km, e integrando nas s\u00faas augas ao arquip\u00e9lago das illas Columbretes fronte \u00e1s costas de Castell\u00f3.\nXeograf\u00eda.\nAo longo de toda a li\u00f1a de costa que comprende o golfo de Valencia, atopamos (de norte a sur) como accidentes xeogr\u00e1ficos m\u00e1is destacados os cabos de Pe\u00f1\u00edscola, Orpesa, e Cullera, pois xeralmente a costa \u00e9 baixa e areenta, o cal favorece a presenza de abundantes zonas pantanosas (sobre todo na chaira central) como as albufeiras de Orpesa, Gandia, e m\u00e1is concretamente a albufeira de Valencia.\nOs cultivos de arrozais m\u00e1is propios da chaira central compax\u00ednanse co cultivo de c\u00edtricos ao longo de toda a costa e co cultivo de hortalizas no norte do Golfo.\nDe caudais irregulares e practicamente escasos na desembocadura, os r\u00edos (de norte a sur) do Millars, Palancia, Turia, X\u00facar, Serpis, e os pequenos r\u00edos Girona e Gorgos, verten as s\u00faas augas neste golfo.\nEconom\u00eda.\nO Golfo de Valencia abarca unha \u00e1rea moi densamente poboada, pois a plataforma litoral da mesma comprende unha gran cantidade de praias que favorecen a consolidaci\u00f3n do turismo (baixo os nomes tur\u00edsticos de Costa do Azahar e Costa de Valencia para os litorais das provincias de Castell\u00f3 e Valencia respectivamente), e o desenvolvemento industrial da zona tam\u00e9n \u00e9 patente debido \u00e1 presenza de portos comerciais tan importantes como os de Valencia, Gandia, Sagunt, Castell\u00f3 de la Plana, ou Sant Carles de la R\u00e0pita."}
{"id": "190724", "revid": "98629", "url": "https://gl.wikipedia.org/wiki?curid=190724", "title": "D\u00eda do Non", "text": "O d\u00eda do Non \u00e9 unha das maiores festividades en Grecia que ten lugar cada 28 de outubro. Conmemora a data en que o xeneral Ioannis Metax\u00e1s pronunciou o seu famoso \u00abNon!\u00bb ao ultimato que lle entregou o embaixador italiano en Atenas, no marco da Guerra greco-italiana ocorrida durante a segunda guerra mundial."}
{"id": "190726", "revid": "92340", "url": "https://gl.wikipedia.org/wiki?curid=190726", "title": "Ioannis Metaxas", "text": "Ioannis Metaxas (en ), nado o 12 de abril de 1871 e finado o 29 de xaneiro de 1941, foi un xeneral e pol\u00edtico grego que o 4 de agosto de 1936 estabeleceu unha ditadura de car\u00e1cter fascista en Grecia, que fixo perdurar at\u00e9 a s\u00faa morte en 1941."}
{"id": "190727", "revid": "56817", "url": "https://gl.wikipedia.org/wiki?curid=190727", "title": "Eleftherios Venizelos", "text": "Elefterios Venizelos, nado o 23 de agosto de 1864 e finado o 18 de marzo de 1936 foi un pol\u00edtico de gran relevancia da Grecia moderna. Exerceu como Primeiro Ministro de Grecia en sete ocasi\u00f3ns, a primeira en 1910 e a \u00faltima en 1933."}
{"id": "190729", "revid": "92340", "url": "https://gl.wikipedia.org/wiki?curid=190729", "title": "John Powell", "text": "John Powell, nado en Inglaterra o 18 de setembro de 1963 \u00e9 un compositor brit\u00e1nico de m\u00fasica cinematogr\u00e1fica. Powell estudou orixinalmente viol\u00edn, cando era neno, antes de estudar no Trinity College of Music de Londres. M\u00e1is tarde aventurouse no jazz e a m\u00fasica rock, tocando na banda de soul The Fabulistics. Despois de abandonar a universidade compuxo m\u00fasica para anuncios, o que o levou a traballar como asistente do compositor Patrick Doyle."}
{"id": "190730", "revid": "25871", "url": "https://gl.wikipedia.org/wiki?curid=190730", "title": "Patrick Doyle", "text": "Patrick Doyle, nado en Uddingston (South Lanarkshire) o 6 de abril de 1953, \u00e9 un compositor escoc\u00e9s dedicado \u00e1 creaci\u00f3n de bandas sonoras para filmes. Neste emprego, Doyle traballou frecuentemente con reco\u00f1ecidos directores como Kenneth Branagh, Mike Newell, Alfonso Cuar\u00f3n ou Brian de Palma."}
{"id": "190731", "revid": "5132", "url": "https://gl.wikipedia.org/wiki?curid=190731", "title": "Emerson Varese", "text": ""}
{"id": "190732", "revid": "5132", "url": "https://gl.wikipedia.org/wiki?curid=190732", "title": "Mobilgirgi Varese", "text": ""}
{"id": "190733", "revid": "89787", "url": "https://gl.wikipedia.org/wiki?curid=190733", "title": "KK Bosna", "text": "O Ko\u0161arka\u0161ki klub Bosna Royal, comunmente co\u00f1ecido como KK Bosna Royal ou Bosna Saraxevo, \u00e9 un club de baloncesto da cidade de Saraxevo, capital de Bosnia e Hercegovina. Actualmente compite na Ko\u0161arka\u0161ko prvenstvo Bosne i Hercegovine, a m\u00e1xima competici\u00f3n do baloncesto bosn\u00edaco, as\u00ed como na Liga do Adri\u00e1tico. Disputa os seus partidos como local no Olympic Hall Juan Antonio Samaranch (antes Olympic Hall Zetra), cunha capacidade para 12.000 espectadores. O seu maior \u00e9xito deportivo foi a Copa de Europa (actual Euroliga) conseguida en 1979 tras vencer na final ao Emerson Varese italiano."}
{"id": "190735", "revid": "5132", "url": "https://gl.wikipedia.org/wiki?curid=190735", "title": "Ko\u0161arka\u0161ki klub Bosna", "text": ""}
{"id": "190736", "revid": "5132", "url": "https://gl.wikipedia.org/wiki?curid=190736", "title": "Kosarkaski klub Bosna", "text": ""}
{"id": "190737", "revid": "5132", "url": "https://gl.wikipedia.org/wiki?curid=190737", "title": "Kosarkaski Klub Bosna", "text": ""}
{"id": "190738", "revid": "7802", "url": "https://gl.wikipedia.org/wiki?curid=190738", "title": "KK Bosna Saraxevo", "text": ""}
{"id": "190739", "revid": "5132", "url": "https://gl.wikipedia.org/wiki?curid=190739", "title": "Bosna Saraievo", "text": ""}
{"id": "190740", "revid": "5132", "url": "https://gl.wikipedia.org/wiki?curid=190740", "title": "KK Bosna Sarajevo", "text": ""}
{"id": "190741", "revid": "5132", "url": "https://gl.wikipedia.org/wiki?curid=190741", "title": "Bosna Sarajevo", "text": ""}
{"id": "190743", "revid": "98629", "url": "https://gl.wikipedia.org/wiki?curid=190743", "title": "10 Things I Hate About You", "text": "10 Things I Hate About You \u00e9 un filme estadounidense dirixido por Gil Junger que se estreou en 1999.\nSinopse.\nAs irm\u00e1s Stratford son moi distintas. A guapa e popular Bianca nunca sa\u00edu cun rapaz, e Kat, a s\u00faa irm\u00e1 m\u00e1is vella, prop\u00faxose rexeitar a calquera mozo que demostre o m\u00e1is m\u00ednimo interese por ela. Desgraciadamente, o estrito regramento que rexe o fogar dos Stratford prohibe a Bianca ter mozo ata que a s\u00faa irm\u00e1 m\u00e1is vella te\u00f1a un."}
{"id": "190744", "revid": "98629", "url": "https://gl.wikipedia.org/wiki?curid=190744", "title": "The Patriot", "text": "The Patriot \u00e9 un filme estadounidense dirixido por Roland Emmerich que se estreou no 2000.\nSinopse.\nAno 1776, durante a Guerra de Independencia dos Estados Unidos contra a Inglaterra do Rei Xurxo III. En Carolina do Sur, o vi\u00favo Benjamin Martin (Mel Gibson), heroico soldado en Francia e na India, renuncia a combater para coidar dos seus sete fillos. Pero a pac\u00edfica vida que leva a familia Martin vese interrompida cando a guerra a alcanza de cheo. Gabriel (Heath Ledger), o fillo m\u00e1is vello de Benjamin, al\u00edstase no ex\u00e9rcito, pero o seu pai concentra todos os seus esforzos en sacar adiante \u00e1 s\u00faa prole. Por\u00e9n, os brit\u00e1nicos, \u00f3 mando do cruel coronel Tavington (Jason Isaacs), chegan ata a mesma porta da s\u00faa casa po\u00f1endo en perigo a toda a familia."}
{"id": "190745", "revid": "895", "url": "https://gl.wikipedia.org/wiki?curid=190745", "title": "Atl\u00e9tico dos Castros", "text": ""}
{"id": "190746", "revid": "23204", "url": "https://gl.wikipedia.org/wiki?curid=190746", "title": "Ed Helms", "text": "Edward Paul \"Ed\" Helms, nado en Atlanta (Xeorxia) o 24 de xaneiro de 1974, \u00e9 un actor e humorista estadounidense. \u00c9 co\u00f1ecido internacionalmente por interpretar o doutor Stu Price en \"Resac\u00f3n nas Vegas\" e as s\u00faas secuelas."}
{"id": "190747", "revid": "27155", "url": "https://gl.wikipedia.org/wiki?curid=190747", "title": "C\u00e9lula T", "text": ""}
{"id": "190748", "revid": "23204", "url": "https://gl.wikipedia.org/wiki?curid=190748", "title": "Zach Galifianakis", "text": "Zachary Knight Galifianakis, nado o 1 de outubro de 1969 en Wilkesboro, Carolina do Norte, \u00e9 un humorista e actor de cinema e televisi\u00f3n. \u00c9 co\u00f1ecido internacionalmente por interpretar o personaxe de Alan Garner en \"Resac\u00f3n nas Vegas\" e as s\u00faas secuelas."}
{"id": "190749", "revid": "98629", "url": "https://gl.wikipedia.org/wiki?curid=190749", "title": "Beethoven (filme)", "text": "Beethoven \u00e9 un filme estadounidense dirixido por Brian Levant que se estreou en 1992.\nSinopse.\nO pobre Beethoven, un can San Bernardo, escapa milagrosamente das gadoupas dunha banda de ladr\u00f3ns que rouban a tenda de animais onde estaba. Despois de pasar a noite agochado nun fr\u00edo e h\u00famido cubo do lixo, esperta no fogar dos seus so\u00f1os: unha casa marabillosa cun enorme xard\u00edn e nenos."}
{"id": "190750", "revid": "98629", "url": "https://gl.wikipedia.org/wiki?curid=190750", "title": "Beethoven's 2nd", "text": "Beethoven's 2nd \u00e9 un filme estadounidense dirixido por Rod Daniel que se estreou en 1993. Segunda parte da serie de filmes de \"Beethoven\".\nSinopse.\nComo todas as ma\u00f1\u00e1s a familia Newton sae \u00f3 traballo: os nenos \u00f3 colexio e os pais \u00e1 oficina. Beethoven aproveita a ocasi\u00f3n para pasear polo parque, e al\u00ed at\u00f3pase con Missy, unha cadela San Bernardo, e entre eles xorde o amor. Pouco tempo despois te\u00f1en uns cadeli\u00f1os preciosos, pero ent\u00f3n xurdir\u00e1n os problemas."}
{"id": "190751", "revid": "23204", "url": "https://gl.wikipedia.org/wiki?curid=190751", "title": "Justin Bartha", "text": "Justin Lee Bartha, nado o 21 de xu\u00f1o de 1978 en Fort Lauderdale, Florida, \u00e9 un actor estadounidense. \u00c9 co\u00f1ecido por interpretar a Riley Poole no filme \"National Treasure\" e a Doug Billings en \"Resac\u00f3n nas Vegas\" e \"Resac\u00f3n 2. Agora en Thailandia\"."}
{"id": "190752", "revid": "23204", "url": "https://gl.wikipedia.org/wiki?curid=190752", "title": "Ken Jeong", "text": "Kendrick Kang-Joh \"Ken\" Jeong, nado o 13 de xullo de 1969 en Detroit, M\u00edchigan, \u00e9 un humorista, m\u00e9dico e actor estadounidense de ascendencia surcoreana. \u00c9 co\u00f1ecido polas s\u00faas intervenci\u00f3ns en filmes como \"Knocked Up\" (2007), \"Resac\u00f3n nas Vegas\" (2009) e \"Resac\u00f3n 2. Agora en Thailandia\" (2010)."}
{"id": "190753", "revid": "89787", "url": "https://gl.wikipedia.org/wiki?curid=190753", "title": "BC Brno", "text": "O Basketbal Club Brno, antes co\u00f1ecido como Spartak Brno, \u00e9 un club profesional de baloncesto moravo con sede na cidade de Brno, ao sur da Rep\u00fablica Checa. Actualmente xoga na N\u00e1rodn\u00ed Basketbalov\u00e1 Liga (NBL), m\u00e1xima categor\u00eda do baloncesto checo. O Brno foi o d\u00faas veces subcampi\u00f3n da Copa de Europa (actual Euroliga) nos anos 1960.\nPalmar\u00e9s.\nDom\u00e9stico.\nLiga de Checoslovaquia\nLiga da Rep\u00fablica Checa\nEuropeo.\nEuroliga\nCopa Saporta\nInternacional.\nCopa Intercontinental"}
{"id": "190754", "revid": "5132", "url": "https://gl.wikipedia.org/wiki?curid=190754", "title": "BC \u017dS Brno", "text": ""}
{"id": "190755", "revid": "5132", "url": "https://gl.wikipedia.org/wiki?curid=190755", "title": "Spartak Brno", "text": ""}
{"id": "190756", "revid": "89787", "url": "https://gl.wikipedia.org/wiki?curid=190756", "title": "Willy De Clercq", "text": "Willy Clarisse Elvire Hector De Clercq, nado en Gante o 8 de xullo de 1927 e finado na mesma cidade o 28 de outubro de 2011, foi un avogado e pol\u00edtico belga que formou parte da Comisi\u00f3n Europea, poder executivo da Uni\u00f3n Europea, entre 1985 e 1989."}
{"id": "190759", "revid": "98629", "url": "https://gl.wikipedia.org/wiki?curid=190759", "title": "Efecto Magnus", "text": "O efecto Magnus \u00e9 o fen\u00f3meno que explica porque un obxecto en rotaci\u00f3n en desprazamento altera a s\u00faa traxectoria dentro dun flu\u00eddo (l\u00edquido ou gas). Este efecto pode ser observado cando un xogador de f\u00fatbol chuta unha bola con efecto e esta fai unha curva no ar. Recibe este nome na honra do qu\u00edmico e f\u00edsico alem\u00e1n Heinrich Gustav Magnus, quen o describiu por primeira vez en 1853. \u00c9 realmente produto de varios fen\u00f3menos, inclu\u00eddo o principio de Bernoulli e o proceso de formaci\u00f3n da capa l\u00edmite no flu\u00eddo situado na contorna do obxecto en movemento.\nExplicaci\u00f3n.\nO efecto Magnus ocorre pois para todos os flu\u00eddos e d\u00e1se a seguinte regra:\nUn obxecto en rotaci\u00f3n crea un remu\u00ed\u00f1o de aire ao seu redor. Sobre un lado do obxecto, o movemento do remu\u00ed\u00f1o ter\u00e1 o mesmo sentido que a corrente de aire \u00e1 que o obxecto est\u00e1 exposto. Neste lado a velocidade incrementarase. No outro lado, o movemento do remu\u00ed\u00f1o prod\u00facese no sentido oposto \u00e1 da corrente de aire e a velocidade verase diminu\u00edda. A presi\u00f3n no aire verase reducida con respecto \u00e1 presi\u00f3n atmosf\u00e9rica nunha cantidade proporcional ao cadrado da velocidade, co que a presi\u00f3n ser\u00e1 menor nun lado que no outro, causando unha forza perpendicular \u00e1 direcci\u00f3n da corrente de aire. Esta forza despraza o obxecto da traxectoria que ter\u00eda se non existise o flu\u00eddo.\nNa imaxe, na que unha esfera observada lateralmente se est\u00e1 desprazando cara \u00e1 dereita (polo que a velocidade do aire circundante respecto da esfera vai cara \u00e1 esquerda) e xira no sentido das agullas do reloxo, a velocidade do aire no punto m\u00e1is baixo da esfera aumenta polo arrastre deste xiro. As\u00ed mesmo, no punto m\u00e1is alto, o xiro da esfera oponse \u00e1 corrente de aire e frea esta corrente. De a\u00ed que no punto m\u00e1is baixo da esfera apareza unha perda de presi\u00f3n respecto do m\u00e1is alto, que impulsa \u00e1 esfera cara a abaixo.\nExemplos.\n\u00c9 com\u00fan facer referencia a este efecto \u00e1 hora de explicar movementos estra\u00f1os observados en deportes que fan uso de bolas en rotaci\u00f3n, como poden ser o golf, o b\u00e9isbol, o f\u00fatbol, o tenis, o tenis de mesa, o billar ou o cr\u00edcket. Tam\u00e9n se pode observar nos b\u00famerangs."}
{"id": "190760", "revid": "6466979", "url": "https://gl.wikipedia.org/wiki?curid=190760", "title": "Primeiro ministro de Tailandia", "text": "Esta \u00e9 a lista dos primeiros ministros de Tailandia dende o 1932."}
{"id": "190761", "revid": "23204", "url": "https://gl.wikipedia.org/wiki?curid=190761", "title": "Frutos Saavedra Meneses", "text": "Frutos Saavedra Meneses, nado en Ferrol o 25 de outubro de 1823 e finado en Madrid o 23 de outubro de 1868, foi un pol\u00edtico, cient\u00edfico e militar galego.\nTraxectoria.\nEra fillo de Antonio Saavedra, facendado de Pontedeume e Mar\u00eda Candelaria Meneses. Home de vasta cultura, viaxou por Francia, Alema\u00f1a, B\u00e9lxica, Pa\u00edses Baixos e Gran Breta\u00f1a.\nMilitar.\nEn 1838 ingresou na Academia Militar de Segovia, da que chegou a ser profesor. Participou na guerra de \u00c1frica e chegou ao grao de coronel. Foi recompensado coa Cruz de San Fernando, nomeado comendador ordinario da Orde de Carlos III e cabaleiro da Orde de San Hermenexildo.\nCient\u00edfica.\nA s\u00faa traxectoria cient\u00edfica deulle reco\u00f1ecido prestixio entre a comunidade xeod\u00e9sica nacional e internacional. Formou parte da Comisi\u00f3n para o Mapa de Espa\u00f1a, desde a s\u00faa creaci\u00f3n en 1853, como representante do Corpo de Artillar\u00eda. Para o seu traballo dentro Comisi\u00f3n dese\u00f1ou, xunto co seu amigo o tam\u00e9n militar Carlos Ib\u00e1\u00f1ez de Ibero, unha regra ou aparello de medida, constru\u00edda nuns prestixiosos obradoiros de Par\u00eds, e que foi usada posteriormente para as medici\u00f3ns da base central da rede xeod\u00e9sica espa\u00f1ola. Este traballo, novedoso e in\u00e9dito no seu tempo, deulles \u00f3s dous cient\u00edficos unha gran proxecci\u00f3n internacional, como o demostra o feito de que fora traducido \u00f3 franc\u00e9s o traballo de ambos, \"Experiencias verificadas con el aparato de bases\", sobre o uso do seu aparello.\nAs s\u00faas publicaci\u00f3ns fixeron que fose nomeado membro da Real Academia de Ciencias en 1862, disertando no seu discurso de ingreso sobre os \"Progresos da Xeodesia\", onde repasa a historia desta ciencia; e da Real Academia Espa\u00f1ola en 1867, non podendo ler o seu discurso de ingreso debido \u00e1 s\u00faa prematura morte. Foi membro tam\u00e9n dalgunhas sociedades cient\u00edficas estranxeiras coma a \"Sociedade Xeogr\u00e1fica de Par\u00eds\" e a \"Sociedade Meteorol\u00f3xica de Francia\".\nPol\u00edtica.\nA carreira pol\u00edtica desenvolveuna inicialmente na Uni\u00f3n Liberal, sendo elixido deputado polo distrito de Pontedeume en 1860, substitu\u00edndo ao dimitido Joaqu\u00edn Peralta P\u00e9rez de Salcedo. Permaneceu nas Cortes durante catro lexislaturas ata 1866. O 16 de marzo de 1864 foi nomeado Director Xeral de Obras P\u00fablicas.\nDestacouse por reclamar insistentemente a construci\u00f3n do ferrocarril Palencia-A Coru\u00f1a, motivo polo que o concello da Coru\u00f1a nomeouno fillo adoptivo. Grazas \u00e1s s\u00faas xesti\u00f3ns instalouse en Pontedeume a estaci\u00f3n telegr\u00e1fica e procedeuse \u00e1 construci\u00f3n da estrada do Seixo. A el d\u00e9bese tam\u00e9n a construci\u00f3n dos peiraos de Ares, Mugardos, O Seixo e Pontedeume. En reco\u00f1ecemento do seu labor pola comarca varios concellos pux\u00e9ronlle o seu nome a unha r\u00faa: o concello de Pontedeume dedicoulle unha r\u00faa en 1911 \u00f3 igual que fixo Ferrol nese mesmo ano, a\u00ednda que posteriormente troc\u00f3uselle o nome polo actual de r\u00faa Mar\u00eda. Betanzos e Ares tam\u00e9n conservan o nome do pol\u00edtico en senllas r\u00faas.\nEn outubro de 1864 visitou o distrito electoral que representaba. Procedente da Coru\u00f1a a bordo do vapor \"Le\u00f3n\", chegou a Pontedeume o 12 de outubro, inaugurando o novo peirao e sendo obxecto de homenaxes e agasallos. O d\u00eda 19 partiu por mar cara a Ferrol no mesmo vapor que o trouxera, facendo escalas en Redes, Ares e Mugardos. \u00c9 destac\u00e1bel que o \"Le\u00f3n\" foi o primeiro barco de vapor que atracou en Pontedeume, e que tam\u00e9n neses d\u00edas funcionou na vila por primeira vez a luz el\u00e9ctrica, ao se instalar unha l\u00e1mpada alimentada por unha bater\u00eda de pilas.\nObras.\nA maior\u00eda dos seus traballos son do campo da Xeodesia, se ben escribiu tam\u00e9n sobre temas militares. Destacan:"}
{"id": "190762", "revid": "85894", "url": "https://gl.wikipedia.org/wiki?curid=190762", "title": "Figueiras, Santa Mari\u00f1a de Lesa, Coir\u00f3s", "text": "Figueiras \u00e9 un lugar da parroquia dos Santa Mari\u00f1a de Lesa no concello coru\u00f1\u00e9s de Coir\u00f3s na comarca de Betanzos. Ti\u00f1a 121 habitantes no ano 2010 segundo datos do INE, dos cales 64 eran homes e 57 eran mulleres.\nNeste lugar at\u00f3pase A Pena Furada."}
{"id": "190763", "revid": "98629", "url": "https://gl.wikipedia.org/wiki?curid=190763", "title": "Plateau", "text": "Plateau (\"Meseta\") \u00e9 un dos estados formantes da Rep\u00fablica Federal de Nixeria. \nTen unha extensi\u00f3n de 30 913 km2 e limita polo norte co estado de Bauchi, polo leste e sueste co estado de Taraba, polo sur con Nassawara e polo oeste co estado de Kaduna. A s\u00faa capital \u00e9 a cidade de Jos e a s\u00faa poboaci\u00f3n c\u00edfrase nuns tres mill\u00f3ns e medio de persoas.\nPlateau est\u00e1 considerado un dos estados con maior diversidade cultural e ling\u00fc\u00edstica da xa diversa Nixeria. Nel f\u00e1lanse cerca de 48 linguas. Entre as que te\u00f1en m\u00e1is de 100 mil falantes, est\u00e1n o angas, o berom, o goemai, o kofyar, o mwaghavul, o ron e o tarok.\nAo estar situado na zona central do pa\u00eds, no l\u00edmite entre os territorios de maior\u00eda cristi\u00e1 e o norte musulm\u00e1n, Plateau foi escenario de violentos combates entre membros de ambas as facci\u00f3ns. En 2010, estes enfrontamentos deixaron un saldo de polo menos 500 mortos.\nHistoria.\nO estado conformouse en 1926 como escisi\u00f3n da ent\u00f3n provincia de Bauchi (actualmente estado). Ao longo do s\u00e9culo XX, merc\u00e9 distintos acontecementos hist\u00f3ricos, sufriu varias modificaci\u00f3ns territoriais. A \u00faltima delas tivo lugar en 1996, cando baixo o r\u00e9xime militar de Sani Abacha, disp\u00faxose que a parte occidental do territorio se separara para conformar o novo estado de Nassawara.\n\u00c1reas de goberno local.\nEste estado subdiv\u00eddese internamente nun total de dezasete \u00e1reas de goberno local, a saber:"}
{"id": "190764", "revid": "85894", "url": "https://gl.wikipedia.org/wiki?curid=190764", "title": "A Lapela, Santa Mari\u00f1a de Lesa, Coir\u00f3s", "text": "A Lapela \u00e9 un lugar da parroquia dos Santa Mari\u00f1a de Lesa no concello coru\u00f1\u00e9s de Coir\u00f3s na comarca de Betanzos. Segundo o INE en 2010 ti\u00f1a 37 habitantes (20 homes e 17 mulleres)."}
{"id": "190765", "revid": "22570", "url": "https://gl.wikipedia.org/wiki?curid=190765", "title": "Lesa, Santa Mari\u00f1a de Lesa, Coir\u00f3s", "text": "Lesa \u00e9 un lugar da parroquia dos Santa Mari\u00f1a de Lesa no concello coru\u00f1\u00e9s de Coir\u00f3s na comarca de Betanzos. Ti\u00f1a 29 habitantes no ano 2010 segundo datos do INE, dos cales 14 eran homes e 15 eran mulleres."}
{"id": "190766", "revid": "85894", "url": "https://gl.wikipedia.org/wiki?curid=190766", "title": "Merille, Santa Mari\u00f1a de Lesa, Coir\u00f3s", "text": "Merille \u00e9 un lugar da parroquia dos Santa Mari\u00f1a de Lesa no concello coru\u00f1\u00e9s de Coir\u00f3s na comarca de Betanzos. Ti\u00f1a 50 habitantes no ano 2010 segundo datos do INE, dos cales 22 eran homes e 28 eran mulleres."}
{"id": "190767", "revid": "1131", "url": "https://gl.wikipedia.org/wiki?curid=190767", "title": "Merille", "text": "O top\u00f3nimo galego Merille pode referirse a:"}
{"id": "190768", "revid": "85894", "url": "https://gl.wikipedia.org/wiki?curid=190768", "title": "O Souto, Santa Mari\u00f1a de Lesa, Coir\u00f3s", "text": "O Souto \u00e9 un lugar da parroquia dos Santa Mari\u00f1a de Lesa no concello coru\u00f1\u00e9s de Coir\u00f3s na comarca de Betanzos. Ti\u00f1a 8 habitantes no ano 2010 segundo datos do INE, dos cales 4 eran homes e 4 eran mulleres."}
{"id": "190770", "revid": "27249", "url": "https://gl.wikipedia.org/wiki?curid=190770", "title": "Mungu ibariki Afrika", "text": "Mungu ibariki Afrika (traducido: \"Deus bendiza \u00c1frica\") \u00e9 o himno nacional de Tanzania. O himno \u00e9 a versi\u00f3n en suahili do \"Nkosi Sikelel' iAfrika\", canci\u00f3n usada tam\u00e9n como parte do himno nacional por Zambia e anteriormente Cimbabue, como tam\u00e9n parte do de Sur\u00e1frica."}
{"id": "190771", "revid": "27155", "url": "https://gl.wikipedia.org/wiki?curid=190771", "title": "Calciferol", "text": ""}
{"id": "190772", "revid": "89787", "url": "https://gl.wikipedia.org/wiki?curid=190772", "title": "Harry Mulisch", "text": "Harry Mulisch, nado en Haarlem o 29 de xullo de 1927, finado en \u00c1msterdan o 30 de outubro de 2010, foi un escritor neerland\u00e9s. Xunto con W.F. Hermans e Gerard Reve, \u00e9 considerado un dos \"tres grandes\" da literatura neerlandesa de posguerra. Escribiu novelas, obras de teatro, ensaios, poes\u00eda, e reflexi\u00f3ns filos\u00f3ficas."}
{"id": "190774", "revid": "98629", "url": "https://gl.wikipedia.org/wiki?curid=190774", "title": "Atl\u00e1ntico Medio", "text": "O Atl\u00e1ntico Medio (en ingl\u00e9s Mid-Atlantic) \u00e9 unha rexi\u00f3n dos Estados Unidos que abrangue os seguintes estados:\nEste expresi\u00f3n comezouse a empregar cos primeiros poboadores europeos tras o establecemento ingl\u00e9s nas colonias (\"Middle Colonies\"). Estes estados caracteriz\u00e1ronse pola s\u00faa industria pesada tras a Declaraci\u00f3n de Independencia do Reino Unido. Nesta rexi\u00f3n xunt\u00e1ronse inmigrantes de todo o mundo no que pasou a chamarse o \"melting pot\" de culturas."}
{"id": "190775", "revid": "27249", "url": "https://gl.wikipedia.org/wiki?curid=190775", "title": "Mid-Atlantic", "text": ""}
{"id": "190776", "revid": "89787", "url": "https://gl.wikipedia.org/wiki?curid=190776", "title": "Rosal\u00eda Dans", "text": "Rosal\u00eda Collazo Dans, nada na Coru\u00f1a o 1 de xullo de 1955, \u00e9 unha actriz, poeta e pintora galega, co\u00f1ecida artisticamente como Rosal\u00eda Dans.\nTraxectoria.\n\u00c9 filla da pintora Mar\u00eda Antonia Dans e do escritor Celso Collazo Lema. Iniciouse no audiovisual na serie de TVE \"Los gozos y las sombras\", onde interpretou a Rosario \"la Galana\". Posteriormente apareceu noutras series de televisi\u00f3n como \"Goya\" (1985), \"Las aventuras de Pepe Carvalho\" (1986) ou \"Lorca, muerte de un poeta\" (1987). Participou en varios filmes, como \"Amanece, que no es poco\" (Jos\u00e9 Luis Cuerda, 1989), \"La gran comedia\" (Juan Pinz\u00e1s), \"Galego\" (Manuel Octavio G\u00f3mez) ou \"La seducci\u00f3n del caos\" (Basilio Mart\u00edn Patino).\nFoi portada das revistas \"Fotogramas\" en novembro de 1975, e \"Intervi\u00fa\", en setembro de 1982.\nComo pintora fixo a s\u00faa primeira exposici\u00f3n en 1986. En 2009 publicou \"La amatista\", o seu primeiro libro de poemas."}
{"id": "190777", "revid": "1131", "url": "https://gl.wikipedia.org/wiki?curid=190777", "title": "Solitud", "text": "Solitud \u00e9 unha novela escrita por V\u00edctor Catal\u00e0 e publicada por fasc\u00edculos na revista \"Joventut\" entre marzo de 1904 e abril de 1905. \u00c9 a novela m\u00e1is co\u00f1ecida do seu autor. Enm\u00e1rcase dentro do modernismo, movemento literario e art\u00edstico de forte presenza en Catalu\u00f1a. No ano 1909 foi publicado como novela unitaria."}
{"id": "190779", "revid": "89787", "url": "https://gl.wikipedia.org/wiki?curid=190779", "title": "Aappilattoq, Kujalleq", "text": "Aappilattoq (antigamente \"Augpilagtoq\") \u00e9 unha poboaci\u00f3n da municipalidade de Kujalleq, no sur de Groenlandia. Significa \"anemone de mar\" en lingua groenlandesa. Posu\u00eda 138 habitantes en outubro de 2011.\nA \u00e1rea de Aappilattoq estivo habitada desde o s\u00e9culo XIX, mais o asentamento actual fundouse en 1922.\nAs principais ocupaci\u00f3ns da xente son a caza e a pesca.\nPos\u00fae unha escola, \"Jaajap atuarfia\", con 22 alumnos no 2006, como tam\u00e9n unha igrexa.\nAt\u00e9 o 31 de decembro de 2008, pertenc\u00eda a Nanortalik e a partir do 1 de xaneiro de 2009, forma parte de Kujalleq, cando os antigos municipios de Qaqortoq, Narsaq e Nanortalik deixaron de existir como entidades administrativas.\nAlberga un heliporto operado pola Air Greenland, a\u00ednda que a principal v\u00eda de comunicaci\u00f3n \u00e9 a mar\u00edtima, sendo practicamente inaccesible por terra.\nXeograf\u00eda.\nAappilattoq at\u00f3pase ao leste de Nanortalik, a uns 50\u00a0km ao norte de Cabo Farewell, o cabo m\u00e1is meridional de Groenlandia, entre fiordes."}
{"id": "190826", "revid": "3054", "url": "https://gl.wikipedia.org/wiki?curid=190826", "title": "Indianapolis 500", "text": ""}
{"id": "190829", "revid": "124656", "url": "https://gl.wikipedia.org/wiki?curid=190829", "title": "\u00c1ngel Garc\u00eda Seoane", "text": "\u00c1ngel Garc\u00eda Seoane \"Gelo\", nado en Perillo (Oleiros) en 1952, \u00e9 un m\u00fasico, promotor inmobiliario e pol\u00edtico galego de Alternativa dos Veci\u00f1os.\nTraxectoria.\nEstudou m\u00fasica na Coru\u00f1a, pagando os estudos traballando en SEAT, onde organizou unha folga con 17 anos, en 1968. De mozo pasou unhas horas no calabozo despois de mandar varias cartas ao Gobernador Civil para protestar polas infracci\u00f3ns urban\u00edsticas en Oleiros. A carta que lle enviou ao Gobernador civil estaba escrita sobre papel de lixa e nela ret\u00e1bao a darlle o mesmo uso que as anteriores.\nFoi un dos promotores do Sindicato Galego da M\u00fasica e durante vinte anos traballou nunha orquestra tocando o acorde\u00f3n e a bater\u00eda. En 1975 afiliouse ao PCE do que se deu de baixa para presentarse \u00e1s elecci\u00f3ns de 1979 en Oleiros pola Candidatura dos Veci\u00f1os encabezada por Jos\u00e9 Lu\u00eds Mart\u00ednez Su\u00e1rez. Dita candidatura logrou unha ampla maior\u00eda absoluta e pasou a asumir responsabilidades de goberno, sendo ademais elixido deputado provincial. Nas municipais de 1983 presentouse como candidato de Alternativa dos Veci\u00f1os \u00e1 alcald\u00eda de Oleiros, quedando como segunda forza tras AP, polo que pactou un goberno co PSdeG e Esquerda Galega, se ben encabezado polo candidato socialista Jos\u00e9 Mar\u00eda del Monte Gonz\u00e1lez (que fora a terceira forza), sendo el primeiro tenente de alcalde e concelleiro de urbanismo. Trala dimisi\u00f3n do alcalde, foi elixido novo rexedor en maio de 1985. En 1987 foi reelixido alcalde \u00f3 encabezala candidatura m\u00e1is votada. En 1991 revalidar\u00eda a alcald\u00eda con maior\u00eda absoluta, presidindo ademais dende ese ano AV tralo seu rexistro como partido. En 1995 perdeu a maior\u00eda absoluta e revalidou a alcald\u00eda con maior\u00eda simple. Tivo que deixar a alcald\u00eda en xullo de 1996 por unha inhabilitaci\u00f3n de seis anos, sendo substitu\u00eddo por Esther Pita Pita. Foi nomeado asesor da nova alcaldesa, sendo acusado polos seus rivais de seguir sendo o alcalde na sombra. Desta maneira a Esther Pita encabezou a candidatura de AV en 1999 e revalidou a alcald\u00eda con maior\u00eda simple.\nTras cumprir a s\u00faa inhabilitaci\u00f3n, volveu presentarse como candidato por AV nas municipais de 2003 logrando aumentalos apoios da s\u00faa aformaci\u00f3n ata quedar \u00f3 bordo da maior\u00eda absoluta, polo que recuperou a alcald\u00eda e pasou a gobernar en colaici\u00f3n co \u00fanico concelleiro do BNG. En setembro de 2006 Alternativa optou por rompelo acordo co edil nacionalista e afrontou en minor\u00eda o resto do mandato. En 2007 logrou novamente a vitoria e, a\u00ednda que perdeu apoios, revalidou novamente a alcald\u00eda e continuou gobernando o concello en minor\u00eda. En 2011 revalidou a alcald\u00eda con maior\u00eda absoluta.\nDe cara \u00e1s municipais de 2015 promoveu a expansi\u00f3n de Alternativa dos Veci\u00f1os cara a outros concellos da \u00e1rea da Coru\u00f1a, con vistas a obter representaci\u00f3n na Deputaci\u00f3n da Coru\u00f1a. Nestes comicios revalidou a alcald\u00eda de Oleiros ampliando a maior\u00eda absoluta que ostentaba, dende os 11 ata os 14 concelleiros. Estes resultados, sumados \u00f3 logro de varios concelleiros en distintos municipios da s\u00faa contorna supuxeron que AV lograse unha acta de deputado provincial que pasou a ocupalo propio Garc\u00eda Seoane, o cal foi un dos apoios puntuais do goberno provincial formado por PSdeG e BNG. En 2019 e 2023 revalidar\u00eda novamente a alcald\u00eda cunha ampla maior\u00eda absoluta de 13 concelleiros, o cal sumado \u00e1 continuaci\u00f3n da expansi\u00f3n do seu partido a outros concellos, supuxo que revalidase a s\u00faa acta na Deputaci\u00f3n na cal seguiu sendo un dos socios puntuais do goberno provincial de socialistas e nacionalistas.\nPol\u00e9micas.\nEn 1996 foi inhabilitado para o exercicio de cargos p\u00fablicos durante 6 anos e 1 d\u00eda polo derribo do muro dunha caseta a p\u00e9 de praia en Santa Cristina.\nFoi denunciado en 2009 polo PP de Oleiros pola estatua de Che Guevara que custou 180.000 euros, en 2013 a denuncia foi arquivada.\nEn 2010 foi condenado polo TSXG ao derribo de parte da s\u00faa casa (4 metros) por invadir parte da zona de dominio p\u00fablico. O concello que el mesmo presid\u00eda indemnizouno con 60.000 euros.\nEn decembro de 2012 dous mozos dominicanos foron detidos por ameazar e intentar linchar co apoio dun grupo formado por entre 30 e 40 persoas a dous axentes que se encontraban de patrulla pola zona de copas de Santa Cristina. Sobre isto declarou:\nEn 2023 eloxiou a pol\u00edtica de vivenda de Francisco Franco:"}
{"id": "190833", "revid": "98629", "url": "https://gl.wikipedia.org/wiki?curid=190833", "title": "Beethoven's 3rd", "text": "Beethoven's 3rd \u00e9 un filme estadounidense dirixido por David Mickey Evans que se estreou no 2000. Terceiro filme da serie \"Beethoven\".\nSinopse.\nA familia Newton est\u00e1 de vacaci\u00f3ns en Europa, pero non quere deixar de estar presente nunha gran reuni\u00f3n familiar que prepara todo o clan. En representaci\u00f3n de todos acudir\u00e1 Richard Newton, o irm\u00e1n de George, que levar\u00e1 consigo \u00f3 gran can Beethoven."}
{"id": "190834", "revid": "98629", "url": "https://gl.wikipedia.org/wiki?curid=190834", "title": "Melecitosa", "text": "A melecitosa ou melicitosa \u00e9 un oligosac\u00e1rido do grupo dos trisac\u00e1ridos formado por tres unidades monosac\u00e1ridas: glicosa-frutosa-glicosa, unidas por enlace O-glicos\u00eddico. Est\u00e1 presente no mel, melazas e no zume elaborado de numerosas \u00e1rbores e plantas. \u00c9 un compo\u00f1ente das gotas de l\u00edquido azucrado que expulsan polo seu abdome diversos insectos \u00e1fidos (pulg\u00f3ns), que chuchan o zume elaborado das plantas.\nDescubrimento.\nA melecitosa descubriuse no zume elaborado do alerce ou l\u00e1rice (\"Pinus larix\") en 1883 por Bonastre en Francia . O seu nome procede do nome do alerce en franc\u00e9s, que \u00e9 \"m\u00e9l\u00e9ze\".\nEstrutura.\nA melecitosa \u00e9 un trisac\u00e1rido composto por d\u00faas unidades de glicosa e unha de frutosa, e pode describirse como unha glicosa unida ao disac\u00e1rido turanosa por enlace \u03b2(2-1)\u03b1 ou como o disac\u00e1rido sacarosa unido a unha glicosa por enlace \u03b1(1-3).\nO nome do trisac\u00e1rido \u00e9 pois: Glc \u03b1(1-3)Fru \u03b2(2-1)\u03b1 Glc.\nPropiedades.\nA melicitosa \u00e9 un s\u00f3lido que funde a 153\u00a0\u00b0C, \u00e9 soluble en auga quente, e ten unha masa molar de 504,44 g/mol .\nA melecitosa \u00e9 un azucre non redutor . A hidr\u00f3lise total de melecitosa produce 2 moles de glicosa e un de frutosa. A hidr\u00f3lise parcial produce glicosa, sacarosa e turanosa (sacarosa e turanosa son disac\u00e1ridos is\u00f3meros).\nA melecitosa pos\u00fae un sabor doce e o seu poder edulcorante, a igual concentraci\u00f3n, \u00e9 superior ao da maltosa pero inferior ao da frutosa.\nUnha gran variedade de insectos reaccionan positivamente \u00e1 presenza de melecitosa . As formigas (\"Lasius niger\") te\u00f1en unha sensibilidade ao sabor da melecitosa superior ao que te\u00f1en pola sacarosa.\nMel e melaza.\nA melecitosa \u00e9 un constitu\u00ednte menor do mel, como a rafinosa ou a turanosa, e sup\u00f3n arredor do 2,2% no mel dalgunhas abellas como a \"Apis dorsata\". Os meles de melaza (mel de abeto) conte\u00f1en a\u00ednda unha proporci\u00f3n maior de melecitosa, de ata o 5%. Unha concentraci\u00f3n elevada de melecitosa no mel (10%-12%) orixina a cristalizaci\u00f3n do mel (chamada \u00e1s veces \"mel de cemento\"), impedindo que as abellas a consuman en inverno, o que mingua a s\u00faa poboaci\u00f3n. Provoca diarreas nos humanos.\nA melecitosa \u00e9 o principal azucre constitu\u00ednte das pingas azucradas expulsadas polo abdome dos insectos chuchadores do zume elaborado das plantas (\u00e1fidos). Producido por hidr\u00f3lise, permite aos insectos reducir o seu estr\u00e9s osm\u00f3tico dentro do seu corpo. A presenza de melecitosa nestas pingas atrae \u00e1s formigas e \u00e1s abellas, favorecendo unha relaci\u00f3n simbi\u00f3tica entre os \u00e1fidos e as formigas, xa que os \u00e1fidos alimentan con esta azucre \u00e1s formigas e as formigas protexen aos \u00e1fidos dos depredadores."}
{"id": "190835", "revid": "98629", "url": "https://gl.wikipedia.org/wiki?curid=190835", "title": "Beethoven's 4th", "text": "Beethoven's 4th \u00e9 un filme estadounidense dirixido por David Mickey Evans que se estreou no 2001. Cuarto filme da serie \"Beethoven\".\nSinopse.\nCando os malos modos de Beethoven chegan a fartar \u00f3s Newton, os nenos ap\u00fantano en segredo a unha escola de adestramento. Por\u00e9n, durante un paseo polo parque, Beethoven escapa e acaba confund\u00edndose con Michelangelo, un can perfectamente amestrado que \u00e9 cuspidi\u00f1o a el. E as\u00ed, mentres os Newton non acaban de dar creto \u00f3 obediente que se volveu o seu cadelo, o verdadeiro Beethoven ad\u00edcase a estragar o fogar da rica e estirada familia Sedgwick."}
{"id": "190836", "revid": "85894", "url": "https://gl.wikipedia.org/wiki?curid=190836", "title": "Harry Lloyd", "text": "Harry Lloyd, nado o 17 de novembro de 1983 en Londres, \u00e9 un actor de televisi\u00f3n ingl\u00e9s. \u00c9 co\u00f1ecido por interpretar Will Scarlett na serie \"Robin Hood\". Recentemente apareceu na serie de televisi\u00f3n \"Game of Thrones\", onde interpretaba o papel de Viserys Targaryen."}
{"id": "190837", "revid": "27155", "url": "https://gl.wikipedia.org/wiki?curid=190837", "title": "Melicitosa", "text": ""}
{"id": "190838", "revid": "1888", "url": "https://gl.wikipedia.org/wiki?curid=190838", "title": "Alfonso Villarino Rodr\u00edguez", "text": "Alfonso Villarino Rodr\u00edguez, nado en 1939, \u00e9 un pol\u00edtico galego do PPdeG.\nTraxectoria.\nFoi xastre, traballou na industria e foi director dunha sucursal bancaria. Nas primeiras elecci\u00f3ns democr\u00e1ticas presentouse como candidato de UCD \u00e1 alcald\u00eda de O\u00edmbra e foi elixido alcalde por maior\u00eda absoluta. Continuou como alcalde nas sucesivas elecci\u00f3ns present\u00e1ndose por Coalici\u00f3n Galega, AP, Centristas de Galicia e finalmente polo PPdeG, sempre con maior\u00eda absoluta.\n \nVida persoal.\n\u00c9 pai de Ana Mar\u00eda Villarino Pardo"}
{"id": "190840", "revid": "85894", "url": "https://gl.wikipedia.org/wiki?curid=190840", "title": "Emilia Clarke", "text": "Emilia Clarke, nada o 23 de outubro de 1986 en Londres, \u00e9 unha actriz inglesa. \u00c9 co\u00f1ecida por interpretar a Daenerys Targaryen na serie de televisi\u00f3n \"Game of Thrones\"."}
{"id": "190841", "revid": "5132", "url": "https://gl.wikipedia.org/wiki?curid=190841", "title": "USK Praha", "text": "O USK Praha, antes co\u00f1ecido como Slavia Praha, \u00e9 un club profesional de baloncesto bohemio con sede na cidade de Praga, capital da Rep\u00fablica Checa. Actualmente xoga na N\u00e1rodn\u00ed Basketbalov\u00e1 Liga, m\u00e1xima categor\u00eda do baloncesto checo. O USK foi o unha vez subcampi\u00f3n da Copa de Europa (actual Euroliga) en 1966 e campi\u00f3n da Copa Saporta en 1969.\nPalmar\u00e9s.\nDom\u00e9stico.\nLiga de Checoslovaquia\nLiga da Rep\u00fablica Checa\nEuropeo.\nEuroliga\nCopa Saporta"}
{"id": "190842", "revid": "5132", "url": "https://gl.wikipedia.org/wiki?curid=190842", "title": "USK Praga", "text": ""}
{"id": "190843", "revid": "5132", "url": "https://gl.wikipedia.org/wiki?curid=190843", "title": "BC Slavia Praga", "text": ""}
{"id": "190844", "revid": "5132", "url": "https://gl.wikipedia.org/wiki?curid=190844", "title": "BC Slavia Praha", "text": ""}
{"id": "190845", "revid": "5132", "url": "https://gl.wikipedia.org/wiki?curid=190845", "title": "USK Slavia Praga", "text": ""}
{"id": "190846", "revid": "5132", "url": "https://gl.wikipedia.org/wiki?curid=190846", "title": "USK Slavia Praha", "text": ""}
{"id": "190847", "revid": "89787", "url": "https://gl.wikipedia.org/wiki?curid=190847", "title": "Julio Wais Sanmart\u00edn", "text": "Julio Wais Sanmart\u00edn, nado na Coru\u00f1a o 28 de agosto de 1878 e finado en Madrid o 16 de abril de 1954, foi un avogado e pol\u00edtico galego.\nTraxectoria.\nEstudou dereito en Santiago e doutorouse en Madrid. Comezou a exercer a avogac\u00eda na s\u00faa cidade natal para trasladarse posteriormente a Madrid.\nA carreira pol\u00edtica iniciouna, na facci\u00f3n de Augusto Gonz\u00e1lez Besada, no Partido Conservador. Posteriormente pasouse \u00e1 facci\u00f3n de Eduardo Dato. Ao morrer o deputado polo distrito electoral de Pontedeume Jos\u00e9 Lombardero, foi elixido deputado por este distrito en 1913 nunhas elecci\u00f3ns parciais. Continuou representando ao distrito en Cortes durante cinco lexislaturas ata 1923.\nNo seu labor parlamentario destacouse por loitar para que se rebaixasen os dereitos arancelarios do millo, moi prexudiciais para o labrego galego. Outras xesti\u00f3ns s\u00faas son a concesi\u00f3n da carruaxe do correo para Ares e Mugardos, a construci\u00f3n da escola de Boebre, a reparaci\u00f3n das igrexas de Centro\u00f1a, Boebre e Ombre, a construci\u00f3n por parte do Estado do muro de contenci\u00f3n da alameda de Raxoi en Pontedeume e os traballos para a transformaci\u00f3n en pavill\u00f3n escolar do edificio que ocupaba o hospital-asilo, tam\u00e9n en Pontedeume. Por estas d\u00faas \u00faltimas xesti\u00f3ns, o concello de Pontedeume adicoulle unha r\u00faa, a actual avenida da Coru\u00f1a, en 1921.\nFoi Director Xeral de Rexistros de Notarios (1917), Subsecretario do Ministerio de Gobernaci\u00f3n (1920), Ministro de Graza e Xustiza do 7 de xullo ao 14 de agosto de (1921), Ministro de Econom\u00eda Nacional do 3 de febreiro ao 20 de agosto de 1930 con D\u00e1maso Berenguer, cesando neste ministerio para ocupar a carteira de Facenda ata o 18 de febreiro de 1931) co mesmo presidente."}
{"id": "190849", "revid": "65337", "url": "https://gl.wikipedia.org/wiki?curid=190849", "title": "Principio de Bernoulli", "text": "O principio de Bernoulli, tam\u00e9n denominado ecuaci\u00f3n de Bernoulli ou trinomio de Bernoulli, describe o comportamento dun flu\u00eddo mov\u00e9ndose ao longo dunha li\u00f1a de corrente. Foi exposto por Daniel Bernoulli na s\u00faa obra \"Hidrodin\u00e1mica\" (1738) e expresa que nun flu\u00eddo ideal (sen viscosidade ni rozamento) en r\u00e9xime de circulaci\u00f3n por un conduto cerrado, a enerx\u00eda que pos\u00fae o flu\u00eddo permanece constante ao longo do seu percorrido. A enerx\u00eda dun flu\u00eddo en calquera momento consta de tres compo\u00f1entes:\nA seguinte ecuaci\u00f3n \u00e9 a co\u00f1ecida como \"Ecuaci\u00f3n de Bernoulli\" (Trinomio de Bernoulli), e consta dos tres termos arriba citados.\nonde:\nPara aplicar a ecuaci\u00f3n hai que ter en conta que:\nA\u00ednda que o nome da ecuaci\u00f3n se lle debe a Bernoulli, a forma arriba exposta foi presentada por primeira vez por Leonhard Euler.\nUn exemplo de aplicaci\u00f3n do principio atop\u00e1molo nun fluxo de auga dunha tubaxe.\nCaracter\u00edsticas e consecuencias.\nCada unha das partes desta ecuaci\u00f3n ten unidades de lonxitude, e \u00e1 vez representan formas distintas de enerx\u00eda; en hidr\u00e1ulica \u00e9 com\u00fan expresar a enerx\u00eda en termos de lonxitude, e f\u00e1lase de altura ou carga. As\u00ed na ecuaci\u00f3n de Bernoulli os termos adoitan chamarse alturas de velocidade, de presi\u00f3n e altura hidr\u00e1ulica; o termo formula_4 p\u00f3dese agrupar con formula_8 para dar lugar \u00e1 chamada altura ou carga piezom\u00e9trica.\nTam\u00e9n podemos reescribir este principio en forma de suma de presi\u00f3ns multiplicando toda a ecuaci\u00f3n por formula_10, desta forma o termo relativo \u00e1 velocidade denominarase presi\u00f3n din\u00e1mica, e os termos de presi\u00f3n e altura agr\u00fapanse na presi\u00f3n est\u00e1tica.\nou escrito doutro xeito m\u00e1is simple:\nonde\nIgualmente podemos escribir a mesma ecuaci\u00f3n como a suma da enerx\u00eda cin\u00e9tica, a enerx\u00eda de fluxo e a enerx\u00eda potencial gravitatoria por unidade de masa:\nAs\u00ed, o principio de Bernoulli pode ser visto como outra forma da lei da conservaci\u00f3n da enerx\u00eda, \u00e9 dicir, nunha li\u00f1a de corrente cada tipo de enerx\u00eda pode aumentar ou minguar en virtude da diminuci\u00f3n ou aumento das outras.\nEsta ecuaci\u00f3n permite explicar fen\u00f3menos como o efecto Venturi, xa que a aceleraci\u00f3n de calquera flu\u00eddo nun cami\u00f1o equipotencial (con igual enerx\u00eda potencial) implicar\u00eda unha diminuci\u00f3n de presi\u00f3n. Este efecto explica porque os obxectos lixeiros moitas veces tenden a sa\u00edrse dun autom\u00f3bil en movemento cando se abren as vent\u00e1s. A presi\u00f3n do aire \u00e9 menor f\u00f3ra debido a que est\u00e1 en movemento respecto ao que se encontra no interior, onde a presi\u00f3n \u00e9 necesariamente maior. De forma, aparentemente, contraditoria o aire entra no veh\u00edculo, a\u00ednda que isto acontece por fen\u00f3menos de turbulencia e capa l\u00edmite.\nEcuaci\u00f3n de Bernoulli e a Primeira Lei da Termodin\u00e1mica.\nDa primeira lei da termodin\u00e1mica p\u00f3dese conclu\u00edr unha ecuaci\u00f3n esteticamente parecida \u00e1 ecuaci\u00f3n de Bernouilli anteriormente sinalada, pero conceptualmente distinta. A diferenza fundamental xace nos l\u00edmites de funcionamento e na formulaci\u00f3n de cada f\u00f3rmula. A ecuaci\u00f3n de Bernoulli \u00e9 un balance de forzas sobre unha part\u00edcula de flu\u00eddo que se move a trav\u00e9s dunha li\u00f1a de corrente, mentres que a primeira lei da termodin\u00e1mica consiste nun balance de enerx\u00eda entre os l\u00edmites dun volume de control dado, polo cal \u00e9 m\u00e1is xeral xa que permite expresar os intercambios enerx\u00e9ticos ao longo dunha corrente de flu\u00eddo, como son as perdas por fricci\u00f3n que restan enerx\u00eda, e as bombas ou ventiladores que suman enerx\u00eda ao flu\u00eddo. A forma xeral desta, chamada as\u00ed, \"forma xen\u00e9rica da ecuaci\u00f3n de Bernoulli\", \u00e9:\nformula_17\nonde:\nSuposici\u00f3ns.\nA ecuaci\u00f3n arriba escrita \u00e9 un derivado da primeira lei da termodin\u00e1mica para fluxos de flu\u00eddo coas seguintes caracter\u00edsticas.\nDemostraci\u00f3n.\nEscribamos a primeira lei da termodin\u00e1mica cun criterio de signos termodin\u00e1mico conveniente:\nformula_24\nRecordando a definici\u00f3n da entalp\u00eda formula_25, onde formula_26 \u00e9 a enerx\u00eda interna e formula_27 \u00e9 o volume espec\u00edfico formula_28. Podemos escribir:\nformula_29\nque polas suposici\u00f3ns declaradas arriba p\u00f3dese reescribir como:\nformula_30\nque dividindo todo entre a aceleraci\u00f3n da gravidade\nformula_31\nOs termos do lado esquerda da igualdade son relativos aos fluxos de enerx\u00eda a trav\u00e9s do volume de control considerado, \u00e9 dicir, son as entradas e sa\u00eddas de enerx\u00eda do flu\u00eddo de traballo en formas de traballo (formula_32) e calor (formula_33). O termo relativo ao traballo formula_34 consideraremos que entra ao sistema, denomin\u00e1ndoo formula_35 e ten unidades de lonxitude, ao igual que formula_36, que chamaremos formula_21, que sae do sistema, xa que consideraremos que s\u00f3 se intercambia calor por v\u00eda da fricci\u00f3n entre o flu\u00eddo de traballo e as paredes do conduto que o cont\u00e9n. As\u00ed a ecuaci\u00f3n queda:\nformula_38\nou como a escribimos orixinalmente:\nformula_39\nAs\u00ed, podemos observar que o principio de Bernoulli \u00e9 unha consecuencia directa da primeira lei da termodin\u00e1mica, ou se se quere, outra forma desta lei. Na primeira ecuaci\u00f3n presentada neste artigo o volume de control reduc\u00edrase a tan s\u00f3 unha li\u00f1a de corrente sobre a cal non hab\u00eda intercambios de enerx\u00eda co resto do sistema, de aqu\u00ed a suposici\u00f3n de que o flu\u00eddo deber\u00eda ser ideal, \u00e9 dicir, sen viscosidade nin fricci\u00f3n interna, xa que non existe un termo formula_21 entre as distintas li\u00f1as de corrente.\nAplicaci\u00f3ns do Principio de Bernoulli.\nCheminea\nAs chemineas sobresaen a certa altura para aproveitar que a velocidade do vento \u00e9 m\u00e1is constante e elevada a maiores alturas. Canto m\u00e1is rapidamente sopre o vento sobre a boca dunha cheminea, m\u00e1is baixa ser\u00e1 a presi\u00f3n e maior \u00e9 a diferenza de presi\u00f3n entre a base e a boca da cheminea, en consecuencia, os gases de combusti\u00f3n extr\u00e1ense mellor.\nTubaxe\nA ecuaci\u00f3n de Bernoulli e a ecuaci\u00f3n de continuidade tam\u00e9n nos indican que se reducimos a \u00e1rea transversal dunha tubaxe para que aumente a velocidade do flu\u00eddo que pasa por ela, red\u00facese a presi\u00f3n.\nNataci\u00f3n\nA aplicaci\u00f3n dentro deste deporte vese directamente cando as mans do nadador cortan a auga xerando unha menor presi\u00f3n e maior propulsi\u00f3n.\nCarburador de autom\u00f3bil\nNun carburador de autom\u00f3bil, a presi\u00f3n do aire que pasa a trav\u00e9s do corpo do carburador, dimin\u00fae cando pasa por un estrangulador. Ao diminu\u00edr a presi\u00f3n, a gasolina fl\u00fae, vapor\u00edzase e mesturase coa corrente de aire.\nDispositivos de Venturi\nNa osixenoterapia, a maior parte de sistemas de subministraci\u00f3n de d\u00e9bito alto utilizan dispositivos de tipo Venturi, que est\u00e1n baseados no principio de Bernoulli."}
{"id": "190850", "revid": "27249", "url": "https://gl.wikipedia.org/wiki?curid=190850", "title": "Ecuaci\u00f3n de Bernoulli", "text": ""}
{"id": "190851", "revid": "5132", "url": "https://gl.wikipedia.org/wiki?curid=190851", "title": "VEF R\u012bga", "text": "O VEF R\u012bga \u00e9 un club profesional de baloncesto let\u00f3n con sede na cidade de Riga, capital do pa\u00eds. Actualmente xoga na Latvijas Basketbola l\u012bga, a m\u00e1xima categor\u00eda do baloncesto let\u00f3n, na Liga do B\u00e1ltico e na VTB United League."}
{"id": "190852", "revid": "5132", "url": "https://gl.wikipedia.org/wiki?curid=190852", "title": "VEF Riga", "text": ""}
{"id": "190853", "revid": "5132", "url": "https://gl.wikipedia.org/wiki?curid=190853", "title": "BK VEF R\u012bga", "text": ""}
{"id": "190854", "revid": "5132", "url": "https://gl.wikipedia.org/wiki?curid=190854", "title": "BK VEF Riga", "text": ""}
{"id": "190855", "revid": "5132", "url": "https://gl.wikipedia.org/wiki?curid=190855", "title": "BC VEF R\u012bga", "text": ""}
{"id": "190856", "revid": "5132", "url": "https://gl.wikipedia.org/wiki?curid=190856", "title": "BC VEF Riga", "text": ""}
{"id": "190857", "revid": "5132", "url": "https://gl.wikipedia.org/wiki?curid=190857", "title": "R\u012bgas VEF", "text": ""}
{"id": "190859", "revid": "22570", "url": "https://gl.wikipedia.org/wiki?curid=190859", "title": "Esponxa de Menger", "text": "A esponxa de Menger, \u00e1s veces chamada cubo de Menger \u00e9, en matem\u00e1ticas, un conxunto fractal descrito por primeira vez en 1926 por Karl Menger mentres exploraba o concepto de dimensi\u00f3n topol\u00f3xica. Do mesmo xeito que a alfombra de Sierpinski constit\u00fae unha xeneralizaci\u00f3n bidimensional do conxunto de Cantor, esta \u00e9 unha xeneralizaci\u00f3n tridimensional de ambos os dous concpetos."}
{"id": "190860", "revid": "89787", "url": "https://gl.wikipedia.org/wiki?curid=190860", "title": "Turanosa", "text": "A turanosa \u00e9 un disac\u00e1rido redutor formado por D-glicosa e L-frutosa unidas por enlace O-glicos\u00eddico \u03b1(1\u21923) . O seu nome sistem\u00e1tico \u00e9 \u03b1--glicopiranosil-(1\u21923)-\u03b1-D-frutofuranosa. \u00c9 un is\u00f3mero da sacarosa que non se metaboliza nas plantas superiores, sen\u00f3n que se introduce na c\u00e9lula pola acci\u00f3n dos transportadores de sacarosa e act\u00faa en procesos de sinalizaci\u00f3n celular . Ademais desta implicaci\u00f3n na transduci\u00f3ns de sinais, a -(+)-turanosa pode ser tam\u00e9n utilizada como fonte de carbono por moitos organismos, como numerosas especies de bacterias e fungos.\nA turanosa \u00e9 un azucre atopado tipicamente no mel, no que est\u00e1 presente en pequenas cantidades, de 0 ao 3 % segundo a orixe do mel . A cuantificaci\u00f3n da turanosa no mel permite determinar se a un mel lle engadiron xarope de azucre .\nA turanosa est\u00e1 presente como compo\u00f1ente de certos oligosac\u00e1ridos como a melecitosa. A hidr\u00f3lise parcial da melecitosa rende unha mestura equimolecular de glicosa e turanosa.\nO nome turanosa deriva da palabra \"Turan\" (Turquest\u00e1n en lingua persa) coa terminaci\u00f3n -osa propia dos azucres, debido \u00e1 s\u00faa presenza en alimentos do Turquest\u00e1n ."}
{"id": "190861", "revid": "1888", "url": "https://gl.wikipedia.org/wiki?curid=190861", "title": "Constantino Horta Pardo", "text": ""}
{"id": "190862", "revid": "23204", "url": "https://gl.wikipedia.org/wiki?curid=190862", "title": "Tyrese Gibson", "text": "Tyrese Darnell Gibson, nado no barrio de Watts, nos \u00c1nxeles (California) o 30 de decembro de 1978, \u00e9 un actor, cantante de R&amp;B, compositor, rapeiro, ex modelo e VJ de MTV estadounidense. Despois de lanzar varios \u00e1lbums, pasou a facer filmes, con varios roles principais en pel\u00edculas de Hollywood.\nTraxectoria.\nDebutou nos en cines no 2001, co filme \"Baby Boy\" dirixida por John Singleton. Participou nas bandas sonoras de \"Waist Deep\", \"2 Fast 2 Furious\" e \"Fast Five\"."}
{"id": "190863", "revid": "1131", "url": "https://gl.wikipedia.org/wiki?curid=190863", "title": "T\u00fcrk Telekom Arena", "text": "O T\u00fcrk Telekom Arena \u00e9 un estadio localizado no distrito de \u015ei\u015fli, ao norte de Istambul, no estado de Turqu\u00eda, no que xoga como local o Galatasaray SK. O recinto ten capacidade para acoller a 52.652 persoas nas bancadas.\nHistoria.\nEn 2006 foi inaugurado o novo estadio do Fenerbahce (m\u00e1ximo rival do Galatasaray), o \u015e\u00fckr\u00fc Saraco\u011flu Stadium, con capacidade para acoller mais de 50.000 seareiros. Aquela obra provocou que o Galatasaray sentise a necesidade de facer o mesmo que o seu rival, xa que no seu estadio, o Ali Sami Yen, s\u00f3 coll\u00edan 23.477 persoas.\nNuns primeiros intres houbo propostas para derrubar o vello recinto e constru\u00edr un novo estadio mais grande e moderno no mesmo sitio. Non obstante, viuse que esa opci\u00f3n non era posible, xa que non hab\u00eda espazo abondo. O 11 de maio de 2007 anunciouse o plan para constru\u00edr un novo estadio en \u015ei\u015fli, o distrito financeiro mais importante da cidade e do pa\u00eds.\nAs obras remataron en 2010 e o estadio foi inaugurado o 15 de xaneiro de 2011 nun encontro amigable fronte o Ajax Amsterdam que rematou sen goles.\nCaracter\u00edsticas.\nO estadio Turk Telekom Arena foi constru\u00eddo cun tellado que se pode po\u00f1er ou quitar mecanicamente segundo conve\u00f1a, caracter\u00edstica que o fai id\u00f3neo para eventos como concertos. O primeiro concerto que se celebrou neste recinto foi o de Bon Jovi o 8 de xullo de 2011.\nAs medidas do campo de xogo son 105x68 metros. Nas bancadas collen 52.652 persoas, con 213 palcos vip. O estadio ten a s\u00faa propia estaci\u00f3n de metro, e 3225 prazas de aparcadoiro.\nO nome orixinal do estadio era \"Ali Sami Yen Spor Kompleksi\", nome que a\u00ednda se emprega nos encontros pertencentes \u00e1s competici\u00f3ns da UEFA. Non obstante, no campionato turco o estadio recibe o nome T\u00fcrk Telekom Arena por mor do acordo publicitario que asinaron o Galatasaray e a empresa turca de telecomunicaci\u00f3ns T\u00fcrk Telekom, un acordo por 10 anos e 10'25 mill\u00f3ns de d\u00f3lares por ano."}
{"id": "190864", "revid": "98629", "url": "https://gl.wikipedia.org/wiki?curid=190864", "title": "Beethoven's 5th", "text": "Beethoven's 5th \u00e9 un filme estadounidense dirixido por Mark Griffiths que se estreou no 2003. Quinto filme da serie \"Beethoven\".\nSinopse.\nCando Sarah leva a Beethoven a pasar as vacaci\u00f3ns de verano con tolo do seu t\u00edo Freddie nunha vella cidade mineira, o rebuldeiro cadelo \"desenterra\" a pista para atopar unha lendaria fortuna agochada. Ent\u00f3n todos queren ser o mellor amigo do can, momento no que o seu descubrimento desencadea unha fren\u00e9tica busca do tesouro entre o elenco de estra\u00f1os personaxes que compo\u00f1en a cidade."}
{"id": "190865", "revid": "98629", "url": "https://gl.wikipedia.org/wiki?curid=190865", "title": "Beethoven's Big Break", "text": "Beethoven's Big Break \u00e9 un filme estadounidense dirixido, producido e escrito por Mike Elliott que se estreou no 2008. Sexto filme da serie \"Beethoven\". \nSinopse.\nNesta ocasi\u00f3n Eddie, un pai solteiro que \u00e9 adestrador de animais deber\u00e1 facerse cargo dun encantador San Bernardo que se fai famoso polo \u00e9xito do seu filme \"audition\". Por\u00e9n, uns malvados artellan secuestrar \u00f3 can para pedir un rescate."}
{"id": "190866", "revid": "98629", "url": "https://gl.wikipedia.org/wiki?curid=190866", "title": "10 Things I Hate About You (serie de televisi\u00f3n)", "text": "10 Things I Hate About You foi unha serie de televisi\u00f3n estadounidense emitida na cadea ABC Family que comezou o 7 de xullo de 2009 a emitirse. A serie foi creada por Carter Covington e est\u00e1 baseada na pel\u00edcula \"hom\u00f3nima\" de 1999. Tras ser emitidos os dez primeiros cap\u00edtulos, o 11 de setembro anunciouse que se estaban gravando dez episodios m\u00e1is.\nO 29 de abril de 2010, o creador e produtor executivo Carter Covington, anunciou en Twitter que a serie fora cancelada polas malas audiencias obtidas na segunda parte da primeira temporada. O derradeiro episodio foi emitido o 24 de maio de 2010.\nSinopse.\nA serie trata das irm\u00e1s Stratford, que se mudan a California para iniciar unha nova vida co seu pai. Kat \u00e9 unha feminista que respecta as regras; mentres que a s\u00faa irm\u00e1 Bianca quere chegar a ser a rapaza m\u00e1is popular da escola. O Dr. Walter \u00e9 un pai sobreprotector con \u00e1mbalas fillas. Na escola, Kat co\u00f1ece a que ser\u00e1 s\u00faa mellor amiga Mandella, unha rapaza solitaria \u00e1 que lle gusta facer graffitis. Tam\u00e9n co\u00f1ece a Patrick, un mozo problem\u00e1tico do que se namora a\u00ednda que non o dea reco\u00f1ecido. Bianca co\u00f1ece a Cameron, que se converte no seu mellor compa\u00f1eiro, enamor\u00e1ndose este dela desde o primeiro momento. Tam\u00e9n intenta ser a mellor amiga de Chastity, a moza m\u00e1is popular e a filla do superintendente do colexio."}
{"id": "190867", "revid": "22570", "url": "https://gl.wikipedia.org/wiki?curid=190867", "title": "In extremis", "text": "In extremis \u00e9 unha locuci\u00f3n latina de uso actual que significa \"nos \u00faltimos momentos\", \"nas \u00faltimas\". Apl\u00edcase a certas persoas e situaci\u00f3ns, indicando que est\u00e1n a piques de morrer, desaparecer, finalizar etc.\nUn exemplo \u00e9 cando algunhas parellas contraen matrimonio \"in extremis\", ao estar un deles a punto de morrer, polo cal as lexislaci\u00f3ns permiten acelerar os tr\u00e1mites necesarios.\nEst\u00e1 formada pola preposici\u00f3n \"in\" (\"en\") e o ablativo plural de \"extremus, -a, -um\" (\"\u00faltimo\")."}
{"id": "190868", "revid": "98629", "url": "https://gl.wikipedia.org/wiki?curid=190868", "title": "Curtocircu\u00edto (filme)", "text": "Curtocircu\u00edto (en ) \u00e9 un filme estadounidense dirixido por John Badham.\nFoi emitido na TVG o 4 de xaneiro de 1993.\nSinopse.\nUnha f\u00e1brica de robots constr\u00fae, con fins pac\u00edficos, un sofisticado modelo, pero os seus respons\u00e1beis deciden que pode servir tam\u00e9n para a guerra. Durante a presentaci\u00f3n do invento, un raio afecta \u00f3 n\u00famero 5 que, a partir dese intre, deixa de ser unha m\u00e1quina militar. O robot escapa e, na s\u00faa fuxida, at\u00f3pase cunha rapaza que, tom\u00e1ndoo por un extraterrestre, l\u00e9vao \u00e1 s\u00faa casa."}
{"id": "190869", "revid": "1131", "url": "https://gl.wikipedia.org/wiki?curid=190869", "title": "Extremo, Arcos de Valdevez", "text": "Extremo foi unha fregues\u00eda portuguesa do concello de Arcos de Valdevez, distrito de Viana do Castelo, de 8,33\u00a0km\u00b2 de superficie e 160 habitantes (no ano 2011). A s\u00faa densidade de poboaci\u00f3n nese ano era de 19,2 hab/km\u00b2.\nNo ano 2013, no \u00e1mbito dunha reforma administrativa nacional, foi fusionada coa fregues\u00eda de Portela, para formar unha nova fregues\u00eda denominada Uni\u00e3o das Freguesias de Portela e Extremo con sede en Portela."}
{"id": "190870", "revid": "22570", "url": "https://gl.wikipedia.org/wiki?curid=190870", "title": "Evento extremo", "text": "No \u00e1mbito das ciencias da Terra denom\u00ednase evento extremo a un acontecemento que, pola s\u00faa magnitude, non se repite con frecuencia. Noutras palabras, \u00e9 un evento que ten per\u00edodo de retorno elevado. Por exemplo: inundaci\u00f3ns que se repiten cada 100 ou m\u00e1is anos."}
{"id": "190871", "revid": "5863", "url": "https://gl.wikipedia.org/wiki?curid=190871", "title": "Edmond Rostand", "text": "Edmond Eug\u00e8ne Alexis Rostand, nado en Marsella o 1 de abril de 1868 e finado en Par\u00eds o 2 de decembro de 1918, foi un dramaturgo neorrom\u00e1ntico franc\u00e9s.\nTraxectoria.\n\u00c9 famoso pola s\u00faa obra sobre a figura de Cyrano de Bergerac estreada en Par\u00eds en 1897 no Th\u00e9\u00e2tre de la Renaissance. Esta obra tivo un importante \u00e9xito dende as s\u00faas primeiras representaci\u00f3ns e perviviu como un cl\u00e1sico do teatro franc\u00e9s ata os nosos d\u00edas. A obra de Rostand as\u00f3ciase co neorromanticismo. As s\u00faas obras rom\u00e1nticas proporcionaban unha alternativa ao teatro realista popular durante o final do s\u00e9culo XIX."}
{"id": "190873", "revid": "32797", "url": "https://gl.wikipedia.org/wiki?curid=190873", "title": "Aurelio Joaniquet Extremo", "text": "Aurelio Joaniquet Extremo nado en Forcat (concello hoxe integrado en Montanuy, na provincia de Huesca) en 1895 e finado en Barcelona en 1963, foi un periodista e pol\u00edtico aragon\u00e9s, que durante o franquismo ocupou os cargos de Conselleiro Nacional do Movemento e Procurador en Cortes.\nTraxectoria.\nPreguerra.\nComo periodista, foi redactor xefe de \"El Noticiero Universal\" e secretario da Asociaci\u00f3n da Prensa de Barcelona durante a presidencia de Eugeni d'Ors. Politicamente, de tendencia mon\u00e1rquica e conservadora, foi secretario da Uni\u00f3n Mon\u00e1rquica Nacional en Catalu\u00f1a durante a Segunda Rep\u00fablica Espa\u00f1ola e membro da denominada \"Pe\u00f1a Blanca\". En 1933 af\u00edliase a Renovaci\u00f3n Espa\u00f1ola, grupo que, polo \"Decreto de Unificaci\u00f3n\" de 1937, se integra no \"Movimiento Nacional\".\nDurante este tempo foi secretario de Alfonso Sala y Argem\u00ed, conde de Egara, do que ser\u00e1 o seu bi\u00f3grafo. Durante a Guerra Civil espa\u00f1ola ref\u00faxiase na cidade de Burgos.\nPosguerra.\nDurante a posguerra consid\u00e9rase como un dos m\u00e1is destacados \"catal\u00e1ns de Franco\", ocupando o cargo de tenente de alcalde, baixo o mandato de Miquel Mateu Pla como alcalde de Barcelona. A s\u00faa adhesi\u00f3n \u00e1 causa mon\u00e1rquica do conde de Barcelona suponlle a destituci\u00f3n dos seus cargos.\nParlamentario.\nFoi \"Consejero Nacional del Movimiento\" e \"procurador en Cortes\" por designaci\u00f3n directa do Xefe do Estado, o ditador Francisco Franco, durante a I Lexislatura das Cortes Espa\u00f1olas (1943-1946).\nO 2 de outubro de 1943 cesa no cargo de \"Consejero Nacional\", en raz\u00f3n ao cal desempe\u00f1aba o cargo de procurador."}
{"id": "190874", "revid": "2121138", "url": "https://gl.wikipedia.org/wiki?curid=190874", "title": "Chafarinas", "text": ""}
{"id": "190875", "revid": "1131", "url": "https://gl.wikipedia.org/wiki?curid=190875", "title": "Organisation arm\u00e9e secr\u00e8te", "text": "A denominada Organizaci\u00f3n Armada Secreta (OAS) (\"Organisation arm\u00e9e secr\u00e8te\" en franc\u00e9s) foi unha organizaci\u00f3n terrorista francesa de extrema dereita dirixida polo xeneral Raoul Salan, nada en 1961 tralo intento de golpe de Estado de Maurice Challe, Andr\u00e9 Zeller e Edmond Jouhaud.\nHistoria.\nInmediatamente posterior ao referendo que permitiu a autodeterminaci\u00f3n alxeriana, a OAS foi un grupo terrorista armado que atentou contra instituci\u00f3ns francesas alxerianas e asasinou a cidad\u00e1ns europeos e \u00e1rabes tanto en \u00c1frica como en Europa.\nNas s\u00faas filas contou cun elevado n\u00famero de militantes conservadores, dereitistas e fascistas, recrutados principalmente en Or\u00e1n e Alxer. Tralo fracaso dos seus plans contra Charles de Gaulle e o independentismo alxeriano, a maior\u00eda dos seus membros exili\u00e1ronse no sur de Francia. Canto aos seus dirixentes, moitos, como Pierre Lagaillarde, Jacques Soustelle, Jean Garden, Alin Sarrien ou Raoul Salan refuxi\u00e1ronse en Espa\u00f1a.\nFrancia foi a partir dos 60 belixerante coa OAS, por\u00e9n, recibiran moita colaboraci\u00f3n da polic\u00eda e do ex\u00e9rcito en Alxeria.\nA partir dos acordos de Evian e de varios atentados en Francia, o estado franc\u00e9s creou un grupo especial de intelixencia para desarmar \u00e1 OAS. En Alxeria co\u00f1ec\u00edaselles co alcume de \"barbouzes\" polas barbas postizas que empregaban."}
{"id": "190876", "revid": "89787", "url": "https://gl.wikipedia.org/wiki?curid=190876", "title": "Deporte extremo", "text": "Os deportes extremos ou deportes de risco son todos aqueles deportes ou actividades de ocio con alg\u00fan compo\u00f1ente deportivo que comportan unha real ou aparente perigosidade polas condici\u00f3ns dif\u00edciles ou extremas nas que se practican.\nBaixo este concepto agr\u00fapanse moitos deportes que implican certa dose de exixencia f\u00edsica e, sobre todo, mental. Incl\u00faense os deportes m\u00e1is exixentes dentro do excursionismo (escalada en xeo, escalada en rocha etc.), e outros de recente creaci\u00f3n como (bungee, snowboard, parkour etc.). \nUn deporte habitualmente non considerado extremo p\u00f3dese definir as\u00ed cando se practica baixo condici\u00f3ns especiais ou circunstancias particulares non habituais nel. Por exemplo, a escalada en rocha a uns cent\u00edmetros do chan non se considera \"deporte extremo\", pero cando se realiza nunha parede vertical rochosa a varios centos de metros de altura, ent\u00f3n xa se lle aplica o termo.\nP\u00f3dese considerar que unha persoa practica un \"deporte extremo\" cando o fai por primeira vez. Por exemplo, o descenso de r\u00edos de clase IV \u00e9 bastante extremo para quen nunca antes se subira a unha balsa e o sentir\u00e1 como moi por riba das s\u00faas capacidades persoais.\nO termo \"deporte extremo\" non \u00e9 adecuado aplicalo cando se realiza simplemente unha actividade recreativa ou turismo alternativo, nin tampouco debe estar definido polas condici\u00f3ns medioambientais, algo bastante subxectivo e dependente do grao de preparaci\u00f3n. En cambio, o termo pode aplicarse cando se practica un deporte nos l\u00edmites actuais de desenvolvemento, sexa monta\u00f1ismo, atletismo, ximnasia ou calquera outro.\nActualmente, nalg\u00fans pa\u00edses empeza a utilizarse o termo deporte de aventura cando se practican deportes de m\u00e1is alto risco do normal sen seren profesionais os participantes. Un exemplo disto \u00e9 a diferenza que existe entre \"espeleolox\u00eda\" e \"espele\u00edsmo\": o primeiro ref\u00edrese a unha actividade cient\u00edfica, mentres que o segundo fai referencia a aquelas persoas que o practican por deporte.\nPracticamente calquera actividade f\u00edsica que re\u00fana algunhas destas caracter\u00edsticas pode ser considerada como deporte extremo:\nClasificaci\u00f3n.\nA\u00ednda que a exacta definici\u00f3n de deporte extremo e cales son os deportes que se poden inclu\u00edr neste grupo son debat\u00edbeis, fix\u00e9ronse algunhas clasificaci\u00f3ns. En 2004 Joe Tomlinson clasificou os deportes extremos en tres categor\u00edas, segundo se practiquen no aire, en terra ou na auga.\nOutros deportes extremos non relacionados por Tomlinson son: parkour, barranquismo, bungee, bodyboard, parapente e airsoft.\nHistoria.\nA orixe da diverxencia entre os termos \"deporte extremo\" e \"deporte\" pode datarse nos anos 1950 cando aparece unha famosa frase, atribu\u00edda a Ernest Hemingway. A frase \u00e9:\nComo vemos, na frase def\u00ednese a palabra \"deporte\" como unha actividade na cal poder\u00eda un matarse. As outras actividades son simples \"xogos\". A frase pode que fora inventada polo escritor Barnaby Conrad ou por Ken Purdy.\nNas \u00faltimas d\u00e9cadas o termo \"deporte extremo\" foi promovido polos \"Xogos X\", un acontecemento de multideportes creado e desenvolvido por ESPN. Os primeiros Xogos X (co\u00f1ecidos desde 1995 como Xogos Extremos) lev\u00e1ronse a cabo en Newport, Providence (Rhode Island), Mount Snow e Vermont, nos Estados Unidos de Am\u00e9rica.\nEn 2004 o xornalista estadounidense David Browne publicou unha historia dos deportes extremos. No seu libro describe a historia, a cultura e o negocio destes deportes, inclu\u00edndo entrevistas con atletas, empresarios e expertos en mercadotecnia.\nMercadotecnia.\nAlg\u00fans afirman que a distinci\u00f3n entre un deporte extremo e un convencional ten tanto ou m\u00e1is que ver coa mercadotecnia que co nivel de perigo ou a adrenalina xerada. Por exemplo, o rugby \u00e9 perigoso e induce a produci\u00f3n de adrenalina, pero non se considera un deporte extremo debido \u00e1 s\u00faa imaxe tradicional, e porque non implica alta velocidade e non ten vari\u00e1beis ambientais que infl\u00faan nos atletas. A \"carreira de demolici\u00f3n\" (en ingl\u00e9s, \"Demolition Derby\"),\nque \u00e9, predominantemente, un deporte de adultos, non se considera como 'extremo', mentres que a carreira de BMX, un deporte xuvenil, si se considera.\nA etiqueta 'extremo' \u00e9 unha aur\u00e9ola contracultural, un rexeitamento da autoridade e do \"status quo\" por unha xuventude descontenta. Algunha xuventude (como a denominada \"Xeraci\u00f3n do Milenio Y\") aproveita as actividades que eles poden reclamar como s\u00faas propias, e comezou a rexeitar deportes m\u00e1is tradicionais.\nA definici\u00f3n de deportes extremos cambiou durante os anos debido \u00e1 mercadotecnia. Cando se usou o termo primeiramente, a finais dos anos 1980 e nos 1990, usouse para deportes de adultos como o paracaidismo, o mergullo con escafandro aut\u00f3nomo, o surf, a escalada, o esqu\u00ed de neve, o esqu\u00ed acu\u00e1tico, o snowboard, o ciclismo de monta\u00f1a, o alpinismo etc., moitos dos cales daquela non ti\u00f1an moita popularidade. O termo hoxe en d\u00eda apl\u00edcase m\u00e1is a deportes xuven\u00eds como a patinaxe sobre rodas, o snowboard, a patinaxe agresiva, o FMX e o BMX, e est\u00e1 estreitamente asociado coa mercadotecnia que o atrib\u00fae a xeraci\u00f3ns novas e aos seus estilos de roupa e de m\u00fasica.\nA palabra ga\u00f1ou en popularidade coa chegada dos Xogos X, un conxunto de actividades pensadas para a televisi\u00f3n de acontecementos. Os anunciantes foron r\u00e1pidos para reco\u00f1ecer as demandas deste tipo de eventos polo p\u00fablico e actuaron en consecuencia.\nMotivaci\u00f3n.\nUn trazo com\u00fan destas actividades \u00e9 a s\u00faa presunta capacidade para inducir unha elevada segregaci\u00f3n de adrenalina nos participantes. Por\u00e9n, desde o punto de vista m\u00e9dico \u00e9 que a presa ou a alta velocidade non est\u00e1n asociadas coa liberaci\u00f3n de adrenalina, sen\u00f3n que esta d\u00e9bese ao medo, debido aos altos niveis de dopamina, endorfinas e serotonina a causa do alto nivel de esforzo f\u00edsico. Ademais, un estudo recente suxire que o elo entre a adrenalina e os deportes extremos 'verdadeiros' \u00e9 suposto. O estudo definiu os deportes extremos 'verdadeiros' como un ocio ou actividade onde o resultado m\u00e1is prob\u00e1bel dun accidente mal manexado ou o erro \u00e9 a morte. Esta definici\u00f3n f\u00edxose para separar a promoci\u00f3n de mercadotecnia da actividade.\nEric Brymer tam\u00e9n encontrou que o potencial de varias experiencias extraordinarias humanas, moitas das cales te\u00f1en paralelo co que se encontra en actividades como a meditaci\u00f3n, era unha parte importante da experiencia do deporte extremo.\nAlg\u00fans deportes existiron durante d\u00e9cadas e tiveron os seus defensores, alg\u00fans dos cales chegaron a facerse personalidades co\u00f1ecidas. A escalada e o monta\u00f1ismo de xeo deu nomes publicamente reco\u00f1ec\u00edbeis como Edmund Hillary, Chris Bonington, Wolfgang Gullich e, m\u00e1is recentemente, Joe Simpson. Outro exemplo \u00e9 o surf, inventado hai s\u00e9culos polos habitantes de Hawai.\nEn Galicia.\nGalicia non s\u00f3 \u00e9 co\u00f1ecida polas faza\u00f1as deportivas futbol\u00edsticas do Deportivo e do Celta, sen\u00f3n tam\u00e9n pola s\u00faa tradici\u00f3n de deportes acu\u00e1ticos, tanto no mar como nos r\u00edos, como remo, navegaci\u00f3n deportiva, pirag\u00fcismo, e hoxe tam\u00e9n pola pr\u00e1ctica dalg\u00fans deportes de risco, como o rafting, a escalada, o parapente, o surf ou o widsurf."}
{"id": "190877", "revid": "22795", "url": "https://gl.wikipedia.org/wiki?curid=190877", "title": "Deporte de risco", "text": ""}
{"id": "190878", "revid": "22795", "url": "https://gl.wikipedia.org/wiki?curid=190878", "title": "Deporte de aventura", "text": ""}
{"id": "190880", "revid": "23204", "url": "https://gl.wikipedia.org/wiki?curid=190880", "title": "Jamie Bell", "text": "Andrew James Matfin \"Jamie\" Bell, nado o 14 de marzo de 1986 en Billingham, Stockton-on-Tees, \u00e9 un actor e bailar\u00edn ingl\u00e9s. \u00c9 co\u00f1ecido pola s\u00faa participaci\u00f3n en filmes como \"Billy Elliot\" (2000), \"King Kong\" (2005), \"Hallam Foe\" (2007), \"Jumper\" (2008), \"Defiance\" (2008), \"The Eagle\" (2011) e \"The Adventures of Tintin: Secret of the Unicorn\" (2011)."}
{"id": "190881", "revid": "56817", "url": "https://gl.wikipedia.org/wiki?curid=190881", "title": "Xentiobiosa", "text": "A xentiobiosa ou amigdalosa \u00e9 un disac\u00e1rido formado por d\u00faas unidades de D-glicosa unidas por enlace O-glicos\u00eddico \u03b2(1\u21926) co nome sistem\u00e1tico 6-O-\u03b2-D-glicopiranosil-D-glicosa . \u00c9 un s\u00f3lido branco cristalino soluble en auga ou en metanol quente cunha masa de 342,30 g/mol.\nNon se atopa como azucre libre, sen\u00f3n formando parte de glic\u00f3sidos. A xentiobiosa forma parte da estrutura da crocina, o composto que lle d\u00e1 cor ao azafr\u00e1n. Forma parte tam\u00e9n da estrutura da amigdalina, presente nas am\u00e9ndoas amargas, e nas sementes de moitas froitas con \u00f3so, como os pexegos. \u00c9 un produto da caramelizaci\u00f3n da glicosa.\nSon is\u00f3meros da xentiobiosa os seguintes azucres tam\u00e9n formados por glicosas pero con diferente enlace glicos\u00eddico: trehalosa (con enlace \u03b1(1\u21921)\u03b1), maltosa (enlace \u03b1(1\u21924)), Isomaltosa (enlace \u03b1(1\u21926)), soforosa (enlace \u03b2(1\u21922)), e celobiosa (enlace \u03b2(1\u21924))."}
{"id": "190882", "revid": "98629", "url": "https://gl.wikipedia.org/wiki?curid=190882", "title": "Terra e Tempo", "text": "Terra e Tempo \u00e9 un peri\u00f3dico pol\u00edtico, aparecido en 1965, o m\u00e1is lonxevo de Galiza. Reflicte as diferentes fases polas que pasou o nacionalismo galego, e moi especialmente a UPG, neste per\u00edodo.\nHistoria e caracter\u00edsticas.\nO n\u00famero 1 de \"Terra e Tempo\" foi editado en 1965, d\u00faas sinxelas pregas de papel. O seu car\u00e1cter inicial, fundamentalmente te\u00f3rico, corresponde cunha etapa de conformaci\u00f3n dun espazo pol\u00edtico e ideol\u00f3xico definido no que a consolidaci\u00f3n dun n\u00facleo militante relativamente reducido requir\u00eda clarificaci\u00f3n e formaci\u00f3n pol\u00edtica. A expansi\u00f3n organizativa e a maior introduci\u00f3n social vanse plasmando ao longo de 1971 coa introduci\u00f3n de artigos sobre a conxuntura pol\u00edtica, marcando o n\u00famero de marzo de 1972 un primeiro punto de inflexi\u00f3n no car\u00e1cter da publicaci\u00f3n: ao lado de artigos de \u00edndole te\u00f3rica e program\u00e1tica aparecen abundantes informaci\u00f3ns sobre as principais loitas pol\u00edticas e sociais do momento, con especial atenci\u00f3n ao mundo do traballo. O sumario dese n\u00famero constit\u00fae un exemplo do rumbo pol\u00edtico da UPG e dos seus esforzos por introducirse na clase obreira.\nOs n\u00fameros dos anos 72-74 amosan o proceso de decantaci\u00f3n como partido comunista, e os dos anos 75-77 reflicten intensos debates sobre estratexia e t\u00e1ctica pol\u00edticas provocados polo fin da Ditadura e pola reforma pol\u00edtica no Estado Espa\u00f1ol. Desde 1977 at\u00e9 1981 regularizase a s\u00faa edici\u00f3n e difusi\u00f3n, consecuencia da intensa actividade p\u00fablica da UPG como integrante, xunto coa AN-PG, da coalici\u00f3n pol\u00edtico-electoral Bloque Nacional Popular Galego.\nA aposta por unha ampla fronte nacionalista en Galiza, que se concretou en setembro de 1982 no Bloque Nacionalista Galego, levou a UPG a renunciar \u00e1 actividade p\u00fablica en beneficio do protagonismo pol\u00edtico da nova organizaci\u00f3n. Neste contexto, \"Terra e Tempo\" espaza a s\u00faa periodicidade e retoma o car\u00e1cter eminentemente te\u00f3rico. A fins do ano 1995 inicia unha nova etapa na que deixa de ser \u00f3rgano de expresi\u00f3n do Comit\u00e9 Central da UPG para converterse nunha \"Revista de informaci\u00f3n, an\u00e1lise e interpretaci\u00f3n\", aberta a calquera colaboraci\u00f3n realizada desde unha \u00f3ptica nacionalista e anti-imperialista: \"Botamos en falta m\u00e1is co\u00f1ecimento e debate sobre o noso pa\u00eds, m\u00e1is interpretaci\u00f3ns sobre o noso pr\u00f3prio mundo (\u2026) Traballos que alumien aspectos esenciais da nosa exist\u00e9ncia ou simplesmente reflexionen en voz alta sobre o que est\u00e1 a suceder e o que estamos a viver na Galiza e no mundo\"\nDesde xullo de 2004 ed\u00edtase baixo a responsabilidade da Fundaci\u00f3n Bautista \u00c1lvarez de estudos nacionalistas. e desde 2010 ten unha edici\u00f3n dixital"}
{"id": "190883", "revid": "85894", "url": "https://gl.wikipedia.org/wiki?curid=190883", "title": "Isaiah Mustafa", "text": "Isaiah Mustafa, nado o 11 de febreiro de 1974 en Portland, Oreg\u00f3n, \u00e9 un actor e exdeportista estadounidense."}
{"id": "190889", "revid": "89787", "url": "https://gl.wikipedia.org/wiki?curid=190889", "title": "Alolactosa", "text": "A alolactosa \u00e9 un disac\u00e1rido formado por D-galactosa e D-glicosa unidas por enlace O-glicos\u00eddico \u03b21-6 , polo que o seu nome sistem\u00e1tico \u00e9 -galactopiranosil (1\u21926)--glicosa . \u00c9 similar \u00e1 lactosa, pero esta ten enlaces \u03b2(1-4). Pode orixinarse pola transglicosilaci\u00f3n ocasional da lactosa catalizada polo encima \u03b2-galactosidase.\nA funci\u00f3n biol\u00f3xica principal da alolactosa \u00e9 a de ser un indutor do oper\u00f3n \"lac\" da bacteria \"Escherichia coli\" . A alolactosa act\u00faa un\u00edndose a unha subunidade do represor \"lac\" tetram\u00e9rico , o cal, cando pode funcionar normalmente, reprime o funcionamento do oper\u00f3n un\u00edndose ao operador \"lac\", pero cando a lactosa se une a el sofre cambios conformacionais que reducen a s\u00faa afinidade co operador do oper\u00f3n, polo que se disocia do operador e non pode reprimir o oper\u00f3n. Esta ausencia de represor activo causada pola alolactosa fai que o oper\u00f3n poida transcribir os seus xenes, polo que a alolactosa funciona como un indutor do oper\u00f3n.\nUn an\u00e1logo non hidrolizable da alolactosa \u00e9 o isopropil \u03b2-D-1-tiogalactopiran\u00f3sido (IPTG), que se usa en biolox\u00eda molecular para inducir o oper\u00f3n \"lac\"."}
{"id": "190890", "revid": "1888", "url": "https://gl.wikipedia.org/wiki?curid=190890", "title": "OAS", "text": ""}
{"id": "190892", "revid": "89787", "url": "https://gl.wikipedia.org/wiki?curid=190892", "title": "Os Estados e Imperios da L\u00faa", "text": "Os Estados e Imperios da L\u00faa (en ; co\u00f1ecida tam\u00e9n como \"Histoire comique des \u00c9tats et Empires de la Lune\" e \u00e1s veces como \"Voyage dans la Lune\") \u00e9 unha narraci\u00f3n inici\u00e1tica en lingua francesa a cargo do autor Cyrano de Bergerac a prop\u00f3sito dunha viaxe imaxinaria \u00e1 L\u00faa. Isto s\u00e9rvelle ao escritor de pretexto para desenvolver unha s\u00e1tira do seu tempo. Foi escrita aproximadamente en 1650 e publicada de forma p\u00f3stuma dous anos despois da morte do autor, acontecida o 28 de xullo de 1655. A publicaci\u00f3n correu de mans do seu amigo Henry Le Bret.\nFoi traducida \u00f3 galego por Henrique Harguindey e foi publicada pola editorial Rinoceronte Editora no ano 2019."}
{"id": "190893", "revid": "17467", "url": "https://gl.wikipedia.org/wiki?curid=190893", "title": "Histoire comique des \u00c9tats et Empires de la Lune", "text": ""}
{"id": "190894", "revid": "98629", "url": "https://gl.wikipedia.org/wiki?curid=190894", "title": "Short Circuit 2", "text": "Short Circuit 2 \u00e9 un filme estadounidense dirixido por Kenneth Johnson que se estreou en 1988. Secuela do filme \"Curtocircu\u00edto\".\nSinopse.\nO robot N\u00famero Cinco, m\u00e1is co\u00f1ecido como Johnny Cinco, sae moi animado en busca dun pouco de \"input urbano\", pero uns pandilleiros, un banqueiro cobizoso e unha banda de rateiros ven na s\u00faa inxenuidade un billete de alta tecnolox\u00eda cara a unha vida resolta."}
{"id": "190895", "revid": "17467", "url": "https://gl.wikipedia.org/wiki?curid=190895", "title": "Voyage dans la Lune", "text": ""}
{"id": "190896", "revid": "29029", "url": "https://gl.wikipedia.org/wiki?curid=190896", "title": "Julio Wais San Mart\u00edn", "text": ""}
{"id": "190897", "revid": "27155", "url": "https://gl.wikipedia.org/wiki?curid=190897", "title": "Claviceps purpurea", "text": ""}
{"id": "190898", "revid": "47401", "url": "https://gl.wikipedia.org/wiki?curid=190898", "title": "Kris Kristofferson", "text": "Kristoffer \"Kris\" Kristofferson, nado o 22 de xu\u00f1o de 1936 en Brownsville, Texas, \u00e9 un m\u00fasico e actor estadounidense."}
{"id": "190899", "revid": "85894", "url": "https://gl.wikipedia.org/wiki?curid=190899", "title": "Henry Simmons", "text": "Henry Oswald Simmons, Jr., nado o 1 de xullo de 1970 en Stamford, Connecticut, \u00e9 un actor de cinema e televisi\u00f3n estadounidense."}
{"id": "190900", "revid": "1888", "url": "https://gl.wikipedia.org/wiki?curid=190900", "title": "Nova Galicia (Buenos Aires)", "text": "Nova Galicia foi un semanario galego editado en Buenos Aires entre 1901 e 1951.\nHistoria e caracter\u00edsticas.\nApareceu o 6 de outubro de 1901 co t\u00edtulo Nueva Galicia, public\u00e1ndose con este t\u00edtulo polo menos oito n\u00fameros. Despois cambiou o t\u00edtulo por Nova Galicia co subt\u00edtulo \"Revista semanal para los gallegos en Am\u00e9rica\" que logo cambiou por \"Peri\u00f3dico independiente. \u00d3rgano de los gallegos en la Am\u00e9rica del Sur\", \"Peri\u00f3dico semanal de los gallegos\" e \"Decano de la prensa gallega y el m\u00e1s popular de Am\u00e9rica\". Fundado e dirixido por Fortunato Cruces, Xan da Ca\u00f1iza (Fortunato Cruces) aparec\u00eda como secretario da publicaci\u00f3n.\nEntre os redactores figuraron Benigno Teijeiro Mart\u00ednez, Manuel N\u00f3voa Costoya, Alejandro Fern\u00e1ndez e Arturo Angueira Lapido; Jes\u00fas Couto Fern\u00e1ndez aparec\u00eda como correspondente en Galicia. Entre os seus colaboradores figurou Constantino Horta. Ocupouse da cultura galega a trav\u00e9s de artigos sobre lingua, literatura, costumes, historia e m\u00fasica galegas e tratou novas da actualidade de Galicia. Cando apareceu Solidaridad Gallega en 1907, prestouse a coordinar os apoios dende Buenos Aires.\nEntre os n\u00fameros 480 e 487 apareceu co t\u00edtulo Nueva Galicia. Cesou a s\u00faa publicaci\u00f3n en 1940, pero volveu aparecer efemeramente co n\u00famero 1.826 en xaneiro de 1951 na cuarta \u00e9poca da publicaci\u00f3n."}
{"id": "190901", "revid": "56817", "url": "https://gl.wikipedia.org/wiki?curid=190901", "title": "Albor\u00e1n", "text": "Con Albor\u00e1n podemos referirnos a:"}
{"id": "190902", "revid": "25871", "url": "https://gl.wikipedia.org/wiki?curid=190902", "title": "D. B. Woodside", "text": "David Bryan \"D.B.\" Woodside, nado o 25 de xullo de 1969 en Queens, Nova York, \u00e9 un actor estadounidense."}
{"id": "190903", "revid": "98629", "url": "https://gl.wikipedia.org/wiki?curid=190903", "title": "Vitamina E", "text": "O termo vitamina E util\u00edzase para designar un grupo de compostos liposolubles que incl\u00faen tanto o grupo do tocoferol coma o do tocotrienol. Hai moitas formas distintas de vitamina E. O \u03b1-tocoferol \u00e9 a forma m\u00e1is activa bioloxicamente da vitamina E, polo que moitas veces se utiliza o termo tocoferol como sin\u00f3nimo de vitamina E. O \u03b1-tocoferol \u00e9 abundante, por exemplo, no aceite de xerme de trigo e no de xirasol. O \u03b3-tocoferol pode atoparse, por exemplo, no aceite de millo, de soia, e margarina. A vitamina E \u00e9 un antioxidante liposoluble que impide a produci\u00f3n de especies reactivas do os\u00edxeno formadas cando se oxidan as graxas.\nComposici\u00f3n qu\u00edmica.\n\u00c9 unha familia de compostos poliprenoides. A vitamina E en estado natural ten oito diferentes formas de is\u00f3meros, catro tocoferois e catro tocotrienois. Todos os is\u00f3meros te\u00f1en un anel arom\u00e1tico, chamado cromano, cun grupo hidroxilo e unha cadea polipronoide saturada. \nExisten formas \u03b1, \u03b2, \u03b3 e \u03b4 para ambos os is\u00f3meros, e dist\u00ednguense polo n\u00famero de grupos metilo no anel arom\u00e1tico. Cada unha das formas ten a s\u00faa propia actividade biol\u00f3xica.\n\u03b1-Tocoferol.\nO \u03b1-tocoferol \u00e9 un importante antioxidante liposoluble, que act\u00faa pola v\u00eda da glutati\u00f3n peroxidase e protexe a membrana celular da oxidaci\u00f3n producida por reacci\u00f3n con radicais lip\u00eddicos orixinados na reacci\u00f3n en cadea da peroxidaci\u00f3n de l\u00edpidos. Elimina os radicais libres e impide que contin\u00faen as reacci\u00f3ns de oxidaci\u00f3n. Os radicais \u03b1-tocoferoxil oxidados producidos neste proceso poden ser reciclados \u00e1 s\u00faa forma activa reducida ao seren reducidos por outros antioxidantes, como o ascorbato, retinol ou ubiquinol. Por\u00e9n, a importancia das propiedades antioxidantes desta mol\u00e9cula nas concentraci\u00f3ns presentes no corpo non est\u00e1 de todo clara, e \u00e9 posible que as raz\u00f3ns que fan que a vitamina E sexa requirida na dieta non estean relacionadas coa s\u00faa capacidade antioxidante. Outras formas de vitamina E te\u00f1en propiedades caracter\u00edsticas; por exemplo, o gamma-tocoferol \u00e9 un nucle\u00f3filo que pode reaccionar con mut\u00e1xenos electrof\u00edlicos.\nAdemais da s\u00faa funci\u00f3n como antioxidante, que \u00e9 a mellor co\u00f1ecida, a vitamina E ten outras varias funci\u00f3ns. O \u03b1-tocoferol ten un efecto regulatorio sobre as actividades encim\u00e1ticas. Por exemplo, a prote\u00edna quinase C (PKC), que interv\u00e9n no crecemento do m\u00fasculo liso, pode ser inhibida polo \u03b1-tocoferol. O \u03b1-tocoferol ten un efecto estimulante sobre o encima desfosforilante, prote\u00edna fosfatase 2A, que \u00e1 s\u00faa vez, separa os grupos fosfato da PKC causando a s\u00faa desactivaci\u00f3n, e parando o crecemento do m\u00fasculo liso.\nA vitamina E tam\u00e9n ten un efecto sobre a expresi\u00f3n x\u00e9nica. Nos tecidos ateroxen\u00e9ticos at\u00f3panse macr\u00f3fagos ricos en colesterol. O receptor CD36 \u00e9 un tipo de receptor varrendeiro (\"scavenger\") da clase B que incrementa a s\u00faa actividade pola presenza da lipoprote\u00edna de baixa densidade (LDL) oxidada e \u00fanese a ela. O tratamento con \u03b1-tocoferol dimin\u00fae a expresi\u00f3n do xene do receptor CD36 e a dos receptores similares de clase A (SR-A).\nAdemais deste efecto sobre os receptores SRA e CD36, o \u03b1-tocoferol afecta \u00e1 expresi\u00f3n do factor de crecemento do tecido conectivo (CTGF). Cando se expresa o xene do CTGF, \u00e9 responsable da reparaci\u00f3n das feridas e da rexeneraci\u00f3n da matriz extracelular que se perdeu ou quedou danada durante os procesos da aterosclerose. Ademais, a vitamina E tam\u00e9n interv\u00e9n en funci\u00f3ns neuroloxicas e na inhibici\u00f3n da agregaci\u00f3n das plaquetas , o que levou a suxerir a alg\u00fans autores que a funci\u00f3n m\u00e1is importante da vitamina E \u00e9 a de ser unha mol\u00e9cula de sinalizaci\u00f3n celular, e que non ten un papel significativo no metabolismo antioxidativo.\nAta o momento, a maior\u00eda dos estudos sobre a vitamina E fix\u00e9ronse utilizando s\u00f3 o \u03b1-tocoferol, pero iso leva a reducir as concentraci\u00f3ns s\u00e9ricas de gamma- e delta-tocoferol. Ademais, un estudo cl\u00ednico de 2007 sobre o \u03b1-tocoferol conclu\u00edu que a suplementaci\u00f3n con este produto non reduc\u00eda o risco de problemas cardiovasculares importantes en homes vellos e de mediana idade.\nTocotrienois.\nComparados cos tocoferois, os tocotrienois foron pouco estudados. Pero as li\u00f1as actuais de investigaci\u00f3n est\u00e1n empezando a darlle m\u00e1is relevancia aos tocotrienois, que son os antioxidantes m\u00e1is potentes da familia de compostos da vitamina E. Alg\u00fans estudos suxiren que os tocotrienois te\u00f1en funci\u00f3ns especializadas na protecci\u00f3n das neuronas de danos e na reduci\u00f3n do colesterol inhibindo a actividade da hidroximetilglutaril-CoA redutase. O delta-tocotrienol bloquea o procesamento das prote\u00ednas de uni\u00f3n ao elemento regulador de esterois (SREBPs).\nEfectos sobre a sa\u00fade.\nFavorece o funcionamento do sistema circulatorio, ten propiedades antioxidantes e oculares, e na prevenci\u00f3n do p\u00e1rkinson, crecemento san do pelo e control dos niveis de colesterol. Tam\u00e9n se acostuma administrar a pacientes coa enfermidade de La Peyronie.\nA suplementaci\u00f3n con viitamina E non fai decrecer as taxas de mortalidade mesmo a grandes doses, e pode mesmo incrementala algo. Non mellorou o control do azucre sangu\u00edneo nun grupo non seleccionado de xente con diabetes mellitus nin fixo decrecer o risco de ataque cerebral.\nDeficiencia de vitamina E.\nExisten tres situaci\u00f3ns espec\u00edficas en que se d\u00e1 deficiencia de vitamina E: en persoas que non poden absorber dietas ricas en graxas, en nenos prematuros cun peso corporal moi baixo (con menos de 1,5\u00a0kg ao naceren), e en individuos con raros trastornos do metabolismo das graxas. A deficiencia en vitamina E caracter\u00edzase xeralmente por trastornos neurol\u00f3xicos debidos a unha mala conduci\u00f3n dos impulsos nerviosos.\nOs individuos que non poden absorber graxas requiren suplementos de vitamina E debido a que \u00e9 moi importante esta vitamina nos procesos de absorci\u00f3n do tracto gastrointestinal. Calquera diagnose con fibrose qu\u00edstica, individuos aos que lles foi extirpado parte ou todo o intestino ou est\u00f3mago, e individuos que te\u00f1en incapacidade de absorci\u00f3n de graxas, como os que sofren a enfermidade de Crohn, precisan un suplemento de vitamina E receitada polo m\u00e9dico.\nEn concreto, o d\u00e9ficit de vitamina E pode causar: ataxia espi\u00f1ocerebelar, miopat\u00edas , neuropat\u00edas perif\u00e9ricas , ataxia , miopat\u00edas esquel\u00e9ticas , \nretinopat\u00edas , e trastornos da resposta inmunitaria .\nConsumo diario recomendado.\nNos Estados Unidos o \"Food and Nutrition Board\" do \"Institute of Medicine\" recomenda o seguinte consumo de vitamina E:\nBeb\u00e9s\nNenos\nAdolescentes e adultos\nUnha Unidade internacional (IU) de vitamina E \u00e9 0,67\u00a0mg de RRR-alfa-tocoferol, ou 0,45\u00a0mg de todo rac-alfa-tocoferol.\nFontes de vitamina E.\nA vitamina E abunda en moitos alimentos, principalmente de orixe vexetal, sobre todo nos de folla verde (br\u00f3coli, espinacas), sementes como as da soia, o xerme de trigo e o l\u00e9vedo de cervexa; tam\u00e9n pode encontrarse en alimentos de orixe animal como a xema de ovo. Normalmente adoitan considerarse unha fonte de vitamina E os aceites vexetais. Algunhas dietas que empregan moitos cereais para o almorzo achegan unha gran cantidade de vitamina.\nAlg\u00fans dos alimentos considerados como fontes importantes de Vitamina E son:\nO enranciamiento oxidativo que ocorre nalg\u00fans alimentos destr\u00fae as vitaminas liposolubles, particularmente as vitaminas A e E.\nHistoria.\nEn 1922 demostrouse a existencia da vitamina E, os investigadores Evans e Bishop, observaron que as ratas femias requir\u00edan deste principio na s\u00faa dieta para unha pre\u00f1ez normal. D\u00e9uselle o nome de \"vitamina da fertilidade\" e o nome tocoferol procede dese feito (\u201c\u03c4\u03cc\u03ba\u03bf\u03c2\u201d \u00e9 \"nacemento\" en grego).\nHai que salientar os traballos realizados por Paul Karrer sobre os carotenoides e as flavinas, e a s\u00faa s\u00edntese en 1938 do composto denominado alfa-tocoferol, que corrix\u00eda a esterilidade carencial.\nO primeiro uso da vitamina E como axente terap\u00e9utico foi realizado en 1938 por Widenbauer. Widenbauer utilizou suplementaci\u00f3ns con aceite de xerme de trigo en 17 recentemente nados prematuros con d\u00e9ficit de crecemento. Recobr\u00e1ronse 11 dos 17 pacientes e puideron restablecer o seu crecemento normal. M\u00e1is tarde en 1948, cando estaban facendo experimentos sobre os efectos do \"alloxan\" en ratas, Gyorge e Rose notaron que as ratas que recib\u00edan suplementos de tocoferol sufr\u00edan menos hem\u00f3lise c\u00f3s que non recib\u00edan tocoferol. Na d\u00e9cada de 1960 a investigaci\u00f3n e a aplicaci\u00f3n da suplementaci\u00f3n con vitamina en casos de anemia hemol\u00edtica erradicou en moitos pa\u00edses a anemia hemol\u00edtica causada por deficiencia de vitamina E."}
{"id": "190904", "revid": "1888", "url": "https://gl.wikipedia.org/wiki?curid=190904", "title": "Fortunato Cruces Angueira", "text": ""}
{"id": "190907", "revid": "22570", "url": "https://gl.wikipedia.org/wiki?curid=190907", "title": "Illa Grossa", "text": "A Illa Grossa (en castel\u00e1n: Columbrete Grande) \u00e9 a maior das Illas Columbretes, pertencentes ao municipio de Castell\u00f3 de la Plana, en Espa\u00f1a, cunha superficie de 14 hect\u00e1reas. Dista uns 60 km da Costa do Azahar.\nA illa est\u00e1 asociada a un proceso de rifting activo desde o Mioceno inferior, predominando os materiais bas\u00e1lticos. Est\u00e1 formada por varios cr\u00e1teres encadeados; a forma resultante \u00e9 unha sorte de media elipse de 1 km de di\u00e1metro de media que ten d\u00faas elevaci\u00f3ns principais ou outeiros unidos polos restos dun cr\u00e1ter. O c\u00edrculo est\u00e1 parcialmente pechado por outros illotes como Mancolibre, La Senyoreta, el Mascarat e Trenca Timons. A enseada que queda no medio ch\u00e1mase \"Porto Tofi\u00f1o\". O monte m\u00e1is alto, situado ao norte do illote, recibe o nome de \"monte Colibr\u00ed\". Forma parte xunto con todo o arquip\u00e9lago dun parque natural auton\u00f3mico.\nNo s\u00e9culo XIX prendeuse lume ao illote para acabar coas serpes e instalouse un faro a 67 metros de altitude, o punto m\u00e1is alto do arquip\u00e9lago, habitado por fareros ata 1975, data en que se automatiza. A partir de ent\u00f3n est\u00e1 deshabitada a excepci\u00f3n do persoal do servizo de vixilancia que establece a Generalitat Valenciana. As serpes eran propias das illas, xa que os seus nomes orixinais (\"Ophiusa\" ou \"Columbrar\u00eda\"), d\u00e9ronllo os navegantes gregos e romanos por mor da abundancia dos r\u00e9ptiles. Durante alg\u00fan tempo refuxi\u00e1ronse na illa piratas e contrabandistas.\nVarias empresas organizan visitas en barco \u00e1 illa e inmersi\u00f3ns de submarinismo.\nFauna.\nA illa \u00e9 famosa por albegar unha numerosa poboaci\u00f3n do lagarto de Columbretes (\"Podarcis atrata\"), o \u00fanico vertebrado end\u00e9mico da Comunidade Valenciana. S\u00f3 nesta illa viv\u00edan ao acabar o ano 2006 uns 25.000 exemplares; a\u00ednda que actualmente disc\u00fatese se esta especie \u00e9 end\u00e9mica de Columbretes, ao haberse achado exemplares de xen\u00e9tica moi parecida no norte e nord\u00e9s da Pen\u00ednsula Ib\u00e9rica.\nTam\u00e9n garda exemplares de especies en perigo de extinci\u00f3n, como o falc\u00f3n de Eleonor e a gaivota corsa."}
{"id": "190909", "revid": "1131", "url": "https://gl.wikipedia.org/wiki?curid=190909", "title": "Alcazaba", "text": "Unha alcazaba (do \u00e1rabe qasaba, \u0642\u0635\u0628\u0629, 'cidadela') \u00e9 unha construci\u00f3n ou recinto fortificado cuxa funci\u00f3n \u00e9 defender un lugar determinado e os seus contornos, albergando unha gornici\u00f3n que, con frecuencia, conformaba un pequeno barrio militar con vivendas e servizos. Xeralmente estaban asociadas a un castelo situado nun dos seus extremos, a\u00ednda que este era independente da propia alcazaba e do resto da cidade.\nAlcazaba e castelo eran un sistema defensivo da clase dominante, tanto fronte aos inimigos externos como fronte \u00e1s sublevaci\u00f3ns internas, asegur\u00e1ndose ademais unha resistencia prologada, mesmo no caso de ca\u00edda da cidade que protex\u00eda. No al-\u00c1ndalus, entre os s\u00e9culos VIII e XV, constru\u00edronse un gran n\u00famero de alcazabas, como as de Alcal\u00e1 la Real, Almer\u00eda, Antequera, Badaxoz, Granada, Guadix, Loja, Lorca, M\u00e1laga, M\u00e9rida, Xa\u00e9n, e moitos outros lugares."}
{"id": "190910", "revid": "56817", "url": "https://gl.wikipedia.org/wiki?curid=190910", "title": "El Carallot", "text": "El Carallot (en castel\u00e1n: \"El Bergant\u00edn\") \u00e9 un illote rochoso mediterr\u00e1neo, \u00fanico destacable entre un grupo de dez rochas parte das illas Columbretes, situados ao suroeste da Illa Grossa. Pertence xunto co resto do arquip\u00e9lago a Castell\u00f3 de la Plana (Espa\u00f1a).\nA s\u00faa altitude \u00e9 escasa, e practicamente est\u00e1 baixo o mar, f\u00f3ra da s\u00faa cheminea volc\u00e1nica, que se eleva ata unha reducida altitude de 32 metros sobre o nivel do mar. Pos\u00fae ademais illotes de moi reducidas dimensi\u00f3ns como Cerquero, Baleato e Churruca, \u00e1 parte de escollos (pedazos de roca), que se te\u00f1en que sortear ao ir en embarcaci\u00f3ns.\nEst\u00e1 protexido mediante as figuras de parque natural e Zona de especial protecci\u00f3n para as aves (ZEPA)."}
{"id": "190912", "revid": "89787", "url": "https://gl.wikipedia.org/wiki?curid=190912", "title": "Kita-ku, \u014csaka", "text": "Kita-ku (\u5317\u533a, \u304d\u305f\u304f) \u00e9 un dos 24 barrios da cidade xaponesa de Osaca. O casco central deste barrio \u00e9 Umeda, onde hai grandes almac\u00e9ns e moitas tendas comerciais. Tam\u00e9n moitas empresas xaponesas te\u00f1en oficinas neste barrio. Na illa de Nakanoshima est\u00e1 o concello de Osaca e a oficina do Banco do Xap\u00f3n. Ten 10,33\u00a0km\u00b2 de superficie e unha poboaci\u00f3n de 97.263 habitantes (2011) e unha densidade de poboaci\u00f3n de 9.415 hab./km\u00b2."}
{"id": "190913", "revid": "85894", "url": "https://gl.wikipedia.org/wiki?curid=190913", "title": "Wesley Snipes", "text": "Wesley Trent Snipes, nado en Orlando (Florida) o 31 de xullo de 1962, \u00e9 un actor e produtor estadounidense."}
{"id": "190915", "revid": "56817", "url": "https://gl.wikipedia.org/wiki?curid=190915", "title": "La Ferrera", "text": "La Ferrera ou Malaspina \u00e9 un dos illotes do arquip\u00e9lago das Illas Columbretes, situado nas augas do mar Mediterr\u00e1neo fronte \u00e1 costa valenciana.\nXunto a outros illotes de moi reducidas dimensi\u00f3ns como Espinosa, Bauz\u00e1 e Navarrete, o illote at\u00f3pase ao oeste da Illa Grossa, a m\u00e1is grande do arquip\u00e9lago, e o seu nome probablemente d\u00e9bese \u00e1 s\u00faa cor similar ao \u00f3xido de ferro. Ao sur est\u00e1n La Foradada e El Carallot."}
{"id": "190916", "revid": "5863", "url": "https://gl.wikipedia.org/wiki?curid=190916", "title": "La Foradada", "text": "La Foradada ou Ferrer (en castel\u00e1n: \"La Horadada\") \u00e9 un dos illotes do arquip\u00e9lago das Illas Columbretes, situado nas augas do mar Mediterr\u00e1neo fronte \u00e1 costa valenciana.\nXunto a outros illotes de moi reducidas dimensi\u00f3ns como Lobo (ou Foradadeta) e o illote M\u00e9ndez N\u00fa\u00f1ez, at\u00f3pase ao suroeste da Illa Grossa, a m\u00e1is grande do arquip\u00e9lago, e o seu nome \u00e9 debido a que presenta unha gran cavidade. Ao norte de La Foradada est\u00e1 a illa de La Ferrera, e ao sur, El Carallot."}
{"id": "190917", "revid": "1131", "url": "https://gl.wikipedia.org/wiki?curid=190917", "title": "Salvaterra do Extremo", "text": "Salvaterra do Extremo \u00e9 unha fregues\u00eda portuguesa inclu\u00edda no concello de Idanha-a-Nova.\nDatos b\u00e1sicos.\nTen unha extensi\u00f3n de 81,85\u00a0km\u00b2 e unha poboaci\u00f3n de 203 habitantes (ano 2001), sendo ese ano a s\u00faa densidade de poboaci\u00f3n 2,5 hab/km\u00b2.\nHistoria.\nSalvaterra do Extremo \u00e9 unha pequena vila de grande antig\u00fcidade, con orixes na prehistoria. Situada xunto a fronteira con Espa\u00f1a, parece ser que foi un reduto fortificado polos romanos, visigodos e \u00e1rabes, para protexer as explotaci\u00f3ns mineiras (de chumbo, esta\u00f1o e ouro).\nCoa independencia de Portugal Afonso Henr\u00edques mandou constru\u00edr, sobre as ru\u00ednas das antigas fortificaci\u00f3ns, un castelo, hoxe desaparecido. O rei Sancho II concedeulle un foro en 1229, fac\u00e9ndoa cabeza dun concello, coas fregues\u00edas de Monfortinho e a propia Salvaterra.\nTras as reformas administrativas acaecidas coa implantaci\u00f3n do liberalismo, anexion\u00e1ronselle as fregues\u00edas de Penha Garcia, Rosmaninhal, Segura e Zebreira. En cambio perdeu a de Monfortinho (a m\u00e1is poboada), que pasou a pertencer ao concello de Idanha-a-Nova.\nExistiu como concello at\u00e9 1855, cando foi anexionada ao concello de Idanha-a-Nova."}
{"id": "190918", "revid": "5132", "url": "https://gl.wikipedia.org/wiki?curid=190918", "title": "Tur\u00f3w Zgorzelec", "text": "O Koszykarski Klub Sportowy Tur\u00f3w Zgorzelec S.A., co\u00f1ecido por motivos de patrocinio como PGE Tur\u00f3w Zgorzelec, \u00e9 un club profesional de baloncesto polaco da cidade de Zgorzelec. Actualmente compite na I Liga, a segunda categor\u00eda do baloncesto polaco.\nHistoria.\nA sociedade deportiva orixinal orixinal foi fundada en 1948, sendo no seu orixe un club polideportivo con sede na cidade de Bogatynia, no que destacaba a secci\u00f3n de f\u00fatbol chamada KS Miner Turosz\u00f3w. Anos despois, en 1961, o club muda o seu nome a Sports Club Tur\u00f3w. Por\u00e9n, non ser\u00eda at\u00e9 1964 que o club forma a s\u00faa secci\u00f3n de baloncesto masculino. Tan s\u00f3 un ano despois, en 1965, o club trasl\u00e1dase de Bogatynia a Zgorzelec. Trece anos despois, en 1978, o club conbsegue o seu primeiro ascenso \u00e1 Polska Liga Koszyk\u00f3wki, a m\u00e1xima liga do baloncesto polaco. Nela permanece ininterrompidamente at\u00e9 2003, o que fixo unha de 25 anos. Con todo, o club ga\u00f1a inmediatamente o t\u00edtulo da Segunda Divisi\u00f3n e regresa en 2004 \u00e1 m\u00e1xima categor\u00eda.\nNo ano 2006, a secci\u00f3n de baloncesto adopta o nome de KKS Tur\u00f3w Zgorzelec S.A. Un ano despois, o club chega un acordo con Polska Grupa Energetyczna (PGE), a maior compa\u00f1\u00eda polaca de produci\u00f3n de electricidade, pasando a ser o nome do club por motivos de patrocinio \"PGE Tur\u00f3w Zgorzelec\" desde aquela. Entre os anos 2007 e 2013 o club chega a cinco finais de liga, por\u00e9n non conesegue vencer en ningunha delas, sendo sempre o seu rival o Asseco Prokom Gdynia. A sorte mudar\u00eda un ano despois, conseguindo no ano 2014 o seu primeiro t\u00edtulo de Liga ante o Zielona G\u00f3ra, tras vencelos na final por 4-2. Isto permitiu a clasificaci\u00f3n do club por vez primeira na s\u00faa historia \u00e1 Euroliga, sendo o cuarto equipo de Polonia en conseguilo. Por\u00e9n, tan s\u00f3 consegue ga\u00f1ar un partido: o 6 de novembro ante o Bayern M\u00fcnchen por 89\u201378 na casa.\nPalmar\u00e9s.\nLiga de Polonia"}
{"id": "190919", "revid": "22795", "url": "https://gl.wikipedia.org/wiki?curid=190919", "title": "Ferm\u00edn Zelada de Andr\u00e9s Moreno", "text": ""}
{"id": "190920", "revid": "5132", "url": "https://gl.wikipedia.org/wiki?curid=190920", "title": "PGE Tur\u00f3w Zgorzelec", "text": ""}
{"id": "190921", "revid": "5132", "url": "https://gl.wikipedia.org/wiki?curid=190921", "title": "Turow Zgorzelec", "text": ""}
{"id": "190922", "revid": "5132", "url": "https://gl.wikipedia.org/wiki?curid=190922", "title": "PGE Turow Zgorzelec", "text": ""}
{"id": "190923", "revid": "5132", "url": "https://gl.wikipedia.org/wiki?curid=190923", "title": "PGE Tur\u00f3w", "text": ""}
{"id": "190924", "revid": "5132", "url": "https://gl.wikipedia.org/wiki?curid=190924", "title": "PGE Turow", "text": ""}
{"id": "190925", "revid": "5132", "url": "https://gl.wikipedia.org/wiki?curid=190925", "title": "BOT KS Tur\u00f3w Zgorzelec", "text": ""}
{"id": "190926", "revid": "5132", "url": "https://gl.wikipedia.org/wiki?curid=190926", "title": "BOT KS Turow Zgorzelec", "text": ""}
{"id": "190927", "revid": "5132", "url": "https://gl.wikipedia.org/wiki?curid=190927", "title": "KKS Tur\u00f3w Zgorzelec", "text": ""}
{"id": "190928", "revid": "5132", "url": "https://gl.wikipedia.org/wiki?curid=190928", "title": "KKS Turow Zgorzelec", "text": ""}
{"id": "190929", "revid": "5132", "url": "https://gl.wikipedia.org/wiki?curid=190929", "title": "Koszykarski Klub Sportowy Tur\u00f3w Zgorzelec", "text": ""}
{"id": "190930", "revid": "5132", "url": "https://gl.wikipedia.org/wiki?curid=190930", "title": "Koszykarski Klub Sportowy Turow Zgorzelec", "text": ""}
{"id": "190931", "revid": "27155", "url": "https://gl.wikipedia.org/wiki?curid=190931", "title": "Tocoferol", "text": ""}
{"id": "190932", "revid": "22570", "url": "https://gl.wikipedia.org/wiki?curid=190932", "title": "\u010cEZ Basketball Nymburk", "text": "O \u010cEZ Basketball Nymburk \u00e9 un club profesional de baloncesto bohemio con sede na cidade de Nymburk, ao sur da Rep\u00fablica Checa. Actualmente xoga na N\u00e1rodn\u00ed Basketbalov\u00e1 Liga, m\u00e1xima categor\u00eda do baloncesto checo, e na VTB United League, liga composta polos mellores equipos da Europa Oriental. Foi o principal dominador do baloncesto checo durante a d\u00e9cada do 2000 con sete ligas e seis copas, serie que contin\u00faa durante os anos 2010.\nPalmar\u00e9s.\nLiga da Rep\u00fablica Checa\nCopa da Rep\u00fablica Checa"}
{"id": "190933", "revid": "23204", "url": "https://gl.wikipedia.org/wiki?curid=190933", "title": "Estado de Oyo", "text": "Oyo \u00e9 dos estados formantes da Rep\u00fablica Federal de Nixeria, no suroeste desta. Unha estimativa de 2005 apuntaba unha poboaci\u00f3n de 6\u00a0617\u00a0720 habitantes, nunha \u00e1rea de 28.454\u00a0km\u00b2.\nFoi creado o 3 de febreiro de 1976 tras a divisi\u00f3n da antiga Rexi\u00f3n do Oeste. O 27 de agosto de 1991, a parte leste do estado separouse do mesmo, formando Osun.\nXeograf\u00eda.\nO Estado Oyo limita polo sur co Estado de Ogun, polo leste co Estado de Osun, polo norte co Estado Kwara, e polo oeste con Ben\u00edn.\nAs principais cidades son: Ibad\u00e1n, Ogbomosho, Oyo, Iseyin, Shaki Igboho, Kisi, Igbo-Ora, Okeho, Ileto e Lalupon.\nDivisi\u00f3ns.\nO Estado est\u00e1 dividido en 32 LGAs (\"Local Governement Areas\", \"\u00c1reas de Goberno Local\"): Afijo, Akinyele, Egbeda, Ibadan Central, Ibadan North-East, Ibadan South-West, Ibadan South-East, Ibarapa, Ido, Ifedapo, Ifeloju, Irepo, Iseyin, Kajola, Lagelu, Ogbomosho North, Ogbomosho South, Oyo West, Atiba, Atigbo, Saki East, Itesiwaju, Iwajowa, Ibarapa North, Iyamapo/Olorunsogo, Oluyole, Ogo-Oluwa, Surulere, Orelope, Orire, Oyo e Ona-Ara."}
{"id": "190934", "revid": "5132", "url": "https://gl.wikipedia.org/wiki?curid=190934", "title": "CEZ Basketball Nymburk", "text": ""}
{"id": "190935", "revid": "5132", "url": "https://gl.wikipedia.org/wiki?curid=190935", "title": "\u010cEZ Basketball", "text": ""}
{"id": "190936", "revid": "5132", "url": "https://gl.wikipedia.org/wiki?curid=190936", "title": "CEZ Basketball", "text": ""}
{"id": "190937", "revid": "5132", "url": "https://gl.wikipedia.org/wiki?curid=190937", "title": "\u010cEZ Nymburk", "text": ""}
{"id": "190938", "revid": "5132", "url": "https://gl.wikipedia.org/wiki?curid=190938", "title": "CEZ Nymburk", "text": ""}
{"id": "190939", "revid": "5132", "url": "https://gl.wikipedia.org/wiki?curid=190939", "title": "FIBA Eurocup", "text": ""}
{"id": "190940", "revid": "89787", "url": "https://gl.wikipedia.org/wiki?curid=190940", "title": "Band\u0131rma B.\u0130.K.", "text": "O Band\u0131rma Basketbol \u0130htisas Kul\u00fcb\u00fc foi un club profesional de baloncesto turco con sede na cidade de Band\u0131rma. Ao finalizar a temporada 2019\u221220 o club anunciou a renuncia \u00e1 s\u00faa praza na Basketbol S\u00fcper Ligi, m\u00e1xima categor\u00eda do baloncesto turco, debido a problemas financeiros. O seu maior \u00e9xito foi o t\u00edtulo de Copa obtido no ano 2017.\nHistoria.\nO club fundouse en 1994 polos traballadores da empresa c\u00e1rnica \"Banvit\", e at\u00e9 o ano 2001 xogou en competici\u00f3ns rexionais. Ao ano seguinte xogou na TBL2, a segunda competici\u00f3n do pa\u00eds, acabando no cuarto lugar do gurupo B. En 2004 alcanzan a primeira posici\u00f3n, ascendendo \u00e1 TBL1.\nDesde ent\u00f3n mantiv\u00e9ronse na m\u00e1xima competici\u00f3n turca, xogando competici\u00f3ns europeas, conseguindo o seu maior logro en 2005, cando se clasificaron para a Final Four da FIBA Eurocup, perdendo en senifinales contra o que finalmente ser\u00eda o campi\u00f3n, o CSU Asesoft Ploiesti de Roman\u00eda. O 1 de xu\u00f1o de 2019, o Banvit cambiou o nome do equipo a Band\u0131rma B.\u0130.K. Ao finalizar a temporada 2019\u221220, o 21 de agosto, o club anunciou a renuncia \u00e1 s\u00faa praza na Basketbol S\u00fcper Ligi debido a problemas financeiros."}
