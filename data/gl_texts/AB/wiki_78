{"id": "187840", "revid": "50011", "url": "https://gl.wikipedia.org/wiki?curid=187840", "title": "Campionato de Galicia de f\u00fatbol", "text": "O Campionato de Galicia foi a m\u00e1xima competici\u00f3n regular de f\u00fatbol do pa\u00eds durante as primeiras d\u00e9cadas do s\u00e9culo XX. O seu precursor foi o Campionato de Galicia non oficial organizado polo Vigo Foot-ball Club entre 1905 e 1912. A partir de 1913, a Federaci\u00f3n Galega de F\u00fatbol comezou a organizar o campionato galego de xeito oficial. Dende a segunda edici\u00f3n oficial, o torneo outorgaba a clasificaci\u00f3n para a Copa de Espa\u00f1a, de manera semellante aos outros campionatos territoriais do resto do estado. A medida que o campionato foi crecendo, f\u00f3ronse creando varias divisi\u00f3ns inferiores (Serie B e Serie C), recibindo o nome de Serie A a primeira categor\u00eda. Durante certo tempo, o torneo coexistiu co actual sistema de ligas estatais creado en 1929. Foi eliminado en 1940 por decisi\u00f3n da FEF.\nHistoria.\nCampionato non oficial, organizado polo Vigo F.C..\nO Campionato de Galicia comezou a organizarse no ano 1905 de forma non oficial, xa que a\u00ednda non exist\u00eda a Federaci\u00f3n Galega de F\u00fatbol, e foi un dos torneos pioneiros do f\u00fatbol galego xunto \u00e1 \"Copa Compostel\u00e1\", a \"Copa Pontevedra\" e o \"Campionato de Galicia e Asturias\" xogado na Coru\u00f1a. O torneo era organizado polo Vigo Foot-ball Club e para participar na competici\u00f3n tan s\u00f3 era preciso que o club estivese legalizado. O trofeo en disputa era unha copa de prata de once quilogramos sostida por unha pea\u00f1a de \u00e9bano, a cal foi doada polo rei Afonso XIII despois dunha petici\u00f3n dos organizadores, feito que provocou que naquela altura o campionato fose co\u00f1ecido tam\u00e9n como \"Copa do Rei\".\nNa primeira edici\u00f3n do campionato, xogaron a final o Fortuna Foot-ball Club e mailo Vigo Foot-ball Club, sendo proclamado campi\u00f3n o Fortuna varios meses despois, tras diversos enfrontamentos entre as directivas de \u00e1mbolos dous clubs. No torneo do ano seguinte xogan a final os dous mesmos equipos, e despois de dous partidos rematados con empate, o Fortuna ga\u00f1ou un terceiro encontro e revalidou o t\u00edtulo. A terceira edici\u00f3n do campionato foi xogada en formato de liga, proclam\u00e1ndose campi\u00f3n o Vigo F.C. e subcampi\u00f3n o Fortuna. O Vigo volveu ga\u00f1ar o torneo ao ano seguinte tras vencer na final ao Pontevedra Sporting Club. Na quinta edici\u00f3n foi campi\u00f3n o Fortuna de Vigo despois de ga\u00f1ar a semifinal contra o Espa\u00f1ol F.C. de Vigo e que non se presentase \u00e1 final o Victoria de Pontevedra. O Fortuna volveu ga\u00f1ar ao ano seguinte en circunstancias parecidas, xa que o Real Club Coru\u00f1a non se presentou para disputar a final do torneo. A s\u00e9tima e derradeira edici\u00f3n do torneo foi ga\u00f1ada polo Fortuna fronte ao Vigo tras unha final a dobre partido, ficando os fortunistas co trofeo en propiedade despois desta vitoria.\nCando rematou a disputa do primeiro trofeo, o rei Afonso XIII doou unha nova \"Copa do Rei\" ao Vigo Foot-ball Club para que a puxese en disputa nas vindeiras edici\u00f3ns do Campionato. A nova copa, que vi\u00f1a gardada nun elegante estoxo, era de prata dourada cunha pea\u00f1a de madeira vernizada e ti\u00f1a gravado o emblema do monarca e a inscrici\u00f3n \"\u201cVigo Foot-ball Club. Premio de S.M. el Rey\u201d.\" O Vigo non chegou a organizar un novo campionato e decidiu doar esta copa \u00e1 Federaci\u00f3n Galega de F\u00fatbol para que fose o premio do primeiro Campionato de Galicia oficial. A cambio desta doaz\u00f3n e da renuncia a calquera intervenci\u00f3n deportiva ou econ\u00f3mica na organizaci\u00f3n do Campionato, a Federaci\u00f3n entregar\u00eda ao Vigo F.C. outra copa para que este organizase un concurso provincial.\nCampionato de Galicia oficial, organizado pola F.G.F..\nPrimeiras edici\u00f3ns oficiais.\nA Federaci\u00f3n Galega de F\u00fatbol comezou a organizar o torneo de xeito oficial a partir da tempada 1913/14. Unicamente se inscribiron o Real Vigo Sporting Club e o Real Club Fortuna de Vigo, resultando ga\u00f1ador do torneo o Vigo Sporting. Nesta edici\u00f3n non se outorgaba a representanci\u00f3n galega no Campionato de Espa\u00f1a, que xa fora dirimida noutra competici\u00f3n eliminatoria xogada con anterioridade \u00e1 data de realizaci\u00f3n do Campionato de Galicia, dado que na Asemblea da Federaci\u00f3n se establecera que ambas as d\u00faas competici\u00f3ns fosen disputadas separadamente.\nNo torneo da seguinte tempada, o Real Club Coru\u00f1a sufriu unha pol\u00e9mica descualificaci\u00f3n que logo foi revogada pola RFEF a\u00ednda que non deu tempo para facer efectiva a decisi\u00f3n do \u00f3rgano estatal e finalmente proclamar\u00edase campi\u00f3n o Fortuna de Vigo. Dende esta segunda edici\u00f3n do campionato, ademais da disputa do propio t\u00edtulo de campi\u00f3n galego, o torneo tam\u00e9n serv\u00eda para obter a clasificaci\u00f3n para a Copa de Espa\u00f1a.\nO campionato non disputado.\nNo ver\u00e1n de 1915, unha selecci\u00f3n de xogadores do Vigo Sporting e do Fortuna de Vigo acudiu a Lisboa para xogar un partido amig\u00e1bel despois de recibir unha invitaci\u00f3n. Os regulamentos da RFEF acabados de aprobar obrigaban a notificar a disputa de encontros internacionais con 15 d\u00edas de antelaci\u00f3n. Os xogadores viaxaron igualmente a Lisboa e a FGF notificou o asunto \u00e1 RFEF, a cal autorizou \u00e1 FGF para que impuxese as sanci\u00f3ns que considerase oportunas \"\u201ctendo presente que prefer\u00eda que sufrise menoscabo o prestixio do Comit\u00e9 Nacional a que se causase prexu\u00edzo ao desenvolvemento da vida futbol\u00edstica galega\u201d\". A FGF sancionou o Vigo Sporting, suspendendo da competici\u00f3n a todos os seus equipos durante un ano e impo\u00f1endolle unha multa de 500 pesetas, namentres que os seis xogadores do Fortuna que viaxaron a Lisboa foron sancionados de xeito indiviual, sendo suspendidos por un ano, e o Fortuna como club non foi sancionado. Alg\u00fans clubs pediron at\u00e9 en d\u00faas ocasi\u00f3ns que se realizase unha asemblea para discutir o tema, sendo denegadas as respectivas petici\u00f3ns pola directiva da FGF. Neste contexto e xa no mes de novembro, o Deportivo Aut\u00e9ntico e o Real Club Coru\u00f1a, que \u00edan participar no Campionato de Galicia desa tempada xunto co Fortuna, retir\u00e1ronse do mesmo e formaron a Uni\u00f3n Galega de Clubs xunto co Vigo Sporting, organizando un campionato propio no que tomaron parte os tres clubs desconformes coa FGF. Este Campionato da Uni\u00f3n foi co\u00f1ecido tam\u00e9n como o \"campionato de honra\" e foi ga\u00f1ado polo Vigo Sporting. Por outra parte, despois de se retiraren o Deportivo Aut\u00e9ntico e o Coru\u00f1a, o comit\u00e9 da FGF proclamou campi\u00f3n oficial ao Fortuna sen ter que xogar ning\u00fan partido.\nNo mes de febreiro de 1916, o comit\u00e9 nacional da RFEF decidiu levantar a sanci\u00f3n que impuxera a FGF ao Vigo Sporting e aos xogadores do Fortuna. Ese mesmo mes foi celebrada unha asemblea extraordinaria da RFEF, na que a representaci\u00f3n da FGF entregou un escrito en protesta e abandonou a reuni\u00f3n. As outras tres federaci\u00f3ns que conformaban a RFEF (Catalu\u00f1a, Norte e Centro) acordaron dar de prazo ata o 15 de marzo para que a FGF arranxase o problema do f\u00fatbol galego ou ser\u00eda expulsada da federaci\u00f3n estatal. Galicia foi exclu\u00edda da Copa de Espa\u00f1a por non solucionar os seus problemas internos antes da devandita data. A final do campionato, que nun principio estaba planeado que se xogase en Galicia, foi trasladada finalmente a Barcelona. A directiva da FGF presentou a s\u00faa dimisi\u00f3n e foi elixida unha nova directiva. Finalmente, unha asemblea da FGF en xu\u00f1o de 1916 decidiu anular o Campionato de Galicia 1915/16 e non considerar campi\u00f3n ao Fortuna nin a ning\u00fan outro equipo.\nO preito Vigo-Fortuna pola Copa do Rei.\nO campionato da tempada 1917/18 foi ga\u00f1ado polo Fortuna de Vigo, pero posteriormente ser\u00eda anulado. Na edici\u00f3n de 1918/19 procl\u00e1mase campi\u00f3n o Vigo Sporting, que tam\u00e9n ga\u00f1ara o campionato da tempada 1916/17, correspond\u00e9ndolle dese xeito a \"Copa do Rei\" en propiedade por ser o primeiro club en ga\u00f1ar tres veces o campionato. O Fortuna, campi\u00f3n da temporada anterior, n\u00e9gase a entregar o trofeo ao Vigo Sporting, argumentando que o Fortuna \u00e9 o posuidor lex\u00edtimo do torneo base\u00e1ndose en que o campionato non disputado da tempada 1915/16 fora outorgado pola directiva da FGF (decisi\u00f3n que fora anulada posteriormente, cando se arranxou o problema xurdido aquela tempada) ao club fortunista e polo tanto foi este o primeiro en ga\u00f1ar tres veces o campionato. A FGF ordena que o Fortuna entregue o trofeo, pero estes non aceptan a decisi\u00f3n e son exclu\u00eddos do campionato polo \u00f3rgano federativo. O Fortuna agarda ent\u00f3n por unha decisi\u00f3n da RFEF, que non d\u00e1 chegado, ante o cal decide abandonar a FGF e unirse \u00e1 Liga Rexional de Clubs de F\u00fatbol. Paralelamente, o Fortuna formaliza unha queixa ante o gobernador civil da provincia de Pontevedra, que anula a asemblea da FGF de decembro de 1918 por irregularidades na representaci\u00f3n do Pontevedra Athletic Club e do Deportivo da Coru\u00f1a. En novembro de 1919, cel\u00e9brase unha asemblea da FGF na que se anula o Campionato de Galicia 1917/18 que ga\u00f1ara o Fortuna. Noutra nova asemblea levada a cabo no mesmo mes, consid\u00e9rase ao Pontevedra Athletic herdeiro dos dereitos federativos do Pontevedra Sporting Club e ao Deportivo da Coru\u00f1a herdeiro dos dereitos federativos do Deportivo Aut\u00e9ntico. En xu\u00f1o de 1920, an\u00fanciase un acordo entre o Fortuna e o Vigo para solucionaren o problema do trofeo, segundo o cal o Fortuna reingresar\u00eda na FGF s\u00e9ndolle perdoadas as sanci\u00f3ns, a\u00ednda que tendo que pagar o que debe, e a \"Copa do Rei\" ser\u00eda posta outra vez en disputa. Por\u00e9n, o acordo final non se acadar\u00eda at\u00e9 decembro do mesmo ano, cando se pactou que o Fortuna entregar\u00eda o trofeo \u00e1 FGF, esta ao Vigo Sporting, e este \u00faltimo \u00e1 RFEF en propiedade.\nO torneo da tempada 1919/20 xogouse mentres o Vigo e o Fortuna manti\u00f1an o litixio pola \"Copa do Rei\". Nesta edici\u00f3n inicialmente \u00edan participar o Vigo Sporting, o Deportivo da Coru\u00f1a, o Real Club Coru\u00f1a e o Pontevedra Athletic, pero o Coru\u00f1a retirouse do campionato antes da primeira xornada e o Athletic non se presentou a xogar os partidos, ficando o torneo nun cara a cara entre o Vigo e o Deportivo, do que sa\u00edu campi\u00f3n o equipo vigu\u00e9s. O Fortuna non puido participar por estar f\u00f3ra da FGF naquel momento.\nDa alternancia Vigo-Fortuna \u00e1 alternancia Celta-Deportivo.\nNun principio o Campionato s\u00f3 constaba dunha categor\u00eda pero a partir da tempada 1919/20 pasou a constar de dous divisi\u00f3ns: a Serie A e a Serie B, e en 1923 celebrouse por primeira vez unha terceira categor\u00eda: a Serie C. Entre todas estas categor\u00edas realiz\u00e1banse ascensos e descensos, de forma semellante ao sistema de divisi\u00f3ns da Liga espa\u00f1ola de f\u00fatbol aparecido en 1929.\nAs edici\u00f3ns de 1920/21 e 1921/22 foron ga\u00f1adas polo Fortuna de Vigo e a edici\u00f3n de 1922/23 foi ga\u00f1ada polo Vigo Sporting, sendo esta a \u00faltima edici\u00f3n xogada antes da fusi\u00f3n de ambos os clubs para formaren o Celta de Vigo. A partir deste suceso, o ata daquela tradicional dominio no campionato compartido polo Fortuna e Vigo Sporting dar\u00e1 paso \u00e1 nova alternancia entre o Celta e o Deportivo da Coru\u00f1a. A rivalidade entre estes dous equipos comeza axi\u00f1a xa que varios xogadores do Vigo Sporting (Luis Otero, Chiarroni e Ram\u00f3n Gonz\u00e1lez) non aceptan incorporarse ao novo club vigu\u00e9s xurdido da fusi\u00f3n e deciden fichar polo Deportivo, producindo unha denuncia do Celta ante a FGF que descualifacar\u00e1 o Deportivo da edici\u00f3n 1923/24, decisi\u00f3n que ser\u00e1 revogada pola RFEF despois dun recurso do club herculino. Durante este peri\u00f3do o Celta de Vigo domina o campionato e ga\u00f1a tres torneos consecutivos entre 1923 e 1926. En 1927 o Deportivo consegue o seu primeiro campionato e ga\u00f1a tam\u00e9n a seguinte edici\u00f3n en 1928. O Racing de Ferrol conseguiu romper o dominio destes dous clubs e ga\u00f1ou o campionato 1928/29. Entre 1929 e 1934, o Celta ga\u00f1ou tres campionatos e o Deportivo outros dous.\nCoexistencia cos campionatos superrexionais.\nEn 1934, a FEF leva a cabo unha reestruturaci\u00f3n do f\u00fatbol estatal e crea unha serie de campionatos interrexionais, denominados oficialmente Superrexionais, situados xerarquicamente por riba dos campionatos rexionais tradicionais (ag\u00e1s no caso do Campionato de Catalu\u00f1a, que mant\u00e9n o seu nivel de facto ao integrar en exclusiva un \u00fanico grupo Superrexional) e nos cales tomar\u00e1n parte os equipos m\u00e1is potentes que ata ent\u00f3n participaban nos respectivos campionatos rexionais. Galicia e Asturias son agrupadas no Superrexional Grupo 1\u00ba, co\u00f1ecido popularmente como Campionato Mancomunado Galaico-\u00c1stur, ficando encadrados na primeira edici\u00f3n disputada na tempada 1934/35 os clubs Celta de Vigo, Deportivo da Coru\u00f1a e Racing de Ferrol, a\u00ednda que o torneo foi interrompido debido a problemas pol\u00edticos en Asturias, onde tivo lugar a Folga xeral revolucionaria de 1934. Como resultado dividiuse o torneo en dous grupos paralelos: o galego e o asturiano, nos que o Celta e o Oviedo F.C. resultaron ga\u00f1adores respectivamente. As\u00ed e todo, este non se pode denominar \"Campionato de Galicia\", xa que nel tan s\u00f3 compet\u00edan os tres clubs que formaban o sector galego do campionato superrexional. O Campionato de Galicia da Serie A foi ga\u00f1ado polo Uni\u00f3n Sporting Club de Lavadores.\nAo ano seguinte volveuse disputar o Campionato Mancomunado Galaico-\u00c1stur. Esta vez a representaci\u00f3n galega estivo formada polo Celta, o Deportivo e o Uni\u00f3n Sporting, que como consecuencia non participaron no Campionato de Galicia. Ser\u00eda o Oviedo F.C. quen ga\u00f1ar\u00eda o mancomunado galaico-asturiano, finalizando o Uni\u00f3n Sporting subcampi\u00f3n. Esta ser\u00eda a derradeira vez que se disputou. O 29 de maio de 1936, galegos e asturianos solicitaron a divisi\u00f3n do grupo superrexional perante a Asemblea anual da Federaci\u00f3n Espa\u00f1ola de F\u00fatbol, s\u00e9ndolles concedida. Ao mesmo tempo, disputouse o Campionato de Galicia e foi ga\u00f1ado polo Club Lemos. Neste mesmo ano, disp\u00fatase a primeira Copa Galicia, tomando parte nela os equipos que participaran nos dous devanditos campionatos.\nGuerra Civil.\nEn xullo de 1936 estala a Guerra Civil e en outubro a FEF suspende as competici\u00f3ns a nivel estatal, pero permitindo \u00e1s federaci\u00f3ns territoriais organizar as s\u00faas propias competici\u00f3ns oficiais se a situaci\u00f3n as\u00ed o permite. Galicia, ao estar afastada da fronte de batalla, contin\u00faa a desenvolver actividade futbol\u00edstica malia as graves dificultades por mor da guerra. As\u00ed pois, a Asemblea da FGF decide organizar o Campionato de Galicia da tempada 1936/37, no que se proclama campi\u00f3n o Deportivo da Coru\u00f1a. \nNa primavera de 1937, constit\u00faese unha FEF paralela na zona golpista, presidida por Luciano Urquijo e con sede en Donostia, que intenta asumir as prerrogativas da FEF con sede en Madrid, a\u00ednda que daquela dirixida dende a delegaci\u00f3n de Barcelona. Prod\u00facese ent\u00f3n unha dualidade federativa, que a FIFA acaba aceptando de forma provisional. Galicia, ao atoparse na \u00e1rea controlada polos sublevados, queda baixo a xurisdici\u00f3n da FEF de Donostia. En decembro, Urquijo declara que deu instruci\u00f3ns \u00e1s federaci\u00f3ns territoriais para organizaren campionatos desa categor\u00eda. A FEF de Donostia d\u00e1 instruci\u00f3ns para reorganizar as federaci\u00f3ns territoriais, nomeando un xestor \u00fanico, cuxa primeira misi\u00f3n ser\u00e1 a de organizar as competici\u00f3ns oficiais.\nA edici\u00f3n 1937/38, titulada \"Copa Corpo de Ex\u00e9rcito de Galicia\", \u00e9 ga\u00f1ada polo Racing de Ferrol. O torneo de 1938/39 \u00e9 ga\u00f1ado tam\u00e9n polos ferrol\u00e1ns, outorg\u00e1ndolle a clasificaci\u00f3n para a recentemente estreada Copa do Xeneral\u00edsimo, na que os racinguistas chegaron \u00e1 final.\nAo finalizar a guerra, os campionatos disputados durante a mesma en ambas as zonas (sublevada e gobernamental) non foron anulados, a\u00ednda que non se tiveron en conta para os efectos de ascensos e descensos de categor\u00eda (Circular n\u00ba 3 de 12 de agosto de 1939), do mesmo xeito que a situaci\u00f3n legal das licenzas de xogadores retrotraeu \u00e1 existente ao fin da tempada 1935/36 (Asemblea da FEF do 22, 23 e 24 de xullo de 1939).\nDerradeira edici\u00f3n e supresi\u00f3n.\nAcabada a guerra e co r\u00e9xime franquista xa instaurado, xogouse a derradeira edici\u00f3n do campionato, correspondente \u00e1 tempada 1939/40, proclam\u00e1ndose campi\u00f3n o Deportivo da Coru\u00f1a e subcampi\u00f3n o F.C. Vigu\u00e9s. \nPara a tempada 1940/41, o Comit\u00e9 Directivo da FEF presidido por Luis Saura del Pan (m\u00e9dico e ex xogador do Real Madrid) decidiu suprimir de facto todos os campionatos rexionais, ag\u00e1s o canario, exclu\u00edndo de participar nos mesmos aos equipos encadrados no campionato estatal de Liga e modificando o sistema de clasificaci\u00f3n para a Copa de Espa\u00f1a, que ser\u00eda outorgada segundo a posici\u00f3n final acadada na propia Liga. Deste xeito, a Serie A \u2014rebautizada como Preferente d\u00e9cadas m\u00e1is tarde\u2014 converteuse na primeira divisi\u00f3n territorial galega dentro da Liga espa\u00f1ola. Antes desta reestruturaci\u00f3n, os equipos galegos que participaban nas ligas estatais continuaban a participar simultaneamente no Campionato de Galicia, coa excepci\u00f3n das tempadas 1934/35 e 1935/36, que o fixeron no Galaico-\u00c1stur.\nDespois da eliminaci\u00f3n do campionato, a Federaci\u00f3n Galega de F\u00fatbol organizou varias edici\u00f3ns da Copa Galicia durante o s\u00e9culo XX, a\u00ednda que en moitas delas non participaron os equipos galegos que militaban nas divisi\u00f3ns estatais m\u00e1is altas (1\u00aa e 2\u00aa). Xa no s\u00e9culo XXI, volveuse recuperar un torneo de equipos galegos de f\u00fatbol no ano 2006 coa creaci\u00f3n da Copa Xunta de Galicia, que despois pasar\u00eda a chamarse Copa Galiza, pero este proxecto durou poucas edici\u00f3ns."}
{"id": "187841", "revid": "85894", "url": "https://gl.wikipedia.org/wiki?curid=187841", "title": "Ense\u00f1o, Cures, Boiro", "text": "Ense\u00f1o \u00e9 un lugar da parroquia de Cures no concello coru\u00f1\u00e9s de Boiro, na comarca da Barbanza. Segundo o padr\u00f3n municipal (INE 2013) ten 43 habitantes (21 homes e 22 mulleres)."}
{"id": "187842", "revid": "85894", "url": "https://gl.wikipedia.org/wiki?curid=187842", "title": "Mieites, Cures, Boiro", "text": "Mieites \u00e9 un lugar da parroquia de Cures no concello coru\u00f1\u00e9s de Boiro, na comarca da Barbanza. Segundo o padr\u00f3n municipal (INE 2013) ten 88 habitantes (37 homes e 51 mulleres)."}
{"id": "187843", "revid": "98629", "url": "https://gl.wikipedia.org/wiki?curid=187843", "title": "Opel", "text": "Adam Opel AG (popularmente Opel) \u00e9 unha empresa alem\u00e1 que se dedica \u00e1 fabricaci\u00f3n de autom\u00f3biles e desde 2021 \u00e9 unha filial de Stellantis.\nHistoria.\nComezos.\nA empresa foi fundada por Adam Opel na cidade de R\u00fcsselsheim no ano 1862 para fabricar m\u00e1quinas de coser. En 1886 a empresa comezou a fabricar tam\u00e9n bicicletas, tendo \u00e9xito tam\u00e9n neste mercado, de xeito que \u00e1 morte de Adam Opel en 1895 a empresa era a l\u00edder na fabricaci\u00f3n dos dous produtos no pa\u00eds.\nOs fillos de Adam Opel colleron a empresa, e no ano 1899 fabricaron o seu primeiro coche, que non tivo moito \u00e9xito. A pesar diso a empresa insistiu, asinando contratos con outras empresas do sector automobil\u00edstico para fabricar con licenza modelos alleos. O \"Opel 4/8\" sa\u00edu en 1909 e vendeu moitas unidades, a maior\u00eda entre o gremio dos m\u00e9dicos, no cal se fixo moi popular. A pesar de que o lume queimou a f\u00e1brica en 1911, Opel era en 1914 o maior fabricante de autom\u00f3biles de Alema\u00f1a.\nGeneral Motors.\nO imperio General Motors, admirado polos resultados comerciais de Opel, comprou o 80% da empresa en 1929 e o resto 2 anos despois. A familia Opel acadou coa venda 33'3 mill\u00f3ns de d\u00f3lares. Unha das primeiras decisi\u00f3ns da empresa norteamericana foi crear unha segunda f\u00e1brica en Brandeburgo no ano 1935. Ese mesmo ano Opel converteuse na primeira empresa alem\u00e1 en fabricar 100.000 coches.\nEn 1939 sa\u00edu \u00e1 r\u00faa o Opel Kapit\u00e4n, que tivo un enorme \u00e9xito, e vendeu 25.374 unidades antes de comezar a segunda guerra mundial. Durante a guerra Opel seguiu fabricando coches con normalidade ata que tam\u00e9n comezou a fabricar cami\u00f3ns e pezas para tanques. En 1945 Opel non fabricou ningunha unidade, e as fabricas foron desfeitas polos ex\u00e9rcitos aliados. A factor\u00eda de Brandeburgo foi levada a Rusia, e a factor\u00eda de R\u00fcsselsheim estaba esnaquizada nun 47%.\nCando remataron os combates, os antigos traballadores da f\u00e1brica de R\u00fcsselsheim comezaron a s\u00faa reconstruci\u00f3n, e en 1946 sa\u00edu \u00e1 r\u00faa o primeiro novo Opel Blitz, un cami\u00f3n que xa fora fabricado nos anos da guerra. Non obstante, neses anos da posguerra non sempre estivo claro o apoio a longo prazo da GM en Opel, froito das d\u00fabidas que nos Estados Unidos hab\u00eda sobre a recuperaci\u00f3n da econom\u00eda de Alema\u00f1a.\nNos anos 50 a crise da empresa rematou, Opel atopou o seu sitio no mercado alem\u00e1n entre os prezos baixos dos Volkswagen e os prezos altos dos Mercedes-Benz, e en 1953 a empresa fabricaba de novo m\u00e1is de 100.000 veh\u00edculos e xa ti\u00f1a m\u00e1is de 20.000 traballadores."}
{"id": "187844", "revid": "85894", "url": "https://gl.wikipedia.org/wiki?curid=187844", "title": "Pumar do R\u00edo, Cures, Boiro", "text": "Pumar do R\u00edo \u00e9 un lugar da parroquia de Cures no concello coru\u00f1\u00e9s de Boiro, na comarca da Barbanza. Segundo o padr\u00f3n municipal (INE 2013) ten 71 habitantes (37 homes e 34 mulleres)."}
{"id": "187845", "revid": "23562", "url": "https://gl.wikipedia.org/wiki?curid=187845", "title": "Adam Opel AG", "text": ""}
{"id": "187846", "revid": "85894", "url": "https://gl.wikipedia.org/wiki?curid=187846", "title": "Escarabote, Lamp\u00f3n, Boiro", "text": "Escarabote \u00e9 un lugar da parroquia de Lamp\u00f3n no concello coru\u00f1\u00e9s de Boiro, na comarca do Barbanza. Segundo o padr\u00f3n municipal (INE 2013) ten 638 habitantes (329 homes e 309 mulleres).\nO top\u00f3nimo procede do escarapote (\"Scorpaena scrofa\"), un tipo de peixe similar \u00e1 faneca brava que habitaba os areais da contorna, de corpo forte e cabeza chea de espi\u00f1as."}
{"id": "187847", "revid": "85894", "url": "https://gl.wikipedia.org/wiki?curid=187847", "title": "Goi\u00e1ns, Lamp\u00f3n, Boiro", "text": "Goi\u00e1ns \u00e9 un lugar da parroquia de Lamp\u00f3n no concello coru\u00f1\u00e9s de Boiro, na comarca da Barbanza. Segundo o padr\u00f3n municipal (INE 2013) ten 146 habitantes (70 homes e 76 mulleres)."}
{"id": "187848", "revid": "5863", "url": "https://gl.wikipedia.org/wiki?curid=187848", "title": "Pumar", "text": "O top\u00f3nimo Pumar pode referirse a varios lugares de Galicia:"}
{"id": "187849", "revid": "5863", "url": "https://gl.wikipedia.org/wiki?curid=187849", "title": "Thierry Jonquet", "text": "Thierry Jonquet, nado en Par\u00eds o 19 de xaneiro de 1954 e finado na mesma cidade o 9 de agosto de 2009, foi un escritor franc\u00e9s de novela negra, s\u00e1tiras pol\u00edticas e sociais. Unha das s\u00faas novelas, \"Mygale\", foi pasada ao cinema por Pedro Almod\u00f3var, co t\u00edtulo \"La piel que habito\" en 2011.\nTen asinado libros cos pseud\u00f3nimos de Martin Eden, Ramon Mercader, Phil Athur e Vince-C. Aymin-Pluzin. \nTivo unha infancia marcada polo cinema. Fixo a secundaria no liceo parisiense Charlemagne, e despois estudou filosof\u00eda na Universidade de Cr\u00e9teil e m\u00e1is tarde terapia ocupacional. Logo dedicouse \u00e1 xeriatr\u00eda, e ante esa situaci\u00f3n de morte omnipresente, comezou a escribir para informar dese horror e para renderlle homenaxe a un pensionista amigo seu. Deixou a xeriatr\u00eda e f\u00edxose profesor. \nFoi ademais membro da Liga Comunista Revolucionaria."}
{"id": "187851", "revid": "98629", "url": "https://gl.wikipedia.org/wiki?curid=187851", "title": "Fiat", "text": "FIAT (acr\u00f3nimo de \"Fabbrica Italiana Automobili Torino\"), \u00e9 unha empresa italiana adicada \u00e1 fabricaci\u00f3n de autom\u00f3biles, pertencente \u00f3 grupo industrial Fiat S.p.A . Fundouse en 1899, por un feixe de industriais torineses liderados por Giovanni Agnelli. Desde 2021 \u00e9 unha filial de Stellantis.\nHistoria.\nNa primeira factor\u00eda localizouse en Corso Dante sobre 10.000 m2 na que traballaron 50 obreiros, fabricou o seu primeiro autom\u00f3bil en 1899, cham\u00e1ndose o modelo \"Fiat 3\u00bd HP\". Na primeira d\u00e9cada do s\u00e9culo XX a empresa espalla as s\u00faas actividades comezando a fabricar cami\u00f3ns, tranv\u00edas, motores mari\u00f1os etc. En 1908 sa\u00edu o modelo \"Fiat 1 Fiabre\", feito para ser taxi, e exportado a cidades como Londres, Par\u00eds ou Nova York. Os Fiat da d\u00e9cada de 1910 ga\u00f1aron moitas carreiras polo mundo enteiro, dende Espa\u00f1a \u00f3s Estados Unidos ou a Arxentina. O \"Fiat 300 HP Record\", feito en 1911, ti\u00f1a 250 cabalos de potencia, e foi constru\u00eddo para bate-lo r\u00e9cord de velocidade daquel ent\u00f3n, chegando \u00f3s 290 km/h.\nNa primeira guerra mundial Fiat fabricou o seu modelo \"Fiat 501\" para o ex\u00e9rcito italiano, e unha vez rematada a guerra, sacou unha nova versi\u00f3n deste modelo para uso civil, da que se venderon mais de 40.000 unidades. Trala visita de Giovanni Agnelli \u00e1s f\u00e1bricas de Ford en Am\u00e9rica, o fundador de Fiat decidiu constru\u00edr unha nova factor\u00eda na que se traballase do mesmo xeito que nas factor\u00edas de Henry Ford.\nEn 1931 Fiat comprou a empresa espa\u00f1ola Hispano-Suiza, e na s\u00faa factor\u00eda de Guadalaxara comezou a producirse o \"Fiat 514\". As instalaci\u00f3ns foron desfeitas na guerra civil e nunca mais foron reconstru\u00eddas.\nEn 1932 sa\u00edu \u00f3 mercado o modelo \"Fiat 508 Balilla\" que vai vender 110.000 unidades, pero eses n\u00fameros foron superados polo novo modelo \"Fiat 500 Topolino\" que sa\u00edu en 1936, e que nas seguintes 2 d\u00e9cadas vendeu mais de 500.000 unidades.\nCo comezo da segunda guerra mundial o proceso produtivo de Fiat cambiou totalmente, pasando a fabricarse tan s\u00f3 veh\u00edculos de transporte para o ex\u00e9rcito, nunhas instalaci\u00f3ns que recib\u00edan moitos bombardeos.\nTralo remate da guerra morre o fundador da empresa, unha empresa que estaba parada e desfeita polas bombas. O Plan Marshall axudou a reconstru\u00edr as factor\u00edas, e comezou a fabricarse de novo o \"Topolino\". Uns anos despois, en 1955, naceu o \"Fiat 600\", un modelo hist\u00f3rico que acadou o seu obxectivo de motorizar en masa \u00f3s italianos.\nFiat acadou o reco\u00f1ecemento Coche do Ano en Europa 9 veces (1967, 1970, 1972, 1984, 1989, 1995, 1996, 2004 e 2008), cos modelos 124, 128, 127, Uno, Tipo, Punto, Bravo, Panda e 500, sendo o fabricante que m\u00e1is veces recolleu ese premio.\nEn 1966, foi a primeira marca automobil\u00edstica en constru\u00edr unha factor\u00eda na antiga URSS, na localidade de Togliattigrad, nas beiras do Volga, no oblast de Samara: tras un acordo comercial, creouse AutoVaz (Volzhski Avtomobilny Zavod: \"F\u00e1brica de Autom\u00f3biles Volga\").\nOutras actividades.\nAviaci\u00f3n e motocicletas.\nFiat, como Fiat Aviazione, foi un importante construtor aeron\u00e1utico, centrado principalmente na aviaci\u00f3n militar. Despois da primeira guerra mundial, Fiat consolidou a varios pequenos fabricantes de avi\u00f3ns italianos, como Pomilio e Ansaldo. As aeronaves m\u00e1is famosas de Fiat foron os cazas biplanos dos anos 30 Fiat CR.32 e Fiat CR.42. Outros dese\u00f1os notables foron os cazas CR.20, G.50 e G.55, o hidroavi\u00f3n Fiat RS.14 e o bombardeiro Fiat BR.20. Nos anos 50 a compa\u00f1\u00eda dese\u00f1ou o avi\u00f3n de ataque a terra lixeiro G.91. En 1969 Fiat Aviazione fusionouse con Aerfer para formar Aeritalia.\nEn 1959 Piaggio pasou \u00e1s mans da familia Agnelli. En 1964 as divisi\u00f3ns aeron\u00e1utica e de motocicletas separ\u00e1ronse para converterse en compa\u00f1\u00edas independentes. A aeron\u00e1utica chamouse IAM Rinaldo Piaggio. Na actualidade a compa\u00f1\u00eda aeron\u00e1utica Piaggio Aero est\u00e1 controlada pola familia de Piero Ferrari, que tam\u00e9n pos\u00fae o 10% do construtor de coches Ferrari.\nA divisi\u00f3n de motociclestas, Vespa, prosperou ata 1992, cando Giovanni Alberto Agnelli converteuse en CEO (a\u00ednda que ti\u00f1a un cancro e morreu en 1997). En 1999 Morgan Grenfell Private Equity mercar\u00eda Piaggio."}
{"id": "187852", "revid": "5863", "url": "https://gl.wikipedia.org/wiki?curid=187852", "title": "San Salvador de Xunqueiras", "text": ""}
{"id": "187854", "revid": "1131", "url": "https://gl.wikipedia.org/wiki?curid=187854", "title": "Fenosa (2011)", "text": "Fenosa, temporalmente chamada Fenosa Wind, \u00e9 o nome provisional dunha empresa el\u00e9ctrica galega, formalizada de maneira p\u00fablica en 2011.\nComposici\u00f3n.\nA firma Fenosa est\u00e1 participada nun 75% pola empresa enerx\u00e9tica Gas Natural Fenosa e nun 25% pola construtora ourens\u00e1 Copasa.\nTraxectoria.\nFenosa Wind foi a m\u00e1xima beneficiaria do concurso e\u00f3lico que, en 2010, resolveu a Xunta de Galicia durante o goberno de Alberto N\u00fa\u00f1ez Feij\u00f3o. O goberno galego concedeulle a explotaci\u00f3n de 339 megawatts repartidos en once parques, o 14,5% da potencia total da convocatoria. No concurso inmediatamente anterior, promovido pola conseller\u00eda do nacionalista Fernando Blanco (2008), a Gas Natural, que daquela concorr\u00eda coaligada con Enel, s\u00f3 lle corresponderan a cantidade marxinal de 15 megawatts, mais o concurso foi revogado polo goberno do PPdeG.\nEn setembro de 2011 presentouse publicamente, recuperando o nome de Fenosa, a empresa fundada na posguerra por Pedro Barri\u00e9 de la Maza. Nesta nova firma agrup\u00e1banse non s\u00f3 a explotaci\u00f3n da enerx\u00eda e\u00f3lica concedida polo goberno galego, sen\u00f3n tam\u00e9n os activos hidr\u00e1ulicos de Gas Natural Fenosa f\u00f3ra de Galicia (2.100 megawatts en 2011), as centrais de Belesar, As Conchas e Santo Estevo (1500 MW), as\u00ed como as centrais minihidr\u00e1ulicas, as plantas de coxeraci\u00f3n e de biomasa en funcionamento en Galicia (600 MW). Iso incluir\u00eda 54 centrais hidroel\u00e9ctricas, 41 subestaci\u00f3ns e 21 grandes encoros."}
{"id": "187855", "revid": "25871", "url": "https://gl.wikipedia.org/wiki?curid=187855", "title": "Leila Lopes", "text": "Leila Luliana da Costa Vieira Lopes, nada na Provincia de Benguela o 26 de febreiro de 1986, \u00e9 unha ra\u00ed\u00f1a de beleza angolana.\nO 18 de decembro de 2010 foi elixida e coroada como Miss Angola 2011 en Luanda. O 12 de setembro de 2011 foi coroada Miss Universo 2011 na cidade brasileira de S\u00e3o Paulo."}
{"id": "187856", "revid": "89787", "url": "https://gl.wikipedia.org/wiki?curid=187856", "title": "Cocido", "text": "Un cocido \u00e9 unha preparaci\u00f3n gastron\u00f3mica feita nunha ola con auga, na que se cocen conxuntamente carnes (de porco, tenreira, polo ou cordeiro), embutidos, verduras (como coles, verzas, nabizas, grelos ou repolo), patacas, legumes (garavanzos, fabas) e outros elementos que \u00e1s veces son engadidos no momento de servir.\nDebido \u00e1s s\u00faas numerosas variantes territoriais, o nome adoita ir acompa\u00f1ado do xentilicio relativo \u00e1 s\u00faa orixe xeogr\u00e1fica (madrile\u00f1o, maragato, lebaniego, galego etc.)\nHistoria.\nHai autores que aseguran que cando o home posu\u00edu co\u00f1ecementos de oler\u00eda puxo o recipiente con auga e intentou abrandar, cocendo, as carnes de caza que tan traballosamente lograba.\nCaracter\u00edsticas.\n\u00c9 un prato moi completo posto que ten todos os ingredientes necesarios para unha dieta adecuada, sobre todo se se ten en conta que era comida de xente que fac\u00eda moito m\u00e1is exercicio f\u00edsico do que se fai agora.\nCom\u00edase principalmente en inverno, cando en casas con pouca calefacci\u00f3n era bo para coller calor corporal e, por iso, o que se considera como verduras tradicionais (nabos, cenorias e repolo) son t\u00edpicas do inverno, o que non obsta para que, agora que hai no mercado outras verduras, se substit\u00faan por aqueloutras que m\u00e1is gusten ao coci\u00f1eiro (ou aos comensais).\nUnha particularidade com\u00fan \u00e1s s\u00faas variedades xeogr\u00e1ficas \u00e9 que d\u00e1 lugar a varios pratos que se serven nunha mesma comida. Unha sopa ou caldo adoita ser o primeiro prato (\u00e1s veces, o \u00faltimo), o segundo est\u00e1 feito a base dos legumes e as patacas e xeito de acompa\u00f1amento (compango), s\u00e9rvese o prato de carnes e verduras cuxa cocci\u00f3n deu lugar \u00e1 sopa.\nAt\u00e9 hai pouco tempo e en certos lugares, remat\u00e1base cuns ovos estrelados, \u00e9 dicir, fritos, con salsa de tomate e chourizo e/ou morcilla fritos.\nEn antigos receitarios (xeralmente de conventos) descr\u00edbense cocidos de at\u00e9 catorce pratos que incl\u00faen todos os tipos de carnes, arroz, froitos secos etc...\nExisten multitude de variantes, algunhas con nome propio, como o (galego, particularmente na s\u00faa variante o cocido de Lal\u00edn, o cocido madrile\u00f1o, o monta\u00f1\u00e9s, o lebaniego, o maragato etc.) e outras sen \"denominaci\u00f3n xeogr\u00e1fica\", pero de elaboraci\u00f3n diferenciada. Outros famosos pratos como a \"escudella\" catal\u00e1 ou a \"olla podrida\", son de caracter\u00edsticas similares. O cocido elab\u00f3rase en moitas outras partes do mundo co nome de \"olla podrida\" (co\u00f1ecida en franc\u00e9s como \"Pot pourri\").\nOs restos do cocido, de os haber, t\u00f3manse de cea ou ao d\u00eda seguinte, co nome de \"roupa vella\".\nNa Comunidade Valenciana aprov\u00e9itanse as sobras para elaborar o arroz ao forno e arroz con costra, ao estilo de Elx.\nVariantes.\nCocido galego.\nEste prato, t\u00edpico de gastronom\u00eda de Galicia, elab\u00f3rase con carne de porco (especialmente lac\u00f3n, pero tam\u00e9n costelas e orellas), xarrete de tenreira re chourizo, con patacas e verduras (que var\u00edan segundo a \u00e9poca: nabizas, grelos, repolo...) e garavanzos ou tradicionalmente feix\u00f3ns.\nCocido de Lal\u00edn.\nExemplo t\u00edpico de cocido galego, o cocido de Lal\u00edn \u00e9 un prato t\u00edpico da vila de Lal\u00edn (e de toda a comarca do Deza). Elab\u00f3rase tendo como base os produtos procedentes do porco. Ao redor deste prato, moi famoso na coci\u00f1a galega, cel\u00e9brase a \"Feira do cocido\" e o \"Mes do cocido\".\nCocido lebaniego.\nO cocido lebaniego \u00e9 un prato gastron\u00f3mico t\u00edpico do val de Li\u00e9bana, en Cantabria. Os seus compo\u00f1entes esenciais son os garavanzos de Potes, as patacas e o repolo aos que se engade o compango procedente da \"matac\u00edu del chon\" (chourizo, morcilla, touci\u00f1o, \u00f3so de xam\u00f3n), ademais de carne de tenreira (chacina, \u00f3so de xeonllo e \"zancarr\u00f3n\") e recheo de \"migas\", ovo e carne. Sempre se come como prato \u00fanico, degust\u00e1ndose primeiro a sopa, despois os garavanzos e de terceiro as carnes, tam\u00e9n o recheo, ou ben todo xunto.\nCocido madrile\u00f1o.\nDo cocido madrile\u00f1o dise que \u00e9 de \"tres vuelcos\". Primeiro s\u00e9rvese a sopa con fideos (para iso hai que cocelos no caldo durante cinco minutos). Despois pres\u00e9ntanse os garavanzos nunha fonte coas verduras: repolo refogado, cenoria e nabo en rebandas. O terceiro \"vuelco\" est\u00e1 formado polas carnes *troceadas, as chacinas, o touci\u00f1o e o miolo dos \u00f3sos de cana.\nCocido maragato.\nO cocido maragato \u00e9 un dos m\u00e1is tradicionais da comarca da Maragater\u00eda no provincia de Le\u00f3n. Tr\u00e1tase dun cocido que tradicionalmente alimentaba aos traballadores do campo nunha soa comida para un duro d\u00eda de traballo. Consta basicamente dos elementos do campo, sopa, verza, garavanzos e sete carnes. \u00c9 un prato moi celebrado en Astorga e nas vilas da s\u00faa comarca, como Castrillo de los Polvazares ou Santiago Millas.\nUnha das caracter\u00edsticas m\u00e1is resaltadas deste cocido \u00e9 que nos \"tres vuelcos\" s\u00e9rvese 'ao rev\u00e9s', sendo primeiro as carnes do cocido, logo as verduras, para acabar coa sopa.\nCocido monta\u00f1\u00e9s.\nO cocido monta\u00f1\u00e9s \u00e9 o prato gastron\u00f3mico t\u00edpico de Cantabria que, a diferenza doutros tipos de cocidos t\u00edpicos do pa\u00eds, non leva garavanzos como elemento principal. Os seus compo\u00f1entes esenciais son a faba branca e a verza \u00e1s que se engade o compango procedente da matanza, (chourizo, costela, morcilla e touci\u00f1o) e recheo de migas, ovo e carne.\nCocido de cabaza e \"habichuelas\".\nPrato t\u00edpico de Andaluc\u00eda, \u00e9 un tipo de cocido que se elabora principalmente con cabaza e xud\u00edas verdes (chamadas en Andaluc\u00eda \"habichuelas\" ou \"habichuelillas\"), ademais de con garavanzos e outros vexetais (pataca, cenoria) e carnes de tenreira. Adoitan baterse parte dos vexetais con algunhas especias, para elaborar unha salsa espesa que se lle bota por riba ao prato.\nCocido con pelotas murciano.\nEste cocido, t\u00edpico de Murcia e outras zonas do Levante espa\u00f1ol, faise basicamente como outros, con garavanzos, xogas de tenreira, touci\u00f1o magro, chourizo, patacas, xud\u00edas verdes, cabaza, apio, cardo, sal e azafr\u00e1n. As alb\u00f3ndegas, que en Murcia chaman \"pelotas\", fanse con touci\u00f1o, pi\u00f1\u00f3ns, carne de porco picada, pementa, f\u00edgado de pavo, allo, ovos, pan fresco e perexil.\nCocido \u00e1 portuguesa.\n\u00c9 un cocido tradicional da coci\u00f1a portuguesa composto de diferentes verduras e legumes cocidos con algunhas carnes, principalmente de tenreira e porco.\n\"Verza\".\nPrato t\u00edpico da ba\u00eda gaditana e de Xerez da Fronteira. A verza xitana cont\u00e9n garavanzos e todos os seus \"av\u00edos\", isto \u00e9, derivados do porco (morcilla, chourizo, xam\u00f3n ou papada) que lle outorgan parte do seu peculiar sabor e consistencia.\n\"Escudella i carn d'olla\".\nA escudella \u00e9 un co\u00f1ecido prato t\u00edpico da coci\u00f1a catal\u00e1. Caracter\u00edzase especialmente por usar botifarras (negras, brancas e vermellas) no fervido, as\u00ed como unha masa de carne picada con especias (pementa, canela, ovo e pan relado) chamada \"pilota\". Ademais tam\u00e9n se usan garavanzos, patacas, col e diferentes tipos de carne e \u00f3sos que poden variar segundo receita.\n\"Olla podrida\".\nA \"olla podrida\" \u00e9 un prato da coci\u00f1a espa\u00f1ola, co\u00f1ecido desde a Idade Media. O de \"podrida\" \u00e9 no sentido de poder (orixinalmente cham\u00e1base \"olla poderida\", que significa 'ola dos poderosos'), ou ben refer\u00edndose aos ingredientes \"poderosos\" que leva, ou quizais porque s\u00f3 os podentes pod\u00edan acercarse a este prato, cando o pobo s\u00f3 aspiraba a herbas do campo e verduras. Seguindo unhas certas regras da lingua, o \"e\" desapareceu e quedou a palabra \"podrida\", confund\u00edndose co tempo coa acepci\u00f3n de podrecer.\n\u00c9 un dos pratos m\u00e1is representativos da coci\u00f1a burgalesa.\n\"Puchero andaluz\".\nPrato t\u00edpico de Andaluc\u00eda, o \"puchero\" \u00e9 un tipo de cocido que se elabora con carnes de polo e tenreira, legumes (como os garavanzos) e os \"av\u00edos de puchero\" (touci\u00f1o, morcilla, chourizo, \u00f3sos de xam\u00f3n e de vaca), e hortalizas variadas, como pataca, cenoria, porro, apio etc.\nS\u00e9rvese en dous \"vuelcos\", primeiro unha sopa coa verdura e os garavanzos, na que se poden ferver fideos ou arroz, e despois un prato no que se mesturan as carnes cos av\u00edos, que adoitan machucarse para facer unha pasta chamada \"pring\u00e1\"."}
{"id": "187861", "revid": "1131", "url": "https://gl.wikipedia.org/wiki?curid=187861", "title": "Lac\u00f3n con grelos", "text": "O lac\u00f3n con grelos, tam\u00e9n denominado lacoada, \u00e9 un prato de carne t\u00edpico da gastronom\u00eda de Galicia.\n\u00c9 unha variedade de cocido, con lac\u00f3n (\u00e1s veces tam\u00e9n cachucha, ou con orella de porco, ou costelas deste animal) chourizos, patacas cocidas enteiras (cachelos) e grelos (ou, antes de fin de ano, nabizas).\n\u00c9 un dos pratos m\u00e1is representativos deste pa\u00eds.\nSegundo Cunqueiro, \"O lac\u00f3n con grelos imp\u00faxose, xa \u00e9 o prato maior da coci\u00f1a galega\".\nE para Jorge-V\u00edctor Sueiro, \"El lac\u00f3n con grelos es, con la \"allada\" (ajada), lo m\u00e1s universal de la cocina gallega\".\nHistoria.\nO lac\u00f3n con grelos nos seus inicios com\u00edase sobre todo durante a celebraci\u00f3n do entroido, ao ser esta a mellor \u00e9poca para os grelos.\nPero m\u00e1is tarde estendeu o seu per\u00edodo de consumo desde o San Marti\u00f1o (11 de novembro) at\u00e9 o martes de Entroido ou martes lardeiro. Nos meses de inverno of\u00e9rtase nos restaurantes, nas tabernas, e c\u00f3mese nas casas particulares e, cando uns amigos deciden un xantar comunal, fan unha \"laconada\".\nE cos novos h\u00e1bitos de cultivar determinadas plantas case todo o ano, e coas novas t\u00e9cnicas de conservaci\u00f3n, combinando nabizas e grelos, hoxe xa \u00e9 pos\u00edbel encontrar este suculento manxar diariamente en moitos restaurantes galegos e nalg\u00fans do resto de Espa\u00f1a.\nElaboraci\u00f3n.\nOs seus principais ingredientes son o lac\u00f3n e os grelos, brotes do nabo (\"grelos\") en cuco extremo aparecen as flores. A s\u00faa aparencia \u00e9 a dun caule m\u00e1is ou menos groso, do que saen algunhas follas e, no \u00e1pice, as flores. Acomp\u00e1\u00f1ase o cocido con chourizo e cachelos e \u00e1s *ceces, con orella ou cachucha, e touci\u00f1o (se o lac\u00f3n non ten demasiado, e \u00e9 do gusto dos comensais).\nComeza coc\u00e9ndose o lac\u00f3n, unha hora despois de que a auga da ola estea fervendo, os grelos e, algo m\u00e1is tarde, as patacas e os chourizos.\nOutras formas de comer o lac\u00f3n con grelos.\nAlg\u00fans prefiren comer o lac\u00f3n fr\u00edo. \"Si logr\u00e1semos que o serviran as\u00ed, con pur\u00e9 de casta\u00f1as, m\u00e1is ben espeso!\", ped\u00eda Cunqueiro. O lac\u00f3n est\u00e1 moi ben fr\u00edo, s\u00f3 ou acompa\u00f1ado duns grelos, estes quentes. Tam\u00e9n, xa fr\u00edo, p\u00f3dese prensar, mechar e trufar, \"que \u00e9 receta de moito se\u00f1or\u00edo de Lugo, e a\u00ednda se pode pedir nalg\u00fan restaurante da cidade\""}
{"id": "187862", "revid": "98629", "url": "https://gl.wikipedia.org/wiki?curid=187862", "title": "Xaime Trebolle", "text": "Xaime Trebolle Fern\u00e1ndez, nado en Ourense en 1946, \u00e9 un pol\u00edtico e empresario galego.\nTraxectoria.\nDe familia de militares, licenciouse en dereito. Profesionalmente, Trebolle foi inicialmente inspector de Facenda. Residente en Madrid foi director xeral de coordinaci\u00f3n coas facendas territoriais do Ministerio de Econom\u00eda de Espa\u00f1a durante a transici\u00f3n espa\u00f1ola, xa con gobernos da UCD (1981). Participou nas negociaci\u00f3ns das transferencias \u00e1s comunidades aut\u00f3nomas, e formou parte dun equipo de expertos encabezado por Eduardo Garc\u00eda de Enterr\u00eda que redactou os informes que deron orixe ao acordo entre centristas e socialistas sobre financiamento auton\u00f3mico en 1981. Continuou no cargo durante o primeiro goberno de Felipe Gonz\u00e1lez, ata 1984.\nO presidente da Generalitat catal\u00e1, Jordi Pujol, ofreceulle a conseller\u00eda de Econom\u00eda, pero rexeitouna, o mesmo que fixo co ofrecemento do primeiro presidente da Comunidade de Madrid, Joaqu\u00edn Leguina, de facerse cargo da respectiva carteira en 1983. Posteriormente si aceptou a conselleiro de Econom\u00eda na Xunta de Galicia, en 1985, baixo o liderado de Xerardo Fern\u00e1ndez Albor. Logo da moci\u00f3n de censura que apartou a Albor da presidencia da Xunta, Trebolle deixou a pol\u00edtica. En 1986 fora nomeado vogal do tribunal econ\u00f3mico administrativo central, posto do que cesou en 1989.\nNa empresa p\u00fablica foi conselleiro do desaparecido Banco Exterior de Espa\u00f1a e na privada presidente do consello de administraci\u00f3n de Bacardi-Martini Espa\u00f1a. En setembro de 2011 foi designado conselleiro independente no consello de administraci\u00f3n de NCG Banco, cargo no que permaneceu dous anos, at\u00e9 que cesou por motivos persoais en maio de 2013."}
{"id": "187864", "revid": "1131", "url": "https://gl.wikipedia.org/wiki?curid=187864", "title": "Isabel Risco", "text": "Isabel Mart\u00ednez-Risco Valdivieso, m\u00e1is co\u00f1ecida como Isabel Risco, nada na Coru\u00f1a o 7 de abril de 1975, \u00e9 unha actriz galega.\nTraxectoria.\nGraduada en Pedagox\u00eda Teatral (2005), comezou no teatro universitario en 1997. Foi presentadora de galas, contadora de contos e traballou na radio.\nRealizou varios traballos na TVG e participou nos programas \"Land R\u00f3ber\", \"Air Galicia\", \"O show dos Tonechos\" e \"Ata a coci\u00f1a\", e nas series \"Padre Casares\", \"A vida por diante\", \"O Nord\u00e9s\", \"Era visto!\", \"Caseiros\", \"Augas Quentes\" e \"Casa Manola\".\nEn cine traballou en \"Onde est\u00e1 a felicidade?\", \"Os mortos van \u00e1 pr\u00e9sa\", na curtametraxe \"Tourettes\" e no documental \"Koru\u00f1o, legado de H\u00e9rcules\".\nNo teatro act\u00faa en \"Bravas. A nosa historia con saias e a rachar.\"\n\u00c9 neta de Sebasti\u00e1n Mart\u00ednez-Risco.\nPol\u00edtica.\nParticipou co Bloque Nacionalista Galego, aparecendo nas listas da formaci\u00f3n nacionalista para as Elecci\u00f3ns ao Parlamento Europeo de 2014."}
{"id": "187865", "revid": "59564", "url": "https://gl.wikipedia.org/wiki?curid=187865", "title": "Lu\u00eds G. Soto", "text": "Lu\u00eds Modesto Garc\u00eda Soto, nado na Coru\u00f1a o 13 de febreiro de 1956, \u00e9 un fil\u00f3sofo e escritor galego.\nTraxectoria.\n\u00c9 licenciado en Dereito (1978) e en Filosof\u00eda (1979) pola Universidade de Santiago de Compostela. Doutorouse en Filosof\u00eda pola Universidade de Santiago de Compostela en 1986 (coa tese \"Unha lectura de Barthes\"), e \u00e9 doutor en Dereito pola Universidade Aut\u00f3noma de Madrid desde 2010 (tese: \"Teor\u00eda de la justicia e idea del derecho en Arist\u00f3teles\"). Desde 1989 \u00e9 profesor titular de Filosof\u00eda Moral na Facultade de Filosof\u00eda da Universidade de Santiago de Compostela, da que foi decano (2005-2013). Foi redactor do C\u00f3digo \u00c9tico da USC (2007).\nTen colaborado en \"Agora Papeles de Filosof\u00eda, Anuario de Literatura, Boletim da Academia Galega da L\u00edngua Portuguesa, Encrucillada, Ag\u00e1lia, Astrolabio, Daim\u00f3n, Grial etc.\"\nCoordinou os n\u00fameros monogr\u00e1ficos internacionais das revistas \"Nova Renascen\u00e7a\" (1994) con Jos\u00e9 Augusto Seabra, e \"Agora Papeles de Filosof\u00eda\" (2005) sobre Roland Barthes. Estudou as relaci\u00f3ns entre filosof\u00eda e literatura, centr\u00e1ndose na literatura galega (Pondal, Otero Pedrayo, Carvalho Calero). Tam\u00e9n se ocupou, no \u00e1mbito da \u00e9tica e a pol\u00edtica, de autores cl\u00e1sicos (Arist\u00f3teles) e contempor\u00e1neos (Foucault), as\u00ed como do pensamento pol\u00edtico galego (Castelao, Ram\u00f3n Vilar Ponte etc). Os seus campos de interese son os Paradigmas da Filosof\u00eda Moral, Posestruturalismo e Posmodernidade, Filosof\u00eda e Literatura, Filosof\u00eda e Paz, Xustiza Pol\u00edtica, Filosof\u00eda Moral e Pol\u00edtica en Galiza e Bio\u00e9tica."}
{"id": "187867", "revid": "22570", "url": "https://gl.wikipedia.org/wiki?curid=187867", "title": "Lagarta lagarta", "text": "Lagarta Lagarta \u00e9 unha compa\u00f1\u00eda galega de teatro fundada en 2001 por Ernesto Chao e Rosa \u00c1lvarez. Non conta cun cadro fixo de profesionais. Alg\u00fans dos espect\u00e1culos que representaron foron \"As \u00faltimas l\u00faas\", \"Aeroplanos\", \"O segredo dos Hoffman\" ou, en 2011, \"Unha hora na vida de Stefan Zweig\".\nConseguiu varios Premios Mar\u00eda Casares."}
{"id": "187870", "revid": "23204", "url": "https://gl.wikipedia.org/wiki?curid=187870", "title": "Liga ARC 2006", "text": "A tempada 2006 da Liga ARC foi a tempada inaugural da que \u00e9, xunto coa Liga Galega de Trai\u00f1eiras (LGT), a segunda categor\u00eda do remo por datr\u00e1s da Liga San Miguel. Ao principio da tempada disput\u00e1ronse d\u00faas xornadas para dividir aos equipos nas distintas divisi\u00f3ns. Logo das xornadas previas, a primeira categor\u00eda (ARC-I) quedou conformada por 12 equipos, mentres que a ARC-II a formaron 10. A Liga ARC-I constou de 12 regatas, mentres que a segunda categor\u00eda constou de 10, todas as regatas se disputaron entre os meses de xu\u00f1o e setembro do 2006.\nAo final da liga, os dous primeiros clasificados da primeira categor\u00eda participaron nun play-off de ascenso xunto aos dous primeiros da LGT, neste play-off ascenderon Sanpedrotarra e o galego Samertolameu. Logo dos play-offs entre os primeiros das divisi\u00f3ns inferiores, os campi\u00f3ns disputaron un novo play-off de ascenso \u00e1 Liga ACT cos dous \u00faltimos clasificados da m\u00e1xima categor\u00eda.\nO campi\u00f3n da ARC-II ascendeu directamente \u00e1 primeira categor\u00eda, mentres que o segundo e terceiro clasificados disputaron outro play-off polo ascenso cos dous \u00faltimos clasificados da ARC-I, pasando \u00e1 Liga ARC 2007 a Sociedad Deportiva de Remo Kaiku como campi\u00f3n e Ur-Kirolak tras impo\u00f1erse no play-off, mentres que Hondarribia conseguiu manter a categor\u00eda.\nXornadas previas.\nCantabria.\n1\u00aa xornada\n2\u00aa xornada\nDebido a que a Sociedad Deportiva de Remo Astillero foi expulsada da Liga ACT ese ano, Laredo ascendeu de categor\u00eda e o seu posto na Liga ARC-1 foi ocupado por Pontejos.\nEuskadi.\n1\u00aa xornada\n2\u00aa xornada\nClasificaci\u00f3ns.\nClasificaci\u00f3n da Liga ARC-I.\n&lt;noinclude&gt;\nClasificaci\u00f3n da Liga ARC-II.\n&lt;noinclude&gt;"}
{"id": "187877", "revid": "1093", "url": "https://gl.wikipedia.org/wiki?curid=187877", "title": "Jaime Trebolle", "text": ""}
{"id": "187891", "revid": "29398", "url": "https://gl.wikipedia.org/wiki?curid=187891", "title": "Javi L\u00f3pez", "text": "Francisco Javier 'Javi' L\u00f3pez Castro, nado en Barcelona o 3 de marzo de 1964, \u00e9 un exfutbolista e actual adestrador de f\u00fatbol espa\u00f1ol. Xogaba de defensa.\nTraxectoria.\nO 19 de setembro\u00a0de 2011 anunciouse a s\u00faa contrataci\u00f3n polo Cartagena, en substituci\u00f3n de Paco L\u00f3pez.\nO 19 de decembro de 2013 anunciouse a s\u00faa contrataci\u00f3n polo Girona, en substituci\u00f3n de Ricardo Rodr\u00edguez."}
{"id": "187892", "revid": "1093", "url": "https://gl.wikipedia.org/wiki?curid=187892", "title": "Francisco Javier L\u00f3pez Castro", "text": ""}
{"id": "187894", "revid": "98629", "url": "https://gl.wikipedia.org/wiki?curid=187894", "title": "Holger Danske", "text": "Holger Danske \u00e9 un heroe lendario de Dinamarca. A primeira referencia que existe sobre a s\u00faa existencia aparece en antigos poemas franceses, de mediados do s\u00e9culo XI. De acordo coa lenda, era fillo de Godofredo, rei de Dinamarca."}
{"id": "187895", "revid": "23204", "url": "https://gl.wikipedia.org/wiki?curid=187895", "title": "F.L.\u00c6. Kunzen", "text": "Friedrich Ludwig \u00c6milius Kunzen, nado o 24 de setembro de 1761 e finado o 28 de xaneiro de 1817, foi un compositor e mestre orixinario de Alema\u00f1a, que traballou durante unha gran parte da s\u00faa vida en Dinamarca. Naceu en L\u00fcbeck, onde seu pai, Adolph Carl Kunzen era organista. O seu av\u00f3, Johan Paul Kunzen, fora tam\u00e9n organista."}
{"id": "187896", "revid": "6939", "url": "https://gl.wikipedia.org/wiki?curid=187896", "title": "Friedrich Ludwig \u00c6milius Kunzen", "text": ""}
{"id": "187897", "revid": "6939", "url": "https://gl.wikipedia.org/wiki?curid=187897", "title": "Maurice Tabard", "text": "Maurice Tabard, nado en Li\u00f3n o 12 de xullo de 1897 e finado en Niza o 23 de febreiro de 1984, foi un fot\u00f3grafo franc\u00e9s.\nTraxectoria.\nComezou a estudar para m\u00fasico pero non tivo \u00e9xito, con dezasete anos o seu pai matriculouno no Instituto de Fotograf\u00eda de Nova York e comezou a traballar nesta cidade. Tras a morte do pai, en 1922 ensinou alg\u00fans retratos ao fot\u00f3grafo Bachrach que traballaba na Quinta Avenida e proporcionoulle acceso a unha clientela selecta. Posteriormente converteuse en fot\u00f3grafo oficial do presidente Calvin Coolidge."}
{"id": "187898", "revid": "15490", "url": "https://gl.wikipedia.org/wiki?curid=187898", "title": "On\u00e9simo Redondo", "text": "On\u00e9simo Redondo Ortega, nado en Quintanilla de Abajo (actualmente Quintanilla de On\u00e9simo, na provincia de Valladolid) o 16 de febreiro de 1905 e finado en Labajos (Provincia de Segovia) o 24 de xullo de 1936, foi un dirixente nacionalsindicalista espa\u00f1ol. \nFoi o fundador das \"Juntas Castellanas de Actuaci\u00f3n Hisp\u00e1nica\" (JCAH), organizaci\u00f3n embrionaria, xunto do grupo de simpatizantes da revista \"La Conquista del Estado\" dirixida por Ramiro Ledesma Ramos, das JONS, que \u00e9 valorado polos historiadores como un intento de crear un \"fascismo \u00e1 espa\u00f1ola\". \nDurante o franquismo, On\u00e9simo Redondo, alcumouse como \"caudillo de Castela\", que foi o t\u00edtulo dun dos seus libros.\nTraxectoria.\nNaceu no seo dunha familia de propietarios agr\u00edcolas. Fillo de Buenaventura Redondo Iglesias e Juana Ortega Pico. Cursou o bacharelato na escola valisoletana de \"Nuestra Se\u00f1ora de Lourdes\". Obtivo por oposici\u00f3n unha praza de administrativo na Delegaci\u00f3n de Facenda de Salamanca, e na universidade desa cidade cursou estudos de Dereito, carreira na que obtivo a licenciatura en 1926. Tras rematar os seus estudos universitarios, trasladouse de novo a Valladolid para preparar a oposici\u00f3n ao corpo de Avogados do Estado, \u00e1 que se presentou ao ano seguinte, a\u00ednda que sen \u00e9xito.\nEn 1927, grazas \u00e1 mediaci\u00f3n de \u00c1ngel Herrera Oria, director do xornal cat\u00f3lico \"El Debate\", obtivo unha praza como lector de espa\u00f1ol na Universidade de Mannheim, en Alema\u00f1a. \u00c9 posible que esta estancia en Alema\u00f1a tivese importancia na s\u00faa futura carreira pol\u00edtica, xa que por ent\u00f3n o Partido Nacionalsocialista Alem\u00e1n estaba experimentando un forte crecemento. En outubro de 1928 regresou a Espa\u00f1a.\nIniciou a s\u00faa carreira pol\u00edtica como l\u00edder do \"Sindicato de Cultivadores de Remolacha de Castela a Vella\", ou \"Sindicato Remolacheiro\". En 1929 cumpriu o servizo militar en Valladolid. Durante esta \u00e9poca co\u00f1eceu a Mercedes Sanz-Bachiller Izquierdo, coa que casou o 11 de febreiro de 1931,\nFundaci\u00f3n das \"Juntas Castellanas de Actuaci\u00f3n Hisp\u00e1nica\".\nInicialmente vinculado ao movemento de Acci\u00f3n Cat\u00f3lica, militando na Confederaci\u00f3n de Estudiantes Cat\u00f3licos, distanciouse desta organizaci\u00f3n, que consideraba ancorada no liberalismo burgu\u00e9s. Trala proclamaci\u00f3n da II Rep\u00fablica, fundou, en agosto de 1931, un grupo pol\u00edtico denominado \"Juntas Castellanas de Actuaci\u00f3n Hisp\u00e1nica\" (JCAH), que rexeitaba o sistema democr\u00e1tico e propugnaba a acci\u00f3n directa como medio para a conquista do poder. Pouco antes, en xu\u00f1o do mesmo ano, fundara a revista que ser\u00eda o principal \u00f3rgano de expresi\u00f3n do seu movemento, \"Libertad\", na que asinou varios escritos contra o marxismo, os xudeus e o capitalismo burgu\u00e9s, e expresou a s\u00faa admiraci\u00f3n polos r\u00e9ximes fascistas europeos.\nJONS e golpe de Sanjurjo.\nEn novembro dese mesmo ano, a s\u00faa organizaci\u00f3n uniuse coa que lideraba Ramiro Ledesma Ramos, quen editaba a revista \"La Conquista del Estado\". Resultado desta fusi\u00f3n foron as JONS (en galego, Xuntas de Ofensiva Nacional Sindicalista), adoptando como emblema seu o xugo e as frechas que antano eran o anagrama dos Reis Cat\u00f3licos. As JONS, que aprobaron oficialmente os seus estatutos o 30 de novembro de 1931, estaban dirixidas por un Triunvirato Central, formado por On\u00e9simo Redondo, Ramiro Ledesma e Francisco Jim\u00e9nez (posteriormente substitu\u00eddo por Antonio Berm\u00fadez Ca\u00f1ete).\nO fin deste novo partido, declaradamente antimarxista, era a creaci\u00f3n do Estado Nacionalsindicalista, de car\u00e1cter totalitario. Como m\u00e9todo de acci\u00f3n propugnaba a acci\u00f3n directa, e rexeitaba o sistema electoral, por consideralo \"liberal-burgu\u00e9s\" e corrupto. A\u00ednda que Redondo fora antes, na s\u00faa \u00e9poca de Acci\u00f3n Cat\u00f3lica, partidario da monarqu\u00eda, en 1931 non se opo\u00f1\u00eda \u00e1 rep\u00fablica como forma de estado. O \u00f3rgano principal do partido contin\u00faa sendo a revista \"Libertad\", no que, en 1932, Redondo publicou unha traduci\u00f3n comentada do famoso libelo antisemita \"Protocolos dos sabios de Si\u00f3n\". Tam\u00e9n traduciu Mein Kampf.\nExilio en Portugal.\nEn 1932 tomou parte na fracasada sublevaci\u00f3n do xeneral Sanjurjo. Para evitar ser detido, cruzou a fronteira e exiliouse en Portugal, primeiro en Curia e logo no Porto. Desde o exilio impulsou a publicaci\u00f3n dun novo semanario nacionalsindicalista, \"Igualdad\", que apareceu o 14 de novembro de 1932, e ao que Redondo enviou desde o seu exilio portugu\u00e9s numerosos artigos pol\u00edticos.\nRegreso a Espa\u00f1a.\nEn abril de 1933 creou, canda Ledesma Ramos, unha nova revista, \"J.O.N.S.\", como \u00f3rgano do seu partido. En outubro regresou a Espa\u00f1a e volveu instalarse en Valladolid. Decidiu presentarse candidato \u00e1s elecci\u00f3ns lexislativas do 19 de novembro de 1933, a\u00ednda que a \u00faltima hora retirou a s\u00faa candidatura para evitar prexudicar \u00e1 CEDA.\nO 4 de marzo de 1934, nun acto celebrado no Teatro Calder\u00f3n de Valladolid, as J.O.N.S. xunt\u00e1ronse con Falanxe Espa\u00f1ola, o partido de Jos\u00e9 Antonio Primo de Rivera. O novo partido, Falange Espa\u00f1ola de las JONS, quedou baixo direcci\u00f3n de Jos\u00e9 Antonio Primo de Rivera, Ramiro Ledesma e Julio Ruiz de Alda, co cal Redondo pasou a un segundo plano. Cando en 1935 Ramiro Ledesma Ramos deixou o novo partido, Redondo optou, pola contra, seguir en Falanxe.\nGuerra civil e morte.\nO 19 de marzo de 1936 foi detido en Valladolid. Durante a s\u00faa reclusi\u00f3n mantivo contacto epistolar co l\u00edder do seu partido, Jos\u00e9 Antonio Primo de Rivera, tam\u00e9n encarcerado. O 25 de xu\u00f1o foi trasladado ao c\u00e1rcere de \u00c1vila, do que foi liberado o 18 de xullo polos militares sublevados ao iniciarse a guerra civil espa\u00f1ola. Dirixiuse a Valladolid, onde formou e dirixiu durante os primeiros d\u00edas da guerra a denominada \"patrulla do amencer\", que se distinguiu por fusilar a unhas corenta persoas diarias. Posteriormente, p\u00faxose ao mando dun grupo armado de falanxistas que marchou cara Madrid e combateu no Alto dos Le\u00f3ns. O d\u00eda 24 de xullo, On\u00e9simo, xunto co seu irm\u00e1n Andr\u00e9s, Eduardo Mart\u00edn Alonso Calero, Jes\u00fas Salcedo e un falanxista da s\u00faa escolta, Agust\u00edn Sastre, chegaron en autom\u00f3bil ao pobo segoviano de Labajos, que cr\u00eda zona nacional, e morreu nunha emboscada organizada por un grupo de milicianos. Segundo parece, identificou erroneamente como falanxistas a militantes anarquistas da Confederaci\u00f3n Nacional do Traballo polo parecido das s\u00faas bandeiras.\nTras a s\u00faa morte.\nO r\u00e9xime franquista converteuno nun dos \"m\u00e1rtires da Cruzada\". No lugar da s\u00faa morte, en Labajos, existe un monumento conmemorativo nas aforas no que os militantes de Falanxe realizan todos os anos unha ofrenda floral. O lugar da s\u00faa morte est\u00e1 marcado cunha pequena l\u00e1pida. A t\u00edtulo p\u00f3stumo, conced\u00e9uselle o t\u00edtulo de conde de Labajos.\nA vi\u00fava de On\u00e9simo Redondo, Mercedes Sanz-Bachiller Izquierdo, ser\u00eda a fundadora, en outubro de 1936, do Auxilio de Inverno (despois chamado Auxilio Social), organizaci\u00f3n ben\u00e9fica integrada no partido falanxista, de gran relevancia nos primeiros anos do franquismo. Existiu certa rivalidade entre o Auxilio Social e a Secci\u00f3n Femenina, dirixida pola irm\u00e1 de Jos\u00e9 Antonio, Pilar Primo de Rivera.\nO 25 de xullo de 1961 inaugurouse no Cerro de San Crist\u00f3bal de Valladolid un monumento a On\u00e9simo Redondo que estaba previsto demoler no ver\u00e1n de 2011, en cumprimento da lei de memoria hist\u00f3rica."}
{"id": "187899", "revid": "27249", "url": "https://gl.wikipedia.org/wiki?curid=187899", "title": "Quintanilla de Abajo", "text": ""}
{"id": "187900", "revid": "895", "url": "https://gl.wikipedia.org/wiki?curid=187900", "title": "C.D. Feirense", "text": ""}
{"id": "187901", "revid": "81969", "url": "https://gl.wikipedia.org/wiki?curid=187901", "title": "Clube Desportivo Feirense", "text": "O Clube Desportivo Feirense \u00e9 un club de f\u00fatbol portugu\u00e9s da cidade de Santa Maria da Feira. Fundouse en 1918 e compite na Primeira Liga. Xoga os seus partidos no Est\u00e1dio Marcolino de Castro, con capacidade para 5.500 espectadores."}
{"id": "187902", "revid": "895", "url": "https://gl.wikipedia.org/wiki?curid=187902", "title": "U.D. Leiria", "text": ""}
{"id": "187903", "revid": "22570", "url": "https://gl.wikipedia.org/wiki?curid=187903", "title": "Uni\u00e3o Desportiva de Leiria", "text": "O Uni\u00e3o Desportiva de Leiria, comunmente co\u00f1ecido como Uni\u00e3o de Leiria, \u00e9 un club de f\u00fatbol portugu\u00e9s da cidade de Leiria. Fundouse en 1966 e compite no Campeonato Nacional de Seniores. Xoga os seus partidos no Est\u00e1dio Dr. Magalh\u00e3es Pessoa, con capacidade para 30.000 espectadores."}
{"id": "187904", "revid": "895", "url": "https://gl.wikipedia.org/wiki?curid=187904", "title": "Uni\u00e3o de Leiria", "text": ""}
{"id": "187905", "revid": "81969", "url": "https://gl.wikipedia.org/wiki?curid=187905", "title": "Clube Desportivo Nacional", "text": "O Clube Desportivo Nacional, comunmente co\u00f1ecido como Nacional e ocasionalmente Nacional da Madeira, \u00e9 un club de f\u00fatbol portugu\u00e9s da cidade de Funchal, na illa de Madeira. Fundouse en 1910 e compite na Segunda Liga. Xoga os seus partidos no Est\u00e1dio da Madeira, con capacidade para 5.132 espectadores."}
{"id": "187906", "revid": "895", "url": "https://gl.wikipedia.org/wiki?curid=187906", "title": "C.D. Nacional", "text": ""}
{"id": "187907", "revid": "839", "url": "https://gl.wikipedia.org/wiki?curid=187907", "title": "United States Open Tennis Championships", "text": "O US Open, en galego Aberto dos Estados Unidos, nomeado formalmente como United States Open Tennis Championships, \u00e9 un torneo de tenis disputado nos Estados Unidos de Am\u00e9rica. O US Open \u00e9 a versi\u00f3n moderna do antigo \"U. S. National Championship\", sendo este un dos m\u00e1is antigos torneos de tenis do mundo, cuxo torneo masculino ocorreu por primeira vez en 1881. Desde 1987, o US Open \u00e9 cronoloxicamente o cuarto e \u00faltimo Grand Slam do ano. Desde 1978, v\u00e9n ocorrendo nas pistas do USTA Billie Jean King National Tennis Center en Flushing Meadows Corona Park, no Queens, na cidade de Nova York.\nOcorre anualmente en agosto e setembro, nun per\u00edodo de d\u00faas semanas (semana antes e despois do Labor Day). O torneo principal consta de cinco diferentes eventos, individuais masculino e feminino, dobres masculino, feminino e mixtas, con categor\u00edas adicionais para s\u00e9niors, j\u00faniors e usuarios de cadeira de rodas."}
{"id": "187908", "revid": "75439", "url": "https://gl.wikipedia.org/wiki?curid=187908", "title": "Alexitimia", "text": "A alexitimia \u00e9 a desorde neurol\u00f3xica que consiste na incapacidade do suxeito para identificar as emoci\u00f3ns propias e, consecuentemente, a imposibilidade de darlles expresi\u00f3n verbal. A palabra prov\u00e9n do grego, onde \"a\" indica ausencia, \"lexis\" \u00e9 palabra, e \"timia\", emoci\u00f3n.\nUn dos principais s\u00edntomas \u00e9 a confusi\u00f3n entre sensaci\u00f3ns e sentimentos, e gran dificultade de expresar os sentimentos a trav\u00e9s de palabras. Actualmente, o m\u00e9todo m\u00e1is utilizado para diagnosticar e cualificar a alexitimia \u00e9 a Escala de Alexitimia de Toronto (Toronto Alexithymia Scale ou TAS-20).\nTr\u00e1tase dun trastorno moi estendido entre a poboaci\u00f3n: afecta a unha de cada sete persoas. En particular, a alexitimia manif\u00e9stase no 85% dos afectados por trastornos do espectro autista.\nOs neur\u00f3logos observaron anomal\u00edas nunha zona cerebral coa funci\u00f3n de vincular o crisol das emoci\u00f3ns coa zona que toma co\u00f1ecemento destas emoci\u00f3ns, as analiza e as formula. Os alexit\u00edmicos, en lugar de mostrar unha actividade cerebral adaptada \u00e1 intensidade emotiva da situaci\u00f3n, como \u00e9 o caso normal, manifestan unha actividade ou demasiado d\u00e9bil ou demasiado intensa, que perturba a apreciaci\u00f3n xusta da experiencia emocional.\nDefinici\u00f3n.\nA alexitimia pode describirse como a dificultade para verbalizar estados afectivos e diferencialos de sensaci\u00f3ns corporais; falta de capacidade introspectiva, e tendencia ao conformismo social e \u00e1s condutas de acci\u00f3n fronte a situaci\u00f3ns conflitivas (R. Sivak, 1997). A alexitimia, \u00e9 inicialmente observada en pacientes con trastornos psicosom\u00e1ticos, na actualidade relaci\u00f3nase con toxicoman\u00edas, trastornos da conduta alimentar\u00eda, psicopat\u00edas e estr\u00e9s postraum\u00e1tico, e constit\u00fae un factor de vulnerabilidade som\u00e1tica fronte a situaci\u00f3ns de sobrecarga ps\u00edquica. Na d\u00e9cada dos 1970, P. Sifneos e J. Nemiah, observaron en pacientes psicosom\u00e1ticos unha dificultade para expresar os seus estados afectivos con palabras, as\u00ed como para diferenciar sensaci\u00f3ns corporais de afectos. Consider\u00e1rono unha perturbaci\u00f3n cognitivo\u2013afectiva, que denominaron alexitimia, que significa literalmente \u201causencia [ou incapacidade] de verbalizaci\u00f3n de afectos\u201d. Ref\u00edrese a un estilo cognitivo caracterizado pola inhabilidade para verbalizar sentimentos e discriminalos, polo que o suxeito presenta unha tendencia \u00e1 acci\u00f3n fronte a situaci\u00f3ns conflitivas.\nCausas.\nA alexitimia caracter\u00edzase por unha deficiente 'mentalizaci\u00f3n' das emoci\u00f3ns: as sensaci\u00f3ns corporais aparecen escasa ou nulamente asociadas a estados mentais. \u00c9 veros\u00edmil que as s\u00faas causas haxa de buscalas nos primeiros anos da infancia. Un neno pequeno, que non pos\u00fae a\u00ednda estados mentais xerarquizados e asociados a conceptos ou palabras, aborda o mundo das emoci\u00f3ns por intermedio do seu corpo. Nun estado posterior, os sentimentos de desexo ou de c\u00f3lera manif\u00e9stanse tam\u00e9n mediante sensaci\u00f3ns som\u00e1ticas. M\u00e1is tarde, chega a idade na que resulta necesario ordenar ese conxunto de sensaci\u00f3ns org\u00e1nicas nun todo coherente, aprender que os outros experimentan cousas parecidas e encontrar un c\u00f3digo com\u00fan para identificalas, tanto nun mesmo como nos demais, para poder converterse nun ser social e reflexivo. Os pais desempe\u00f1an un papel importante nesta evoluci\u00f3n canalizando coas s\u00faas palabras as sensaci\u00f3ns f\u00edsicas cara \u00e1 mentalizaci\u00f3n, isto \u00e9, cara \u00e1 adscrici\u00f3n de etiquetas a esas sensaci\u00f3ns, que servir\u00e1n para identificalas e comunicalas. Estes intercambios ling\u00fc\u00edsticos \u00e9 probable que sexan determinantes para a formaci\u00f3n de amplos repertorios de sensaci\u00f3ns asociadas a palabras ou a pensamentos.\nNo cerebro infantil, a informaci\u00f3n pasa desde os centros de percepci\u00f3n das emoci\u00f3ns (o sistema l\u00edmbico) at\u00e9 os centros de categorizaci\u00f3n, de reflexi\u00f3n, de linguaxe e de percepci\u00f3n auditiva (a codia).\nSe os pais, por unha raz\u00f3n calquera (depresi\u00f3n, personalidade fr\u00e1xil, inestabilidade emocional ou incluso alexitimia) non lle dan ao neno suficientes indicaci\u00f3ns verbais sobre as emoci\u00f3ns que experimenta, este pode encontrarse falto de palabras, reflexo da pobreza de sentimentos identificados.\n\u00c9 probable que m\u00e1is adiante se refira sistematicamente \u00e1s s\u00faas sensaci\u00f3ns corporais, sen lograr que a sensaci\u00f3n te\u00f1a acceso ao nivel dos estados mentais, do c\u00f3rtex, da linguaxe.\nExiste a alexitimia primaria ou fisiol\u00f3xica que se presenta por causas soma\u00e1icas, \u00e9 dicir, unha alteraci\u00f3n xen\u00e9tica (\u00e9 hereditaria)."}
{"id": "187910", "revid": "23204", "url": "https://gl.wikipedia.org/wiki?curid=187910", "title": "Istmo de Kra", "text": "O istmo de Kra \u00e9 unha estreita terra que conecta a pen\u00ednsula Malaia co resto de Asia, a parte leste pertence a Tailandia, mentres que a zona oeste pertence \u00e1 rexi\u00f3n de Tanintharyi, de Birmania. \nAo oeste do istmo at\u00f3pase o mar de Andaman, mentres que ao leste est\u00e1 o golfo de Tailandia."}
{"id": "187911", "revid": "98629", "url": "https://gl.wikipedia.org/wiki?curid=187911", "title": "Pen\u00ednsula Malaia", "text": "A Pen\u00ednsula da Malasia, Pen\u00ednsula Malaia ou Pen\u00ednsula de Malaca (co\u00f1ecida en lingua malaia como \"Tanah Melayu\") \u00e9 unha grande pen\u00ednsula do sueste asi\u00e1tico. \u00c9 alongada, cunha posici\u00f3n aproximada norte-sur e a s\u00faa extremidade, onde se encontra a illa de Singapur, \u00e9 o punto mais austral de Asia separado de Sumatra polo Estreito de Malaca. A s\u00faa rexi\u00f3n m\u00e1is estreita \u00e9 o Istmo de Kra.\nNa Pen\u00ednsula Malaia encontramos os seguintes pa\u00edses:"}
{"id": "187912", "revid": "27249", "url": "https://gl.wikipedia.org/wiki?curid=187912", "title": "Pen\u00ednsula de Malaca", "text": ""}
{"id": "187913", "revid": "27249", "url": "https://gl.wikipedia.org/wiki?curid=187913", "title": "Pen\u00ednsula de Malaisia", "text": ""}
{"id": "187914", "revid": "865", "url": "https://gl.wikipedia.org/wiki?curid=187914", "title": "Ministry", "text": "Ministry \u00e9 unha banda estadounidense de metal industrial fundada polo seu l\u00edder Al Jourgensen en 1981 e procedente de Chicago, Illinois. Orixinalmente comezou como un grupo de synthpop, pero Ministry cambiou o seu estilo para o metal industrial a finais dos anos 80. Ministry conseguiu o \u00e9xito entre o gran p\u00fablico a principios dos 90 co seu \u00e1lbum \"\" (1992), e xirou como parte do festival Lollapalooza festival. Despois de 27 anos de actuaci\u00f3ns, Al Jourgensen decidiu desfacer a banda no ano 2008, que volveu a reunirse no ano 2011."}
{"id": "187915", "revid": "98629", "url": "https://gl.wikipedia.org/wiki?curid=187915", "title": "Melt-Banana", "text": "Melt-Banana \u00e9 unha banda xaponesa de noise rock procedente de Toquio e formada no ano 1992. \u00c9 co\u00f1ecida por tocar un noise extremadamente r\u00e1pido mesturado con electr\u00f3nica experimental e estruturas de temas baseadas no pop. O grupo taballou con artistas tan variados como Merzbow, John Zorn, Mike Patton ou Discordance Axis. Levan editados nove \u00e1lbum e te\u00f1en sa\u00eddo de xira por todo o mundo.\nHistoria.\nEn 1991, mentres asist\u00eda \u00e1 T\u014dky\u014d Gaikokugo Daigaku (Universidade de Tokyo para Estudos Estranxeiros), Yasuko Onuki fundou unha banda chamada Mizu e, despois de pouco tempo ensaiando con outro guitarrista, recrutou a Ichirou Agata para tocar a guitarra no grupo. O bater\u00eda e o baixista orixinais de Mizu deix\u00e1rono seis meses despois de que chegase Agata, ocup\u00e1ndose Yasuko do baixo e as voces ata que atopou a Rika Hamamoto. Ao pouco tempo comezaron a realizar concertos por Toquio sen bater\u00eda. Toshiaki Sudoh unir\u00edase \u00e1 banda para tocar a bater\u00eda en novembro de 1992 e ent\u00f3n decidiron cambiar o nome para o de Melt-Banana.\nEn maio de 1993 Melt-Banana fixo un concerto como abreconcertos de KK Null, que quedou impresionado e ofreceulles de inmediato un contrato co seu selo. Posteriormente os presentar\u00eda a Mark Fischer de Skin Graft Records e a Steve Albini.\nMelt-Banana leva editados dez \u00e1lbums e 23 EPs (principalmente compartidos con outras bandas, e recompilados a meirande parte deles nun disco en 2005). En 1997 fundaron a s\u00faa propia discogr\u00e1fica, A-Zap (antigamente Iguana Coax), e reeditaron case todos os seus primeiros traballos. Nese tempo o bater\u00eda Toshiaki Sudoh deixou o grupo. Recentemente a banda tivo varios bater\u00edas apoiando as xiras e gravando \u00e1lbums.\nMelt-Banana fixo grandes xiras a trav\u00e9s dos Estados Unidos e p Reino Unido e pequenas xiras polo Xap\u00f3n (a raz\u00f3n disto, segundo a banda, \u00e9 que viaxar polo Xap\u00f3n \u00e9 demasiado caro). En 2007 Melt-Banana gravou a canci\u00f3n \"Hair-Cat (Cause the Wolf Is a Cat!)\" para a serie de Cartoon Network \"Perfect Hair Forever\". O seu \u00faltimo traballo de estudio, \"Bambi's Dilemma\", foi lanzado o 24 de abril de 2007, e un disco ao vivo titulado \"MELT-BANANA Lite LIVE:ver.0.0\" apareceu o 3 de novembro do 2009."}
{"id": "187916", "revid": "98629", "url": "https://gl.wikipedia.org/wiki?curid=187916", "title": "Ajofr\u00edn", "text": "Ajofr\u00edn \u00e9 unha poboaci\u00f3n espa\u00f1ola da provincia de Toledo en Castilla-La Mancha.\nToponimia.\n\"Ajofr\u00edn\" derivou do patron\u00edmico \u00e1rabe \"Al-Ya'far\", 'o lugar dos Yafar ou Jafar'.\nXeograf\u00eda.\nO municipio sit\u00faase sobre unha chaira ao norte do arco m\u00e1is setentrional dos Montes de Toledo, nunha planicie de granito da meseta toledana, escasamente alterada por alg\u00fan cerro. Linda coas poboaci\u00f3ns de Burguillos de Toledo, Nambroca, Chueca, Sonseca, Mazarambroz e Layos, todas de Toledo. A s\u00faa situaci\u00f3n na estrada xeral N-401 (Toledo-Cidade Real) manteno ben comunicado.\nO seu clima \u00e9 claramente continental con oscilaci\u00f3ns anuais de temperaturas moi altas, precipitaci\u00f3ns escasas e nevadas non moi frecuentes.\nDemograf\u00eda.\nOs diversos censos de poboaci\u00f3n amosan un lixeiro pero constante descenso demogr\u00e1fico desde principios do s\u00e9culo XX at\u00e9 1981. En 1900 hab\u00eda 2.208 habitantes; en 1930, 2.278 habitantes; en 1960, 2.088 habitantes; en 1970, 2.002 habitantes e en 1981, 1.871 habitantes.\nHistoria.\nA existencia dunhas termas romanas indican a s\u00faa existencia na \u00e9poca do Imperio romano. No s\u00e9culo XV pertenc\u00eda ao cabido da Igrexa de Toledo, recibindo por ent\u00f3n o t\u00edtulo de vila.\nNa denominada serra de Layos houbo unha mina de cobre, abandonada xa a mediados do s\u00e9culo XVIII, que non deu moito rendemento.\nEconom\u00eda.\nA industria \u00e9 fundamentalmente agr\u00edcola. Est\u00e1 cultivado m\u00e1is do 60% do territorio, nun acusado r\u00e9xime latifundista, con predominio de explotadores arrendatarios. A parte dunhas 55 ha de vi\u00f1edo e dalgunhas de remolacha azucreira (cultivo en auxe), destacan as extensi\u00f3ns de oliveiras, de bos rendementos, como tam\u00e9n de creais. O rego real\u00edzase s\u00f3 a base de auga dalg\u00fans pozos. Apenas destacan algunhas industrias artesanais, de \u00e1mbito local.\nCultura.\nPatrimonio.\nOs monumentos destacables son a ermida de Xes\u00fas Nazareno do s\u00e9culo XII, a Casa Grande do s\u00e9culo XV, a Picota da Xustiza e a ermida de San Andr\u00e9s, ambas do s\u00e9culo XVI, a casa de Jacinto Guerrero, convertida en museo, e a igrexa de Santa Mar\u00eda Magdalena, do s\u00e9culo XV."}
{"id": "187917", "revid": "27249", "url": "https://gl.wikipedia.org/wiki?curid=187917", "title": "Canis Maior", "text": ""}
{"id": "187918", "revid": "4817", "url": "https://gl.wikipedia.org/wiki?curid=187918", "title": "Sirio", "text": "Sirio pode referirse a"}
{"id": "187920", "revid": "12452", "url": "https://gl.wikipedia.org/wiki?curid=187920", "title": "Sirio (estrela)", "text": ""}
{"id": "187921", "revid": "89787", "url": "https://gl.wikipedia.org/wiki?curid=187921", "title": "Morn\u00e9 Steyn", "text": "Morn\u00e9 Steyn, nado en Cidade do Cabo o 1 de xullo de 1984, \u00e9 un xogador surafricano de rugby. Xoga na posici\u00f3n de \"apertura\" nos Bulls do torneo Super Rugby, nos Blue Bulls da Currie Cup e na Selecci\u00f3n de rugby de Sur\u00e1frica.\nR\u00e9cords.\nMorn\u00e9 Steyn ten o r\u00e9cord de puntos anotados nun encontro no que un xogador anota t\u00f3dolos puntos, con 31. Tam\u00e9n ten o r\u00e9cord de puntos anotados nun encontro fronte \u00e1 Selecci\u00f3n de rugby de Nova Zelandia, con 31. Outro dos seus r\u00e9cords \u00e9 o de maior cantidade de penaltis anotados nun encontro, con 8. Tam\u00e9n ten o r\u00e9cord de puntos anotados nun encontro fronte \u00e1 Selecci\u00f3n de rugby de Australia; o de xogador que acada antes o 100, os 200, os 300, os 400 e os 500 puntos cos Springboks; maior cantidade de drops anotados nunha tempada do Super Rugby, con 11; maior cantidade de drops anotados nun encontro do Super Rugby, con 4; e maior cantidade de puntos anotados nunha tempada do Super Rugby, con 263. "}
{"id": "187922", "revid": "5749", "url": "https://gl.wikipedia.org/wiki?curid=187922", "title": "Morgan Parra", "text": "Morgan Parra, nado Metz (Francia) o 15 de novembro de 1988, \u00e9 un xogador franc\u00e9s de rugby. A s\u00faa posici\u00f3n no campo \u00e9 \"medio de mel\u00e9\" a\u00ednda que \u00e1s veces tam\u00e9n xoga como \"apertura\". \nTraxectoria.\nParra debutou no Top 14 en 2006 xogando no Bourgoin. En 2008, con s\u00f3 19 anos, xogou o seu primeiro encontro coa Selecci\u00f3n de rugby de Francia. O ano seguinte asinou un contrato co ASM Clermont Auvergne, co cal chegou ese ano \u00e1 final do Top 14. \nEn 2010 Parra foi unha peza importante na vitoria do XV do Galo no torneo das 6 Naci\u00f3ns, e na vitoria de ASM Clermont por vez primeira na liga francesa de rugby.\nNa Copa do Mundo de Rugby 2011 foi un dos xogadores mais salientables da s\u00faa selecci\u00f3n, acadando o subcampionato do mundo."}
{"id": "187924", "revid": "22795", "url": "https://gl.wikipedia.org/wiki?curid=187924", "title": "Festa do cocido de Lal\u00edn", "text": ""}
{"id": "187925", "revid": "89787", "url": "https://gl.wikipedia.org/wiki?curid=187925", "title": "Gala da Gastronom\u00eda de Galicia", "text": "Desde o ano 1995, Lal\u00edn celebra a Gran Gala de Gastronom\u00eda de Galicia.\nNeste acto, que transmite en directo Televisi\u00f3n de Galicia, faise entrega dos \"Premios de Gastronom\u00eda de Galicia\" e do \"Premio Nacional de Xornalismo Gastron\u00f3mico \"\u00c1lvaro Cunqueiro\"\".\nNa actualidade a Gran Gala da Gastronom\u00eda ten lugar, no curso da Feira do cocido de Lal\u00edn, no Pavill\u00f3n Municipal de Deportes de Lal\u00edn, cunha capacidade aproximado de 2.500 localidades."}
{"id": "187926", "revid": "22795", "url": "https://gl.wikipedia.org/wiki?curid=187926", "title": "Premios de Gastronom\u00eda de Galicia", "text": ""}
{"id": "187927", "revid": "22795", "url": "https://gl.wikipedia.org/wiki?curid=187927", "title": "Premio Nacional de Xornalismo Gastron\u00f3mico &quot;\u00c1lvaro Cunqueiro&quot;", "text": ""}
{"id": "187928", "revid": "5863", "url": "https://gl.wikipedia.org/wiki?curid=187928", "title": "Cocido de Lal\u00edn", "text": "O cocido de Lal\u00edn \u00e9 un prato t\u00edpico da vila galega de Lal\u00edn e, en xeral de toda a comarca do Deza, elaborado a partir dos produtos procedentes do porco.\nAo redor deste prato, moi popular na gastronom\u00eda galega, cel\u00e9branse, na mesma vila, a Feira do cocido de Lal\u00edn ou Festa do cocido e o Mes do cocido.\nExiste, ademais, unha Orde protectora, a Encomenda do cocido.\nImpulsado polo concello, pola Conceller\u00eda de Promoci\u00f3n Econ\u00f3mica, esta especialidade culinaria est\u00e1 presente na \"Feria Internacional de Turismo de Madrid\" (Fitur) e noutros moitos certames deste tipo.\nFeiras.\nA feira do cocido.\nAs orixes da feira do cocido de Lal\u00edn, que se celebra o domingo anterior ao domingo de entroido, enc\u00f3ntranse nunha reuni\u00f3n que os alcaldes da comarca de Deza tiveron en 1968 destinada a encontrar estratexias de difusi\u00f3n e comercializaci\u00f3n dos produtos t\u00edpicos da gastronom\u00eda da comarca.\nEn 1999 esta festa foi declarada de Interese Tur\u00edstico auton\u00f3mico e, en 2010, de Interese Tur\u00edstico Nacional.\nA festa complem\u00e9ntase cunha serie de actos festivos como bailes, desfile de carrozas e a Gala da Gastronom\u00eda de Galicia.\nO mes do cocido.\nDesde o d\u00eda 15 de xaneiro at\u00e9 o 14 de febreiro, o concello de Lal\u00edn organiza o chamado mes do cocido que ten como finalidade a de impulsar o sector hostaleiro da comarca base\u00e1ndose no t\u00edpico e famoso prato do cocido. O lema que se utiliza \u00e9 \"De San Amaro a San Valent\u00edn, Mes do Cocido en Lal\u00edn\".\nConta coa participaci\u00f3n da Conceller\u00eda de Promoci\u00f3n Econ\u00f3mica e de varios restaurantes da vila (en 2006 m\u00e1is de 26 establecementos e m\u00e1is de 3.000 prazas de comedor) que se comprometen a realizar o prato a diario."}
{"id": "187929", "revid": "98629", "url": "https://gl.wikipedia.org/wiki?curid=187929", "title": "Rolls-Royce", "text": "Rolls-Royce Limited foi un reco\u00f1ecido fabricante brit\u00e1nico de autom\u00f3biles e, m\u00e1is tarde, fabricou motores aeron\u00e1uticos. Fundada por Charles Stewart Rolls e Sir Frederick Henry Royce o 15 de marzo de 1906 como resultado dunha asociaci\u00f3n formada en 1904. Ademais da reputaci\u00f3n da compa\u00f1\u00eda pola calidade da s\u00faa enxe\u00f1er\u00eda superior, que levouno a ser considerado como o \"mellor coche do mundo\", Rolls-Royce foi co\u00f1ecido pola fabricaci\u00f3n do motor \"R\" de alta potencia responsable de marcas de velocidade en terra e aire, as\u00ed como actuaci\u00f3ns de \u00e9xito nas carreiras de autom\u00f3biles.\nEn 1971, Rolls-Royce quedou paralizado polos custos de desenvolvemento do motor a reacci\u00f3n RB211, dando lugar \u00e1 nacionalizaci\u00f3n da compa\u00f1\u00eda como \"Rolls-Royce (1971) Limited\". En 1973, a divisi\u00f3n de autom\u00f3biles separouse da empresa matriz como Rolls-Royce Motors. Rolls-Royce (1971) Limited continuou como compa\u00f1\u00eda nacionalizada ata que foi privatizada en 1987 como Rolls-Royce plc.\nHistoria.\nEn 1884 Henry Royce comezou un negocio el\u00e9ctrico e mec\u00e1nico. Fixo o seu primeiro coche, o dous cilindros Royce 10, na s\u00faa f\u00e1brica de Manchester en 1904, e foi presentado a Charles Rolls no Midland Hotel, Manchester o 4 de maio dese ano. Rolls era titular duns dos primeiros concesionarios de autom\u00f3biles, C.S.Rolls &amp; Co. en Fulham.\nMalia a s\u00faa preferencia polos coches de tres ou catro cilindros, Rolls estaba impresionado co Royce 10, e nun acordo posterior o 23 de decembro de 1904 acordou comprar todos os coches que Royce puidera facer. Haber\u00eda catro modelos:\nTodo deb\u00eda ser distintivo como Rolls-Royce, e vendido exclusivamente por Rolls. O primeiro coche Rolls-Royce, o Rolls-Royce 10 hp, foi presentado no Sal\u00f3n de Par\u00eds en decembro de 1904.\nRolls-Royce formouse o 15 de marzo de 1906, momento no cal f\u00edxose evidente que era necesario un novo local para a produci\u00f3n de autom\u00f3biles. Logo de considerar lugares en Manchester, Coventry, Bradford e Leicester, pero unha oferta do concello de Derby de electricidade barata deu lugar \u00e1 decisi\u00f3n de adquirir 51.000 m2 no extremo sur desa cidade. A nova f\u00e1brica foi dese\u00f1ada en gran parte por Royce, e a produci\u00f3n comezou a principios de 1908, inaugurouse oficialmente o 9 de xullo de 1908 por Sir John Montagu. O investimento na nova empresa requiriu unha ampliaci\u00f3n de capital, e o 6 de decembro de 1906 foron emitidas 100.000 \u00a3 en novas acci\u00f3ns. En 1907, Rolls-Royce comprou C.S. Rolls &amp; Co. (Os autom\u00f3biles sen motores de Royce Ltd. continuaron operando por separado.)\nDurante 1906 Royce estivera desenvolvendo un modelo de seis cilindros mellorado con m\u00e1is potencia que o Rolls-Royce 30 hp. . Inicialmente designado como 40/50\u00a0hp, este foi o primeiro modelo totalmente novo da compa\u00f1\u00eda.. En marzo de 1908 Claude Johnson, Director Comercial Xeral e, \u00e1s veces descrito como o cerebro de \"Rolls Royce\", logrou persuadir a Royce e aos outros directores de que Rolls-Royce deber\u00eda concentrarse exclusivamente no novo modelo, e todos os modelos anteriores foron abandonados. Logo da presentaci\u00f3n do modelo Phantom en 1925 este modelo 40/50 foi co\u00f1ecido como o Silver Ghost. O novo 40/50 foi responsable da reputaci\u00f3n da compa\u00f1\u00eda, con m\u00e1is de 6.000 unidades constru\u00eddas. O seu chasis foi utilizado como base para o primeiro coche blindado brit\u00e1nico utiliza en ambas guerras mundiais. En 1921, a compa\u00f1\u00eda abriu unha segunda f\u00e1brica en Springfield, Massachusetts nos Estados Unidos (para axudar a satisfacer a demanda), onde se constru\u00edron outros 1.701 \"Ghosts Springfield\". Esta f\u00e1brica funcionou durante 10 anos, pechando en 1931.\nLogo da primeira guerra mundial, Rolls-Royce logrou evitar os intentos de fusi\u00f3n dos fabricantes de autom\u00f3biles brit\u00e1nicos. Fronte \u00e1 ca\u00edda de vendas do 40/50 (m\u00e1is tarde co\u00f1ecido como Silver Ghost), a empresa presentou un m\u00e1is pequeno, o m\u00e1is barato Twenty en 1922, que puxo fin \u00e1 pol\u00edtica dun \u00fanico modelo, seguido desde 1908.\nEn 1931 Rolls-Royce adquiriu ao fabricante de coches rival, o moito m\u00e1is pequeno, Bentley logo de que as finanzas deste \u00faltimo non lograron capear o inicio da Gran Depresi\u00f3n. Desde pouco despois da segunda guerra mundial ata 2002 os coches est\u00e1ndar de Bentley e Rolls-Royce eran a mi\u00fado id\u00e9nticos ag\u00e1s da grella do radiador e detalles menores.\nEn 1933, a cor monograma do radiador de Rolls-Royce foi cambiado de vermello a negro porque a cor vermella \u00e1s veces enfront\u00e1base coa cor da carrozar\u00edas seleccionado polos clientes, e non como sinal de respecto polo falecemento de Royce como dise habitualmente.\nA produci\u00f3n de autom\u00f3biles Rolls-Royce e Bentley trasladouse a Crewe en 1946 onde comezaron a ensamblar autos completos coas carrozar\u00edas de Pressed Steel Company (os novos modelos de aceiro est\u00e1ndar) por primeira vez. Anteriormente constru\u00edran s\u00f3 o chasis, deixando os corpos a carroceiros especializados.\nCoches.\nModelos Bentley (desde 1933) - unicamente chasis\nMotores de aviaci\u00f3n.\n \nEn 1907 Charles Rolls, cuxos intereses cada vez m\u00e1is se centraban na aviaci\u00f3n, intentou sen \u00e9xito persuadir a Royce e aos outros directores para dese\u00f1ar un motor de aviaci\u00f3n. O estalido da primeira guerra mundial en agosto de 1914 colleu por sorpresa a Rolls-Royce (e moitos outros). Como fabricante de coches de luxo, a compa\u00f1\u00eda foi inmediatamente vulnerable, e Claude Johnson pensou que o banco retirar\u00eda a s\u00faa li\u00f1a de cr\u00e9dito da que Rolls-Royce depend\u00eda nese momento. Con todo, na crenza de que a guerra fora probablemente de curta duraci\u00f3n, os directores inicialmente decidiron non buscar o contrato do goberno para facer motores de aviaci\u00f3n. Con todo, esta posici\u00f3n cambiou rapidamente e a compa\u00f1\u00eda foi persuadida pola Oficina de Guerra para fabricar cincuenta motores V8 refrixerados por aire baixo licenza de Renault. Mentres tanto, a Real F\u00e1brica de Avi\u00f3ns pediulle a Rolls-Royce que dese\u00f1ara un novo motor de 200 CV (150\u00a0kW). Malia a reticencia inicial estiveron de acordo, e durante 1915 desenvolveron o primeiro motor de aviaci\u00f3n da compa\u00f1\u00eda, o Eagle de doce cilindros. Foi seguido rapidamente polo m\u00e1is pequeno Hawk de seis cilindros, o 190 CV (140\u00a0kW) Falcon e, xusto antes do final da guerra, o gran Condor de 675 CV (503\u00a0kW).\nAo longo da primeira guerra mundial, Rolls-Royce esforzouse por constru\u00edr motores de aviaci\u00f3n nas cantidades requiridas pola Oficina de Guerra. Con todo, coa excepci\u00f3n de Brazil Straker en Bristol a empresa resistiu a presi\u00f3n para conceder licenzas de produci\u00f3n a outros fabricantes, por temor a que gran parte da admirada calidade e fiabilidade dos motores veranse comprometidas. En cambio, a f\u00e1brica de Derby foi ampliada para permitir a Rolls-Royce aumentar as s\u00faas propias taxas de produci\u00f3n.\nAo redor da metade dos motores dos avi\u00f3ns utilizados polos aliados na primeira guerra mundial foron feitos por Rolls-Royce. A finais da d\u00e9cada de 1920, os motores aeron\u00e1uticos supo\u00f1\u00edan a maior parte dos negocios de Rolls-Royce.\nO \u00faltimo dese\u00f1o de Henry Royce foi o motor de aviaci\u00f3n Merlin, que voou por primeira vez en forma de prototipo en 1935, malia que morrera en 1933. Foi desenvolvido a partir do motor R, que lograra a marca sen precedentes no hidroavi\u00f3n S.6B Supermarine de case 640\u00a0km/h no Trofeo Schneider de 1931. O Merl\u00edn foi un potente motor V12 sobrealimentado e foi montado en moitos avi\u00f3ns da segunda guerra mundial: os brit\u00e1nicos Hawker Hurricane, Supermarine Spitfire, de Havilland Mosquito (bimotor), Avro Lancaster (cuadrimotor) (unha evoluci\u00f3n do Avro Manchester, cos seus pouco fiables motores Rolls-Royce Vulture), Vickers Wellington (bimotor); tam\u00e9n converteu ao americano North American P-51 Mustang nun competidor para os mellores combatentes da s\u00faa \u00e9poca, o seu motor un motor Merlin constru\u00eddo por Packard baixo licenza. Produc\u00edronse m\u00e1is de 160.000 motores Merlin, inclu\u00edndo m\u00e1is de 30.000 por Ford Motor Company en Trafford Park, Manchester. Durante a guerra moitas probas de voo dos motores Rolls-Royce realiz\u00e1ronse no Aer\u00f3dromo Hucknall. O Merlin pasou a ser usado en veh\u00edculos militares de terra co nome de Meteor no tanque Centurion entre outros. Moitos motores Meteor usaban bloques de motor e partes que non pasaban os requisitos para motores de alto rendemento, pero eran adecuados para o seu uso con menor potencia como o Meteor de 480\u00a0kW (640\u00a0hp).\nRolls-Royce empezou a fabricar turbinas a reacci\u00f3n a trav\u00e9s dun intercambio de activos con Rover e no per\u00edodo da post - segunda guerra mundial Rolls-Royce fixo avances significativos no dese\u00f1o e fabricaci\u00f3n de motores de turbina de gas. Os motores turboh\u00e9lice \"Dart\" e \"Tyne\" eran particularmente importantes, permitindo \u00e1s compa\u00f1\u00edas a\u00e9reas baixar os tempos nas viaxes m\u00e1is curtas, mentres que os jets introduc\u00edronse nos servizos m\u00e1is longos. O motor Dart foi utilizado nas aeronaves Armstrong Whitworth AW.660 Argosy, Avro 748, Fokker F27 Friendship, Handley Page Herald e Vickers Viscount, mentres que o m\u00e1is potente Tyne montouse nos Breguet Atlantique, Transall C-160, Vickers Vanguard e o aeroescorregador SR.N4. Moitos destes turboh\u00e9lices a\u00ednda est\u00e1n en servizo.\nEntre os motores a reacci\u00f3n deste per\u00edodo estaban o RB163 Spey, que montaban os Hawker Siddeley Trident, BAC One-Eleven, Grumman Gulfstream II e Fokker F28.\nA finais dos anos 1950 e 1960 houbo unha racionalizaci\u00f3n importante de todos os aspectos da industria aero espacial brit\u00e1nica e isto inclu\u00edu aos fabricantes de motores de aviaci\u00f3n. En 1966 Rolls-Royce adquiriu Bristol Siddeley (que xurdira como resultado da fusi\u00f3n de Armstrong Siddeley e Bristol Aero Engines en 1959) e incorporouna como a divisi\u00f3n Bristol Siddeley. Bristol Siddeley, coa s\u00faa f\u00e1brica principal en Filton preto da Bristol, ti\u00f1a unha grande experiencia en motores militares, inclu\u00edndo o Olympus, Viper, Pegasus (pulo vectorial) e Orpheus. Tam\u00e9n fabricaban o Olympus 593 Mk610 que se utilizou no Concorde en colaboraci\u00f3n con SNECMA. Tam\u00e9n ti\u00f1an un proxecto de turbo ventilador con SNECMA.\nO Aer\u00f3dromo Leavesden, Watford foi orixinalmente propiedade do Ministerio de Defensa e utilizado durante a segunda guerra mundial para a fabricaci\u00f3n de avi\u00f3ns Mosquito e Halifax. Durante varios anos, Rolls-Royce utilizou o lugar para a fabricaci\u00f3n de motores de helic\u00f3pteros ata que pechouse en xu\u00f1o de 1993. A antiga f\u00e1brica de Rolls-Royce en Watford co\u00f1\u00e9cese agora como os Leavesden Film Studios e produciu pel\u00edculas de fama mundial como o James Bond \"Star Wars\" e Harry Potter.\nMotores di\u00e9sel.\nRolls-Royce comezou a producir motor di\u00e9sel en 1951. Nun principio, estaban destinados a tractores pesados e escavadoras, pero, m\u00e1is tarde, foron instalados en cami\u00f3ns (por exemplo, Scammell), automotores, unidades di\u00e9sel m\u00faltiples e locomotoras de manobras Sentinel. Rolls-Royce f\u00edxose cargo da f\u00e1brica Shrewsbury de Sentinel para a produci\u00f3n de motores di\u00e9sel en 1956. O negocio di\u00e9sel de Rolls-Royce foi adquirido por Perkins na d\u00e9cada de 1980.\nNacionalizaci\u00f3n.\nOs problemas financeiros causados en gran parte polo desenvolvemento do novo motor Turbo ventilador RB211 conduciu, logo de varios subsidios en efectivo, \u00e1 compa\u00f1\u00eda tivo que se nacionalizada polo goberno de Heath en 1971. A nova compa\u00f1\u00eda ti\u00f1a entre os seus membros directivos a Lord Cole (expresidente de Unilever), Sir (director xeral de GEC) Arnold Weinstock, Hugh Conway (director xerente de RR Gas Turbines), o Dr. Stanley Hooker (RR Bristol), Sir William Cook (asesor do Ministro de Defensa), Sir St. John Elstub (director xeral de Imperial Metal Industries ), e Sir Charles Elworthy (ex Xefe de Estado Maior).\nO atraso na produci\u00f3n do motor RB211 culpouse polo fracaso da tecnolox\u00eda avanzada Lockheed L-1011 TriStar, que foi golpeado polo lanzamento do seu principal competidor, o McDonnell Douglas DC-10.\nEn 1973 o negocio de autom\u00f3biles de motor separouse como unha entidade independente, Rolls-Royce Motors. O negocio principal de aviaci\u00f3n e motores mari\u00f1os permaneceu como propiedade p\u00fablica ata 1987, cando foi privatizado como Rolls-Royce plc, unha das moitas privatizaci\u00f3ns do goberno de Thatcher."}
{"id": "187930", "revid": "89787", "url": "https://gl.wikipedia.org/wiki?curid=187930", "title": "Mes do cocido de Lal\u00edn", "text": "O mes do cocido de Lal\u00edn \u00e9 unha iniciativa do concello de Lal\u00edn que ten como principal finalidade potenciar o sector da hostalar\u00eda local mediante unha campa\u00f1a de mercadotecnia espec\u00edfica, que se desenvolve desde hai anos desde o 15 de xaneiro ata o 14 de febreiro, facendo bo o lema \"De San Amaro a San Valent\u00edn, Mes do cocido en Lal\u00edn\".\nA Conceller\u00eda de Comercio difunde o nome, a direcci\u00f3n e o tel\u00e9fono dos case 30 restaurantes lalinenses que colaboran no Mes do Cocido para que calquera persoa ou colectivo que desexe acudir a Lal\u00edn a comer cocido entre o 15 de xaneiro e o 14 de febreiro te\u00f1a cumprida informaci\u00f3n sobre a totalidade dos establecementos nos que pode facer a s\u00faa reserva.\nO feito de que nesta iniciativa se implicaran no ano 2011 un total de 29 restaurantes achegaran at\u00e9 4.000 prazas \u00e1 capacidade diaria que ofertan todos estes establecementos, ofrecendo ao mesmo tempo un amplo abano de posibilidades en canto a modalidades de preparaci\u00f3n do cocido e tam\u00e9n no referente aos prezos (que pod\u00edan oscilar entre os 12 e os 45 euros, dependendo de vari\u00e1beis como a categor\u00eda do establecemento, os vi\u00f1os servidos ou as sobremesas). \nO obxectivo do Mes do Cocido \u00e9 que colectivos, grupos de amigos ou familias se acheguen a Lal\u00edn a celebrar os seus encontros, compartindo un cocido preparado coas mellores viandas. A Conceller\u00eda de Comercio pretende que esta convocatoria sirva como revulsivo do sector da hostalar\u00eda e da restauraci\u00f3n na costa de xaneiro, garantindo a presenza de milleiros de persoas en Lal\u00edn para comer e mercar nos comercios locais."}
{"id": "187931", "revid": "98629", "url": "https://gl.wikipedia.org/wiki?curid=187931", "title": "Bruce Almighty", "text": "Bruce Almighty \u00e9 unha comedia estadounidense dirixida por Tom Shadyac que foi estreada no 2003. Est\u00e1 protagonizada por Jim Carrey, Jennifer Aniston e Morgan Freeman.\nSinopse.\nTras pasar o peor d\u00eda da s\u00faa vida, o xornalista de televisi\u00f3n Bruce Nolan desaf\u00eda a Deus reproch\u00e1ndolle o mal que est\u00e1 administrando o mundo. Deus acepta o reto, out\u00f3rgalle t\u00f3dolos seus poderes an\u00edmao a facelo mellor que El."}
{"id": "187932", "revid": "5863", "url": "https://gl.wikipedia.org/wiki?curid=187932", "title": "Juli\u00e1n R\u00edos", "text": "Juli\u00e1n R\u00edos, nado en Vigo en 1941, \u00e9 un escritor galego en lingua castel\u00e1, clasificado entre os m\u00e1is vangardistas da s\u00faa xeraci\u00f3n. Vive e traballa habitualmente en Francia, preto de Par\u00eds.\nTraxectoria.\nEscribiu os seus dous primeiros libros a medias xunto co mexicano Octavio Paz. En 1983 publicou \"Larva\", unha obra de corte experimental influ\u00edda pola inventiva verbal de James Joyce.\nNa d\u00e9cada de 1970 traballou na Editorial Fundamentos de Madrid, onde creou a colecci\u00f3n Espiral, na que publicaron autores como Thomas Pynchon, John Barth ou Severo Sarduy. Amais, creou a publicaci\u00f3n peri\u00f3dica \"Espiral/Revista\", que s\u00f3 aguantou uns poucos n\u00fameros."}
{"id": "187933", "revid": "89787", "url": "https://gl.wikipedia.org/wiki?curid=187933", "title": "Cobie Smulders", "text": "Jacoba Francisca Maria \"Cobie\" Smulders, nada o 3 de abril de 1982 en Vancouver, \u00e9 unha actriz e modelo canadense co\u00f1ecida por interpretar a \"Robin Scherbatsky\" na serie de televisi\u00f3n \"How I Met Your Mother\"."}
{"id": "187934", "revid": "89787", "url": "https://gl.wikipedia.org/wiki?curid=187934", "title": "Cristino \u00c1lvarez Herrera", "text": "Cristino \u00c1lvarez Herrera, nado na Coru\u00f1a o 26 de outubro de 1947 e finado en Madrid o 19 de xaneiro de 2018, foi un xornalista galego especializado en gastronom\u00eda, co\u00f1ecido polo pseud\u00f3nimo de Caius Apicius, co que asinou os seus artigos, reportaxes e cr\u00edticas nesta materia.\nTraxectoria.\nFoi fillo de Cristino \u00c1lvarez Hern\u00e1ndez, unha relevante figura do franquismo na cidade da Coru\u00f1a, que nos anos en que naceu Cristino \u00c1lvarez era concelleiro e posteriormente primeiro tenente de alcalde da cidade. Diplomado en xornalismo, foi xefe de informaci\u00f3n parlamentaria, editor e xefe de deportes e xefe de edici\u00f3n na Axencia EFE.\nAdmirador de \u00c1lvaro Cunqueiro, Josep Pla, Julio Camba, Mart\u00ednez Llopis ou N\u00e9stor Luj\u00e1n, en xaneiro de 1981 comezou a publicar os seus traballos gastron\u00f3micos na Axencia EFE. Foi colaborador habitual de revistas como \"Sobremesa\" e xornais como \"La Voz de Galicia\"."}
{"id": "187935", "revid": "98629", "url": "https://gl.wikipedia.org/wiki?curid=187935", "title": "Deep Impact", "text": "Deep Impact \u00e9 un filme estadounidense dirixido por Mimi Leder que se estreou en 1998.\nSinopse.\nLeo Biederman apuntouse \u00f3 club de Astronom\u00eda do colexio m\u00e1is por estar con Sarah Hotchner que para ollar o ceo. Un d\u00eda descobre nun c\u00famulo de estrelas unha gran luz branca, que resulta ser un enorme cometa que est\u00e1 a piques de bater coa Terra. Mentres tanto, Jenny Learner, unha ambiciosa xornalista da NBC, rastrexando unha posible historia escandalosa dun senador, descobre accidentalmente que Ellie (E.L.E.) no \u00e9 o nome dunha amante, sen\u00f3n o do cometa que ameaza con destru\u00edr a Terra."}
{"id": "187937", "revid": "85894", "url": "https://gl.wikipedia.org/wiki?curid=187937", "title": "Leelee Sobieski", "text": "Liliane Rudabet Gloria Elsveta Sobieski nada o 10 de xu\u00f1o de 1983 en Nova York \u00e9 unha actriz estadounidense. Sobieski deu o salto \u00e1 fama polas s\u00faas interpretaci\u00f3ns no filme \"Deep Impact\". Recibiu un nomeamento \u00f3 Emmy polo telefilme de 1999 \"Xoana de Arco\", e dous nomeamentos \u00f3s Globo de Ouro por \"Xoana de Arco\" e \"Uprising\"."}
{"id": "187938", "revid": "98629", "url": "https://gl.wikipedia.org/wiki?curid=187938", "title": "Jungle 2 Jungle", "text": "Jungle 2 Jungle \u00e9 un filme dirixido por John Pasquin que se estreou en 1997.\nSinopse.\nMichael Cromwell \u00e9 un home de negocios de \u00e9xito de Nova York que, antes de casar coa atractiva Charlotte, debe formalizar o divorcio coa s\u00faa exmuller, a doutora Patricia Cromwell. Para iso debe viaxar \u00f3 Amazonas, onde vive Patricia dende que o abandonou. Al\u00ed descobre que ten un fillo de 13 anos, Mimi-Siku, que se educou entre os ind\u00edxenas. Michael decide convidar \u00f3 seu fillo \u00e1 s\u00faa casa de Nova York. Unha vez al\u00ed, Mimi-Siku, co seu arco, as s\u00faas frechas e o seu conxunto selv\u00e1tico, crear\u00e1 unha chea de problemas, arrastrando \u00f3 seu pai con el."}
{"id": "187945", "revid": "89787", "url": "https://gl.wikipedia.org/wiki?curid=187945", "title": "Psicosa", "text": "A psicosa ou alulosa \u00e9 un monosac\u00e1rido de seis carbonos (hexosa) cun grupo cetona (cetosa), polo que pertence ao grupo das cetohexosas. A psicosa \u00e9 ep\u00edmero da D-frutosa no carbono 3, a partir da cal pode producirse psicosa . Consid\u00e9rase un azucre raro, xa que \u00e9 pouco com\u00fan na natureza, onde aparece en pequenas cantidades en produtos agr\u00edcolas ; tam\u00e9n est\u00e1 presente en certos preparados comerciais de carbohidratos. A metabolizaci\u00f3n da D-psicosa s\u00f3 produce un 0,3% da enerx\u00eda que producir\u00eda unha cantidade equivalente de sacarosa.\nO seu nome deriva do antibi\u00f3tico psicofuranina, a partir do cal foi illada. Actualmente, estase a investigar sobre as propiedades da psicosa da dieta para combater trastornos como a hiperglicemia, a hiperlipidemia e a obesidade.\nIs\u00f3meros.\nEn disoluci\u00f3n acuosa a 27\u00a0\u00b0C o is\u00f3mero predominante \u00e9 a \u03b1-D-psicofuranosa (39%)."}
{"id": "187946", "revid": "89787", "url": "https://gl.wikipedia.org/wiki?curid=187946", "title": "Autoescola", "text": "Unha autoescola \u00e9 un centro de formaci\u00f3n onde se imparte simultaneamente o ensino te\u00f3rico e pr\u00e1ctico para poder obter o permiso de conduci\u00f3n ou outra licenzas varias. Tr\u00e1tase dun centro regulado con profesorado titulado que acostuma a ofertar un horario de clases adaptadas a cada alumno. Nas autoescolas, a parte de poder obter o carnet de turismo B, o m\u00e1is solicitado, tam\u00e9n se poden obter outros permisos de conduci\u00f3n como o de motocicleta, cami\u00f3n, ciclomotor ou de transporte de mercador\u00edas perigosas."}
{"id": "187947", "revid": "6939", "url": "https://gl.wikipedia.org/wiki?curid=187947", "title": "Carlos Taboada", "text": "Carlos Taboada pode estar referido a:"}
{"id": "187949", "revid": "1131", "url": "https://gl.wikipedia.org/wiki?curid=187949", "title": "Polo correo do vento", "text": "Polo correo do vento \u00e9 unha colecci\u00f3n de libros orientada para os cativos. Est\u00e1 escrita por Enrique Mauricio Iglesias e ilustrada por Carlos Taboada, tam\u00e9n ilustra Tania Solla. Comezou con 7 t\u00edtulos publicados por Edici\u00f3n Xerais de Galicia e logo continuou con Lela Edici\u00f3ns. O primeiro libro sa\u00edu ao mercado a finais de 2008.\nOs dous autores levan percorrido ducias de colexios e bibliotecas galeas realizando sesi\u00f3ns de animaci\u00f3n nas que Enrique desenvolve a parte oral mentres Carlos debuxa.\nO 29 de novembro de 2018 fixeron unha exposici\u00f3n na Casa da Luz de Pontevedra con motivo dos dez anos de actividade."}
{"id": "187950", "revid": "5863", "url": "https://gl.wikipedia.org/wiki?curid=187950", "title": "Hans Aumeier", "text": "Hans Aumeier, nado o 20 de agosto de 1906 en Amberg e finado o 28 de xaneiro de 1948 en Cracovia, foi un oficial das SS nazis, que desempe\u00f1ou o cargo de Lagerf\u00fchrer do campo de concentraci\u00f3n de Auschwitz e participou activamente no Holocausto."}
{"id": "187951", "revid": "5749", "url": "https://gl.wikipedia.org/wiki?curid=187951", "title": "Batalla de Princeton", "text": "A batalla de Princeton, que tivo lugar o 3 de xaneiro de 1777 foi unha vitoria estrat\u00e9xica para as forzas revolucionarias do xeneral Washington sobre as forzas brit\u00e1nicas preto de Princeton, Nova Jersey. O sitio \u00e9 administrado como un parque estatal operado e mantido pola \"New Jersey Division of Parks and Forestry\"."}
{"id": "187952", "revid": "98629", "url": "https://gl.wikipedia.org/wiki?curid=187952", "title": "Antonio Rosmini", "text": "Antonio Rosmini nado en Rovereto o 24 de marzo de 1793 e finado en Stresa o 1 de xullo de 1855, foi un fil\u00f3sofo italiano.\nTraxectoria.\nEstudou Dereito e Teolox\u00eda na Universidade de Padua. Fundou o \"Instituto della carit\u00e1\", adicado \u00e1 atenci\u00f3n aos pobres e marxinados en 1828. Xa en 1830 publicou o \"Novo ensaio sobre a orixe das ideas\" que anticipa moitas das s\u00faas concepci\u00f3ns.\nFoi nomeado arcipreste de Rovereto, localidade que tivo que abandonar en 1835 por presi\u00f3ns pol\u00edticas. En 1848 o rei de Piamonte, Carlo Alberto de Savoia, encargoulle a misi\u00f3n diplom\u00e1tica co fin de convencer ao papa P\u00edo IX para presidir unha confederaci\u00f3n de estados italianos. Renunciou a esta misi\u00f3n cando se buscou que o Papa entrara en guerra contra Austria. Ofrec\u00e9uselle que presidira a rep\u00fablica romana, pero el descartouse por non querer po\u00f1erse \u00e1 fronte dun goberno que privaba de liberdade ao Papa. Seguiu ao Papa na s\u00faa fuxida a Gaeta, pero enfrontouse ao poderoso cardeal Giacomo Antonelli, que buscaba apoio de ex\u00e9rcitos estranxeiros para defender ao Papa. Isto fixo que Rosmini caera en desgraza. Residente definitivamente en Stressa, foi al\u00ed onde encontrou a morte.\nAlg\u00fans dos seus libros foron inclu\u00eddos no \u00cdndice de libros prohibidos da Igrexa Cat\u00f3lica. Le\u00f3n XIII condenou corenta proposici\u00f3ns de Rosmini, o que este acatou con obediencia. Procesado polo Vaticano en 1854, foi finalmente absolto.\nPensamento.\nRosmini afastouse igualmente do empirismo e da escol\u00e1stica formalista. A idea do ser \u00e9 coesencial e coexistencial ao pensamento. O co\u00f1ecemento \u00e9 unha intuici\u00f3n do \"ser ideal\", sen o cal aquel non \u00e9 posible nin tampouco o pensamento. O \"ser ideal\" \u00e9 obxectivo pero indeterminado. Dotado da categor\u00eda de posibilidade, permite que o home sexa un ser de intelixencia pois \u00e9 o alicerce para a intelixibilidade dos entes. O ser ideal non \u00e9 Deus, pero \u00e9 unha participaci\u00f3n intelectual do Ser real na criatura.\nPero o home non \u00e9 s\u00f3 pensamento. O seu corpo res\u00faltalle coesencial e coexistencial. O corpo permite ao home ser sensitivo e sen o corpo o home non \u00e9. O que permite ao home ser persoa \u00e9 a moral. O home ao comportarse moralmente vai ensanch\u00e1ndose cara horizontes infinitos atra\u00eddo por un im\u00e1n de amor. O home ama a verdade porque \u00e9 amado pola verdade. O ben non \u00e9 seu sen\u00f3n que \u00e9 para el. O ben imponse suplicante \u00e1 vontade do home.\nO Dereito non pode ir contra a moral, pois est\u00e1 fundado na xustiza, a autoridade s\u00f3 se lexitima en canto serve \u00e1 xustiza. Para Rosmini, o que os socialistas pretenden viv\u00edrono os cristi\u00e1ns hai 19 s\u00e9culos. As instituci\u00f3ns sociais han de servir para o progreso da condici\u00f3n material dos desfavorecidos.\nNa s\u00faa obra \"As cinco chagas da santa Igrexa\" (1846), critica o afastamento do clero do pobo e a falta de formaci\u00f3n, a implicaci\u00f3n dos bispos na pol\u00edtica e os seus intereses econ\u00f3micos, o nomeamento de bispos polo poder civil e a riqueza da Igrexa.\nSignificaci\u00f3n.\nO pensamento de Rosmini non renuncia ao ser, fronte \u00e1 diluci\u00f3n de perf\u00eds da filosof\u00eda contempor\u00e1nea. Pasou de ser un pensador cuestionado pola xerarqu\u00eda cat\u00f3lica a ser reivindicado polo pensamento cat\u00f3lico na segunda metade do s\u00e9culo XX. O Papa Bieito XVI decidiu a s\u00faa beatificaci\u00f3n."}
{"id": "187957", "revid": "865", "url": "https://gl.wikipedia.org/wiki?curid=187957", "title": "The Promise Ring", "text": "The Promise Ring foi unha banda estadounidense de emo procedente de Milwaukee, Wisconsin, activa entre os anos 1995 e 2002. Nos seus primeiros anos, a s\u00faa m\u00fasica clasificouse normalmente como emo, pero os \u00faltimos traballos poden definirse como indie pop. A banda iniciouse como un proxecto paralelo de Davey von Bohlen, durante o seu tempo como guitarrsta e vocalista de Cap'n Jazz. Von Bohlen comezou o proxecto co guitarrista Jason Gnewikow de None Left Standing, o bater\u00eda Dan Didier e o baixista Scott Beschta, os dous \u00faltimos antigos membros de Ceilishrine."}
{"id": "187959", "revid": "865", "url": "https://gl.wikipedia.org/wiki?curid=187959", "title": "The Twilight Singers", "text": "The Twilight Singers \u00e9 unha banda estadounidense de rock alternativo procedente de Nova Orle\u00e1ns (Luisiana). O grupo formouse inicialmente como un proxecto paralelo de Greg Dulli, l\u00edder de The Afghan Whigs en 1997. Despois de que esta banda se separase, Dulli usou a The Twilight Singers como o seu propio veh\u00edculo art\u00edstico, e ata a data leva editados cinco \u00e1lbums de estudio apoiados por xiras mundiais."}
{"id": "187961", "revid": "17467", "url": "https://gl.wikipedia.org/wiki?curid=187961", "title": "Afonso III o Grande", "text": ""}
{"id": "187962", "revid": "25871", "url": "https://gl.wikipedia.org/wiki?curid=187962", "title": "All in the Suit That You Wear", "text": "\"All in the Suit That You Wear\" \u00e9 unha canci\u00f3n da banda estadounidense de rock alternativo Stone Temple Pilots, editada como o seu \u00faltimo sinxelo antes da s\u00faa separaci\u00f3n do 2003. O tema aparece unicamente no \u00e1lbum recompilatorio \"Thank You\". O tema apareceu dun xeito moderado nas radios e acadou o n\u00famero 5 na lista \"Mainstream Rock\" e o 19 na \"Modern Rock\". O estilo e estrutura da canci\u00f3n asem\u00e9llase ao do seu \u00e1lbum de estrea, \"Core\". \"All in the Suit That You Wear\" inicialmente foi pensada para entrar na banda sonora da pel\u00edcula \"Spider-Man\" do ano 2002, pero foi retirada ao non usarse de tema principal. En maio do 2008 o tema apareceu nun episodio da serie \"CSI: NY\"."}
{"id": "187963", "revid": "98629", "url": "https://gl.wikipedia.org/wiki?curid=187963", "title": "Auckland RFU", "text": "Auckland Rugby Football Union \u00e9 o organismo que regula as competici\u00f3ns de rugby na rexi\u00f3n de Auckland, en Nova Zelandia. O seu equipo representativo \u00e9 un dos 14 equipos rexionais que compo\u00f1en o campionato nacional de liga (chamado \"ITM Cup\" por raz\u00f3ns econ\u00f3micas), unha das competici\u00f3ns de rugby m\u00e1is importantes do mundo.\nPalmar\u00e9s.\nO Auckland RFU \u00e9 o equipo m\u00e1is laureado da liga neozelandesa de rugby.\nEstadio.\nEden Park \u00e9 o estadio no que xoga os seus encontros como local o Auckland RFU. \u00c9 un recinto cunha capacidade superior a 50.000 persoas.\nNeste estadio tam\u00e9n disputa os seus encontros o conxunto de Auckland Blues do Super Rugby, e nalgunhas ocasi\u00f3ns nel tam\u00e9n se disputan encontros de cr\u00edcket.\nA primeira vez que Auckland RFU xogou un encontro no Eden Park foi en 1925.\nO estadio foi ampliado por \u00faltima vez en 2009 con motivo da disputa da Copa do Mundo de Rugby 2011 en Nova Zelandia.\nXogadores hist\u00f3ricos.\n\u00d3 longo da historia do rugby neozeland\u00e9s, Auckland RFU \u00e9 o equipo que m\u00e1is xogadores internacionais achegou \u00e1 Selecci\u00f3n de rugby de Nova Zelandia. Alg\u00fans dos xogadores m\u00e1is importantes foron Wilson Whineray, Carlos Spencer, Zinzan Brooke, Michael Jones, Sean Fitzpatrick, Grant Fox, John Kirwan, Doug Howlett, Keven Mealamu ou Ali Williams."}
{"id": "187964", "revid": "23562", "url": "https://gl.wikipedia.org/wiki?curid=187964", "title": "Auckland Rugby Football Union", "text": ""}
{"id": "187965", "revid": "23562", "url": "https://gl.wikipedia.org/wiki?curid=187965", "title": "Auckland Rugby Union", "text": ""}
{"id": "187966", "revid": "785", "url": "https://gl.wikipedia.org/wiki?curid=187966", "title": "Yuncos", "text": "Yuncos \u00e9 unha poboaci\u00f3n espa\u00f1ola da provincia de Toledo en Castela-A Mancha.\nToponimia.\nO termo \"Yuncos\" deriva do lat\u00edn \"ivucos\", \"xunco\". Segundo informaci\u00f3ns de 1788 chamouse anteriormente \"Las Ventas de Unco\", por ser unha zona onde se daban moitos xuncos.\nXeograf\u00eda.\nO municipio \u00e1chase na comarca de La Sagra e linda coas poboaci\u00f3ns de Illescas polo norte, Numancia de la Sagra polo leste, Yuncler polo sur, e Cedillo del Condado polo oeste, todas de Toledo. \u00c9 un dos 122 municipios toledanos que forman parte da Denominaci\u00f3n de Orixe queixo manchego, como tam\u00e9n da de cordeiro manchego.\nHistoria.\nA fundaci\u00f3n de Yuncos \u00e9 posterior \u00e1 da de \"Palomeque\" ou \"Palomequejo\", un territorio adxacente a Yuncos onde se asentou o primeiro n\u00facleo de poboaci\u00f3n que acabou desaparecendo. Aparece citada por primeira vez a alquer\u00eda de Yuncos nun documento moz\u00e1rabe de venda de 1181, onde resid\u00eda un home chamado Mart\u00edn Raimundo, que ti\u00f1a unha vi\u00f1a en Cobisa.\nPolo ano 1488, os Reis Cat\u00f3licos venderon unhas terras de Yuncos e Palomequejo a Pedro de Castela e \u00e1 s\u00faa dona Isabel Laso. En Yuncos por privilexio real non pagaban alcabala \u00e1 Coroa. En 1634, Yuncos separouse de Toledo.\nEn 1789 o acad\u00e9mico Jos\u00e9 Carnide, cita nunha das s\u00faas obras a Yuncos, refer\u00edndose as\u00ed: \"Se duerme en el lugar de Yuncos cuyo mes\u00f3n parece que s\u00f3lo se hizo para Bestias y Caleseros mas carece de toda provisi\u00f3n y sus camas son infelices, por esto aconsejo al que quiera hacer este viaje que procure no dormir en el camino\".\nDemograf\u00eda.\nEvoluci\u00f3n da poboaci\u00f3n de Yuncos desde 1900.\nMonumentos.\nDestacan a Casa de Ciriaco e a igrexa parroquial de San Xo\u00e1n Bautista, as Casas da Fidalgu\u00eda do s\u00e9culo XVIII e unha necr\u00f3pole da Idade de Bronce. A igrexa de San Xo\u00e1n \u00e9 do s\u00e9culo XVI. De estilo renacentista, alberga un retablo tras o altar maior que representa a degolaci\u00f3n do santo."}
{"id": "187967", "revid": "98629", "url": "https://gl.wikipedia.org/wiki?curid=187967", "title": "Canterbury RFU", "text": "Canterbury Rugby Football Union \u00e9 o organismo que regula as competici\u00f3ns de rugby na rexi\u00f3n de Canterbury, en Nova Zelandia. O seu equipo representativo, con sede en Christchurch, \u00e9 un dos 14 equipos rexionais que compo\u00f1en o campionato nacional de liga (chamado \"ITM Cup\" por raz\u00f3ns econ\u00f3micas), unha das competici\u00f3ns de rugby m\u00e1is importantes do mundo.\nPalmar\u00e9s.\nO Canterbury RFU \u00e9 o segundo equipo m\u00e1is laureado da liga neozelandesa de rugby.\nEstadio.\nO AMI Stadium \u00e9 o estadio no que xoga os seus encontros como local o Canterbury RFU. \u00c9 un recinto cunha capacidade superior a 38.000 persoas.\nNeste estadio tam\u00e9n disputa os seus encontros o conxunto de Crusaders do Super Rugby, e nalgunhas ocasi\u00f3ns nel tam\u00e9n se disputan encontros de cr\u00edcket.\nO estadio quedou moi danado tralo sismo que sufriu a cidade de Christchurch a comezos do ano 2011, polo cal foi retirado da lista de estadios da Copa do Mundo de Rugby 2011.\nXogadores hist\u00f3ricos.\n\u00d3 longo da historia do rugby neozeland\u00e9s, Canterbury RFU achegou ducias de xogadores \u00e1 Selecci\u00f3n de rugby de Nova Zelandia. Alg\u00fans dos xogadores m\u00e1is importantes foron Andrew Mehrtens, Richie McCaw, Daniel Carter, Justin Marshall ou Ian Kirkpatrick. "}
{"id": "187969", "revid": "23562", "url": "https://gl.wikipedia.org/wiki?curid=187969", "title": "Canterbury Rugby Football Union", "text": ""}
{"id": "187970", "revid": "23562", "url": "https://gl.wikipedia.org/wiki?curid=187970", "title": "Canterbury Rugby Union", "text": ""}
{"id": "187971", "revid": "89787", "url": "https://gl.wikipedia.org/wiki?curid=187971", "title": "The Woods", "text": "The Woods \u00e9 o s\u00e9timo \u00e1lbum de estudio da banda de punk rock estadounidense Sleater-Kinney, editado o 24 de maio do 2005 a trav\u00e9s do selo Sub Pop Records. O \u00e1lbum foi producido por Dave Fridmann, que traballara anteriormente con artistas como The Flaming Lips e Mercury Rev. O traballo foi aclamado pola cr\u00edtica e representa un cambio estil\u00edstico con respecto aos seus lanzamentos anteriores, fusionando elementos dun \u00e1lbum orientado cara o rock co son punk rock caracter\u00edatico do tr\u00edo, mentres que continuaban cos mesmo temas l\u00edricos como o consumismo e as relaci\u00f3ns persoais.\n\"The Woods\" tam\u00e9n est\u00e1 dispo\u00f1ible como drobre vinilo. Algunhas copias foron deitas co t\u00edpico vinilo negro, pero outras foron coloreadas. Nesta \u00faltimas o primeiro disco \u00e9 dun verde xaspeado claro e o segundo e dun marr\u00f3n avermellado, coa cara D impresa para asemellarse ao corte horizontal dun tronco.\nA revista musical en li\u00f1a Pitchfork Media colocou a \"The Woods\" no n\u00famero 127 da s\u00faa lista dos 200 mellores \u00e1lbums da d\u00e9cada do 2000. \"Rolling Stone\" situouno no n\u00famero 70 dos seus 100 mellores \u00e1lbums desa d\u00e9cada. Tiny Mix Tapes elixiuno o 89 na lista \"Favorite 100 Albums of the 2000s\". Ademais, a revista \"Time\" inclu\u00eduno na s\u00faa lista dos 10 mellores \u00e1lbums do ano 2005."}
{"id": "187972", "revid": "865", "url": "https://gl.wikipedia.org/wiki?curid=187972", "title": "Clairvoyance", "text": "Clairvoyance \u00e9 un \u00e1lbum da banda estadounidense de grunge Screaming Trees, editado o 1 de xaneiro de 1986 polo selo Velvetone Records. O disco foi producido por Steve Fisk e axudou ao grupo a conseguir un contrato con SST Records. A\u00ednda que \u00e9 unha combinaci\u00f3n de psicodelia e garage rock, ten moitas semellanzas co primeiro son grunge.\nO guitarrista de Soundgarden Kim Thayil listou a \"Clairvoyance\" como un dos seus \u00e1lbums de grunge favoritos, dicindo: \"G\u00fastame \"Clairvoyance\" pola canci\u00f3n \u201cClairvoyance\u201d, pero o meu tema favorito nel \u00e9 probablemente \u201cI See Stars\u201d seguida por \u201cOrange Airplane.\u201d Despois deste \u00e1lbum engordaron un pouco o seu son\"."}
{"id": "187976", "revid": "2074", "url": "https://gl.wikipedia.org/wiki?curid=187976", "title": "Filla de lameiro", "text": ""}
{"id": "187978", "revid": "2074", "url": "https://gl.wikipedia.org/wiki?curid=187978", "title": "Torneo Tres Meigos", "text": ""}
{"id": "187980", "revid": "27155", "url": "https://gl.wikipedia.org/wiki?curid=187980", "title": "Nabo", "text": "O nabo (Brassica rapa\" subsp. \"rapa), \u00e9 unha planta da familia das cruc\u00edferas ou brasic\u00e1ceas (a familia das coles e os repolos) cultivada comunmente como hortaliza nos pa\u00edses de climas temperados de todo o mundo pola s\u00faa suculenta ra\u00edz napiforme, e tam\u00e9n para o consumo das s\u00faas follas. As variedades de ra\u00edz tenra util\u00edzanse para o consumo humano, mentres que as maiores se destinan a forraxe para o gando.\nOs nabos son moi populares en Europa, en particular nas rexi\u00f3ns m\u00e1is fr\u00edas, xa que se poden almacenar durante varios meses despois da colleita. Tam\u00e9n poden crecer en forma silvestre. En Galiza foi un dos cultivos m\u00e1is estendidos como indica a microtoponimia; hoxe en d\u00eda o consumo humano da ra\u00edz (chamada comunmente carola, cachola ou carocha ou tam\u00e9n nabo) non \u00e9 com\u00fan, por\u00e9n si seguen a ser moi populares as nabizas e grelos (follas e rebentos respectivamente da mesma planta).\nCaracter\u00edsticas.\nA variedade m\u00e1is com\u00fan comercializada como hortaliza en Europa e Norteam\u00e9rica \u00e9 principalmente a de pel e carne branca, a excepci\u00f3n dos 1\u20133\u00a0cm superiores que, ao sobresa\u00edr da terra e recibir a luz do sol, son de cor p\u00farpura, avermellada ou verdosa.\nEsta parte superior desenv\u00f3lvese a partir do tecido do caule, pero permanece soldada \u00e1 ra\u00edz, que \u00e9 practicamente esf\u00e9rica, de ao redor de 5\u201315\u00a0cm de di\u00e1metro e carente de rad\u00edculas laterais. A ra\u00edz principal (que se encontra por debaixo da ra\u00edz engrosada) \u00e9 delgada e duns 10\u00a0cm de lonxitude.\nAs follas son de d\u00faas clases: as vexetativas son as nabizas, e as do rebento floral, os grelos. Medran directamente sobre a parte superior sen apenas colo. Son tam\u00e9n comest\u00edbeis, e moi populares en Galicia e outras zonas do noroeste da pen\u00ednsula Ib\u00e9rica (Asturias, o Bierzo, norte de Portugal) e deben consumirse moi frescas.\nOs nabos chegan a pesar m\u00e1is de 1\u00a0kg. Por\u00e9n, p\u00f3dense *colleitar cando son m\u00e1is pequenos. O tama\u00f1o dos m\u00e1is pequenos \u00e9 funci\u00f3n da variedade e do tempo que se deixou crecer.\nA maior parte son variedades especiais, que s\u00f3 est\u00e1n dispo\u00f1\u00edbeis cando se recolleitan, e non se conservan durante moito tempo. Adoitan consumirse (follas inclu\u00eddas) crus, en ensaladas, como os ravos e, dependendo da variedade, te\u00f1en a carne amarela, alaranxada ou avermellada.\nOrixe.\nO nabo cultiv\u00e1base xa na Antiga Grecia e durante o Imperio romano. A\u00ednda que se desco\u00f1ece o lugar exacto onde se cultivou por primeira vez, bar\u00e1llanse Afganist\u00e1n, Paquist\u00e1n e a rexi\u00f3n do Mediterr\u00e1neo como principais candidatos.\nAntigamente era un alimento b\u00e1sico na coci\u00f1a europea; por\u00e9n foi substitu\u00eddo despois da introduci\u00f3n da pataca, importada de Suram\u00e9rica polos espa\u00f1ois no s\u00e9culo XVI.\nHoxe en d\u00eda volve a ser un apreciado ingrediente en gornici\u00f3ns de asados ou en pur\u00e9.\nSinonimia galega.\nAdemais de nabo, a ra\u00edz engrosada desta planta co\u00f1\u00e9cese en Galicia tam\u00e9n como nabo galego, nabo forraxeiro, cabeza de nabo, carola e grela. As follas, como quedou dito, nabizas e grelos. As sementes co\u00f1\u00e9cense como nabi\u00f1as ou nab\u00edas. A leira onde se cultivan nabos ch\u00e1mase nabal, por iso existen en Galiza moitos top\u00f3nimos deste tipo: nabal, nabais, nab\u00e1s etc. Nabo \u00e9 un dos nomes vulgares do pene.\nCh\u00e1mase nabo ca\u00ed\u00f1o, nabo da noula \u00e1 planta brava rubideira \"Bryonia dioica\", chamada tam\u00e9n en galego saltasebes, xa que bota unha especie de carola ou nabo baixo o chan.\nOs nabos na cultura popular galega.\nEn Galiza xog\u00e1base ao \"arr\u00edncate-nabo\" ou \"arrinca nabos\". A Real Academia Galega no seu \"Diccionario gallego-castellano\" de 1913-1928 di que \u00e9 un xogo de mozos que consiste en sentar todos no chan, e entre as pernas de cada un, senta o que lle segue, ao que o anterior suxeita fortemente cos brazos polo van. S\u00f3 un xogador queda en p\u00e9, e este puxa polo primeiro que est\u00e1 sentado intentando erguelo, cousa dif\u00edcil, porque o suxeita o anterior, e a este o outro, e as\u00ed os demais, e, ou se erguen todos ou ning\u00fan, rodando, regularmente, polo chan. O que puxa acompa\u00f1a o esforzo con estas verbas: \"Arr\u00edncate, nabo!\""}
{"id": "187985", "revid": "23204", "url": "https://gl.wikipedia.org/wiki?curid=187985", "title": "Zenttric", "text": "Zenttric \u00e9 un grupo musical de indie rock que prov\u00e9n de Biscaia. En decembro de 2005 Mikel Otero e Javi Moe comezaron a tocar xuntos, pero non foi ata marzo de 2006, coa chegada de Gutxi Bibang, que a banda tomou forma. En abril dese ano decidiron chamar \u00f3 grupo \"Zenttric\", despois de dar unhas cantas voltas \u00e1 verba \"exc\u00e9ntrico\". O primeiro baixista do grupo foi Jorge \"Gt\" Murillo, baixista de Nice Family Trip e un ano m\u00e1is tarde chegou I\u00f1igo Rozas que vi\u00f1a do grupo Ehiztari.\nAdemais de actuar en concertos por numerosas cidades espa\u00f1olas, deben gran parte do seu \u00e9xito \u00f3 sitio social MySpace. O 23 de xu\u00f1o de 2007 chegan un dos intres m\u00e1is importantes na vida do grupo: conv\u00e9rtense en abreconcertos dos Rolling Stones. Fano en Donostia, no estadio de Anoeta. En xaneiro de 2011 Mikel Otero deixa de formar parte do grupo e \u00e9 substitu\u00eddo por Dani Vicente, guitarrista de Sestao que acababa de chegar de pasar dous anos estudando no Musician Institute dos \u00c1nxeles.\nEn 2009 medra o seu reco\u00f1ecemento, \u00f3 seren nomeados \u00f3s Premios da M\u00fasica como Mellor \u00c1lbum Pop e Artista Revelaci\u00f3n, e \u00f3s Premios 40 Principales na categor\u00eda de Mellor Artista Novo e como Mellor Videoclip polo seu sinxelo \"S\u00f3lo quiero bailar\". Actualmente acaban de lanzar un EP, chamado Tripolar."}
{"id": "187986", "revid": "85894", "url": "https://gl.wikipedia.org/wiki?curid=187986", "title": "Escaraboti\u00f1o, Lamp\u00f3n, Boiro", "text": "Escaraboti\u00f1o \u00e9 un lugar da parroquia de Lamp\u00f3n no concello coru\u00f1\u00e9s de Boiro, na comarca do Barbanza. Segundo o padr\u00f3n municipal (INE 2013) ten 535 habitantes (258 homes e 277 mulleres)."}
{"id": "187987", "revid": "85894", "url": "https://gl.wikipedia.org/wiki?curid=187987", "title": "Escar\u00eds, Lamp\u00f3n, Boiro", "text": "Escar\u00eds \u00e9 un lugar da parroquia de Lamp\u00f3n no concello coru\u00f1\u00e9s de Boiro, na comarca da Barbanza. Segundo o padr\u00f3n municipal (INE) en 2013 ti\u00f1a 38 habitantes (21 homes e 17 mulleres)."}
{"id": "187988", "revid": "85894", "url": "https://gl.wikipedia.org/wiki?curid=187988", "title": "A Madanela, Lamp\u00f3n, Boiro", "text": "A Madanela \u00e9 un lugar da parroquia de Lamp\u00f3n no concello coru\u00f1\u00e9s de Boiro, na comarca da Barbanza. Segundo o padr\u00f3n municipal (INE 2013) ten 275 habitantes (138 homes e 137 mulleres)."}
{"id": "187989", "revid": "85894", "url": "https://gl.wikipedia.org/wiki?curid=187989", "title": "Monta\u00f1a, Lamp\u00f3n, Boiro", "text": "Monta\u00f1a \u00e9 un lugar da parroquia de Lamp\u00f3n no concello coru\u00f1\u00e9s de Boiro, na comarca da Barbanza. Segundo o padr\u00f3n municipal (INE 2013) ten 39 habitantes (17 homes e 22 mulleres)."}
{"id": "187990", "revid": "85894", "url": "https://gl.wikipedia.org/wiki?curid=187990", "title": "Monta\u00f1\u00f3, Lamp\u00f3n, Boiro", "text": "Monta\u00f1\u00f3 \u00e9 un lugar da parroquia de Lamp\u00f3n no concello coru\u00f1\u00e9s de Boiro, na comarca da Barbanza. Segundo o padr\u00f3n municipal (INE 2013) ten 34 habitantes (13 homes e 21 mulleres)."}
{"id": "187991", "revid": "85894", "url": "https://gl.wikipedia.org/wiki?curid=187991", "title": "Peralto, Lamp\u00f3n, Boiro", "text": "Peralto \u00e9 un lugar da parroquia de Lamp\u00f3n no concello coru\u00f1\u00e9s de Boiro, na comarca da Barbanza. Segundo o padr\u00f3n municipal (INE 2013) ten 247 habitantes (125 homes e 122 mulleres)."}
{"id": "187992", "revid": "85894", "url": "https://gl.wikipedia.org/wiki?curid=187992", "title": "Rozadelas, Lamp\u00f3n, Boiro", "text": "Rozadelas \u00e9 un lugar da parroquia de Lamp\u00f3n no concello coru\u00f1\u00e9s de Boiro, na comarca da Barbanza. Segundo o padr\u00f3n municipal (INE 2013) ten 50 habitantes (26 homes e 24 mulleres)."}
{"id": "187993", "revid": "85894", "url": "https://gl.wikipedia.org/wiki?curid=187993", "title": "San Mauro, Lamp\u00f3n, Boiro", "text": "San Mauro \u00e9 un lugar da parroquia de Lamp\u00f3n no concello coru\u00f1\u00e9s de Boiro, na comarca da Barbanza. Segundo o padr\u00f3n municipal (INE 2013) ten 56 habitantes (23 homes e 33 mulleres)."}
{"id": "187994", "revid": "85894", "url": "https://gl.wikipedia.org/wiki?curid=187994", "title": "Belles de Abaixo, Macenda, Boiro", "text": "Belles de Abaixo \u00e9 un lugar da parroquia de Macenda no concello coru\u00f1\u00e9s de Boiro, na comarca da Barbanza. Segundo o padr\u00f3n municipal (INE 2013) ten 47 habitantes (20 homes e 27 mulleres)."}
{"id": "187995", "revid": "109216", "url": "https://gl.wikipedia.org/wiki?curid=187995", "title": "Talo (tal\u00f3fitas)", "text": "O talo \u00e9 o corpo vexetativo non diferenciado en ra\u00edz, talo ou caule e follas, formado por tecidos pouco ou nada diferenciados, propio dos vexetais que, por iso, se denominan tal\u00f3fitas, como as algas, os fungos, os liques e as bri\u00f3fitas.\nOs dous talos, ou o talo e o cuale?\nEn lat\u00edn cient\u00edfico o talo denom\u00ednase thallus, plural \"thalli\", termo que prov\u00e9n da latinizaci\u00f3n do grego cl\u00e1sico \u03b8\u03b1\u03bb\u03bb\u03cc\u03c2 (\"thall\u00f3s\"), que significaba orixinariamente 'gromo verde'.\nPero hai que ter en conta que o termo do lat\u00edn cient\u00edfico \"thallus\" pode dar nas linguas rom\u00e1nicas dous derivados, un pola v\u00eda popular, por exemplo, \"talo\" (en galego-portugu\u00e9s) ou \"tallo\" (en castel\u00e1n), e outro pola v\u00eda culta, \"talo\" (en galego-portugu\u00e9s e castel\u00e1n). Polo tanto, nos textos de bot\u00e1nica adoita empregarse, en galego e portugu\u00e9s, para as\u00ed diferenciar o termo \"talo\", corpo vexetativo \"diferenciado\" das plantas superiores, as vasculares ou met\u00e1fitas do talo, \"corpo indeferenciado dos tal\u00f3fitos\", o cultismo caule, derivado da traduci\u00f3n latina de \u03b8\u03b1\u03bb\u03bb\u03cc\u03c2, \"caulis, -is\".\nAs\u00ed, por exemplo, a estrutura dun organismo que semella un \"talo\" denom\u00ednase taloide, taliforme ou taloso, -a. Mentres que cando tratamos de particularidades das plantas vasculares falamos de caulescente (con \"caule\" ben aparente), caul\u00edcola (planta que se desenvolve sobre o \"caule\" ou unha p\u00f3la doutro), caulificaci\u00f3n (formaci\u00f3n do caule), caulifloro (que bota as flores no \"caule\" ou nas ramas), cauliforme (que ten forma de \"caule\") etc.\nCaracter\u00edsticas.\nTalo normalmente ref\u00edrese ao corpo sinxelo dun organismo pluricelular no cal non hai diferenciaci\u00f3n en tecidos biol\u00f3xicos nin, por tanto, en \u00f3rganos. A\u00ednda que os talos non est\u00e1n organizados en distintas partes como as follas, ra\u00edces e \"talos\" ou caules que si te\u00f1en as plantas vasculares, te\u00f1en estruturas an\u00e1logas equivalentes e con funci\u00f3ns similares, e \u00e1s veces tam\u00e9n estrutura macrosc\u00f3pica similar, pero con diferente estrutura microsc\u00f3pica; por exemplo, este talo non ten tecido vascular.\nPese a que o talo ten unha anatom\u00eda en gran parte indiferenciada, poden verse algunhas diferenzas. Unha alga lamimaria, por exemplo, pode ter o talo dividido en tres rexi\u00f3ns: unha de ancorado ou de suxeici\u00f3n, o est\u00edpite e unhas l\u00e1minas que fan a fotos\u00edntese.\nO talo dos fungos normalmente denom\u00ednase micelio, formado por fin\u00edsimos filamentos chamados hifas. Nos liques tam\u00e9n o talo se refire ao corpo vexetativo. Nas algas mari\u00f1as os talos \u00e1s veces denom\u00ednanse \"fronda\".\nO gamet\u00f3fito dalgunhas plantas non tal\u00f3fitas, como os fentos e plantas relacionadas hep\u00e1ticas, denom\u00ednase protalo (\"prothallus\", en lat\u00edn cient\u00edfico)."}
{"id": "187996", "revid": "85894", "url": "https://gl.wikipedia.org/wiki?curid=187996", "title": "Moimenta, Macenda, Boiro", "text": "Moimenta \u00e9 un lugar da parroquia de Macenda no concello coru\u00f1\u00e9s de Boiro, na comarca da Barbanza. Segundo o padr\u00f3n municipal (INE 2013) ten 161 habitantes (76 homes e 85 mulleres)."}
{"id": "187997", "revid": "1822", "url": "https://gl.wikipedia.org/wiki?curid=187997", "title": "Talo (hom\u00f3nimos)", "text": "En bot\u00e1nica o termo talo pode ter dous significados:\nPero na mitolox\u00eda grega, Talo ou Talos designa a:"}
{"id": "187998", "revid": "839", "url": "https://gl.wikipedia.org/wiki?curid=187998", "title": "Daniel de la Sota", "text": "Daniel de la Sota Valdecilla, nado en Cece\u00f1as (Medio Cudeyo, Cantabria) o 9 de xu\u00f1o de 1877 e finado en Pontevedra o 11 de febreiro de 1958, foi un enxe\u00f1eiro e pol\u00edtico galego.\nTraxectoria.\nChegou a Pontevedra como capit\u00e1n do Corpo de Enxe\u00f1eiros, co obxecto de constru\u00edr o Cuartel de San Fernando (na actual Facultade de Belas Artes de Pontevedra) e outros recintos militares. Foi presidente da Deputaci\u00f3n de Pontevedra entre os anos 1924 e 1930. En 1927 ofreceulle un local \u00e1 Misi\u00f3n Biol\u00f3xica de Galicia e esta trasladouse a Pontevedra. Tam\u00e9n en 1927 colabora na creaci\u00f3n do Museo de Pontevedra. Foi o primeiro presidente da Caixa de Aforros Provincial de Pontevedra (1930).\nVida persoal.\nCasou con Mar\u00eda Teresa Mart\u00ednez Correa, e foi pai de Alejandro, Mar\u00eda, Luisa e Ram\u00f3n de la Sota. Foi soterrado en Salcedo."}
{"id": "187999", "revid": "1888", "url": "https://gl.wikipedia.org/wiki?curid=187999", "title": "Daniel de la Sota Valdecilla", "text": ""}
{"id": "188001", "revid": "6939", "url": "https://gl.wikipedia.org/wiki?curid=188001", "title": "Consejo Superior de Investigaciones Cient\u00edficas", "text": ""}
{"id": "188003", "revid": "1131", "url": "https://gl.wikipedia.org/wiki?curid=188003", "title": "Monta\u00f1a (hom\u00f3nimos)", "text": "Unha monta\u00f1a \u00e9 un accidente xeogr\u00e1fico. O top\u00f3nimo Monta\u00f1a pode referirse a:"}
{"id": "188004", "revid": "22795", "url": "https://gl.wikipedia.org/wiki?curid=188004", "title": "Caule", "text": ""}
{"id": "188007", "revid": "22570", "url": "https://gl.wikipedia.org/wiki?curid=188007", "title": "Head On", "text": "\"Head On\" \u00e9 unha canci\u00f3n composta por Jim Reid e William Reid, da banda inglesa de rock alternativo The Jesus and Mary Chain. \"Head On\" foi orixinalmente gravada polo grupo para o seu \u00e1lbum de 1989 \"Automatic\" e foi editada coma sinxelo en novembro de 1989.\nNo Reino Unido lanzouse en sete formatos distintos. Apareceu un sinxelo en 7\" cada semana, e un deles inclu\u00eda unha caixa de cart\u00f3n para gardalos todos.\nA pesar de que o tema so acadou o posto 57 no Reino Unido, chegou ao n\u00famero 2 da lista \"Modern Rock Tracks\" nos Estados Unidos.\nA canci\u00f3n foi versionada por varios grupos, destacando a versi\u00f3n da banda estadounidense de rock alternativo Pixies, que aparece no seu cuarto \u00e1lbum \"Trompe Le Monde\".\nListaxe de canci\u00f3ns.\nTodos os temas compostos por Jim Reid e William Reid, ag\u00e1s onde se indique.\nVersi\u00f3n dos Pixies.\n\"Head On\" foi versionada pola banda estadounidense de rock alternativo Pixies para o seu \u00e1lbum de 1991 \"Trompe le Monde\". Esta versi\u00f3n ser\u00eda editada tam\u00e9n como sinxelo.\nListaxe de canci\u00f3ns.\nTodos os temas por Black Francis, ag\u00e1s onde se indique.\nOutras versi\u00f3ns.\nOutros grupos que gravaron \"Head On\" son a banda brasileira Legi\u00e3o Urbana no seu \u00e1lbum de 1992 \"Ac\u00fastico MTV\", a banda valenciana Gore Gore Gays e a arxentina El mat\u00f3 a un polic\u00eda motorizado, gravada en castel\u00e1n. O grupo de rock alternativo squint gravouna ao vivo e aparece nun sinxelo titulado \"Starkville, MS 6/02\"."}
{"id": "188008", "revid": "25871", "url": "https://gl.wikipedia.org/wiki?curid=188008", "title": "Idosa", "text": "A idosa \u00e9 un monosac\u00e1rido de seis \u00e1tomos de carbono (hexosa) cun grupo aldehido (aldosa), polo que pertence ao grupo das aldohexosas. Non aparece soa na natureza, pero forma parte dos azucres que compo\u00f1en alg\u00fans glicosaminoglicanos, como o dermat\u00e1n sulfato e o hepar\u00e1n sulfato, importantes compo\u00f1entes da matriz extracelular. Na idosa o primeiro e terceiro grupos hidroxilo (OH) te\u00f1en orientaci\u00f3n oposta aos hidroxilos das posici\u00f3ns segunda e cuarta. A idosa pode obterse por condensaci\u00f3n ald\u00f3lica do D- e L-gliceraldehido.\nA oxidaci\u00f3n do carbono 6 da idosa orixina o \u00e1cido idur\u00f3nico.\nIs\u00f3meros.\nA L-idosa \u00e9 un ep\u00edmero da D-glicosa.\nEn disoluci\u00f3n acuosa a 27\u00a0\u00b0C a forma taut\u00f3mera predominante da idosa \u00e9 a \u03b2-D-idopiranosa (37%)."}
{"id": "188010", "revid": "1131", "url": "https://gl.wikipedia.org/wiki?curid=188010", "title": "Francisco Godia", "text": "Francisco Godia Sales (Paco Godia), nado en Barcelona o 21 de marzo de 1921 e finado na mesma cidade o 28 de novembro de 1990, foi un piloto de automobilismo catal\u00e1n, o primeiro piloto espa\u00f1ol en competir na F\u00f3rmula 1. Foi unha personalidade singular que uniu un instinto excepcional para os negocios co amor pola arte e a paix\u00f3n polas carreiras de autom\u00f3biles.\nTraxectoria.\nPaco Godia encarna a figura do \"gentleman driver\" dos inicios do automobilismo deportivo. Debutou en 1945 no circu\u00edto de Montju\u00efc, aos mandos dun Hotchkiss, e moi pronto se deu a co\u00f1ecer internacionalmente participando nas 24 Horas de Le Mans de 1949, xunto a Juan Jover Sa\u00f1\u00e9s, co equipo oficial Delage.\nEntre 1954 e 1958 disputou o Campionato do Mundo de F\u00f3rmula 1, pilotando autom\u00f3biles Maserati. Debutou o 28 de outubro de 1951 no Gran Premio de Espa\u00f1a e logrou un total de seis puntos no campionato mundial, conseguidos con dous 4\u00ba postos. Terminou 9\u00ba no Campionato de 1956, algo que ning\u00fan espa\u00f1ol conseguiu superar ata Fernando Alonso.\nRetirouse da competici\u00f3n en 1969, pero continuou vinculado ao deporte do motor. A s\u00faa influencia foi decisiva na construci\u00f3n do Circu\u00edto de Catalu\u00f1a.\nAfeccionado \u00e1 arte, reuniu unha valiosa colecci\u00f3n privada que actualmente se exhibe no Museo Fundaci\u00f3n Francisco Godia de Barcelona.\nResultado completos na F\u00f3rmula Un.\n() As carreiras en letra grosa indican \"pole position\"; as carreiras en \"cursiva\" indican volta r\u00e1pida."}
{"id": "188011", "revid": "2066858", "url": "https://gl.wikipedia.org/wiki?curid=188011", "title": "Paco Godia", "text": ""}
{"id": "188012", "revid": "1822", "url": "https://gl.wikipedia.org/wiki?curid=188012", "title": "Brassica napus", "text": ""}
{"id": "188013", "revid": "98629", "url": "https://gl.wikipedia.org/wiki?curid=188013", "title": "Musiceum", "text": "Musiceum \u00e9 o nome dun dobre CD editado no ano 1998 pola Asociaci\u00f3n Cultural Zaloira. O t\u00edtulo \u00e9 unha mestura das palabras \"M\u00fasica\" e \"Eume\" e fai referencia ao seu contido: t\u00f3dolos participantes no disco son m\u00fasicos eumeses.\nMotivaci\u00f3n.\nA \"Asociaci\u00f3n Cultural Zaloira\" de Pontedeume fixera a metade dos noventa dous festivais de m\u00fasica folk co nome de Festival Noro\u00f1\u00f3. Ante o inesperado \u00e9xito da primeira edici\u00f3n, na segunda fixeron un grande esforzo organizativo coa contrataci\u00f3n de grandes figuras, tanto galegas como for\u00e1neas, da m\u00fasica folk. Agardaban recuperar o gastado os d\u00edas do festival coa venda de bebidas e comidas. A m\u00e1goa foi que o tempo non acompa\u00f1ou e o resultado foi que non se cumpriron as expectativas de afluencia, reflect\u00edndose no balance econ\u00f3mico nun d\u00e9ficit de case medio mill\u00f3n de pesetas.\nA pesar de ter un apoio verbal das autoridades, non se produciu a ansiada axuda institucional. Isto obrigou \u00e1 Asociaci\u00f3n a organizar durante varios anos distintas actividades destinadas \u00e1 recadaci\u00f3n de fondos para pagar as d\u00e9bedas contra\u00eddas. Este disco foi unha desas actividades, levada a bo fin coa inestim\u00e1bel participaci\u00f3n desinteresada de todos os m\u00fasicos eumeses que interve\u00f1en.\nLista de grupos e canci\u00f3ns.\nVolume I.\nEst\u00e1 adicado \u00e1 xeraci\u00f3n de m\u00fasicos m\u00e1is novos:\nVolume II.\nNeste volume participan m\u00fasicos de estilos m\u00e1is cl\u00e1sicos:"}
{"id": "188014", "revid": "89787", "url": "https://gl.wikipedia.org/wiki?curid=188014", "title": "Pedro Benavente", "text": "Pedro Ignacio Benavente Jare\u00f1o, nado en Sabi\u00f1\u00e1nigo (provincia de Huesca) o 31 de xullo de 1950, \u00e9 un veterinario e escritor galego.\nTraxectoria.\n\u00c9 licenciado en Veterinaria pola Universidade de Oviedo. Radicado no Grove, foi inspector de Sa\u00fade P\u00fablica na zona de Pontevedra at\u00e9 a s\u00faa xubilaci\u00f3n.\nFoi colaborador no \"Dicionario da Real Academia Galega\". \u00c9 editor habitual na Galipedia desde 2007."}
{"id": "188015", "revid": "6939", "url": "https://gl.wikipedia.org/wiki?curid=188015", "title": "Pedro Benavente Jare\u00f1o", "text": ""}
{"id": "188019", "revid": "98629", "url": "https://gl.wikipedia.org/wiki?curid=188019", "title": "Castelo de Simancas", "text": "O Castelo de Simancas \u00e9 un castelo que se atopa na localidade valisoletana de Simancas.\nHistoria.\nNo s\u00e9culo XV a familia Enr\u00edquez, Almirantes de Castela, exerc\u00edan o se\u00f1or\u00edo de Simancas. Reconstru\u00edron a vella fortaleza \u00e1rabe e desta \u00e9poca \u00e9 a capela. Pouco despois, en 1490, os Reis Cat\u00f3licos reclam\u00e1rona para a coroa e convert\u00e9rona en prisi\u00f3n de Estado.\nAqu\u00ed estivo preso e foi executado con garrote vil o bispo de Zamora, don Antonio de Acu\u00f1a, capit\u00e1n comuneiro de Castela. Este personaxe tomou parte activa na batalla de Villalar xunto os tres comuneiros (Juan de Padilla, Juan Bravo e Francisco Maldonado) que foron executados ao d\u00eda seguinte da batalla, pero el foi encerrado na torre do castelo, d\u00e1ndolle a oportunidade de arrepentirse. Non se arrepentiu sen\u00f3n que estrangulou o alcaide da fortaleza e ao tratar de fuxir foi capturado de novo; o alcalde Ronquillo, por orde expresa de Carlos V, ordenou a s\u00faa morte que se executou o 24 de marzo de 1526.\nO mariscal Pedro de Navarra, que foi apresado en 1516 na segunda contraofensiva para recuperar o Reino de Navarra tras a s\u00faa conquista, foi asasinado neste castelo o 24 de novembro de 1522.\nFilipe II transformou o castelo en Arquivo Xeral do Reino acollendo un dos arquivos m\u00e1is importantes de Europa con 35 mill\u00f3ns de documentos. As reformas que se fixeron deron lugar ao aspecto que ten na actualidade.\nO edificio.\nO muro que o rodea, as torres, as ameas, o foso, a entrada e d\u00faas pontes son da \u00e9poca medieval, finais do s\u00e9culo XV. A capela foi reformada pola familia Enr\u00edquez no s\u00e9culo XV; a actual \u00e9 unha reforma dos anos 1950. Ten unha fermosa b\u00f3veda estrelada pintada, onde est\u00e1n representadas as armas dos seus fundadores: Don Alonso Enr\u00edquez e Dona M\u00aa de Velasco. Cons\u00e9rvase tam\u00e9n a c\u00e1mara de tormentos.\nO castelo propiamente dito d\u00e9bese \u00e1s reformas do s\u00e9culo XVI, de Juan de Herrera e Francisco de Mora. Proxectouse a lanterna da \"Torre do Bispo\" con forma acampanada. Houbo m\u00e1is reformas nos s\u00e9culos XVII e XVIII.\nEfectu\u00e1ronse grandes e importantes obras para conservar o edificio como Arquivo Xeral. Entre outras estancias valiosas existe unha c\u00e1mara incombustible onde est\u00e1n a maior\u00eda dos documentos."}
{"id": "188020", "revid": "43327", "url": "https://gl.wikipedia.org/wiki?curid=188020", "title": "Cormo (hom\u00f3nimos)", "text": "En bot\u00e1nica, o termo cormo pode referirse a:"}
{"id": "188021", "revid": "56817", "url": "https://gl.wikipedia.org/wiki?curid=188021", "title": "Cormo (espor\u00f3fito)", "text": "O cormo \u00e9 a forma en que se organiza o corpo das plantas vasculares.\nTr\u00e1tase dunha estrutura diferenciada en tecidos situados en dous \u00f3rganos: ra\u00edz e *v\u00e1stago. O *v\u00e1stago normalmente pode diferenciarse en talo ou caule e follas e por iso \u00e1s veces consid\u00e9rase ao cormo constitu\u00eddo por tres \u00f3rganos, ra\u00edz, caule e follas (as flores son follas modificadas).\nCada \u00f3rgano pos\u00fae unha funci\u00f3n distinta: a ra\u00edz ten a funci\u00f3n de absorber auga e sales minerais disolvidas nela, e o *v\u00e1stago ten a funci\u00f3n de fotosintetizar. Pero se o *v\u00e1stago est\u00e1 diferenciado en caule e follas, o caule ten a funci\u00f3n de sostemento da parte a\u00e9rea da planta, mentres que a funci\u00f3n fotosintetizadora recae nas follas e, accesoriamente, nos caules novos, verdes.\nUn sistema de feixes vasculares vincula ra\u00edz e *v\u00e1stago, levando a auga e os sales ao *v\u00e1stago a trav\u00e9s do xilema, e levando os produtos da fotos\u00edntese e s\u00ednteses subseguintes \u00e1s ra\u00edces a trav\u00e9s do floema."}
{"id": "188022", "revid": "1131", "url": "https://gl.wikipedia.org/wiki?curid=188022", "title": "Catedral de Durham", "text": "A Igrexa Catedral de Cristo, a Virxe Mar\u00eda e San Cuthbert, co\u00f1ecida como a Catedral de Durham, at\u00f3pase na cidade de Durham, no norte de Inglaterra. A catedral foi fundada en 1093, e segue sendo un importante centro relixioso a d\u00eda de hoxe. Est\u00e1 considerada como un dos m\u00e1is acabados exemplos de arquitectura normanda en Europa e en 1986 foi designada Patrimonio da Humanidade xunto ao Castelo de Durham. Desde o alto da torre de 66 metros de altura, \u00e1 que se accede tras 325 chanzos, p\u00f3dese divisar o Castelo, a localidade de Durham e a \u00e1rea circundante.\nA catedral alberga un santuario e diversos tesouros relacionados con san Cuthbert de Lindisfarne, un santo do s\u00e9culo VII. Tam\u00e9n descansan nela a cabeza de Oswald de Northumbria e os restos de Beda o Venerable. Actualmente celebra servizos relixiosos diarios, nos que, ag\u00e1s os luns, interv\u00e9n o coro da catedral.\nHistoricamente, a catedral era a sede do bispo de Durham, unha figura poderosa at\u00e9 ben entrado o s\u00e9culo XIX. O episcopado de Durham segue sendo o cuarto m\u00e1is importante na xerarqu\u00eda da Igrexa de Inglaterra.\nHistoria.\nPer\u00edodo sax\u00f3n.\nA orixe de Durham como centro relixioso rem\u00f3ntase \u00e1 antiga diocese de Lindisfarne, establecida por santo Aidan de Lindisfarne a instancias de san Osvaldo de Northumbria polo ano 635. A sede permaneceu en Durham at\u00e9 o ano 664, cando se trasladou a York, a\u00ednda que posteriormente foi reinstaurada no 678 polo arcebispo de Canterbury. A comunidade de Lindisfarne albergou a varios futuros santos, como san Cuthbert de Lindisfarne, que \u00e9 fundamental na construci\u00f3n posterior da Catedral de Durham.\nTras repetidos asaltos viquingos, os monxes abandonaron Lindisfarne no 875, lev\u00e1ndose consigo as reliquias de san Cuthbert. A diocese seguiu sendo itinerante at\u00e9 o 882, cando restableceron unha comunidade en Chester-le-Street. A sede ficou al\u00ed at\u00e9 o 995, cando novas incursi\u00f3ns viquingas lle obrigaron aos monxes a trasladar novamente as reliquias. Segundo as lendas locais, os monxes comezaron a seguir a d\u00faas leiteiras que estaban buscando unha vaca marela, e estas gui\u00e1ronos a unha pen\u00ednsula formada por un meandro do R\u00edo Wear. Cando chegaron a ese lugar, foilles imposible seguir movendo o ata\u00fade de San Cuthbert, o que interpretaron como un sinal de que deb\u00edan constru\u00edr al\u00ed o novo santuario. Unha versi\u00f3n m\u00e1is prosaica para a elecci\u00f3n deste lugar \u00e9 a s\u00faa posici\u00f3n facilmente defendible nun alto, e que unha comunidade establecida neses terreos gozar\u00eda da protecci\u00f3n do Conde de Northumberland, xa que o bispo, Aldhun de Durham, ti\u00f1a fortes lazos familiares cos Condes. En calquera caso, froito da lenda, a r\u00faa que vai desde as torres da catedral at\u00e9 Palace Green denom\u00ednase \"Dun Cow Lane\", \u00e9 dicir, \"r\u00faa da vaca marela\".\nInicialmente constru\u00eduse unha estrutura temporal moi simple de madeira para albergar as reliquias de san Cuthbert. O santuario foi posteriormente trasladado a outro edificio m\u00e1is s\u00f3lido, a\u00ednda que tam\u00e9n de madeira, co\u00f1ecido como \"White Church\" (\"igrexa branca\"). Esta igrexa foi mudada tres anos m\u00e1is tarde por unha construci\u00f3n de pedra do mesmo nome, e en 1018 xa s\u00f3 faltaba por constru\u00edr a torre oeste. Durham pronto se converteu nun centro de peregrinaci\u00f3n, favorecido por un culto crecente a San Cuthbert. O rei Canuto II de Dinamarca foi un dos primeiros peregrinos, e garantiulle privilexios e terras \u00e1 comunidade de Durham. Tanto a importancia relixiosa e econ\u00f3mica como a posici\u00f3n estrat\u00e9xica da Catedral axudaron a que xurdira un pobo ao seu arredor, que \u00e9 o n\u00facleo da cidade moderna posterior.\nIdade Media.\nA catedral actual foi inicialmente dese\u00f1ada e constru\u00edda baixo o mandato do primeiro Pr\u00edncipe-Bispo, Guillerme de San Calais. A construci\u00f3n iniciouse en 1093, a\u00ednda que Guillerme morreu antes de que se rematara esta fase, en 1135, deixando a responsabilidade da construci\u00f3n ao seu sucesor, Ranulf Flambard. O edificio \u00e9 notable pola b\u00f3veda da s\u00faa nave principal, con arcos apuntados transversais apoiados alternativamente en columnas relativamente finas e en columnas grosas, e con arcobotantes ocultos no triforio, sobre os corredores. Estas caracter\u00edsticas parecen ser precedentes da arquitectura g\u00f3tica que se estender\u00eda polo norte de Francia unhas d\u00e9cadas m\u00e1is tarde, sen d\u00fabida, debido \u00e1 influencia de canteiros normandos involucrados na construci\u00f3n. Non obstante, en xeral, a Catedral de Durham pertence propiamente ao estilo rom\u00e1nico.\nA tumba de san Cuthbert descansa no lado leste da Catedral, e no seu d\u00eda foi un elaborado monumento de m\u00e1rmore e ouro. No s\u00e9culo XII, o bispo Hugh de Puiset engadiu a Capela Galilea no extremo oeste da catedral. Consagrada \u00e1 Virxe Mar\u00eda, conti\u00f1a os restos de Beda o Venerable e de Thomas Langley, cuxa tumba tapou a grande entrada oeste da Catedral. Tanto William of St. Carilef, Ranulf Flambard como Hugh de Puiset est\u00e1n enterrados na Sala Capitular, que se encontra fronte ao claustro e que data de 1140.\nNo s\u00e9culo XIII, engadiuse unha nova capela, a Capela dos Nove Altares, no extremo leste da catedral. A torre medieval orixinal foi destru\u00edda por un raio, polo que a torre actual data do s\u00e9culo XV.\nDisoluci\u00f3n.\nA tumba de Cuthbert foi destru\u00edda baixo as ordes de Henrique VIII de Inglaterra en 1538, e na actualidade \u00e9 un modesto trono de pedra. Dous anos despois, en 1540, o mosteiro beneditino de Durham foi disolto, pese ao cal a Catedral e o seu claustro permaneceron en bo estado de conservaci\u00f3n. O \u00faltimo prior, Hugh Whitehead, converteuse no primeiro de\u00e1n da Catedral.\nS\u00e9culos XVII-XIX.\nEn 1650, a catedral de Durham foi utilizada como c\u00e1rcere para prisioneiros de guerra, e albergou a soldados escoceses capturados durante a batalla de Dunbar (3 de setembro de 1650). At\u00e9 5.000 prisioneiros morreron mentres eran trasladados \u00e1 catedral, ou mentres estaban retidos nela. Os seus corpos foron soterrados en tumbas sen identificar. Os superviventes embarc\u00e1ronse cara ao Caribe, Virxinia e Massachusetts. Cento cincuenta prisioneiros escoceses foron embarcados con destino a Berwick (Maine) en decembro de 1650.\nA Capela dos Nove Altares cont\u00e9n un gran roset\u00f3n do s\u00e9culo XVII, reconstru\u00eddo no s\u00e9culo XVIII, e unha estatua de William Van Mildert (1826-1836), \u00faltimo pr\u00edncipe-bispo de Durham e impulsor da fundaci\u00f3n da Universidade de Durham.\nS\u00e9culo XX.\nEn 1986, a catedral, canda o castelo veci\u00f1o, foi denominada Patrimonio da Humanidade da Unesco. O comit\u00e9 encargado de tomar a decisi\u00f3n declarou que \"A Catedral de Durham \u00e9 o maior e o m\u00e1is perfecto monumento do estilo arquitect\u00f3nico normando en Inglaterra\".\nActualmente, a catedral segue sendo sede do bispo de Durham. Tam\u00e9n foi utilizada en pel\u00edculas e representaci\u00f3ns teatrais, as\u00ed, na saga de Harry Potter a catedral apareceu como o Escola Hogwarts, a\u00ednda que cunha agulla na s\u00faa torre para estilizala; vistas do interior da catedral tam\u00e9n apareceron na pel\u00edcula \"ElizabethElizabeth\" (1998). En 1996, a fachada oeste foi utilizada polo artista Bill Viola para a s\u00faa instalaci\u00f3n de v\u00eddeo \"The Messenger\" ."}
{"id": "188023", "revid": "1131", "url": "https://gl.wikipedia.org/wiki?curid=188023", "title": "Castelo de Durham", "text": "Durham Castle \u00e9 un castelo normando na cidade de Durham, no norte de Inglaterra, que desde 1840 est\u00e1 ocupado polo University College da Universidade de Durham. O castelo \u00e9rguese sobre o R\u00edo Wear na pen\u00ednsula de Durham, xusto enfronte da Catedral de Durham.\nHistoria.\nO castelo foi orixinalmente constru\u00eddo no s\u00e9culo XI como sinal de poder dos reis normandos no norte de Inglaterra, xa que os pobos do norte segu\u00edan sendo salvaxes e rebeldes, pouco despois da chegada invasi\u00f3n normanda de Inglaterra de 1066. \u00c9 un exemplo perfecto do tipo de castelos denominados \"mota and bailey\", que se elevan sobre un promontorio natural facilmente defendible. O ocupante do bispado de Durham era designado polo Rei coa misi\u00f3n de executar a autoridade real no seu nome, e o castelo era o seu lugar de residencia.\nEsta situaci\u00f3n, na que o castelo era a sede episcopal, mant\u00edvose at\u00e9 que o bispado se trasladou a Bishop Auckland, e o castelo foi ocupado pola Residencia da Universidade de Durham.\nO castelo pos\u00fae un amplo sal\u00f3n principal, creado polo bispo Antony Bek a comezos do s\u00e9culo XIV. Era a sala m\u00e1is ampla de Gran Breta\u00f1a at\u00e9 que o bispo Richard Foxe a acurtou a finais do s\u00e9culo XV. Pese a esta reforma, ten 14 metros de alto e 30 de largo.\nUniversity College.\nEn 1837, o castelo foi doado \u00e1 recente creada Universidade de Durham polo bispo Edward Maltby, como residencia para estudantes. Foi denominado \"University College\". O arquitecto Anthony Salvin reconstru\u00edu a torre da homenaxe, e a residencia inaugurouse en 1840. Actualmente o castelo alberga 100 estudantes, a maior\u00eda dos cales viven na torre.\nO sal\u00f3n principal do castelo util\u00edzase actualmente como comedor para estudantes e traballadores. A cripta baixo o sal\u00f3n, pola s\u00faa parte, serve como sala de reuni\u00f3n. As d\u00faas capelas do castelo a\u00ednda est\u00e1n en uso, tanto para servizos relixiosos como para representaci\u00f3ns teatrais. O castelo tam\u00e9n disp\u00f3n dunha biblioteca, oficinas universitarias e servizos de inform\u00e1tica. Durante as vacaci\u00f3ns, o castelo est\u00e1 dispo\u00f1ible para organizar conferencias acad\u00e9micas e como hotel. O acceso ao castelo est\u00e1 limitado a visitas guiadas, dirixidas polos propios estudantes. F\u00f3ra destas visitas, s\u00f3 os residentes ou os h\u00f3spedes poden visitar o castelo."}
{"id": "188024", "revid": "5629756", "url": "https://gl.wikipedia.org/wiki?curid=188024", "title": "Cormo (\u00f3rgano de reserva)", "text": "Un cormo (do lat\u00edn cient\u00edfico \"cormus\", e este do grego cl\u00e1sico \u03ba\u03bf\u03c1\u03bc\u03cc\u03c2, \"korm\u00f3s\", 'tronco da \u00e1rbore') \u00e9 un talo ou caule subterr\u00e1neo engrosado, de base inchada e crecemento vertical, que cont\u00e9n n\u00f3s e avultamentos dos que saen xemas. \nCaracter\u00edsticas.\nEst\u00e1 recuberto por capas de follas secas, a modo de t\u00fanicas superpostas. Na parte inferior produce pequenos cormos novos que servir\u00e1n para a reproduci\u00f3n de novas plantas. \nAo igual que os bulbos e os rizomas, estes \u00f3rganos son acumuladores de substancias nutritivas constitu\u00eddos por c\u00e9lulas parenquimatosas. \nAs plantas que presentan cormos son plantas perennes que perden as s\u00faas partes a\u00e9reas en climas fr\u00edos durante a \u00e9poca invernal, conservando unicamente a s\u00faa parte subterr\u00e1nea. Esta capacidade para almacenar nutrientes constit\u00fae un modo de supervivencia en caso de condici\u00f3ns adversas, como unha prolongada seca ou unha temporada estival demasiado calorosa.\nAlgunhas das plantas que forman cormos incl\u00faen moitas especies da familia das irid\u00e1ceas:\nTam\u00e9n o presenta o taro (\"Colocasia esculenta\") que \u00e9 comest\u00edbel, e outros membros similares da familia das ar\u00e1ceas."}
{"id": "188025", "revid": "22795", "url": "https://gl.wikipedia.org/wiki?curid=188025", "title": "Corm\u00f3fitas", "text": ""}
{"id": "188029", "revid": "85894", "url": "https://gl.wikipedia.org/wiki?curid=188029", "title": "Manuel Gallego Vila", "text": "Manuel Gallego Vila, nado en Taboadela o 29 de maio de 1937, \u00e9 un industrial av\u00edcola e pol\u00edtico galego do PPdeG, alcalde de Taboadela durante m\u00e1is de catro d\u00e9cadas.\nTraxectoria.\nEmigrante no Pa\u00eds Vasco, regresou a Galicia durante o franquismo e montou unha granxa de aves que estivo no berce da creaci\u00f3n de Coren, a cooperativa av\u00edcola fundada por Euloxio G\u00f3mez Franqueira e que tivo unha extensi\u00f3n \u00e1 pol\u00edtica do rural ourens\u00e1n.\nEn 1967 entrou de concelleiro en Taboadela, por designaci\u00f3n, e foi nomeado alcalde do concello de Taboadela en 1972. Presentouse \u00e1s primeiras elecci\u00f3ns democr\u00e1ticas encabezando a candidatura da UCD, e logrou a alcald\u00eda. Permaneceu como alcalde nas sucesivas elecci\u00f3ns ata 2019, pasando por Coalici\u00f3n Galega, Coalici\u00f3n Progresista Galega, Centristas de Galicia e finalmente o Partido Popular de Galicia, sempre con maior\u00edas absolutas. \nEn 2019 foi apartado da carreira pola alcald\u00eda e foi substitu\u00eddo como candidato \u00e1s elecci\u00f3ns municipais de 2019 por Antonio Paz."}
{"id": "188032", "revid": "1131", "url": "https://gl.wikipedia.org/wiki?curid=188032", "title": "Miguel Cid", "text": "Miguel Antonio Cid \u00c1lvarez, nado en Celanova o 3 de novembro de 1950 e finado o 10 de outubro de 2023, foi un m\u00e9dico e pol\u00edtico galego do PPdeG.\nTraxectoria.\nTras licenciarse en Medicina na Universidade de Santiago de Compostela en 1979, foi m\u00e9dico da Teixeira desde 1984. Nas elecci\u00f3ns municipais de 1995 encabezou a candidatura do PPdeG e foi elixido alcalde. Continuou como alcalde nas sucesivas elecci\u00f3ns ata a s\u00faa retirada en 2023."}
{"id": "188034", "revid": "56817", "url": "https://gl.wikipedia.org/wiki?curid=188034", "title": "Tal\u00f3fitas", "text": "As tal\u00f3fitas son organismos pluricelulares, tradicionalmente considerados como plantas, e caracterizados por non teren diferenciaci\u00f3n celular en ra\u00edz, caules e follas, sen\u00f3n que te\u00f1en un corpo vexetativo pouco diferenciado denominado talo.\nConstit\u00faen un grupo polifil\u00e9tico (non prove\u00f1en dun devanceiro com\u00fan inmediato, sen\u00f3n de varios) de organismos que tradicionalmente se describiron como \"plantas inferiores\". Formaban parte duna extinta divisi\u00f3n do reino vexetal, os \"Thalophyta\" (ou \"Talobionta\") que incl\u00faen as algas, os fungos, os liques e os bri\u00f3fitos. Alg\u00fans autores eng\u00e1denlle as bacterias e, \u00e1s veces, tam\u00e9n os \"Myxomycophyta\".\nDenom\u00ednanse \u00e1s veces \"plantas talosas\", en oposici\u00f3n \u00e1s plantas vasculares. No s\u00e9culo XIX (1836), Stephan Ladislaus Endlicher (bot\u00e1nico austr\u00edaco) separou o reino vexetal (equivalente ao \"Regnum Plantae\") en tal\u00f3fitas e corm\u00f3fitos (plantas vasculares). As tal\u00f3fitas co\u00f1ec\u00e9ronse tam\u00e9n como \"Thallogenes\", segundo John Lindley, bot\u00e1nico ingl\u00e9s do s\u00e9culo XIX. As\u00ed mesmo, os \"Cormophyta\" tam\u00e9n son co\u00f1ecidos como \"Cormogenes\" segundo o sistema de Lindely.\nAs s\u00faas caracter\u00edsticas xerais com\u00fans son:\nSon tal\u00f3fitas as algas (pertencentes hoxe ao reino dos protoctistas, os fungos (actualmente non clasificados como vexetais ou plantas, sen\u00f3n como constitu\u00edntes dun reino propio, denominado \"Regnum Fungi\" ou reino dos fungos, os liques (relaci\u00f3ns simbi\u00f3ticas entre algas e fungos) e os bri\u00f3fitos. Estes \u00faltimos, m\u00e1is evolucionados, en vez de ra\u00edz, *cuale e follas das plantas \"superiores\", presentan rizoides, cauloides e filoides, que son estruturas semellantes a aquelas, pero sen diferenciaci\u00f3n en tecidos, e por iso consid\u00e9rase que est\u00e1n nunha posici\u00f3n intermedia entre tal\u00f3fitas e corm\u00f3fitos."}
{"id": "188035", "revid": "1888", "url": "https://gl.wikipedia.org/wiki?curid=188035", "title": "Pilar Otilia L\u00f3pez Garc\u00eda", "text": ""}
{"id": "188037", "revid": "85894", "url": "https://gl.wikipedia.org/wiki?curid=188037", "title": "Sam Huntington", "text": "Sam Huntington, nado o 1 de abril de 1982 en Nova Hampshire, \u00e9 un actor estadounidense, co\u00f1ecido por interpretar a \"Mimi-Siku\" no filme de 1997 \"Jungle 2 Jungle\". Actualmente protagoniza a serie de televisi\u00f3n \"Being Human\"."}
{"id": "188038", "revid": "98629", "url": "https://gl.wikipedia.org/wiki?curid=188038", "title": "Super 8 (filme)", "text": "Super 8 \u00e9 un filme estadounidense de ficci\u00f3n cient\u00edfica dirixido por J. J. Abrams que se estreou no 2011.\nSinopse.\nAno 1979 nunha pequena vila de Ohio. Joe Lamb (Joel Courtney) \u00e9 un rapaz que perdeu \u00e1 s\u00faa nai nun tr\u00e1xico accidente e que vive co seu pai polic\u00eda (Kyle Chandler). Comezado o ver\u00e1n, mentres roda unha pel\u00edcula de zombis en Super 8 cos seus amigos, Joe olla como unha camioneta bate contra un tren de mercador\u00edas, provocando o seu descarrilamento e un terrible accidente. A partir dese momento cousas estra\u00f1as e inexplic\u00e1beis comezan a ocorrer na vila."}
{"id": "188041", "revid": "2074", "url": "https://gl.wikipedia.org/wiki?curid=188041", "title": "Tal\u00f3fita", "text": ""}
{"id": "188043", "revid": "25871", "url": "https://gl.wikipedia.org/wiki?curid=188043", "title": "Trist\u00e1n", "text": ""}
{"id": "188044", "revid": "23204", "url": "https://gl.wikipedia.org/wiki?curid=188044", "title": "Sir Tor", "text": "Sir Tor \u00e9 un dos Cabaleiros da T\u00e1boa Redonda que aparece nas lendas art\u00faricas e na Materia de Breta\u00f1a.\nNos primeiros nomeamentos que se fai do cabaleiro, o pai de Sir Tor \u00e9 o rei Ars ou Aries, pero no \"Ciclo da Pos-Vulgata\" e na obra de Thomas Malory, \"Le Morte Darthur\" dise que ese home \u00e9 o seu pai adoptivo mentres que o seu pai biol\u00f3xico \u00e9 o Rei Pellinore. Nestas versi\u00f3ns, \u00e9 irm\u00e1n de Sir Aglovale, Sir Lamorak, Sir Dornar, Sir Perceval e de Dindrane. \nSir Tor nace cando Pellinore se deita coa s\u00faa nai case pola forza, e esta se casa con Aries pouco despois; aqu\u00ed Aries non \u00e9 un rei, sen\u00f3n un pastor. Tor e os seus doce medios-irm\u00e1ns tam\u00e9n se fan pastores, pero Tor so\u00f1a con ser un cabaleiro. Finalmente, os seus pais l\u00e9vano \u00e1 Corte do Rei Artur, e Artur converte \u00f3 rapaz nun dos seus cabaleiros. M\u00e1is tarde, Merl\u00edn revela a Tor o seu aut\u00e9ntico parentesco e Pellinore acolle \u00f3 seu fillo; acollida pola que nin Aries nin a s\u00faa muller semellan ofendidos.\nSir Tor dist\u00ednguese durante o fest\u00edn da voda do Rei Artur e Xenevra cando decide levar a cabo a busca para recuperar a un sabuxo branco que entrara na corte. Segundo Malory, Tor e o seu irm\u00e1n Aglovale at\u00f3panse entre os cabaleiros que cargaron para defender a execuci\u00f3n de Xenevra e \u00e1mbolos dous morren cando Lanzarote e os seus homes rescatan \u00e1 ra\u00ed\u00f1a."}
{"id": "188045", "revid": "25871", "url": "https://gl.wikipedia.org/wiki?curid=188045", "title": "Naveen Andrews", "text": "Naveen William Sidney Andrews nado o 17 de xaneiro de 1969 en Lambeth, \u00e9 un actor ingl\u00e9s-americano. \u00c9 co\u00f1ecido polo seu papel de Kip no filme \"The English Patient\" e de Sayid Jarrah na serie de televisi\u00f3n americana \"Lost\"."}
{"id": "188046", "revid": "89787", "url": "https://gl.wikipedia.org/wiki?curid=188046", "title": "Pura Rodr\u00edguez \u00c1lvarez", "text": "Pura Rodr\u00edguez \u00c1lvarez, nada en 1966, \u00e9 unha pol\u00edtica galega do PPdeG.\nTraxectoria.\nEntre 1999 e 2007 foi Tenente de Alcalde do concello de Gomesende polo PPdeG. Despois dalg\u00fans conflitos co alcalde Radigundo Castro creou un partido independente co que se fixo coa alcald\u00eda nas elecci\u00f3ns municipais de 2007 apoiada polo BNG e o PSdeG-PSOE. Foi presidenta do Grupo de Desenvolvemento Rural GDR-16. Nas municipais de 2011 volveu presentarse encabezando a lista do PPdeG e obtivo a maior\u00eda absoluta."}
{"id": "188047", "revid": "22570", "url": "https://gl.wikipedia.org/wiki?curid=188047", "title": "Nestor Carbonell", "text": "Nestor Gast\u00f3n Carbonell nado o 1 de decembro de 1967 en Nova York, \u00e9 un actor estadounidense co\u00f1ecido por interpretar a Richard Alpert na serie de televisi\u00f3n americana \"Lost\" e \u00f3 alcalde Anthony Garcia nos filmes \"Batman empeza\" e \"O cabaleiro escuro\"."}
{"id": "188048", "revid": "25871", "url": "https://gl.wikipedia.org/wiki?curid=188048", "title": "Gulosa", "text": "A gulosa \u00e9 un monosac\u00e1rido de seis carbonos (hexosa) cun grupo aldehido (aldosa), polo que pertence ao grupo das aldohexosas.\nNa natureza \u00e9 un azucre raro, que foi atopado nalgunhas arqueas, bacterias e eucariotas . Existe tam\u00e9n en xaropes. \u00c9 soluble en auga e algo soluble en metanol. Nin o is\u00f3mero D nin o L poden ser fermentados polos l\u00e9vedos.\nA oxidaci\u00f3n da D-gulosa por un \u00e1cido forte, como o \u00e1cido n\u00edtrico orixina o \u00e1cido glic\u00e1rico.\nIs\u00f3meros.\nA gulosa \u00e9 un ep\u00edmero no carbono 3 da galactosa.\nExisten os enanti\u00f3meros D e L, que te\u00f1en o OH do \u00faltimo carbono asim\u00e9trico situado respectivamente \u00e1 dereita ou \u00e1 esquerda. Por\u00e9n, o D desv\u00eda o plano da luz polarizada \u00e1 esquerda e o L \u00e1 dereita, polo que se denominan D(-)-gulosa e L(+)-gulosa.\nEn disoluci\u00f3n acuosa a 27\u00a0\u00b0C a forma taut\u00f3mera predominante da D-gulosa \u00e9 \u00df-D-gulopiranosa (81%)."}
{"id": "188049", "revid": "85894", "url": "https://gl.wikipedia.org/wiki?curid=188049", "title": "O Forte, Boqueix\u00f3n, Boqueix\u00f3n", "text": "O Forte \u00e9 un lugar da parroquia de Boqueix\u00f3n no concello coru\u00f1\u00e9s de Boqueix\u00f3n, na Comarca de Santiago. Segundo o padr\u00f3n municipal (INE 2013) ten 117 habitantes (57 homes e 60 mulleres).\nEste lugar \u00e9 a capital do concello."}
{"id": "188050", "revid": "85894", "url": "https://gl.wikipedia.org/wiki?curid=188050", "title": "A Eirexe, Boqueix\u00f3n, Boqueix\u00f3n", "text": "A Eirexe \u00e9 un lugar da parroquia de Boqueix\u00f3n no concello coru\u00f1\u00e9s de Boqueix\u00f3n, na Comarca de Santiago. Segundo o padr\u00f3n municipal (INE 2013) ten 71 habitantes (32 homes e 39 mulleres).\nToponimia.\nA orixe do top\u00f3nimo \u00e9 o lat\u00edn , o lugar da igrexa."}
{"id": "188051", "revid": "85894", "url": "https://gl.wikipedia.org/wiki?curid=188051", "title": "Ardesende, Codeso, Boqueix\u00f3n", "text": "Ardesende \u00e9 un lugar da parroquia de Codeso no concello coru\u00f1\u00e9s de Boqueix\u00f3n, na comarca de Santiago. Segundo o padr\u00f3n municipal (INE 2013) ten 74 habitantes (41 homes e 33 mulleres)."}
{"id": "188052", "revid": "56817", "url": "https://gl.wikipedia.org/wiki?curid=188052", "title": "Ardesende", "text": "O top\u00f3nimo Ardesende pode referirse a:"}
{"id": "188053", "revid": "89787", "url": "https://gl.wikipedia.org/wiki?curid=188053", "title": "Alosa", "text": "A alosa \u00e9 un monosac\u00e1rido de seis carbonos (hexosa) cun grupo aldehido (aldosa), polo que pertence ao grupo das aldohexosas. \u00c9 un monosac\u00e1rido pouco com\u00fan, que foi illado do arbusto africano \"Protea rubropilosa\". \u00c9 soluble en auga e practicamente insoluble en metanol.\nIs\u00f3meros.\nA alosa \u00e9 un ep\u00edmero no carbono 3 da glicosa.\nEn disoluci\u00f3n acuosa a forma taut\u00f3mera predominante \u00e9 a \u03b2-D-alopiranosa (70%)."}
{"id": "188054", "revid": "81969", "url": "https://gl.wikipedia.org/wiki?curid=188054", "title": "Clube Sport Mar\u00edtimo", "text": "O Clube Sport Mar\u00edtimo, comunmente co\u00f1ecido como Mar\u00edtimo, \u00e9 un club de f\u00fatbol portugu\u00e9s da cidade de Funchal. Fundouse o 20 de setembro de 1910 e compite na Primeira Liga. Xoga os seus partidos no Est\u00e1dio dos Barreiros, con capacidade para 8.922 espectadores."}
{"id": "188055", "revid": "895", "url": "https://gl.wikipedia.org/wiki?curid=188055", "title": "C.S. Mar\u00edtimo", "text": ""}
{"id": "188056", "revid": "895", "url": "https://gl.wikipedia.org/wiki?curid=188056", "title": "CS Mar\u00edtimo", "text": ""}
{"id": "188057", "revid": "81969", "url": "https://gl.wikipedia.org/wiki?curid=188057", "title": "Rio Ave Futebol Clube", "text": "O Rio Ave Futebol Clube, comunmente co\u00f1ecido como Rio Ave, \u00e9 un club de f\u00fatbol portugu\u00e9s da cidade de Vila do Conde. Fundouse en 1939 e compite na Primeira Liga. Xoga os seus partidos no Est\u00e1dio dos Arcos, con capacidade para 12.815 espectadores."}
{"id": "188058", "revid": "895", "url": "https://gl.wikipedia.org/wiki?curid=188058", "title": "Rio Ave F.C.", "text": ""}
{"id": "188059", "revid": "895", "url": "https://gl.wikipedia.org/wiki?curid=188059", "title": "Rio Ave FC", "text": ""}
{"id": "188060", "revid": "89787", "url": "https://gl.wikipedia.org/wiki?curid=188060", "title": "Sporting Clube Olhanense", "text": "O Sporting Clube Olhanense, comunmente co\u00f1ecido como Olhanense, \u00e9 un club de f\u00fatbol portugu\u00e9s da cidade de Olhao. Fundouse en 1912 e compite na Segunda Liga. Xoga os seus partidos no Est\u00e1dio Jos\u00e9 Arcanjo, con capacidade para 10.000 espectadores."}
{"id": "188061", "revid": "1131", "url": "https://gl.wikipedia.org/wiki?curid=188061", "title": "Est\u00e1dio do Drag\u00e3o", "text": "O Est\u00e1dio do Drag\u00e3o \u00e9 un estadio de f\u00fatbol portugu\u00e9s localizado en Porto, con capacidade para 50.399 espectadores. Serve de local\u00eda ao FC Porto.\nHistoria.\nO estadio constru\u00eduse para substitu\u00edr o vello Est\u00e1dio das Antas, e inaugurouse o 16 de novembro de 2003 nun encontro amigable do FC Porto contra o FC Barcelona, partido no que debutou Lionel Messi no conxunto catal\u00e1n.\nNel xog\u00e1ronse 5 encontros da Eurocopa 2004 organizada por Portugal. Un deses encontros foi o inaugural do torneo, que enfrontou a Portugal con Grecia. Outros encontros foron o Italia-Suecia, o Alema\u00f1a-Pa\u00edses Baixos, o Chequia-Dinamarca de cuartos de final e o Grecia-Chequia das semifinais.\nEurocopa 2004.\nPartidos.\nO Est\u00e1dio do Drag\u00e3o albergou durante o campionato cinco encontros: tres encontros da fase de grupos, entre eles o partido inaugural do torneo, un de cuartos de final e unha semifinal. Os partidos foron os seguintes:"}
{"id": "188062", "revid": "23562", "url": "https://gl.wikipedia.org/wiki?curid=188062", "title": "S.C. Olhanense", "text": ""}
{"id": "188063", "revid": "23562", "url": "https://gl.wikipedia.org/wiki?curid=188063", "title": "SC Olhanense", "text": ""}
{"id": "188064", "revid": "1131", "url": "https://gl.wikipedia.org/wiki?curid=188064", "title": "Est\u00e1dio Jos\u00e9 Alvalade", "text": "O Est\u00e1dio Jos\u00e9 Alvalade \u00e9 un estadio de f\u00fatbol portugu\u00e9s localizado en Lisboa, con capacidade para 50.049 espectadores. Serve de local\u00eda ao Sporting de Lisboa.\nEurocopa 2004.\nPartidos.\nO Est\u00e1dio Jos\u00e9 Alvalade albergou durante o campionato cinco encontros: tres encontros da fase de grupos, un de cuartos de final e unha semifinal. Os partidos foron os seguintes:"}
{"id": "188067", "revid": "1822", "url": "https://gl.wikipedia.org/wiki?curid=188067", "title": "Bri\u00f3fita", "text": ""}
{"id": "188068", "revid": "56817", "url": "https://gl.wikipedia.org/wiki?curid=188068", "title": "Atl\u00e9tico Clube de Portugal", "text": "O Atl\u00e9tico Clube de Portugal \u00e9 un club de f\u00fatbol portugu\u00e9s da cidade de Lisboa. Fundouse en 1942 e compite no Campeonato Nacional. O club formouse pola uni\u00f3n de dous clubs, o Carcavelinhos Football Clube e o Uni\u00e3o Foot-ball Lisboa."}
{"id": "188069", "revid": "98629", "url": "https://gl.wikipedia.org/wiki?curid=188069", "title": "Est\u00e1dio do Mar", "text": "O Est\u00e1dio do Mar \u00e9 un estadio multi\u00fasos portugu\u00e9s localizado en Matosinhos, con capacidade para 16.035 espectadores. Serve de local\u00eda ao Leix\u00f5es Sport Club."}
{"id": "188070", "revid": "98629", "url": "https://gl.wikipedia.org/wiki?curid=188070", "title": "Est\u00e1dio do Restelo", "text": "O Est\u00e1dio do Restelo \u00e9 un estadio multi\u00fasos portugu\u00e9s localizado en Lisboa, con capacidade para 25.000 espectadores. Serve de local\u00eda ao CF Os Belenenses.\nHistoria.\nO 22 de maio de 2014 acolleu a final da Champions League de f\u00fatbol feminino entre o Tyres\u00f6 sueco e o Wolfsburg alem\u00e1n. Venceron as segundas por 3-4. Na filas escandinavas formou a atacante compostel\u00e1 Vero Boquete, que xogou o partido completo e que marcou un gol (2-0 nese momento).\nNo ano 2000 a banda norteamericana de hard rock\u00a0Pearl Jam gravou un disco en directo neste estadio."}
{"id": "188072", "revid": "895", "url": "https://gl.wikipedia.org/wiki?curid=188072", "title": "C.D. Aves", "text": ""}
{"id": "188073", "revid": "85894", "url": "https://gl.wikipedia.org/wiki?curid=188073", "title": "Clube Desportivo das Aves", "text": "O Clube Desportivo das Aves, co\u00f1ecido como Desportivo das Aves ou simplemente Aves, \u00e9 un club de f\u00fatbol portugu\u00e9s da cidade de Vila das Aves. Fundouse o 12 de novembro de 1930 e compite na Segunda Liga. Xoga de local no Est\u00e1dio do Clube Desportivo das Aves, con capacidade para 10.250 espectadores."}
{"id": "188074", "revid": "98629", "url": "https://gl.wikipedia.org/wiki?curid=188074", "title": "Est\u00e1dio do Clube Desportivo das Aves", "text": "O Est\u00e1dio do Clube Desportivo das Aves \u00e9 un estadio multi\u00fasos portugu\u00e9s localizado en Vila das Aves, con capacidade para 10.250 espectadores. Serve de local\u00eda ao Desportivo das Aves."}
{"id": "188075", "revid": "98629", "url": "https://gl.wikipedia.org/wiki?curid=188075", "title": "Est\u00e1dio da Madeira", "text": "O Est\u00e1dio da Madeira, anteriormente chamado Estadio Eng. Rui Alves e informalmente chamado Est\u00e1dio da Choupana, \u00e9 un estadio multi\u00fasos portugu\u00e9s localizado en Funchal, con capacidade para 5.132 espectadores. Serve de local\u00eda ao Nacional."}
{"id": "188076", "revid": "895", "url": "https://gl.wikipedia.org/wiki?curid=188076", "title": "S.C. Covilh\u00e3", "text": ""}
{"id": "188077", "revid": "81969", "url": "https://gl.wikipedia.org/wiki?curid=188077", "title": "Sporting Clube da Covilh\u00e3", "text": "O Sporting Clube da Covilh\u00e3, co\u00f1ecido como Sporting da Covilh\u00e3, \u00e9 un club de f\u00fatbol portugu\u00e9s da cidade de Covilh\u00e3. Fundouse en 1923 e compite na Segunda Liga. Xoga de local no Complexo Desportivo da Covilh\u00e3, con capacidade para 3.000 espectadores."}
{"id": "188078", "revid": "89787", "url": "https://gl.wikipedia.org/wiki?curid=188078", "title": "Complexo Desportivo da Covilh\u00e3", "text": "O Complexo Desportivo da Covilh\u00e3 \u00e9 un estadio multi\u00fasos portugu\u00e9s localizado en Covilh\u00e3, con capacidade para 3.000 espectadores. Serve de local\u00eda ao Sporting da Covilh\u00e3."}
{"id": "188079", "revid": "895", "url": "https://gl.wikipedia.org/wiki?curid=188079", "title": "Sporting da Covilh\u00e3", "text": ""}
{"id": "188080", "revid": "98629", "url": "https://gl.wikipedia.org/wiki?curid=188080", "title": "Tyrrell Racing", "text": "Tyrrell Racing Organisation (TRO) foi un equipo de carreiras de autom\u00f3biles e un construtor de F\u00f3rmula Un, fundado por Ken Tyrrell, que comezou a competir en 1958 e a constru\u00edr os seus propios coches en 1970. O equipo viviu o seu maior \u00e9xito na d\u00e9cada de 1970, cando ga\u00f1ou tres campionatos de pilotos e un de construtores con Jackie Stewart. O equipo nunca volveu a conseguir tales \u00e9xitos, a\u00ednda que continuou ga\u00f1ando carreiras a trav\u00e9s dos anos 1970 e na d\u00e9cada de 1980, conseguindo a \u00faltima vitoria cun motor Ford Cosworth DFV en Detroit en 1983. O equipo foi comprado por BAR en 1997 e completou a s\u00faa \u00faltima tempada como Tyrrell en .\nF\u00f3rmulas Menores (1958 - 1967).\nTyrrell Racing apareceu por primeira vez en 1958, correndo con coches de F\u00f3rmula Tres con Ken Tyrrell e outras estrelas locais. Ao darse conta de que non ti\u00f1a dotes de piloto, Ken Tyrrell retirouse como piloto en 1959, e fundou un equipo de F\u00f3rmula J\u00fanior, o (TRO), utilizando a le\u00f1eira, propiedade da s\u00faa empresa familiar, Irm\u00e1ns Tyrrell, como taller. Ao longo da d\u00e9cada de 1960, Tyrrell compite en f\u00f3rmulas menores, provendo de monoprazas aos debutantes John Surtees e Jacky Ickx. Pero a asociaci\u00f3n m\u00e1is famoso foi a que forxou con Jackie Stewart, con quen asinou por primeira vez en 1963 e ga\u00f1ou o campionato do Reino Unido de F3 en 1964 cun Cooper.\nTyrrell correu na F\u00f3rmula 2 con BRM en 1965. En 1966 Tyrrell asinou un acordo para competir na F\u00f3rmula 2 con autos fabricados pola compa\u00f1\u00eda francesa Matra e ga\u00f1a o t\u00edtulo en 1967 co piloto belga Jacky Ickx.\nF\u00f3rmula Un (1968 - 1998).\n1960.\nCoa axuda de Elf e Ford, Tyrrell logrou o seu so\u00f1o de pasar \u00e1 F\u00f3rmula Un en , como director do equipo de Matra Internacional, unha empresa conxunta establecida entre o propio equipo de Tyrrell e o fabricante franc\u00e9s de autom\u00f3biles Matra. Stewart foi un serio contendente, ga\u00f1ador de varios Grandes Premios no Tyrrell Matra MS10. A caracter\u00edstica m\u00e1is innovadora do coche foi o uso dos tanques de combustible estruturais inspirados nos da aviaci\u00f3n. Isto permitiu que o chasis fose ao redor de 15\u00a0kg m\u00e1is lixeiro, sen deixar de ser m\u00e1is forte que os dos seus competidores. A FIA considerou que esta tecnolox\u00eda pod\u00eda ser perigosa e decidiu a s\u00faa prohibici\u00f3n en 1970, insistindo nos tanques de bolsa de goma.\nPara o campionato de o equipo Matra decidiu non competir na F\u00f3rmula Un. Matra centrou os seus esforzos no equipo de Ken Tyrrell \"Matra Internacional\" e constru\u00edr un novo coche con motor DFV e cos tanques de combustible estruturais, a pesar de que s\u00f3 estar\u00edan permitidos para unha soa tempada. Stewart ga\u00f1ou o t\u00edtulo de 1969 facilmente, pilotando o novo Matra MS80 Cosworth , que corrix\u00eda a maior parte das debilidades do MS10. O t\u00edtulo de Stewart foi o primeiro ga\u00f1ado por un chasis de franc\u00e9s, e o \u00fanico que ga\u00f1ou un chasis constru\u00eddo en Francia. O chasis Renault F1 que ga\u00f1ou o campionato de construtores en 2005 e 2006 foi dese\u00f1ado e constru\u00eddo no Reino Unido. Foi un logro espectacular para un equipo e un construtor que entrara na F\u00f3rmula Un o ano anterior.\nD\u00e9cada de 1970.\nPara logo da fusi\u00f3n de Matra con Simca, Tyrrell preguntou a Matra se pod\u00eda usar os seus V12 en lugar dos Cosworth. Simca era unha subsidiaria da empresa estadounidense Chrysler, un rival de Ford. \nStewart probou o Matra V12 e atopouno inferior \u00e1 DFV. Como unha gran parte do orzamento Tyrrell era proporcionado por Ford, e outro dos elementos significativos vi\u00f1an da empresa estatal francesa Elf Petroleum Company, que ti\u00f1a un acordo con Renault que imped\u00eda o apoio a un socio de Simca, Ken Tyrrell non ti\u00f1a outra alternativa que comprar un chasis March 701 como soluci\u00f3n provisional, mentres que desenvolv\u00edan o do seu propio coche en segredo.\nTyrrell foi patrocinado pola compa\u00f1\u00eda francesa Elf, e conservar\u00eda a tradicional cor azul franc\u00e9s de carreiras cor que manter\u00eda para o resto da s\u00faa existencia. Tyrrell e Stewart correron con March-Ford ao longo de 1970 cun \u00e9xito relativo, mentres que Derek Gardner traballou no primeiro monopraza de Tyrrell na le\u00f1era de Ockham, Surrey.\nO Tyrrell 001, que se parec\u00eda moito ao MS80, xurdiu a finais de . Stewart ga\u00f1ou a pole position no GP do Canad\u00e1, pero sufriu fallas mec\u00e1nicas nas s\u00faas 3 primeiras sa\u00eddas en carreira. O case id\u00e9ntico Tyrrell 003 ga\u00f1ou ambos campionatos, de pilotos e construtores en , con Jackie Stewart e Fran\u00e7ois Cevert. O desaf\u00edo que ti\u00f1a Stewart para foi paralizado por unha \u00falcera de est\u00f3mago, pero volveu en plena forma f\u00edsica en . El e Cevert acabaron primeiro e cuarto no campionato. A traxedia golpeou o 6 de outubro de 1973, Cevert morreu na cualificaci\u00f3n do Gran Premio dos Estados Unidos en Watkins Glen Stewart, que \u00eda retirarse ao final da tempada, e Tyrrell retir\u00e1ronse de inmediato, entregando o t\u00edtulo de Construtores a Lotus. Ao final da tempada Stewart fixo p\u00fablica a s\u00faa decisi\u00f3n de retirarse, unha decisi\u00f3n que xa se fixo antes do Gran Premio dos Estados Unidos. Sen o seu piloto estrela, Tyrrell nunca volveu ser un serio aspirante ao t\u00edtulo mundial de novo.\nA pesar disto, o equipo seguiu sendo unha forza ao longo da d\u00e9cada de 1970, ga\u00f1ando carreiras con Jody Scheckter e Patrick Depailler. O m\u00e1is notable deles foi o triunfo de Scheckter no Gran Premio de Suecia de 1976, onde os Tyrrell acadaron o primeiro e segundo lugar pilotando o Tyrrell P34. Foi o primeiro, e \u00fanico, \u00e9xito do coche de seis rodas, que substitu\u00edu \u00e1s d\u00faas rodas dianteiras convencionais por catro pequenas rodas montadas nos bancos a cada lado do coche. O dese\u00f1o foi abandonado logo de que Goodyear negarase a desenvolver os pequenos pneum\u00e1ticos necesarios para o coche, xa que estaban demasiado ocupados combatendo os demais fabricantes da F\u00f3rmula Un.\nD\u00e9cada de 1980.\nEn , xurdiu a \u00e9ra do Turbo nos Grandes Premios, a mediados da d\u00e9cada de 1980, os coches con motor de aspiraci\u00f3n normal estaban obsoletos. Foi o comezo de d\u00faas d\u00e9cadas de loita de Tyrrell, quen sen fondos suficientes pola falta de patrocinio resistiu cos motores Cosworth DFV nun momento en que todos os equipos cambi\u00e1ronse aos motores turbo. Parece normal, ent\u00f3n, que a derradeira vitoria para o cl\u00e1sico motor Ford Cosworth DFV fose para o Tyrrell de Michele Alboreto no Gran Premio de Detroit de 1983. Que foi tam\u00e9n o \u00faltimo Tyrrell en ga\u00f1ar un Gran Premio.\nA desclasificaci\u00f3n de 1984.\nEn , Tyrrell era o \u00fanico equipo que usaba o motor Ford Cosworth atmosf\u00e9rico, mentres que o resto usaban motores turbo, pero foi descualificado do campionato. Perdeu todos os puntos dos pilotos Martin Brundle e Stefan Bellof - que fixera unha brillante carreira en Monte Carlo, sa\u00edndo desde o \u00faltimo lugar e baixo unha intensa choiva, alcanzou o 3\u00ba lugar - e Stefan Johansson (substituto de Brundle mentres se recuperaba dun accidente), por colocar unha bola de chumbo no tanque de combustible despois do fin da carreira para alcanzar o peso m\u00ednimo ao final da proba (con lastre), e por sospeitas de modificaci\u00f3n do combustible con substancias prohibidas).\nUn ano m\u00e1is tarde, en , Tyrrell mant\u00e9n a Bellof e Brundle. Non acadaron ning\u00fan podio, debido ao cambio dos motores, xa que foi o \u00fanico equipo que comezou a tempada sen os motores turbo. A metade de tempada e por primeira vez, cambian os Ford Cosworth polos motores turbo de Renault, e o equipo consegue terminar en 9\u00ba e 10\u00ba lugar do campionato, a peor posici\u00f3n da historia nese momento.\nNa tempada , Tyrrell participa en todas as carreiras co brit\u00e1nico Martin Brundle (por terceira vez consecutiva) e o franc\u00e9s Philippe Streiff, sen moitos resultados. O equipo queda no 7\u00ba lugar, o que se repite en , pero agora de novo cos motores Ford Cosworth. Co ingl\u00e9s Jonathan Palmer e outra vez Streiff, destacando que o equipo logrou terminar a gran maior\u00eda de probas, o que non ocorreu en con Julian Bailey e Jonathan Palmer.\n1990.\nTyrrell loito a trav\u00e9s dos anos 1980 e 1990, o equipo estaba angustiado polo seu buraco financeiro. E a\u00ednda que que os resultados dos anos de gloria quedaran atr\u00e1s, Ken Tyrrell era a\u00ednda un home moi respectado na comunidade da F1. Houbo un breve renacemento da fortuna na d\u00e9cada de 1990. A combinaci\u00f3n do revolucionario Tyrrell 019 de morro alto de Harvey Postlethwaite e do debut de Jean Alesi na tempada de trouxo ao equipo dous segundos lugares en Phoenix e M\u00f3naco. O franco-siciliano cambiou para Ferrari ao ano seguinte, pero os motores Honda e o patrocinio de Braun en axudou a Stefano Modena para clasificarse na primeira fila en M\u00f3naco \u00e1 beira de Senna e un excelente segundo lugar no Gran Premio do Canad\u00e1 de 1991. Con todo, o equipo aos poucos deixouse caer desde a metade do pelot\u00f3n. Finalmente, en e debido aos malos resultados e \u00e1 s\u00faa mala sa\u00fade, Ken vendeu o seu equipo \u00e1 British American Tobacco, sendo denominado British American Racing. A \u00faltima carreira de Tyrrell foi o Gran Premio do Xap\u00f3n de 1998, onde Ricardo Rosset non se clasificou e o seu compa\u00f1eiro de equipo Toranosuke Takagi retirouse na volta 28 logo dunha colisi\u00f3n co Minardi de Esteban Tuero.\nLegado.\nO equipo Brawn GP dobre ga\u00f1ador do campionato e o equipo Mercedes GP de son alg\u00fans descendentes das formas de Tyrrell, a trav\u00e9s dos seus predecesores, Honda Racing F1 e BAR. Mentres que BAR F1 comprou o equipo e a licenza, a maior\u00eda dos coches e os equipos foron vendidos a Paul Stoddart, m\u00e1is tarde dono do equipo Minardi de F1.\nKen Tyrrell morreu de cancro o 25 de agosto de 2001 na idade de 77 anos.\nResultados completos na F\u00f3rmula 1.\n(Resultados en letra grosa indican pole position; resultados en \"cursiva\" indican volta r\u00e1pida) "}
{"id": "188081", "revid": "89787", "url": "https://gl.wikipedia.org/wiki?curid=188081", "title": "Joost van der Westhuizen", "text": "Joost van der Westhuizen, nado o 20 de febreiro de 1971 en Pretoria (Sur\u00e1frica) e finado o 6 de febreiro de 2017 en Xohanesburgo, foi un xogador de rugby que xogaba na posici\u00f3n de medio de mel\u00e9. \u00d3 longo da s\u00faa carreira defendeu as cores dos Blue Bulls na Currie Cup, dos Bulls no torneo Super Rugby e dos Springboks.\nFoi un dos mellores e m\u00e1is carism\u00e1ticos xogadores de rugby da historia na s\u00faa posici\u00f3n, ben co\u00f1ecido pola s\u00faa velocidade \u00e1 hora de atacar e a s\u00faa ferocidade cando ti\u00f1a que defender. Levou a capitan\u00eda da s\u00faa selecci\u00f3n dende 1999. Retirado en 2003, \u00f3 ano seguinte asinou un contrato para comentar encontros de rugby na canle de televisi\u00f3n surafricana SuperSport. Xa en 2007 foi inclu\u00eddo no \"International Rugby Hall of Fame\", e no \"IRB Hall of Fame\" en 2009.\nR\u00e9cords.\nNo momento da s\u00faa retirada, Joost vd Westhuizen era o xogador con m\u00e1is encontros internacionais (89) e m\u00e1is ensaios anotados (38) da historia da Selecci\u00f3n de rugby de Sur\u00e1frica, coa cal acadou a vitoria na Copa do Mundo de Rugby 1995. O seu r\u00e9cord de encontros internacionais foi superado por Percy Montgomery na Copa do Mundo de Rugby 2007, e mantivo a s\u00faa condici\u00f3n de m\u00e1ximo anotador de ensaios ata a Copa do Mundo de Rugby 2011, sendo adiantado por Bryan Habana.\nEnfermidade.\nO 12 de maio de 2011 f\u00edxose p\u00fablico que Joost van der Westhuizen ti\u00f1a ELA, unha enfermidade dexenerativa de tipo neuromuscular pola cal unhas c\u00e9lulas do sistema nervioso dimin\u00faen pouco a pouco o seu funcionamento e morren, desencadeando unha par\u00e1lise muscular que provoca a morte. Nunha conversa con xornalistas da revista \"The Beeld\", Jody Pearl (o seu m\u00e9dico) dixo que Joost van der Westhuizen ti\u00f1a un 80% de posibilidades de vivir entre 2 e 5 anos."}
{"id": "188083", "revid": "1576", "url": "https://gl.wikipedia.org/wiki?curid=188083", "title": "Sukhothai", "text": "Sukhothai (en tai \u0e2a\u0e38\u0e42\u0e02\u0e17\u0e31\u0e22) \u00e9 unha pequena cidade situada nas provincias de Kamphaeng Phet e Sukhothai, en Tailandia, capital da provincia hom\u00f3nima. At\u00f3pase a unha distancia de 427 km ao norte de Bangkok, a beiras do r\u00edo Yom, un tributario do Chao Phraya. A s\u00faa poboaci\u00f3n \u00e9 duns 37.000 habitantes. \nA cidade actual \u00e1chase 12 quil\u00f3metros ao leste da antiga cidade, a que fora a capital do primeiro reino co\u00f1ecido da rexi\u00f3n tailandesa, o chamado reino de Sukhothai. De a\u00ed que a mi\u00fado se fale de Nova Sukhothai, pola cidade moderna, e da cidade hist\u00f3rica de Sukhothai, pola antiga cidade.\nA Vella Sukhothai foi declarada Patrimonio da Humanidade pola Unesco no ano 1991, xunto a unha serie de cidades asociadas:"}
{"id": "188084", "revid": "895", "url": "https://gl.wikipedia.org/wiki?curid=188084", "title": "C.D. Trofense", "text": ""}
{"id": "188085", "revid": "85894", "url": "https://gl.wikipedia.org/wiki?curid=188085", "title": "Clube Desportivo Trofense", "text": "O Clube Desportivo Trofense, co\u00f1ecido como Trofense, \u00e9 un club de f\u00fatbol portugu\u00e9s da cidade de Trofa. Fundouse en 1930 e compite no Campeonato Nacional de Seniores. Xoga de local no Est\u00e1dio do Clube Desportivo Trofense, con capacidade para 5.000 espectadores."}
{"id": "188086", "revid": "89787", "url": "https://gl.wikipedia.org/wiki?curid=188086", "title": "Francois Pienaar", "text": "Francois Pienaar, nado o 2 de xaneiro de 1967 en Vereeniging (Sur\u00e1frica), \u00e9 un xogador de rugby retirado, que xogaba na posici\u00f3n de 3\u00aa li\u00f1a. En 1995 acadou a vitoria na Copa do Mundo de Rugby como capit\u00e1n da Selecci\u00f3n de rugby de Sur\u00e1frica. En 2005 foi inclu\u00eddo no \"International Rugby Hall of Fame\".\nTraxectoria.\nEntre 1989 e 1996 defendeu as cores de Transvaal na Currie Cup, acadando os campionatos de 1993 e 1994. En 1996 deixou Sur\u00e1frica e marchou a xogar \u00e1 Premiership inglesa no equipo dos Saracens, conxunto co cal xogou ata o ano 2000, acadando un t\u00edtulo na \"Tetley's Bitter\" Cup en 1998, ano no que tam\u00e9n foi subcampi\u00f3n da Premiership.\nComo xogador internacional, debutou en 1993 cos Springboks, e xogou o seu \u00faltimo encontro en 1996. Disputou 29 encontros coa s\u00faa selecci\u00f3n, todos eles como capit\u00e1n, sendo memorable a s\u00faa participaci\u00f3n no Mundial de 1995. Na final recibiu o trofeo Webb Ellis de mans de Nelson Mandela, nun simb\u00f3lico acto que representaba a unidade nacional entre brancos e negros na Sur\u00e1frica post Apartheid.\nActualmente ad\u00edcase a comentar encontros de rugby nas retransmisi\u00f3ns da canle deportiva inglesa ITV Sport. "}
{"id": "188087", "revid": "56817", "url": "https://gl.wikipedia.org/wiki?curid=188087", "title": "Na maleta", "text": "Na maleta \u00e9 unha novela de Xurxo Borraz\u00e1s, publicada por Sotelo Blanco en 2000. Recibiu o Premio Ant\u00f3n Losada Di\u00e9guez de creaci\u00f3n literaria en 2001.\nTrama.\nPepe \u00e9 un home parado que vive en Vigo coa s\u00faa nai. Mant\u00e9n unha relaci\u00f3n de parella con Carme, a s\u00faa curm\u00e1. Os dous son procedentes de Carballo, fillos de d\u00faas irm\u00e1s. Pepe \u00e9 orfo de pai, e Carme \u00e9 filla de pai desco\u00f1ecido.\nEla \u00e9 destinada a traballar en Navia de Suarna. El ap\u00fantase nunha ETT e \u00e9 chamado para facer traballos de seguimento a outras persoas. Cobra en di\u00f1eiro negro e sen contrato laboral, pero non pregunta polos motivos. Os encargos son do m\u00e1is estra\u00f1o.\nUn d\u00eda Pepe atopa unha maleta con 78 mill\u00f3ns de pesetas. Bule cara a xunto Carme para contarllo, pero de cami\u00f1o ten un accidente de tr\u00e1fico logo de coller o coche b\u00e9bedo. Uns paisanos intentan roubarlle o malet\u00edn, pero escapa e chega a Navia co coche esnaquizado. Pepe ten a sensaci\u00f3n de que est\u00e1 a ser perseguido e vixiado. A parella marcha cara \u00e1 Coru\u00f1a sen saber que facer. Pepe so\u00f1a que est\u00e1 co seu av\u00f3 e que desapareceu a metade da aldea onde naceu.\nEn Muros embeb\u00e9danse e deciden regresar cara a Vigo. Te\u00f1en proxectos para gastar os cartos do malet\u00edn e ilusi\u00f3n na vida en parella. Pensan en mercar un piso e montar unha taberna.\nAs nais de Pepe e Carme falan por tel\u00e9fono, e a nai dela dille \u00e1 nai del que o pai de Carme fora o seu home, que a violara poucos d\u00edas antes de concibilo a el. De feito, Carme \u00e9 uns d\u00edas maior ca Pepe.\nChegan a Vigo. A nai de Pepe dille que estivo un se\u00f1or preguntando por el. Aos poucos d\u00edas, a s\u00faa nai morre. Pepe so\u00f1a coa s\u00faa nai morta. Cara ao final da trama, os personaxes xa mortos comezan a interactuar con Pepe e Carme, ben mediante os so\u00f1os ou mediante unha especie de telepat\u00eda. Tanto pode ser unha boa relaci\u00f3n, con consellos, como unha mala, con discusi\u00f3ns.\nTralo cambio de ano, Pepe e Carme deciden mudar de vida e comezar a gastar os cartos. Van \u00e1 feira de Valen\u00e7a do Minho, e al\u00ed dinlles que os billetes son falsos. Carme depr\u00edmese e regresa \u00e1 escola. Pepe decide desfacer os billetes e retomar a vida coti\u00e1. Volve \u00e1 axencia onde traballa, e danlle un tel\u00e9fono m\u00f3bil. Finalmente decide rematar con todo e atracar ou prenderlle lume \u00e1 axencia.\nNarraci\u00f3n.\nA novela est\u00e1 narrada en terceira persoa. Non se utilizan gui\u00f3ns para marcar os di\u00e1logos.\nEspazo.\nAmais de diversos barrios da cidade de Vigo (Teis, Coruxo, Coia...), a acci\u00f3n transcorre en lugares do leste da provincia de Lugo (Navia de Suarna ou Folgoso do Courel), e do noroeste da provincia da Coru\u00f1a (Cee, Muros, Carballo).\nTempo.\nA acci\u00f3n transcorre entre setembro de 1999 e comezos de 2000, se ben hai numerosas analepses \u00e1 infancia dos personaxes principais."}
{"id": "188088", "revid": "89787", "url": "https://gl.wikipedia.org/wiki?curid=188088", "title": "Taro (illa)", "text": "Taro \u00e9 unha pequena illa das Illas Salom\u00f3n con 440 habitantes (1999), capital da provincia de Choiseul e at\u00f3pase na Ba\u00eda de Choiseul fronte \u00e1 costa noroeste.\nNa illa de Taro at\u00f3pase o aeroporto da Ba\u00eda de Choiseul, empregado por Solomon Airlines."}
{"id": "188089", "revid": "23204", "url": "https://gl.wikipedia.org/wiki?curid=188089", "title": "Zhengzhou", "text": "Zhengzhou (en chin\u00e9s \u90d1\u5dde\u5e02) \u00e9 a capital e a cidade m\u00e1is grande da provincia de Henan, Rep\u00fablica Popular da China. Localizada na marxe sur do r\u00edo Amarelo, esta cidade-prefectura ocupa unha \u00e1rea de 7.507\u00a0km\u00b2 e, segundo o censo de 2010, conta cunha poboaci\u00f3n de 8.626.505 habitantes. \u00c9 unha das oito capitais antigas da China."}
{"id": "188090", "revid": "89787", "url": "https://gl.wikipedia.org/wiki?curid=188090", "title": "Elecci\u00f3ns xerais de Tailandia de 2011", "text": "As elecci\u00f3ns xerais de Tailandia de 2011 aconteceron o 3 de xullo, onde se escolleron 500 deputados da C\u00e1mara de Representantes, 375 deles por maior\u00eda nos distritos electorais e 125 de forma proporcional nunha \u00fanica lista de \u00e1mbito nacional. A vitoria foi para o Puea Thai, liderado por Yingluck Shinawatra, con 265 escanos (maior\u00eda absoluta) na C\u00e1mara de Representantes, fronte a 159 escanos obtidos polos dem\u00f3cratas de Abhisit Vejjajiva, con 159 escanos.\nContexto e antecedentes.\nOs dous partidos que part\u00edan como favoritos eran o Partido Dem\u00f3crata, do at\u00e9 ent\u00f3n primeiro ministro, Abhisit Vejjajiva, e o Puea Thai, de recente formaci\u00f3n pero herdeiro dos ilegalizados Partido do Poder do Pobo e Thai Rak Thai, liderado por Yingluck Shinawatra, irm\u00e1 do exprimeiro ministro Thaksin Shinawatra, que se encontraba no exilio desde que o seu goberno fora derrocado polo golpe de Estado de 2006. Nas anteriores elecci\u00f3ns xerais celebradas en 2007, Samak Sundaravej, do Partido do Poder do Pobo, obtivera a maior\u00eda relativa con 233 escanos fronte a Vejjajiva, quen obtivo 165 escanos. Durante a crise de 2008 e 2009, o movemento da Alianza do Pobo para a Democracia, co\u00f1ecidos como os \"Camisas Amarelas\", conseguiron derrocar a Sundaravej e ao seu sucesor, Somchai Wongsawat, tras un pulso pol\u00edtico durante dous anos nos que cuestionaou a nova constituci\u00f3n aprobada en refer\u00e9ndum en 2007. Vejjajiva chegou ao poder ao ilegalizarse o partido do goberno e depo\u00f1er o primeiro ministro, mais cunha nova crise que durou at\u00e9 finais de 2010 na que os Camisas Vermellas, integrados na Fronte Unido Nacional pola Democracia contra a Ditadura e partidarios dos primeiros ministros depostos, mantiveron fortes protestas pola implicaci\u00f3n dos membros do Partido Dem\u00f3crata e do propio primeiro ministro no golpe de Estado de 2006. A crise agravouse en marzo de 2010, cando se produciu a toma da capital, Bangkok, polos Camisas Vermellas at\u00e9 que dous meses m\u00e1is tarde, en maio, o ex\u00e9rcito asaltou os campamentos dos Camisas Vermellas, falecendo 85 persoas.\nResultados electorais.\nOs resultados electorais d\u00e9ronlle a vitoria ao Puea Thai, coa s\u00faa l\u00edder, Yingluck Shinawatra, ao obter 265 escanos (maior\u00eda absoluta) na C\u00e1mara de Representantes, fronte a 159 escanos obtidos polos dem\u00f3cratas de Abhisit Vejjajiva. Vejjajiva reco\u00f1eceu na noite electoral a derrota e anunciou a s\u00faa dimisi\u00f3n como l\u00edder do seu partido, felicitando ao Puea Thai \"pola oportunidade que ten de liderar o pr\u00f3ximo goberno e des\u00e9xolle a Yingluck Shinawatra todo o \u00e9xito como a primeira muller en ser primeira ministra de Tailandia\". O exiliado Thaksin Shinawatra anunciou que buscar\u00edan acordos cos outros partidos a pesar da maior\u00eda absoluta.\nResultados provisionais\nComisi\u00f3n Electoral.\nTras as elecci\u00f3ns, a Comisi\u00f3n Electoral ti\u00f1a que reco\u00f1ecer os resultados, proclamando aos candidatos dentro dos trinta d\u00edas seguintes ao d\u00eda das elecci\u00f3ns. \nA Comisi\u00f3n Electoral reuniuse o 12 de xullo e nomeou a trescentos cincuenta e oito deputados, pero sen inclu\u00edr a Yingluck Shinawatra e Abhisit Vejjajiva, entre outros. O 20 de xulio reco\u00f1ec\u00eda a todos os elixidos que faltaban.\nReacci\u00f3ns.\nO ex\u00e9rcito, a trav\u00e9s do seu antigo xefe do Alto Mando, Prawit Wongsuwan, anunciou o 4 de xullo que aceptaba a vitoria da oposici\u00f3n nas elecci\u00f3ns."}
{"id": "188092", "revid": "45576", "url": "https://gl.wikipedia.org/wiki?curid=188092", "title": "Gizo", "text": "Gizo \u00e9 unha cidade das Illas Salom\u00f3n, no sur do oc\u00e9ano Pac\u00edfico. At\u00f3pase na illa de Ghizo, no grupo das Illas Nova Xeorxia. \u00c9 a capital da provincia Occidental.\nA cidade contaba no 2019 con m\u00e1is de 7,177 habitantes, sendo das cidade m\u00e1is importante do pa\u00eds. Est\u00e1 comunicada coas outras illas a trav\u00e9s dun pequeno aeroporto dotado dunha pista asfaltada.\nGizo foi a base usada por Robert Ballard para rodar os seus documentais para National Geographic.\nO 2 de abril de 2007, Gizo e outras illas do pa\u00eds sufriron os efectos dun tsunami causado por un terremoto de magnitude 8,1 na escala Richter."}
{"id": "188093", "revid": "98629", "url": "https://gl.wikipedia.org/wiki?curid=188093", "title": "Count Five", "text": "Count Five foi unha banda estadounidense de garage rock dos anos 60 procedente de San Jose, California, e co\u00f1ecida polo seu sinxelo \"Psychotic Reaction\".\nTraxectoria.\nO grupo form\u00e1rono en 1964 John \"Mouse\" Michalski (guitarra) e Kenn Ellner (harm\u00f3nica, voces), dous amigos do instituto que anteriormente tocaran en grupos de curta vida. Despois de tocar pouco tempo co nome The Squires, e tras varios cambios na formaci\u00f3n, naceu The Count Five. Roy Chaney encargar\u00edase do baixo, John \"Sean\" Byrne da guitarra r\u00edtmica e as voces e Craig \"Butch\" Atkinson da bater\u00eda. Count Five ga\u00f1ou fama polo seu costume de vestir con capas ao estilo de Dr\u00e1cula nos seus directos.\n\"Psychotic Reaction\", unha pedra angular do garage rock, foi inicialmente ideada por Byrne, sendo refinada polo grupo e convert\u00e9ndose no punto culminante das s\u00faas actuaci\u00f3ns ao vivo. A canci\u00f3n estaba influenciada polo estilo de m\u00fasicos contempor\u00e1neos como The Standells e The Yardbirds. Os seus membros foron rexeitados por varios selos ata que finalmente asinaron coa discogr\u00e1fica dos \u00c1nxeles Double Shot Records. \"Psychotic Reaction\" foi lanzada como sinxelo, acadando o n\u00famero 5 nas listas estadounidenses a finais de 1966. A banda seguiu durante un ano m\u00e1is, pero caeu no esquecemento cando o seu \"hit\" desapareceu da memoria do p\u00fablico. Outro rev\u00e9s para a s\u00faa potencial carreira foi a decisi\u00f3n dos cinco membros (que ti\u00f1an entre 17 e 19 anos) de comezar carreiras universitarias.\nCara 1969, The Count Five separouse, pero a s\u00faa memoria foi inmortalizada nun ensaio publicado en 1972 polo xornalista de rock Lester Bangs, titulado \"Psychotic Reactions and Carburetor Dung\". No mesmo, Bangs acred\u00edtalle \u00e1 banda a edici\u00f3n de varios \u00e1lbums, \"Carburetor Dung\", \"Cartesian Jetstream\", \"Ancient Lace and Wrought-Iron Railings\" e \"Snowflakes Falling On the International Dateline\". Por\u00e9n, ning\u00fan destes \u00e1lbum realmente existiu, salvo na imaxinaci\u00f3n de Bangs.\nThe Count Five reuniuse s\u00f3 unha vez, cando realizaron un concerto en 1987 nun club de Santa Clara, California chamado One Step Beyond. Esta actuaci\u00f3n ser\u00eda editada baixo o t\u00edtulo \"Psychotic Reaction Live\".\nA canci\u00f3n \"Psychotic Reaction\" pode ser escoitada nunha das primeiras escenas da pel\u00edcula de Wim Wenders \"Alice in the Cities\" (1974).\nCraig Atkinson morreo o 13 de outubro de 1998 e John \"Sean\" Byrne o 15 de decembro do 2008. Roy Chaney formou unha nova banda nos anos 90 chamada The Count (con Byrne e o bater\u00eda Rocco Astrella, que chegara a tocar no final da carreira orixinal do grupo). The Count lanzou o seu \u00e1lbum de estrea, \"Can't Sleep\", no ano 2002."}
{"id": "188094", "revid": "98629", "url": "https://gl.wikipedia.org/wiki?curid=188094", "title": "Provincias das Illas Salom\u00f3n", "text": "As Provincias das Illas Salom\u00f3n actuais son nove, e constit\u00faen a divisi\u00f3n territorial das Illas Salom\u00f3n. A capital do pa\u00eds, Honiara, na illa de Guadalcanal, non se incl\u00fae dentro de ningunha provincia.\nHistoria.\nDurante o protectorado brit\u00e1nico hab\u00eda 12 distritos administrativos: Choiseul, Eastern Solomons, Gizo, Guadalcanal, Lord Howe, Malaita, Nggela e Savo, Rennell e Bellona, Santa Cruz, Shortlands, Sikaiana (Stewart) e Ysabel e Cape Marsh. A capital era Tulagi.\nDespois da segunda guerra mundial, reorgan\u00edzase en catro distritos, Central, Occidental, Oriental e Malalaita. Estes distritos divid\u00edronse en consellos. A capital trasladouse a Honiara e esta foi a organizaci\u00f3n territorial que ti\u00f1an as Illas Salom\u00f3n no momento da s\u00faa independencia en 1978.\nEn 1981 reorgan\u00edzase a administraci\u00f3n territorial en sete provincias: o distrito Central deu nas provincias Central, Isabel e Guadalcanal; o distrito Oriental deu nas provincias de Makira e Temotu; e os distritos Occidental e Malalaita tornaranse en provincias ficando igual. En 1983 os 22 quil\u00f3metros cadrados da capital, Honiara, s\u00e1canse de Guadalcanal e cr\u00e9ase o Territorio da capital, ao mesmo tempo que a cidade manti\u00f1a a capitalidade da provinica de Guadalcanal.\nEn 1995, Choiseul conv\u00e9rtese en provincia, a partir dunha parte da provincia Occidental, e Rennell e Bellona sep\u00e1rase da provincia Central, e deste xeito ch\u00e9gase ao n\u00famero 9 actual.\nProvincias.\n(1) exclu\u00edndo o Territorio da capital, Honiara"}
{"id": "188095", "revid": "98629", "url": "https://gl.wikipedia.org/wiki?curid=188095", "title": "Provincia de Guadalcanal", "text": "A Provincia de Guadalcanal \u00e9 unha das nove provincias das Illas Salom\u00f3n, consistente na illa de Guadalcanal sen inclu\u00edr o Territorio da Capital. Pos\u00fae 5.358\u00a0km\u00b2 que son maiormente selva. O seu nome deullo Pedro de Ortega Valencia, que naceu na vila de Guadalcanal en Sevilla, Espa\u00f1a. A capital das Illas Salom\u00f3n, a s\u00faa maior cidade, Honiara, \u00e1chanse na illa, mais, desde xullo de 1983, est\u00e1 separada administrativamente como Territorio Capital, cunha superficie de 22\u00a0km\u00b2, e non forma parte da provincia. A poboaci\u00f3n da illa (inclu\u00edndo Honiara) \u00e9 de 161.197 habitantes (2021). Honiara \u00e9 a capital provincial. o clima \u00e9 de selva tropical. A elevaci\u00f3n estimada do terreo sobre o nivel do mar \u00e9 de 447 m..\nSegunda guerra mundial.\nA illa converteuse no escenario da importante Campa\u00f1a de Guadalcanal durante a segunda guerra mundial. A Oficina de Eliminaci\u00f3n e Reduci\u00f3n de Armas na Oficina de Asuntos Pol\u00edtico-Militares do Departamento de Estado estableceu un programa de adestramento para a eliminaci\u00f3n de artefactos explosivos. Desf\u00edxose de xeito seguro de centos de artigos de UXO e formou persoal policial para responder \u00e1s chamadas de EOD nas zonas moi poboadas da illa.\nDivisi\u00f3ns administrativas.\nA provincia de Guadalcanal est\u00e1 subdividida nos seguintes barrios (os n\u00fameros de poboaci\u00f3n proceden do censo de 2009):"}
{"id": "188096", "revid": "27249", "url": "https://gl.wikipedia.org/wiki?curid=188096", "title": "Provincia Central, Illas Salom\u00f3n", "text": ""}
{"id": "188097", "revid": "27249", "url": "https://gl.wikipedia.org/wiki?curid=188097", "title": "Provincia Occidental, Illas Salom\u00f3n", "text": ""}
{"id": "188098", "revid": "27249", "url": "https://gl.wikipedia.org/wiki?curid=188098", "title": "Provincia de Isabel", "text": ""}
{"id": "188099", "revid": "27249", "url": "https://gl.wikipedia.org/wiki?curid=188099", "title": "Makira-Ulawa", "text": ""}
{"id": "188100", "revid": "5132", "url": "https://gl.wikipedia.org/wiki?curid=188100", "title": "Oliver Arteaga", "text": ""}
{"id": "188101", "revid": "5132", "url": "https://gl.wikipedia.org/wiki?curid=188101", "title": "C\u00e1ceres 2016 Basket", "text": ""}
{"id": "188102", "revid": "98629", "url": "https://gl.wikipedia.org/wiki?curid=188102", "title": "Istmo de Tehuantepec", "text": "O istmo de Tehuantepec \u00e9 unha rexi\u00f3n comprendida entre os estados de Oaxaca, Chiapas, Tabasco e Veracruz en M\u00e9xico. Tr\u00e1tase da zona m\u00e1is angosta entre os dous oc\u00e9anos (oc\u00e9ano Pac\u00edfico e oc\u00e9ano Atl\u00e1ntico) que pos\u00fae M\u00e9xico. \u00c9 unha zona rica en petr\u00f3leo e recursos forestais. Tam\u00e9n \u00e9 unha das rexi\u00f3ns con maior presenza ind\u00edxena do pa\u00eds. Nela conviven huaves, zapotecos e zoques.\nOs principais centros de poboaci\u00f3n do istmo de Tehuantepec son Coatzacoalcos, Minatitl\u00e1n e Acayucan en Veracruz; e Juchit\u00e1n de Zaragoza, Matias Romero, Salina Cruz e Santo Domingo Tehuantepec, no estado de Oaxaca. Esta \u00faltima poboaci\u00f3n conf\u00edrelle o nome \u00e1 rexi\u00f3n. A\u00ednda que se trata dun pobo fundado por zapotecos, o nome \u00e9 n\u00e1huatl, e significa \"Cerro do xaguar\" (de \"tecuani\" = xaguar; \"t\u00e9petl\" = \"cerro\"; e \"-co\" = sufixo de lugar).\nXeograf\u00eda f\u00edsica.\nO istmo de Tehuantepec \u00e9 unha rexi\u00f3n de M\u00e9xico onde os oc\u00e9anos Atl\u00e1ntico e Pac\u00edfico se localizan a unha curta distancia, e por esta raz\u00f3n \u00e9 a fronteira natural entre Norteam\u00e9rica e Centroam\u00e9rica. Aproximadamente corresponde \u00e1s rexi\u00f3ns Olmeca, do estado de Veracruz, e aos distritos de Tehuantepec e Juchit\u00e1n, que conforman a rexi\u00f3n do Istmo de Tehuantepec no estado de Oaxaca.\nO istmo abrangue unha parte de M\u00e9xico localizada entre os meridianos 94\u00b0 e 96\u00b0 Oeste. No seu punto m\u00e1is angosto, o istmo alcanza os 200 km de distancia entre o oc\u00e9ano Pac\u00edfico (ou m\u00e1is precisamente, o golfo de Tehuantepec) e o golfo de M\u00e9xico; ou ben, alcanza os 192\u00a0km entre o golfo e a cabeceira do lago Superior, que desemboca no golfo de Tehuantepec. En Tehuantepec, a serra Madre del Sur conv\u00e9rtese nun paso de pouca altura e plano, apenas ondulado por alg\u00fans outeiros que se levantan na chaira.\nRelevo.\nO istmo de Tehuantepec \u00e9 unha rexi\u00f3n localizada no sueste de M\u00e9xico. \u00c9 unha zona practicamente ch\u00e1, salvo pola presenza das lombas e cerros que compo\u00f1en a serra Atravesada. Esta ten uns 250\u00a0km de lonxitude, e ten o seu punto m\u00e1is elevado no paso de Chivela, a uns 2.500 msnm. M\u00e1is ao oriente, preto do l\u00edmite entre os estados de Oaxaca e Chiapas, at\u00f3pase o cerro Azul, que alcanza unha altitude de 2.300 msnm.\nAo oriente da chaira do istmo de Tehuantepec, no territorio chiapaneco, \u00e9rguense as serras do Norte de Chiapas e a serra Madre de Chiapas. Ao po\u00f1ente, no estado de Oaxaca, at\u00f3pase a serra Madre del Sur e a serra Madre de Oaxaca, co\u00f1ecida tam\u00e9n como serra de Ju\u00e1rez. Ao norte, na costa veracruzana, a serra dos Tuxtlas rompe a planicie costeira meridional do golfo de M\u00e9xico.\nXeolox\u00eda.\nO istmo de Tehuantepec est\u00e1 repartido entre tres das quince provincias fisiogr\u00e1ficas nas que o Instituto Nacional de Xeograf\u00eda, Estat\u00edstica e Inform\u00e1tica de M\u00e9xico (Inegi) dividiu a Rep\u00fablica Mexicana.\nA parte norte do istmo corresponde \u00e1s subprovincias da Chaira Costeira Veracruzana e dos Pantanos Tabasque\u00f1os, correspondentes ambas as d\u00faas \u00e1 provincia da Chaira Costeira do Golfo Sur. Esta zona caracter\u00edzase por posu\u00edr solos profundos, de orixe aluvial, debido sobre todo \u00e1 presenza dalg\u00fans dos r\u00edos m\u00e1is caudalosos de M\u00e9xico, como o Coatzacoalcos ou o Papaloapan.\nUnha pequena fracci\u00f3n, localizada no punto onde se unen os l\u00edmites dos estados de Chiapas, Oaxaca e Veracruz corresponde \u00e1 subprovincia da Serra do Norte de Chiapas, da provincia das Serras de Chiapas e Guatemala. Esta provincia est\u00e9ndese cara Guatemala, e corresponde aproximadamente coa zona que se co\u00f1ece como Los Altos. Tr\u00e1tase dunha zona de serras baixas, que van elev\u00e1ndose cara ao oriente.\nA metade sur do istmo sinala o comezo da provincia fisiogr\u00e1fica da cordilleira Centroamericana. Abarca a zona costeira do golfo de Tehuantepec, as\u00ed como a chaira do istmo. A metade norte do territorio oaxaque\u00f1o correspondente ao istmo de Tehuantepec est\u00e1 ocupada pola subprovincia de Serras do Sur de Chiapas, que \u00e9 equivalente \u00e1 serra Atravesada. A subprovincia prol\u00f3ngase cara ao sueste no territorio chiapaneco. A metade sur corresponde a unha descontinuidade fisiogr\u00e1fica das Chairas do Istmo. A provincia da Cordilleira Centroamericana emerxeu na zona de subduci\u00f3n da placa de Cocos, e tr\u00e1tase dun conxunto de serras de rochas gran\u00edticas, unha paisaxe ben diferente \u00e1 chaira istme\u00f1a.\nEn xeral, a superficie do istmo de Tehuantepec \u00e9 bastante recente en termos de tempo xeol\u00f3xico. Tanto a chaira veracruzana, que penetra cara ao norte de Oaxaca, como a chaira do istmo, son terreos que emerxeron durante o per\u00edodo cuaternario. Unha parte importante dos terreos deste tempo xeol\u00f3xico no istmo corresponden \u00e1 unidade de topoformas chamadas \"solos\". Outra parte, non menos importante, a\u00ednda que concentrada na metade veracruzada do istmo, corresponde \u00e1 unidade de rochas \u00edgneas. A rexi\u00f3n da serra Atravesada \u00e9 unha representaci\u00f3n do per\u00edodo prec\u00e1mbrico da historia xeol\u00f3xica da terra. Predominan as rochas \u00edgneas extrusivas, a\u00ednda que hai unha importante zona con predominio de rochas metam\u00f3rficas na rexi\u00f3n de Los Chimalapas. Zonas m\u00e1is pequenas da rexi\u00f3n corresponden \u00e1 era mesozoica, e corresp\u00f3ndense \u00e1 rexi\u00f3n onde se unen as provincias fisiogr\u00e1ficas Serra Madre del Sur con Coordilleira Centroamericana.\nHidrograf\u00eda.\nOs r\u00edos do istmo de Tehuantepec poden ser agrupados en d\u00faas vertentes. No norte, no territorio veracruzano, at\u00f3pase a vertente do golfo de M\u00e9xico. Nesta vertente desembocan os r\u00edos que forman parte da Rexi\u00f3n Hidrol\u00f3xica 29 de Coatzacoalcos. Pertence a esta rexi\u00f3n a cunca do r\u00edo Coatzacoalcos, na que se encontran numerosos afluentes deste, que \u00e9 un dos r\u00edos m\u00e1is caudalosos de M\u00e9xico. Case todos eles baixan das ladeiras norte\u00f1as da serra Madre de Oaxaca. Destaca o r\u00edo Uxpanapa en territorio veracruzano, e os r\u00edos Alana, Puxmetac\u00e1n-Trinidad, El Corte e Aguacatenango-Jaltepec, en Oaxaca. A cunca do r\u00edo Coatzacoalcos ten unha superficie de case 18 mil km\u00b2 e o curso que lle d\u00e1 o nome alcanza unha lonxitude de 325\u00a0km. Desauga no golfo de M\u00e9xico un total 32 mil 752 hm\u00b3/s. Con estes n\u00fameros, o Coatzacoalcos \u00e9 o cuarto r\u00edo m\u00e1is caudaloso da vertente do golfo mexicano, despois do r\u00edo Grijalva, o r\u00edo Papaloapan e o r\u00edo P\u00e1nuco.\nOutra cunca pertencente a esta rexi\u00f3n hidrol\u00f3xica \u00e9 a do r\u00edo Tonal\u00e1, r\u00edo que sinala o l\u00edmite entre os estados de Veracruz e Tabasco, e que ademais comprende os pantanos tabasque\u00f1os nos que se localiza La Venta. A\u00ednda que de dimensi\u00f3ns m\u00e1is modestas, a cunca do Tonal\u00e1 desauga m\u00e1is de 11 mil hm3/s, tam\u00e9n no golfo de M\u00e9xico.\nNo oriente do istmo, a zona da serra Atravesada forma parte da Rexi\u00f3n Hidrol\u00f3xica 30 do Usumacinta-Grijalva, a\u00ednda que non hai correntes de auga de importancia na rexi\u00f3n.\nPracticamente toda a rexi\u00f3n das chairas istme\u00f1as forma parte da Rexi\u00f3n Hidrol\u00f3xica 22 de Tehuantepec. A rexi\u00f3n comprende d\u00faas cuncas: a do r\u00edo Tehuantepec propiamente dito, r\u00edo que nace na serra Madre del Sur no noroeste do istmo; e a da Laguna Superior.\nA cunca do r\u00edo Tehuantepec ocupa m\u00e1is da novena parte da superficie do estado de Oaxaca. \u00c9 dicir, m\u00e1is de 10 mil km\u00b2. O principal r\u00edo da cunca \u00e9 o r\u00edo Tehuantepec, de 240\u00a0km de lonxitude. Desauga 950 hm3/s no golfo de Tehuantepec. Pouco antes da s\u00faa desembocadura recibe as augas do r\u00edo Tequisistl\u00e1n. Na confluencia de ambas correntes local\u00edzase a presa Benito Ju\u00e1rez. A outra cunca que conforma a rexi\u00f3n hidrol\u00f3xica 22, a da Lagoa Superior, comprende case toda a rexi\u00f3n da chaira \u00edstmica. A lagoa Superior recibe as augas de pequenos r\u00edos que baixan principalmente da serra Atravesada. Entre eles est\u00e1n os r\u00edos Perros, Esp\u00edritu Santo e Ostuta. A lagoa Superior desemboca na lagoa Inferior, que \u00e1 s\u00faa vez desauga no golfo de Tehuantepec.\nA cunca do mar Muerto, na Rexi\u00f3n Hidrol\u00f3xica 23 da Costa de Chiapas comprende o oriente da chaira istme\u00f1a, nos l\u00edmites de Oaxaca e Chiapas. Caracter\u00edzase pola presenza do lago chamado mar Muerto, paralelo \u00e1 costa do golfo de Tehuantepec. A cunca deste lago abrangue case 900\u00a0km de superficie do estado de Oaxaca.\nClimatolox\u00eda.\nA rexi\u00f3n enteira pertence a unha zona de clima tropical c\u00e1lido, excepto as elevaci\u00f3ns da serra Atravesada, onde os ventos provenientes do Pac\u00edfico proporcionan un clima comparativamente m\u00e1is c\u00e1lido. A media anual de pluviosidade na vertente atl\u00e1ntica do istmo de Tehuantepec (a costa do golfo de M\u00e9xico) \u00e9 de 3.960\u00a0mm, en tanto que as temperaturas alcanzan os 35\u00a0\u00b0C. A vertente do Pac\u00edfico ten un clima m\u00e1is seco e menos c\u00e1lido.\nXeograf\u00eda humana.\nDemograf\u00eda.\nO istmo alberga unha poboaci\u00f3n de cerca de 1\u00a0200\u00a0000 persoas. Os principais centros de poboaci\u00f3n at\u00f3panse no golfo de M\u00e9xico, asociados \u00e1 industria petroleira da rexi\u00f3n. Nesta zona enc\u00f3ntranse as zonas metropolitanas de Minatitl\u00e1n, Coatzacoalcos e Acayucan, que por si mesmas albergan arredor dos dous terzos da poboaci\u00f3n do istmo. Unha ampla zona, comprendida entre a serra Atravesada e o extremo sueste de Veracruz, pos\u00fae baixa densidade. Nesta rexi\u00f3n local\u00edzanse poboaci\u00f3ns como Santa Mar\u00eda Chimalapa, en Oaxaca, que non te\u00f1en m\u00e1is de dez mil habitantes.\nA costa pac\u00edfica do istmo concentra outra importante proporci\u00f3n da poboaci\u00f3n rexional. Nesta at\u00f3panse Mat\u00edas Romero, Juchit\u00e1n de Zaragoza, Santo Domingo Tehuantepec e Salina Cruz; algunhas das principais cidades de Oaxaca.\nA metade oaxaque\u00f1a do istmo ten unha forte presenza ind\u00edxena. Os zapotecos son maior\u00eda no n\u00facleo urbano m\u00e1is importante do oriente de Oaxaca, que \u00e9 Santo Domingo Tehuantepec, como tam\u00e9n en Juchit\u00e1n de Zaragoza. Ademais dos zapotecos (\"binigulaza\"), no istmo habita unha comunidade importante de huaves ou mare\u00f1os, en poboados como San Mateo del Mar, ou ben, zoques, na rexi\u00f3n de Los Chimalapas.\nEconom\u00eda.\nA propia xeograf\u00eda do istmo de Tehuantepec converteuno nunha zona estrat\u00e9xica para o paso comercial. Pos\u00fae dous importantes portos: o de Coatzacoalcos, no golfo de M\u00e9xico, e o de Salina Cruz, no golfo de Tehuantepec. Tam\u00e9n alberga importantes instalaci\u00f3ns relacionadas coa industria petroleira, como a refinar\u00eda de Salina Cruz ou a de Minatitl\u00e1n. A zona istme\u00f1a veracruzana pos\u00fae un importante corredor industrial entre Minatitl\u00e1n e o porto de Coatzacoalcos. No sur, na parte oaxaque\u00f1a, existen parques industriais pequenos, pero importantes, como a Cooperativa La Cruz Azul en Lagunas e a Refinar\u00eda en Salina Cruz, pero basicamente a econom\u00eda segue sendo principalmente agr\u00edcola e comercial. Juchit\u00e1n de Zaragoza constit\u00fae o principal centro comercial da chaira meridional do istmo. Por outro lado, na serra Atravesada e no extremo sueste de Veracruz existen recursos forestais importantes, que son explotados a\u00ednda en zonas naturais protexidas \u2014como \u00e9 o caso da Reserva da Biosfera de Los Chimalapas.\nTransportes.\nAs principais cidades do istmo est\u00e1n comunicadas entre si por unha rede de estradas, case todas elas de orde federal. A \u00fanica autoestrada que atravesa a rexi\u00f3n \u00e9 a que prov\u00e9n de M\u00e9xico e que concl\u00fae no estado de Tabasco. Esta autoestrada comunica a cidades como Acayucan e Minatitl\u00e1n co centro da rep\u00fablica. De Minatitl\u00e1n parte un ramal cara ao nordeste, que une esta cidade co porto de Coatzacoalcos. Cara ao sur existe unha estrada federal de 308 km de lonxitude que comunica Coatzacoalcos con Juchit\u00e1n. Tanto esta cidade como Tehuantepec comun\u00edcanse con Oaxaca de Ju\u00e1rez a trav\u00e9s da Estrada Panamericana, que atravesa as serras orientais do estado e prosegue at\u00e9 Tapachula, na fronteira de Chiapas e Guatemala. Tehuantepec comun\u00edcase co po\u00f1ente, co centro tur\u00edstico de Huatulco, a trav\u00e9s dunha estrada federal que discorre entre a costa e a serra Madre del Sur.\nExiste o aeroporto internacional de Minatitl\u00e1n, ademais de existir tam\u00e9n os aeroportos de Salina Cruz e Ixtepec Oaxaca. Estes reciben 200 mil pasaxeiros ao ano. Tam\u00e9n existen dous portos mar\u00edtimos de grande importancia comercial: Salina Cruz no Pac\u00edfico e Coatzacoalcos no Golfo. Un carril de ferro comunica ambos os dous portos atravesando o istmo de norte a sur, co seu punto intermedio en Mat\u00edas Romero Avenda\u00f1o, a\u00ednda que esquivando a serra Atravesada, que \u00e9 a zona peor comunicada da rexi\u00f3n. Esta li\u00f1a de ferrocarr\u00eds s\u00f3 presta servizo de transporte de mercanc\u00edas."}
{"id": "188103", "revid": "22570", "url": "https://gl.wikipedia.org/wiki?curid=188103", "title": "Super Audio CD", "text": "Super Audio CD (SACD) \u00e9 un tipo de soporte de son \u00f3ptico desenvolvido co obxectivo de dispo\u00f1er dunha maior fidelidade na gravaci\u00f3n e reproduci\u00f3n do son dixital, superando ao tradicional CD, introducido no mercado en 1999, desenvolvido pola Sony e a Philips, as mesmas compa\u00f1\u00edas que crearon o CD. Compite co DVD-Son, mais os dous formatos nunca se popularizaron no mercado sendo restritos a entusiastas da m\u00fasica (audi\u00f3filos).\nOs SACDs poden conter son est\u00e9reo, multicanle (normalmente 5.1) ou ambos. De feito, a multicanle non ten por que estar no formato 5.1. O antigo sistema cadraf\u00f3nico 4.0 tam\u00e9n \u00e9 pos\u00edbel, como se pode ver no SACD de 2001, \"Tubular Bells\" de Mike Oldfield. Estes discos normalmente te\u00f1en o seu propio logo, \"Multi-Ch\".\n\u00c9 un h\u00edbrido CD-DVD, \u00e9 dicir, \u00e9 un formato de disco compacto que utiliza o mesmo tama\u00f1o de sectores, sistema de correcci\u00f3n de erros, modulaci\u00f3n e sistema de arquivos (UDF e ISO 9660) que un DVD.\nA\u00ednda que utiliza a tecnolox\u00eda DVD, o SACD non pode ser reproducido en calquera lector DVD (en ning\u00fan dos tipos universal, v\u00eddeo, son), posto que non utiliza o mesmo tipo de codificaci\u00f3n de son do disco DVD. Tam\u00e9n, a\u00ednda que est\u00e1 concibido s\u00f3 para son, permite reservar unha zona dentro do disco para outros datos e permite inclu\u00edr v\u00eddeo, texto, gr\u00e1ficos etc.\nO SACD utiliza un sistema de codificaci\u00f3n de son dixital chamado Direct Stream Digital (DSD), unha modulaci\u00f3n sigma-delta a 1 bit, feito por Sony, cunha frecuencia de mostraxe de 2.822.400\u00a0Hz (2,82\u00a0MHz), o que significa que toma 2,8 mill\u00f3ns de mostras dun \u00fanico bit (Modulaci\u00f3n PDM) por segundo. Esta \u00e9 64 veces maior que a taxa de mostraxe do CD, que \u00e9 de 44.100\u00a0Hz (44,1\u00a0kHz) e 14,7 veces maior que a da dun DVD-Son, que vai at\u00e9 192.000\u00a0Hz (192\u00a0kHz).\nA resposta en frecuencia do SACD alcanza os 100\u00a0kHz, moi por encima dos 20\u00a0kHz (frecuencia considerada l\u00edmite da audici\u00f3n humana). Mais \u00e9 necesario ter en conta que esta tecnolox\u00eda non mant\u00e9n constante en todo o seu rango o ru\u00eddo de cuantificaci\u00f3n, isto \u00e9, a relaci\u00f3n sinal ru\u00eddo de cuantificaci\u00f3n (SNQR) deteri\u00f3rase significativamente por riba da banda de audiofrecuencias. A frecuencia cr\u00edtica do CD son \u00e9 de 22,05\u00a0kHz (tam\u00e9n por encima do l\u00edmite audible), a\u00ednda que os filtros anal\u00f3xicos dos reprodutores aten\u00faan progresivamente desde os 20\u00a0kHz. En todo caso, o potencial ultras\u00f3nico dun formato de son dixital \u00e9 unha caracter\u00edstica discutible. Tam\u00e9n a existencia de sinais con compo\u00f1entes ultras\u00f3nicas poder\u00eda xerar distorsi\u00f3n por intermodulaci\u00f3n en amplificadores normais de audiofrecuencia.\nProporciona un rango din\u00e1mico extenso \u2014de 120\u00a0dB\u2014 (s\u00f3 na banda de audiofrecuencias) que supera os 98,01\u00a0dB do CD.\nUn disco en formato SACD dunha capa ten maior capacidade de almacenamento (4,7 GB) con respecto ao CD (700 MB). Isto \u00e9 posible grazas a que se reduciu a anchura das pistas, o tama\u00f1o dos pits (marcas de gravaci\u00f3n sobre a superficie do disco) e ao tipo de compresi\u00f3n sen perdas que emprega a tecnolox\u00eda (DSD). Esta propiedade perm\u00edtelle ao SACD chegar a ofrecer 6 canais de son, con id\u00e9ntica calidade nas mesmas.\nO SACD pode utilizar discos dunha, d\u00faas ou tres capas, distingu\u00edndose o SACD simple, dual e h\u00edbrido:\nCada capa \u00e9 lida por un raio l\u00e1ser cunha diferente lonxitude de onda (a maior lonxitude de onda, maior profundidade, co que se poden ler as capas inferiores). A informaci\u00f3n de cada capa resulta invisible ao l\u00e1ser dun reprodutor doutro formato.\nOs SACD de tres capas que permiten a compatibilidade co CD, son os chamados SACD h\u00edbridos, que son m\u00e1is complexos de producir que os SACD simples, m\u00e1is son os m\u00e1is habituais, pois te\u00f1en maior cota de mercado.\nSony e Philips, sendo os dese\u00f1adores do formato, son os principais fabricantes de reprodutores, tanto de forma convencional, como combinados con reprodutores de DVD. A consola de videoxogos PlayStation 3 (versi\u00f3n 60GB) permite tam\u00e9n a reproduci\u00f3n de SACD multicanal.\nPara evitar a pirater\u00eda, os SACD utilizan un sistema anticopia co\u00f1ecido como PSP (Pit Signal Processing). Este sistema o que fai \u00e9 gravar d\u00faas marcas de auga, unha invisible e outra visible.\nA invisible gr\u00e1vase na propia trama de datos. \nA visible enc\u00f3ntrase sobre a superficie do disco e o que produce \u00e9 un enmascaramento do tama\u00f1o real dos pits para formar unha imaxe que deber\u00eda resultar imposible de copiar.\nDiferenzas respecto a CD-Son e DVD-Son.\nForon publicados traballos experimentais rigorosos que concl\u00faen que non existen diferenzas audibles entre o formato SACD e o tradicional soporte de son dixital CD-Son (PCM 16 bits; 44100 mostras/s). Estes ensaios ref\u00edrense unicamente a material musical est\u00e9reo, xa que o CD-Son non permite rexistrar material sonoro multicanle.\nTam\u00e9n se probou indistinguible do seu competidor PCM de alta resoluci\u00f3n DVD-Son."}
{"id": "188104", "revid": "27249", "url": "https://gl.wikipedia.org/wiki?curid=188104", "title": "DVD Audio", "text": ""}
{"id": "188105", "revid": "27249", "url": "https://gl.wikipedia.org/wiki?curid=188105", "title": "SACD", "text": ""}
{"id": "188106", "revid": "56817", "url": "https://gl.wikipedia.org/wiki?curid=188106", "title": "Hip\u00f3crates (hom\u00f3nimos)", "text": "O termo Hip\u00f3crates pode referirse a:"}
{"id": "188107", "revid": "98629", "url": "https://gl.wikipedia.org/wiki?curid=188107", "title": "A abella Maia", "text": " \u00e9 unha serie de televisi\u00f3n de anime producida por Zuiyo Enterprise (hoxe: Nippon Animation) no Xap\u00f3n. A serie consta de 52 episodios e a s\u00faa estrea foi na canle xaponesa TV Asahi no 1975. Baseado no libro do escritor alem\u00e1n Waldemar Bonsels, publicado en 1912, que acadou grande sona durante a Segunda Guerra mundial. A serie de anime volveuse sumamente popular en Europa e foi retransmitida numerosas veces en diversos pa\u00edses e linguas en todo o mundo dende a s\u00faa estrea.\nUnha segunda serie d\"'A abella Maia\", \u65b0\u307f\u3064\u3070\u3061\u30de\u30fc\u30e4\u306e\u5192\u967a \"Shin Mitsubachi M\u0101ya no B\u014dken\" (\"As novas aventuras da abella Maia\"), foi co-producida no 1979 por Wako Productions e mais Apollo Film Wien. Estreouse primeiro en Alema\u00f1a na canle ZDF, en setembro do 1979 ata setembro do 1980. Esta segunda serie doutros 52 episodios, non foi moi popular e non se estreu no Xap\u00f3n ata outubro do 1982, na canle tv Osaka. Dez episodios desta serie foron engadidos \u00f3s 45 episodios da orixinal para a emisi\u00f3n dos EUA, transmitindo en total en Nickelodeon 55 episodios nos EUA.\nEn Galicia a s\u00faa estrea en galego chegou o 19 de setembro do 2011, emitida na tvG2 da man do Xabar\u00edn Club.\nSinopse.\nA historia c\u00e9ntrase nas aventuras de Maia, unha pequena abella inqueda, aventureira e preguntona, as\u00ed como da forma que ten de se desenvolver nunha contorna infestada de todo tipo de insectos e demais bechos. Maia \u00e9 enviada pola abella reina a buscar pole para s\u00faa colmea. Nesa tarefa, Maia, canda \u00f3 seu inseparable amigo Willi o ab\u00e1boro, descobre un mundo novo \u00f3 seu redor e establece amizade con numerosas criaturas do bosque como o salt\u00f3n Flip, ara\u00f1a Tecla, a mosca Puck, o escaravello Kurt ou o rato Alexandro.\nNovos episodios.\nCo gaio do cen aniversario a cadea ZDF ten anunciada a estrea de 78 novos episodios rodados en 3D."}
{"id": "188109", "revid": "89787", "url": "https://gl.wikipedia.org/wiki?curid=188109", "title": "Condado de Fenosa", "text": "O condado de Fenosa \u00e9 un t\u00edtulo nobiliario galego, creado en 1955 por Francisco Franco.\nHistoria.\nEn 1955 o xefe do estado espa\u00f1ol instaurou o t\u00edtulo de conde de Fenosa para recompensar o empresario coru\u00f1\u00e9s Pedro Barri\u00e9 de la Maza. Este foi o seu primeiro titular.\nAo falecer este sen descendencia directa en 1971, o t\u00edtulo pasou a s\u00faa muller, Carmela Arias D\u00edaz de R\u00e1bago. Cando esta faleceu en 2009 o t\u00edtulo quedou vacante temporalmente. Por\u00e9n, a Asociaci\u00f3n pola Recuperaci\u00f3n da Memoria Hist\u00f3rica solicitou a anulaci\u00f3n do t\u00edtulo por ser creado e concedido inicialmente durante o franquismo. En 2011 o sobri\u00f1o da antiga condesa, Xos\u00e9 Mar\u00eda Arias herdou o t\u00edtulo."}
{"id": "188110", "revid": "1093", "url": "https://gl.wikipedia.org/wiki?curid=188110", "title": "Conde de Fenosa", "text": ""}
{"id": "188111", "revid": "15490", "url": "https://gl.wikipedia.org/wiki?curid=188111", "title": "Xos\u00e9 Mar\u00eda Arias", "text": "Xos\u00e9 Mar\u00eda Arias Mosquera, nado en Santiago de Compostela o 3 de decembro de 1953, \u00e9 un avogado, empresario e banqueiro galego, presidente do Banco Pastor e conde de Fenosa.\nTraxectoria.\nFillo do empresario Joaqu\u00edn Arias D\u00edaz de R\u00e1bago e sobri\u00f1o de Carmela Arias, condesa de Fenosa, estudou a escola nos Maristas da Coru\u00f1a e bacharelato nos Xesu\u00edtas de Vigo. Despois licenciouse en Dereito pola Universidade de Santiago de Compostela. Ao rematar a carreira casa e marcha a Madrid, en 1975 a prepararse para ser rexistrador da propiedade. O seu pai cae enfermo, e regresa a Galicia en 1978.\nCanda o seu irm\u00e1n Vicente, comeza a traballar no Banco Pastor, na asesor\u00eda xur\u00eddica (1980). En 1983 foi nomeado subdirector dos servizos xur\u00eddicos, e en 1986, incorp\u00f3rase ao consello de administraci\u00f3n como letrado asesor. En 1988, foi nomeado subdirector xeral e secretario do consello de administraci\u00f3n. Finalmente en 1991 conv\u00e9rtese en director xeral de Banco Pastor, e en setembro de 2001 relevou a s\u00faa t\u00eda na presidencia do Banco Pastor.\nParalelamente, convert\u00edase en vicepresidente de Uni\u00f3n Fenosa e vicepresidente da Fundaci\u00f3n Barri\u00e9, e no presidente desta \u00faltima a partir do falecemento en 2009 da s\u00faa t\u00eda. Tam\u00e9n \u00e9 vogal do padroado da Fundaci\u00f3n Pr\u00edncipe de Asturias e da Fundaci\u00f3n Juana de Vega.\nXos\u00e9 Mar\u00eda Arias iniciou en 2001 unha forte reestruturaci\u00f3n do banco que se inicia co lanzamento dun primeiro plan estrat\u00e9xico de 2002 a 2005 que se contin\u00faa co Plan Delta, plan estrat\u00e9xico que durar\u00e1 ata decembro de 2008. Estudou Alta Direcci\u00f3n de Empresas no IESE.\nGalard\u00f3ns.\nEn 2011 herdou o t\u00edtulo nobiliario de conde de Fenosa.\nVida persoal.\n\u00c9 pai de Carmen Arias Romero, directora da Fundaci\u00f3n Barri\u00e9."}
{"id": "188112", "revid": "1093", "url": "https://gl.wikipedia.org/wiki?curid=188112", "title": "Xos\u00e9 Mar\u00eda Arias Mosquera", "text": ""}
{"id": "188113", "revid": "1093", "url": "https://gl.wikipedia.org/wiki?curid=188113", "title": "Jos\u00e9 Mar\u00eda Arias", "text": ""}
{"id": "188114", "revid": "5863", "url": "https://gl.wikipedia.org/wiki?curid=188114", "title": "Condesa de Fenosa", "text": ""}
{"id": "188115", "revid": "27249", "url": "https://gl.wikipedia.org/wiki?curid=188115", "title": "Vac\u00fan", "text": ""}
{"id": "188116", "revid": "27249", "url": "https://gl.wikipedia.org/wiki?curid=188116", "title": "Equino", "text": ""}
{"id": "188117", "revid": "27249", "url": "https://gl.wikipedia.org/wiki?curid=188117", "title": "Man\u00ed", "text": ""}
{"id": "188118", "revid": "89787", "url": "https://gl.wikipedia.org/wiki?curid=188118", "title": "San Pedro de Ycuamandiy\u00fa", "text": "San Pedro del Ycuamandiy\u00fa \u00e9 un distrito e cidade de Paraguai, e as\u00ed mesmo a capital do departamento hom\u00f3nimo. Foi fundada por Jos\u00e9 Ferreira e Pedro Garc\u00eda Lacoizqueta en 1786 co nome de \"Villa San Pedro Ap\u00f3stol del Ycuamandiy\u00fa\".\nO distrito ten unha \u00e1rea de 3.185\u00a0km\u00b2 e unha poboaci\u00f3n de 29.097 habitantes (DGEEC 2002). A s\u00faa econom\u00eda bas\u00e9ase na actividade gandeira, forestal e a produci\u00f3n herbeira, ademais de existir artesan\u00eda a pequena escala. \u00c1chase a 330 km da cidade de Asunci\u00f3n.\nToponimia.\nO seu nome Pedro d\u00e9bese ao ap\u00f3stolo San Pedro, mentres que Ycuamandiy\u00fa \u00e9 unha palabra castelanizada que deriva das verbas guaran\u00eds \"ykua\" (\u00abpozo\u00bb) e \"mandyju\" (\u00abalgod\u00f3n\u00bb).\nUnha das hip\u00f3teses di que exist\u00eda unha planta de algod\u00f3n nun pozo do lugar onde se fundou a cidade, e a outra contempla que hab\u00eda unha nacente de auga e o nacemento da mesma formaba burbullas brancas similares ao algod\u00f3n. Dito pozo enc\u00f3ntrase na esquina que forman as r\u00faas Fontao Meza e Familia Serrati, no barrio Santa Ana.\nHistoria.\nEn 1525, os ind\u00edxenas asasinaron o descubridor de Paraguai, o portugu\u00e9s Aleixo Garc\u00eda.\nA localidade foi fundada o 16 de marzo de 1786 polo comandante Jos\u00e9 Ferreira e polo capit\u00e1n Pedro Garc\u00eda Lacoizqueta, na \u00e9poca do gobernador intendente Pedro Melo de Portugal, a\u00ednda que xa desde antes no lugar exist\u00edan establecementos ind\u00edxenas. Estas tribos eran un problema para \u00e1s estancias da zona e inclusive, para \u00e1 mesma Asunci\u00f3n. Mais os constantes e agresivos avances portugueses representaban un perigo a\u00ednda maior; en raz\u00f3n a estas dificultades foi elixida esta localizaci\u00f3n para conter e repeler aos agresores.\nClima.\nO clima \u00e9 h\u00famido e chuvioso, a humidade relativa \u00e9 do 70 ao 80%. A media \u00e9 de 23\u00a0\u00b0C, a m\u00e1xima en ver\u00e1n \u00e9 de 40\u00a0\u00b0C e a m\u00ednima de 10\u00a0\u00b0C. A temperatura m\u00e1xima rexistrada nesta zona foi de 41,2\u00a0\u00b0C e a m\u00ednima foi de -1,6\u00a0\u00b0C.\nDemograf\u00eda.\nConta cunha poboaci\u00f3n de 32.918 habitantes, dos cales 17.092 son homes e 15.825 mulleres, segundo proxecci\u00f3ns para o 2008 da Direcci\u00f3n Xeral de Estat\u00edsticas, Enquisas e Censos.\nEconom\u00eda.\nA cidade e os seus arredores constit\u00faen un importante centro de actividade gandeira: vac\u00fan, equino, ovino e porcino.\nEn agricultura, no distrito real\u00edzanse cultivos de herba mate, algod\u00f3n, soia, pataca, alfalfa, c\u00edtricos, man\u00ed, mandioca e trigo. En canto \u00e1s industrias \u00e9 posible citar aos serradeiros, procesadoras de petit grain e aceite de coco.\nPor outro lado na artesan\u00eda sampedrana, destacan os bordados e traballos en arxila.\nTurismo.\nSan Pedro \u00e9 co\u00f1ecida como a \u201cCapital da Cordialidade\u201d, debido \u00e1 hospitalidade dos seus habitantes.\nO principal atractivo son as s\u00faas casas antigas, casonas coloniais de cores, existentes na cidade desde a \u00e9poca dos L\u00f3pez.\nA igrexa reconstru\u00edda \u00e9 de estilo franciscano, igrexa na honra de San Pedro, tam\u00e9n datada da \u00e9poca de Carlos Antonio L\u00f3pez. O retablo e as imaxes son de grande valor hist\u00f3rico para Paraguai. Tam\u00e9n \u00e9 posible observar pezas antiqu\u00edsimas da rexi\u00f3n no museo do Sr. Francisco Resquin.\nA Casa da Cultura \u00e9 outro lugar interesante, con exposici\u00f3ns art\u00edsticas, cursos de m\u00fasica, poes\u00eda e guitarra.\nAs praias \u00e1s beiras do r\u00edo Jejui ofrecen lugares de recreaci\u00f3n, onde \u00e9 posible practicar o pirag\u00fcismo."}
{"id": "188119", "revid": "27249", "url": "https://gl.wikipedia.org/wiki?curid=188119", "title": "San Pedro, Paraguai", "text": ""}
{"id": "188120", "revid": "85894", "url": "https://gl.wikipedia.org/wiki?curid=188120", "title": "Tigoa", "text": "Tigoa \u00e9 unha localidade das Illas Salom\u00f3n, situadas no sur do oc\u00e9ano Pac\u00edfico. A localidade at\u00f3pase no atol de Rennell, e \u00e9 capital da provincia de Rennell e Bellona. Ten uns 200 habitantes."}
{"id": "188121", "revid": "56817", "url": "https://gl.wikipedia.org/wiki?curid=188121", "title": "Buala", "text": "Buala \u00e9 unha poboaci\u00f3n das Illas Salom\u00f3n, no sur do oc\u00e9ano Pac\u00edfico, situada na Illa de Santa Isabel, a maior do pa\u00eds. \u00c9 a capital da provincia de Isabel. Ten unha poboaci\u00f3n dun 2.700 habitantes (2008)."}
{"id": "188122", "revid": "75439", "url": "https://gl.wikipedia.org/wiki?curid=188122", "title": "Auki", "text": "Auki \u00e9 unha cidade das Illas Salom\u00f3n. \u00c9 a capital provincial da illa de Malaita. Sit\u00faase na costa noroeste da illa. Hai voos diarios, como tam\u00e9n traxectos regulares en barco, que conectan a cidade coa capital do pa\u00eds, Honiara, na illa de Guadalcanal. A s\u00faa poboaci\u00f3n estimada no 2010 era de 6 811 habitantes.\nO parlamentario electo nas elecci\u00f3ns de 2006 pola circunscrici\u00f3n Auki-Langalanga foi o ex primeiro ministro Bartholomew Ulufa'alu, falecido o 25 de maio de 2007."}
{"id": "188124", "revid": "85894", "url": "https://gl.wikipedia.org/wiki?curid=188124", "title": "Joaqu\u00edn Arias D\u00edaz de R\u00e1bago", "text": "Joaqu\u00edn Arias D\u00edaz de R\u00e1bago, nado en Santiago de Compostela o 1 de novembro de 1916 e finado na Coru\u00f1a o 29 de maio de 2007, foi un rexistrador da propiedade e empresario galego.\nTraxectoria.\nFillo de Vicente Arias de la Maza. Na s\u00faa mocidade trasladouse co seu pai e a s\u00faa familia a Barcelona, onde estudou bacharelato e onde posteriormente se licenciou en dereito na Universidade de Barcelona. Opositou e ga\u00f1ou antes de ter a idade m\u00ednima a praza de rexistrador da propiedade. Tomou posesi\u00f3n da praza en 1941 e exerceu como rexistrador en diversas cidades galegas.\nGrazas ao matrimonio da s\u00faa irm\u00e1 Carmela Arias con Pedro Barri\u00e9 de la Maza comezou a traballar na estrutura empresarial do Banco Pastor e mais en concreto na Fundaci\u00f3n Barri\u00e9, da que foi nomeado vicepresidente como subordinado da s\u00faa irm\u00e1.\nVida persoal.\nCasou en Santiago de Compostela con Loreto Mosquera Arroyo en 1946. Os seus dous fillos, Xos\u00e9 Mar\u00eda Arias e Vicente Arias Mosquera, seguiron a s\u00faa carreira empresarial no banco."}
{"id": "188125", "revid": "89787", "url": "https://gl.wikipedia.org/wiki?curid=188125", "title": "Kirakira", "text": "Kirakira \u00e9 a capital provincial de Makira-Ulawa, nas Illas Salom\u00f3n. At\u00f3pase na costa setentrional de Makira (antigamente San Crist\u00f3bal), a illa m\u00e1is grande e principal da provincia. A s\u00faa poboaci\u00f3n estimada no 2013 era de 2.461 habitantes."}
{"id": "188126", "revid": "1093", "url": "https://gl.wikipedia.org/wiki?curid=188126", "title": "Fenosa Wind", "text": ""}
{"id": "188127", "revid": "51040", "url": "https://gl.wikipedia.org/wiki?curid=188127", "title": "Lata, Illas Salom\u00f3n", "text": "Lata \u00e9 a capital da provincia de Temotu, das Illas Salom\u00f3n. At\u00f3panse no noroeste da illa de Nend\u00f6, nas Illas Santa Cruz. En 2007 ti\u00f1a 553 habitantes.\nPos\u00fae un pequeno aeroporto desde onde se realizan voos a Makira e Honiara. O transporte mar\u00edtimo \u00e9 irregular."}
{"id": "188128", "revid": "23204", "url": "https://gl.wikipedia.org/wiki?curid=188128", "title": "Rodrigo Santoro", "text": "Rodrigo Junqueira dos Reis Santoro, nado o 22 de agosto de 1975 en Petr\u00f3polis, Estado do R\u00edo de Xaneiro, \u00e9 un actor brasileiro."}
{"id": "188129", "revid": "1131", "url": "https://gl.wikipedia.org/wiki?curid=188129", "title": "Henry Ian Cusick", "text": "Henry Ian Cusick nado o 17 de abril de 1967 \u00e9 un actor peruano-escoc\u00e9s de cine, televisi\u00f3n e teatro.\nTraxectoria.\n\u00c9 co\u00f1ecido principalmente polo seu papel de Desmond Hume na serie de televisi\u00f3n estadounidense \"Lost\"."}
{"id": "188131", "revid": "85894", "url": "https://gl.wikipedia.org/wiki?curid=188131", "title": "Jeremy Davies", "text": "Jeremy Davies nado o 8 de outubro de 1969 en M\u00edchigan, \u00e9 un actor estadounidense de cine e televisi\u00f3n. \u00c9 co\u00f1ecido por interpretar a Timothy E. Upham no filme \"Saving Private Ryan\" e \u00f3 f\u00edsico Daniel Faraday na serie de televisi\u00f3n americana \"Lost\"."}
{"id": "188132", "revid": "85894", "url": "https://gl.wikipedia.org/wiki?curid=188132", "title": "Sonya Walger", "text": "Sonya Walger, nada o 6 de xu\u00f1o de 1974 en Londres, \u00e9 unha actriz inglesa reco\u00f1ecida internacionalmente por interpretar a Penelope Widmore na serie de televisi\u00f3n da ABC \"Lost\", e a Olivia Benford en \"FlashForward\"."}
{"id": "188134", "revid": "25871", "url": "https://gl.wikipedia.org/wiki?curid=188134", "title": "Emilie de Ravin", "text": "Emilie de Ravin nada o 27 de decembro de 1981 en Mount Eliza, Victoria \u00e9 unha actriz australiana. \u00c9 co\u00f1ecida polos seus papeis de Tess Harding en \"Roswell\" e Claire Littleton na serie de televisi\u00f3n estadounidense \"Lost\"."}
{"id": "188135", "revid": "98629", "url": "https://gl.wikipedia.org/wiki?curid=188135", "title": "Nendo", "text": "Nendo (ou m\u00e1is exactamente Nend\u00f6) \u00e9 a maior e m\u00e1is importante das Illas Santa Cruz, en Temotu, provincia das Illas Salom\u00f3n. A illa tam\u00e9n \u00e9 co\u00f1ecida polos nomes de Santa Cruz, Ndeni, Nitendi ou Ndende. O nome de Santa Cruz foille dado polo explorador espa\u00f1ol \u00c1lvaro de Menda\u00f1a quen na s\u00faa segunda viaxe \u00e1s Salom\u00f3n en 1595 intentou fundar unha colonia nestas illas. Mais Menda\u00f1a fracasou na s\u00faa empresa e morreu na mesma illa de Nend\u00f6.\nXeograf\u00eda.\nA illa local\u00edzase a 10\u00b025'12\" Sur de latitude e 165\u00b030' Leste de lonxitud. Ten 40\u00a0km de longo e 22\u00a0km de largo, ocupando unha superficie de 505,5\u00a0km\u00b2. A s\u00faa superficie \u00e9 de 505\u00b45\u00a0km\u00b2. O punto m\u00e1is elevado da illa ten unha altitude de 549 metros sobre o nivel do mar.\nA tan s\u00f3 un quil\u00f3metro de distancia at\u00f3panse as pequenas illas de Malo ou T\u00f6motu Neo ao noroeste e Nibanga ou T\u00f6motu Noi ao sueste.\nLata, que se atopa na parte noroeste da illa, \u00e9 a principal cidade e a capital provincial.\nPoboaci\u00f3n e idiomas.\nA poboaci\u00f3n no 2007 rondaba os 5.000 individuos, e etnicamente div\u00eddense en melanesios e pap\u00faas orientais.\nA maior\u00eda dos ind\u00edxenas son falantes do Nat\u00fcgu, pero tam\u00e9n hai uns 200 falantes do Nanggu (ambas membros da familia Linguas Reef - Santa Cruz). Falantes doutras linguas da provincia de Temotu tam\u00e9n est\u00e1n presentes, por exemplo, as outras linguas Reef - Santa Cruz o \u00c4iwoo, a lingua das Illas Perif\u00e9ricas Polinesias e a Vaeakau-Taumako."}
{"id": "188136", "revid": "27249", "url": "https://gl.wikipedia.org/wiki?curid=188136", "title": "Nend\u00f6", "text": ""}
{"id": "188137", "revid": "85894", "url": "https://gl.wikipedia.org/wiki?curid=188137", "title": "Maggie Grace", "text": "Margaret Grace Denig nada o 21 de setembro de 1983 en Worthington, \u00e9 un actriz estadounidense. \u00c9 co\u00f1ecida polo seu papel de Shannon Rutherford na serie de televisi\u00f3n estadounidense \"Lost\"."}
{"id": "188138", "revid": "85894", "url": "https://gl.wikipedia.org/wiki?curid=188138", "title": "Malcolm David Kelley", "text": "Malcolm David Kelley, nado o 12 de maio de 1992 en Bellflower (California), \u00e9 un actor estadounidense. Interpretou o papel protagonista de Lil' Saint no filme \"You Got Served\" (2004), pero \u00e9 m\u00e1is co\u00f1ecido polo seu papel de Walt Lloyd na serie de televisi\u00f3n \"Lost\". Tam\u00e9n fixo aparici\u00f3ns en \"Judging Amy\", \"\" e \"My Name Is Earl\"."}
{"id": "188139", "revid": "85894", "url": "https://gl.wikipedia.org/wiki?curid=188139", "title": "Daniel Dae Kim", "text": "Daniel Dae Kim nado o 4 de agosto de 1968 en Busan, \u00e9 un actor coreano-americano co\u00f1ecido polos seus papeis de Jin-Soo Kwon na serie de televisi\u00f3n \"Lost\" e Chin Ho Kelly en \"Hawaii Five-0\"."}
{"id": "188140", "revid": "1093", "url": "https://gl.wikipedia.org/wiki?curid=188140", "title": "Xan Campos", "text": "Xan Campos, nado en Cangas en 1987 \u00e9 un pianista galego de jazz.\nTraxectoria.\nEstudou no conservatorio da s\u00faa cidade natal e comezou a tocar jazz co Seminario Permanente de Jazz de Pontevedra. \u00c9 l\u00edder e pianista do tr\u00edo Xan Campos Tr\u00edo . Ao rematar os seus estudos de Grao Profesional de piano cl\u00e1sico estudou o Grao Superior de jazz no Musikene de Donostia e cursou o European Jazz Master."}
{"id": "188141", "revid": "56817", "url": "https://gl.wikipedia.org/wiki?curid=188141", "title": "Yunjin Kim", "text": "Yunjin Kim (en ) nada o 7 de novembro de 1973 en Se\u00fal, \u00e9 unha actriz surcoreana de cine e de teatro. \u00c9 co\u00f1ecida polo seu papel de Sun-Hwa Kwon na serie de televisi\u00f3n estadounidense \"Lost\"."}
{"id": "188142", "revid": "25871", "url": "https://gl.wikipedia.org/wiki?curid=188142", "title": "Max G\u00f3mez", "text": "Max G\u00f3mez (Barcelona, 1982) \u00e9 un bater\u00eda de jazz. Moi activo no mundo do jazz galego, estudou en Cangas, Santiago e Pontevedra. Ten gravado con Virxilio da Silva e Xacobe Mart\u00ednez Antelo e tocado con Pablo Casta\u00f1o e M\u00edchel Gonz\u00e1lez."}
{"id": "188145", "revid": "56817", "url": "https://gl.wikipedia.org/wiki?curid=188145", "title": "Ken Leung", "text": "Kenneth \"Ken\" Leung nado o 21 de xaneiro de 1970 en Nova York, \u00e9 un actor estadounidense. \u00c9 co\u00f1ecido polo seu papel de Miles Straume na serie de televisi\u00f3n estadounidense \"Lost\" e aparici\u00f3ns nos filmes \"Shanghai Kiss\", \"Hora punta\", \"\", e \"Saw\"."}
{"id": "188146", "revid": "23204", "url": "https://gl.wikipedia.org/wiki?curid=188146", "title": "Utupua", "text": "Utupua \u00e9 unha illa das Illas Santa Cruz, situada 66\u00a0km ao sueste do grupo principal das Illas, entre Vanikolo e Santa Cruz. Pertence administrativamente \u00e1 provincia de Temotu, nas Illas Salom\u00f3n.\nUtupua \u00e9 unha illa elevada rodeada dun arrecife de coral. Ten unha \u00e1rea de 69\u00a0km\u00b2 e o seu punto m\u00e1is alto \u00e9 de 380 m.\nUtupua posu\u00eda unha poboaci\u00f3n de 848 habitantes en 1999, esparexida en pequenas poboaci\u00f3ns. As principais poboaci\u00f3ns da illa son Avita, Malombo, Tanimbili, Apakho e Nembao."}
{"id": "188147", "revid": "27155", "url": "https://gl.wikipedia.org/wiki?curid=188147", "title": "Dihidroxiacetona", "text": "A dihidroxiacetona ou DHA \u00e9 un monosac\u00e1rido de tres \u00e1tomos de carbono (triosa) cun grupo cetona (cetosa), polo que pertence ao grupo das cetotriosas. Util\u00edzase como ingrediente en produtos cosm\u00e9ticos para o bronceado, e derivados seus son importantes no metabolismo. Obtense xeralmente de fontes vexetais como a remolacha ou a cana de azucre, por fermentaci\u00f3n da glicerina.\nPropiedades qu\u00edmicas.\n\u00c9 unha cetotriosa coa f\u00f3rmula C3H6O3. O seu aspecto \u00e9 o dun po higrosc\u00f3pico cristalino de cor branca. Ten un sabor doce e un olor caracter\u00edstico. \u00c9 a m\u00e1is simple de todas as cetosas, xa que, ao ter s\u00f3 3 carbonos, non pos\u00fae quiralidade e \u00e9 o \u00fanico monosac\u00e1rido sen actividade \u00f3ptica. O seu estado normal \u00e9 a dun d\u00edmero, que se pode disolver lentamente nunha soluci\u00f3n dunha parte de auga e 15 de etanol. Cando est\u00e1 en forma de mon\u00f3mero \u00e9 moi soluble en auga, etanol, \u00e9ter et\u00edlico e acetona.\nA dihidroxiacetona, xunto co gliceraldehido, pode sintetizarse artificialmente por oxidaci\u00f3n suave da glicerina, con alg\u00fan axente oxidante como o per\u00f3xido de hidr\u00f3xeno e un sal ferroso que act\u00fae como catalizador.\nBiolox\u00eda.\nA forma fosforilada da dihidroxiacetona, a dihidroxiacetona fosfato (DHAP), \u00e9 un importante intermediario do metabolismo que interv\u00e9n na glic\u00f3lise, gliconeox\u00e9nese, ciclo de Calvin da fotos\u00edntese, e na s\u00edntese de l\u00edpidos que conte\u00f1en glicerina.\nCando a DHA se combina con piruvato obtense un suplemento nutricional moi demandado polos deportistas, xa que tomado por v\u00eda oral potencia a biodegradaci\u00f3n das graxas e incrementa a masa muscular.\nAplicaci\u00f3ns.\nA dihidroxiacetona describiuse inicialmente na d\u00e9cada de 1920 como un axente bronceador da pel, por cient\u00edficos alem\u00e1ns. Observouse que aplicada sobre a pel durante as irradiaci\u00f3ns con raios X causaba o bronceado da pel.\nNa d\u00e9cada de 1950, Eva Wittgenstein da Universidade de Cincinnati retomou as investigaci\u00f3ns relacionadas coa DHA. Os seus estudos propon\u00edan o uso da dihidroxiacetona como f\u00e1rmaco oral para o tratamento de nenos que padec\u00edan a glicoxenose, unha doenza relacionada con trastornos no metabolismo do glic\u00f3xeno. Os rapaces recib\u00edan durante o tratamento elevadas doses de dihidroxiacetona por v\u00eda oral que, ocasionalmente, pod\u00edan derramarse sobre a s\u00faa pel. O persoal sanitario observou que as zonas da pel que estiveran en contacto coa dihidroxiacetona volv\u00edanse escuras (bronce\u00e1banse) \u00e1s poucas horas da exposici\u00f3n. Eva Wittgenstein continuou os seus estudos probando soluci\u00f3ns de dihidroxiacetona l\u00edquida na s\u00faa propia pel e demostrando desta forma o efecto pigmentario observado nos nenos con glicoxenose. Tam\u00e9n demostrou que a dihidroxiacetona non penetraba al\u00e9n do estrato c\u00f3rneo da pel, \u00e9 dicir, da capa das c\u00e9lulas mortas da pel.\nEstudos posteriores analizaron o efecto bronceador da dihidroxiacetona sobre a pel en pacientes que estaban recibindo tratamento para a vitilixe.\nO efecto bronceador da DHA sobre a pel demostrouse que non \u00e9 t\u00f3xico e similar \u00e1 reacci\u00f3n de Maillard, descrita en 1912 por Louis Camille Maillard, e utilizada amplamente na industria alimentaria. A nivel molecular a dihidroxiacetona reacciona cos residuos de amino\u00e1cidos que forman parte das prote\u00ednas contidas na capa de queratina da superficie da pel. Varios amino\u00e1cidos poden reaccionar de formas diferentes coa dihidroxiacetona, xerando diferentes tonalidades de cor desde a amarela \u00e1 casta\u00f1a. Os pigmentos resultantes denom\u00ednanse melanoidinas, que son similares en cor \u00e1 melanina, a substancia natural que existe en capas m\u00e1is profundas da pel, volv\u00e9ndoa bronceada cando se exp\u00f3n aos raios ultravioletas.\nEnolox\u00eda.\nAs bacterias \"Acetobacter aceti\" e \"Gluconobacter oxydans\" utilizan glicerina como fonte de carbono para formar dihidroxiacetona, que sintetizan por cetox\u00e9nese da glicerina. Isto pode afectar \u00e1 calidade do sabor do vi\u00f1o, fac\u00e9ndoo m\u00e1is doce. A dihidroxiacetona pode reaccionar co amino\u00e1cido prolina orixinando un aroma que lembra o cheiro da terra. Ademais, a dihidroxiacetona pode afectar \u00e1 actividade antimicrobiana no vi\u00f1o, debido \u00e1 s\u00faa capacidade de unir radicais SO2.\nBronceado.\nA dihidroxiacetona consid\u00e9rase o aditivo autobronceador m\u00e1is efectivo co\u00f1ecido ata a data. \nNa d\u00e9cada de 1970 a FDA (Food and Drug Administration) dos EEUU engadiu a dihidroxiacetona \u00e1 lista de ingredientes cosm\u00e9ticos aprobados de forma permanente.\nNa d\u00e9cada de 1980 apareceron no mercado novas f\u00f3rmulas de autobronceadores que produc\u00edan unha cor da pel moito m\u00e1is natural que as primeiras aparecidas anos atr\u00e1s, que tiveron moi boa acollido no mercado. Actualmente, a dihidroxiacetona \u00e9 o principal compo\u00f1ente activo en todos os produtos autobronceadores. Pode utilizarse soa ou en combinaci\u00f3n con outros compo\u00f1entes bronceadores como a eritrulosa.\nOs produtos autobronceadores conte\u00f1en dihidroxiacetona nun rango de concentraci\u00f3ns do 1% ao 15%. A maior\u00eda deles est\u00e1n entre o 3% e o 5%, pero os m\u00e1is profesionais conte\u00f1en do 5% ao 15% (a m\u00e1is porcentaxe m\u00e1is escuro \u00e9 o bronceado). Os produtos con maior porcentaxe, xeran unha cor escura cunha \u00fanica aplicaci\u00f3n, pero tam\u00e9n te\u00f1en maior probabilidade de crear veteados e tons desiguais. O bronceado artificial tarda de 2 a 4 horas en aparecer na superficie da pel, e o escurecemento contin\u00faa durante as seguintes 24-72 horas, dependendo do tipo de produto.\nUnha vez que se produciu o bronceado, este non poder\u00e1 eliminarse nin suando, nin lav\u00e1ndose con auga e xab\u00f3n. Tardar\u00e1 de 3 a 10 d\u00edas en ir esva\u00edndose de forma gradual, debido ao proceso normal de exfoliaci\u00f3n da pel. Calquera proceso que contrib\u00faa \u00e1 exfoliaci\u00f3n da capa de c\u00e9lulas mortas da pel, como unha exfoliaci\u00f3n artificial, inmersi\u00f3ns prolongadas na auga ou suar durante longo tempo, comportar\u00e1 un aclaramento do bronceado.\nA dihidroxiacetona non dana a pel, xa que non penetra nela, e consid\u00e9rase un axente bronceador seguro e un excelente suplemento nutricional. Os casos de dermatite por contacto provocados por dihidroxiacetona son extremedamente raros, a\u00ednda que certos estudos demostraron casos de dermatite severa en cans sen pelo mexicanos. Pero en moitos casos a sensibilidade adoita deberse a alg\u00fan outro dos compo\u00f1entes existentes no produto.\nOs autobronceadores baseados en dihidroxiacetona foron recomendados pola Fundaci\u00f3n do C\u00e1ncer de Pel, a Asociaci\u00f3n da Academia Americana de Dermatolox\u00eda, a Asociaci\u00f3n Canadense de Dermatolox\u00eda e a Asociaci\u00f3n Americana de Medicina.\nSeguridade.\nDurante as 24 horas posteriores \u00e1 aplicaci\u00f3n dun autobronceador, a pel \u00e9 especialmente susceptible de sufrir danos pola luz solar, como se demostrou no estudo realizado polos laboratorios Gematria Test Lab (Berl\u00edn) dirixido por Katinka Jung en 2007. Neste estudo os cient\u00edficos trataron mostras de pel con dihidroxiacetona e expux\u00e9ronas ao sol. Pasados 40 minutos desde a aplicaci\u00f3n, atoparon m\u00e1is dun 180% de radicais libres adicionais nas peles tratadas con dihidroxiacetona, en comparaci\u00f3n coas peles non tratadas. Despois de aplicarse un autobronceador, deber\u00edanse evitar exposici\u00f3ns longas ou excesivas ao sol, polo menos durante as 24 horas seguintes \u00e1 aplicaci\u00f3n. Existen cremas antioxidantes que poder\u00edan minimizar a produci\u00f3n destes radicais libres. A\u00ednda que alg\u00fans autobronceadores conte\u00f1en filtros solares, o seu efecto non dura moito tempo tras a s\u00faa aplicaci\u00f3n.\nO estudo de Jung \"et al.\" confirmou os resultados preliminares nos que se propo\u00f1\u00eda que a dihidroxiacetona en combinaci\u00f3n con dimetil isosorbide potencia o proceso de bronceado. Este estudo tam\u00e9n encontrou que a dihidroxiacetona pod\u00eda ter certos efectos nocivos sobre os amino\u00e1cidos e os \u00e1cidos nucleicos, o cal non era moi recomendable para a pel."}
{"id": "188149", "revid": "5863", "url": "https://gl.wikipedia.org/wiki?curid=188149", "title": "Hugo Garc\u00eda Lagoas", "text": ""}
{"id": "188150", "revid": "116420", "url": "https://gl.wikipedia.org/wiki?curid=188150", "title": "Talosa", "text": "A talosa \u00e9 un monosac\u00e1rido de seis \u00e1tomos de carbono (hexosa) cun grupo aldehido (aldosa), polo que pertence ao grupo das aldohexosas. \nA D-talosa enc\u00f3ntrase en pequenas cantidades na natureza como un compo\u00f1ente do antibi\u00f3tico higromicina B, producido pola bacteria \"Streptomyces hygroscopicus\".\n\u00c9 un monosac\u00e1rido soluble en auga e lixeiramente soluble en metanol.\nO \u00e1cido N-acetiltalosaminur\u00f3nico \u00e9 un derivado da talosa que forma parte do pseudopeptidoglicano da parede celular dalgunhas arqueas.\nIs\u00f3meros.\nA talosa \u00e9 un ep\u00edmero no carbono 2 da galactosa.\nEn disoluci\u00f3n acuosa a forma taut\u00f3mera predominante \u00e9 a \u03b1-D-talopiranosa (40%)"}
{"id": "188151", "revid": "785", "url": "https://gl.wikipedia.org/wiki?curid=188151", "title": "A Nosa Terra (1977)", "text": "A Nosa Terra \u00e9 un xornal que primeiro se editou en papel, para posteriormente pasar a ser electr\u00f3nico, que opera en Galicia dende 1977. Encadrado na \u00f3rbita do nacionalismo, e escrito integramente en galego, estivo dirixido por Margarita Ledo, Xosefina L\u00f3pez Corral, Xos\u00e9 Curr\u00e1s, Afonso Eir\u00e9 e Manuel Veiga Taboada. Tivo un par\u00f3n en 2012, reanudando a edici\u00f3n electr\u00f3nica en 2018.\nHistoria.\nEntre os promotores do proxecto de 1977 estaban Margarita Ledo, que foi a s\u00faa primeira directora, os xornalistas Xos\u00e9 Ram\u00f3n Pousa, Ant\u00f3n Galocha, Xos\u00e9 L\u00f3pez, Marita Otero, Lois Celeiro; o dese\u00f1ador gr\u00e1fico Pepe Barro e o fot\u00f3grafo Fernando Bellas Jim\u00e9nez. A primeira etapa do peri\u00f3dico, sempre semanal, durou ata 1980, foi dirixida por Ledo e tivo a s\u00faa sede en Santiago de Compostela. Ledo foi substitu\u00edda en 1980 por Xosefina L\u00f3pez Corral. En 1981 a publicaci\u00f3n foi condenada por ataques \u00e1 Constituci\u00f3n e estivo clausurada durante tres meses. Daquela a redacci\u00f3n trasl\u00e1dase a Vigo e reabre co director en funci\u00f3ns, Afonso Eir\u00e9, que ser\u00eda director formal do semanario a partir de 1983.\nAo longo dos seus anos recolleu artigos dos mellores e m\u00e1is destacados xornalistas e escritores galegos (Manuel Rivas, Mar\u00eda Xos\u00e9 Queiz\u00e1n, Carlos Casares, Xos\u00e9 Ant\u00f3n Gaci\u00f1o, Xes\u00fas Gonz\u00e1lez G\u00f3mez etc\u00e9tera) e dos m\u00e1is destacados humoristas gr\u00e1ficos, como Xaqu\u00edn Mar\u00edn ou O Carrabouxo.\nO peri\u00f3dico funcionou principalmente como semanario, a\u00ednda que en diversos per\u00edodos viuse obrigado a sa\u00edr quincenalmente, facendo en total 33 anos. En decembro de 2007 o peri\u00f3dico realizou unha importante reforma dese\u00f1\u00edstica e de contidos: Eir\u00e9, o daquela director, ascend\u00eda a conselleiro delegado, e as tarefas de direcci\u00f3n xornal\u00edstica reca\u00edan en Manuel Veiga. Asemade, public\u00e1base unha edici\u00f3n electr\u00f3nica coordinada por C\u00e9sar Lorenzo. Os problemas econ\u00f3micos, end\u00e9micos durante toda a vida desta cabeceira, comezaron a sucederse ata que en agosto de 2010 a empresa editora, Promoci\u00f3ns Culturais Galegas SA anunciou a suspensi\u00f3n de pagamentos e o peche do semanario en papel. A partir dese momento, continuou actualiz\u00e1ndose a edici\u00f3n electr\u00f3nica, que pechou temporalmente os seus contidos o 23 de setembro de 2011. Retomou a edici\u00f3n electr\u00f3nica en 2018."}
{"id": "188152", "revid": "89787", "url": "https://gl.wikipedia.org/wiki?curid=188152", "title": "Gareth Edwards", "text": "Gareth Owen Edwards (popularmente Gareth Edwards), nado o 12 de xullo de 1947 en Pontardawe (Gales), \u00e9 un xogador de rugby retirado en 1978. A s\u00faa posici\u00f3n no campo era a de medio de mel\u00e9. \nTraxectoria.\n\u00d3 longo de toda a s\u00faa carreira s\u00f3 vestiu as cores de Cardiff RFC, a Selecci\u00f3n de rugby de Gales, os Lions e os Barbarians.\nCo Cardiff RFC xogou entre 1966 e 1978, disputando 195 encontros e anotando 67 ensaios. Compart\u00edu os vestiarios do Cardiff Arms Park con xogadores tan m\u00edticos como Gerald Davies e Barry John, ademais de John Bevan, Terry Holmes, Keri Jones, John O'Shea e Maurice Richards. Naqueles anos non exist\u00eda nin campionato de liga nin de copa en Gales, de xeito que o seu palmar\u00e9s a nivel de club red\u00facese a torneos amigables.\nNo ano 1967 debutou coa Selecci\u00f3n de rugby de Gales, coa que xogou 53 encontros ata a s\u00faa retirada en 1978, acadando 20 ensaios. Neses 11 anos ga\u00f1ou o torneo das Cinco Naci\u00f3ns 6 veces, nos anos 1969, 1971, 1973, 1975, 1976 e 1978. Aquela est\u00e1 considerada a mellor selecci\u00f3n galesa da historia. Edwards foi o capit\u00e1n do XV do Drag\u00f3n entre 1968 e 1974. \nCos British and Irish Lions disputou un total de 10 encontros, nas xiras de 1968 por Sur\u00e1frica, 1971 por Nova Zelandia e 1974 de novo por Sur\u00e1frica. A xira dos Lions por Nova Zelandia en 1971 \u00e9 hist\u00f3rica xa que a d\u00eda de hoxe a\u00ednda \u00e9 a \u00fanica na que os Lions venc\u00e9ronlle nas series \u00f3s All Blacks. Na xira de 1974 por Sur\u00e1frica os Lions remataron imbatidos.\nDurante a s\u00faa carreira, Gareth Edwards foi chamado para defender as cores dos Barbarians 11 veces, sempre en encontros fronte a rivais de m\u00e1ximo nivel, como foi o caso de Nova Zelandia 3 veces, Australia, Sur\u00e1frica, Escocia etc. O 27 de xaneiro de 1973 Gareth Edwards anotou o primeiro ensaio do encontro \"Barbarians-All Blacks\" que se disputou no Cardiff Arms Park. Aquel ensaio segue a ser considerado un dos mellores da historia sen\u00f3n o mellor. Do mesmo xeito, aquel encontro foi elixido o mellor encontro de rugby do s\u00e9culo XX. No mundo anglosax\u00f3n afeccionado \u00f3 rugby, aquel famoso ensaio que anotou Edwards nese encontro \u00e9 popularmente co\u00f1ecido como \"that try\" (aquel ensaio), e todo o mundo recorda a inesquecible retransmisi\u00f3n de Cliff Morgan:\nO encontro rematou coa vitoria dos Barbarians por 23 a 11.\nReco\u00f1ecementos.\nEn 1997 Edwards foi un dos quince ex xogadores que foron seleccionados para inaugurar o \"International Rugby Hall of Fame\". En 2001 foi elixido por votaci\u00f3n como o mellor xogador gal\u00e9s de rugby da historia. En 2003 foi elixido pola revista \"Rugby World Magazine\" como o mellor xogador de rugby do mundo de t\u00f3dolos tempos."}
{"id": "188158", "revid": "865", "url": "https://gl.wikipedia.org/wiki?curid=188158", "title": "Ars Combinatoria", "text": "Ars Combinatoria \u00e9 un grupo galego creado en 1991 que centra a s\u00faa actividade na m\u00fasica antiga. Actualmente est\u00e1 dirixido por un dos seus fundadores, o sarriao Canco L\u00f3pez.\nHistoria.\nArs Combinatoria naceu en 1991 da inquietude por cantar pol\u00edfon\u00eda do s\u00e9culo XVI espa\u00f1ol, trobar cantigas medievais, realizar un baixo continuo ou reunirse para interpretar m\u00fasica de J.S.Bach.\nA idea de achegar as s\u00faas interpretaci\u00f3ns \u00e1s sonoridades da \u00e9poca na que foron escritas e de achegarse na medida do posible ao compositor e \u00e1 s\u00faa obra levou a esta agrupaci\u00f3n a empregar cadros de int\u00e9rpretes, t\u00e9cnicas e instrumentos distintos para cada programa. Con este obxectivo te\u00f1en colaborado co grupo nas diferentes necesidades musicais: os luthiers Germ\u00e1n Arias e Antonio Franco realizando copias de instrumentos medievais en 1992, os music\u00f3logos J.C. Asensio e Alfonso de Vicente, encargados neses primeiros anos das transcrici\u00f3ns e do asesoramento do repertorio medieval interpretado, a foniatra Lourdes Querol, quen nun principio f\u00edxose cargo da formaci\u00f3n t\u00e9cnica das voces, Claudio Astronio quen introduciu ao conxunto na m\u00fasica barroca italiana en 1996, entre outros.\nPara Ars Combinatoria non s\u00f3 o material sonoro gobernado por unha unidade musical \u00e9 o que chega a producir o acto en si do concerto, sen\u00f3n que unha parte fundamental \u00e9 a montaxe e a convivencia entre os instrumentistas, que traballan durante todo o ano en retiros temporais, convidando e co\u00f1ecendo sempre m\u00fasicos novos, dos que pouco a pouco alg\u00fans se van integrando en toda unha forma de pensar e facer.\nActualmente conta con m\u00e1is de setenta int\u00e9rpretes, grazas aos cales se poden realizar os diversos programas. O grupo est\u00e1 formado por unha parte vogal e unha parte instrumental que poden aparecer individual ou conxuntamente.\nColaboraci\u00f3ns.\nArs Combinatoria ten colaborado ao longo da s\u00faa historia con outros grupos e orquestras en diversos programas, como os realizados con Malandan\u00e7a e a Capela da Universidade de Santiago coa interpretaci\u00f3n do drama lit\u00farxico \"Ordo Profetharum\" (2006 e 2007), o grupo instrumental colaborou co coro da Capela Real de Madrid na interpretaci\u00f3n do varias Cantatas de J.S. Bach nos Ciclos de Cantatas do Concello de Madrid, ou a colaboraci\u00f3n do coro coa Orquestra Presjovem no 2007 coa interpretaci\u00f3n do \"R\u00e9quiem\" de Mozart. Alg\u00fans dos solistas que colaboraron coa agrupaci\u00f3n foron os cantantes Laura F. Alcalde, Gemma Bertagnolli, Anouschka Lara, Elena Sancho, Sabine Garrone, H\u00f6lger Falk, Miro Moreira, Alain Damas ou Iv\u00e1n Garc\u00eda entre outros. Ars Combinatoria foi dirixido por directores como Francisco Luengo, Oscar Gershensohn ou Pablo Mielgo\nConcertos.\nArs Combinatoria levou a cabo m\u00e1is dunha centena de concertos en numerosas cidades do Estado espa\u00f1ol, Inglaterra e Italia. Participaron durante dous anos consecutivos no Ciclo Cl\u00e1sicos de Ver\u00e1n da Comunidade de Madrid. En ocasi\u00f3ns dedica o seu tempo ao labor did\u00e1ctico, realizando un ciclo de seis concertos did\u00e1cticos con repertorios que abranguen dende a m\u00fasica medieval ao Barroco no Museo Arqueol\u00f3xico de Madrid. Tam\u00e9n ten participado como grupo residente no Encontro Artes no Cami\u00f1o, traballando cunha orquestra de rapaces na localidade luguesa de Sarria."}
{"id": "188159", "revid": "22570", "url": "https://gl.wikipedia.org/wiki?curid=188159", "title": "Canco L\u00f3pez", "text": "Canco L\u00f3pez, nado en Sarria (Galiza) en 1964 \u00e9 un compositor, organista, clavecinista e director de orquestra galego.\nTraxectoria.\nCanco L\u00f3pez naceu en Sarria (Lugo), onde iniciou os seus estudos musicais, pasando posteriormente polos Conservatorios de Santiago de Compostela, Lugo e Madrid, estudando \u00f3rgano e clave con Anselmo Serna e Genoveva G\u00e1lvez respectivamente. En 1986 co\u00f1eceu a Francisco Guerrero, de quen recibiu clases de composici\u00f3n, integr\u00e1ndose no seu c\u00edrculo de alumnos.\nRecibiu axudas da Xunta de Galicia en diversas ocasi\u00f3ns e en 1990-91 se trasladou a unha Residencia de Estudantes cunha bolsa de estudos do Concello de Madrid, onde escribiu \"Suite Vollard\" para 11 grupos instrumentais e \"Apotel\u00e9smata\" para 2 \u00f3boes, 3 clarinetes e 2 tromb\u00f3ns.\nEn 1988 estreou \"Yen (Contrapunctus)\", para frauta, \u00f3boe e piano, no Auditorio do Real Conservatorio Superior de M\u00fasica de Madrid. En 1989 \"Sigot\", para 3 percusionistas, tuba e recitador; e sete anos m\u00e1is tarde, en 1996 no Centro de Arte Contempor\u00e1nea de Santiago de Compostela, \"Amiat I\" e \"Amiat II\" para tr\u00edo de corda.\nEn 1999 estreou \"Canzona Prima para Clarinete solo\" no Teatro Central de Sevilla, e en xu\u00f1o do 2002 no Palacio de Lozoya de Segovia. No 2003 no Museo Nacional Centro de Arte Reina Sofia estreou \"Senum C\" para electr\u00f3nica, e en febreiro do 2004 no Auditorio Nacional de Madrid estreouse \"Semel\" para orquestra de corda.\nA s\u00faa m\u00fasica foi interpretada pola orquestra Camerata del Prado, ademais de m\u00fasicos como Sebasti\u00e1n Marin\u00e9, Iv\u00e1n Solano, David Quiggle, Ben Kreith, Jean Pierre Dupuy, Juli\u00e1n Elvira, Jorge Montes e Elsa Ferrer entre outros.\nAtra\u00eddo pola interpretaci\u00f3n musical asistiu a cursos de m\u00fasica antiga e contempor\u00e1nea. Pertence a varios grupos e en 1991 creou Ars Combinatoria (Taller de Interpretaci\u00f3n Musical) coa pretensi\u00f3n de interpretar e dirixir m\u00fasicas de t\u00f3dolos tempos. Froito do traballo con Ars Combinatoria, no 2007 creou un taller art\u00edstico-educativo-musical onde naceu a Nova Orquestra Galega das Artes (NOGA), que foi un proxecto pedag\u00f3xico de Ars Combinatoria.\nActualmente \u00e9 membro de \"Rigel\" (Departamento de Investigaci\u00f3n para as M\u00fasicas Complexas), froito dunha estra\u00f1a uni\u00f3n entre m\u00fasicos e enxe\u00f1eiros, que fundou e dirixiu Francisco Guerrero."}
{"id": "188160", "revid": "5749", "url": "https://gl.wikipedia.org/wiki?curid=188160", "title": "Keith Wood", "text": "Keith Gerard Mallinson Wood, nado o 27 de xaneiro de 1972 en Killaloe, no Condado de Clare (Irlanda), \u00e9 un xogador de rugby retirado en 2003. Xogou na posici\u00f3n de talonador, e defendeu as cores de Garryowen, Harlequins e Munster. Foi internacional con Irlanda en 58 encontros, e representou \u00f3s British and Irish Lions nas xiras de 1997 e 2001.\nEn 2001 foi elixido Xogador Internacional do Ano pola IRB, o m\u00e1ximo premio individual que pode recibir un xogador de rugby en activo. Despois de retirarse en 2003, Brian O'Driscoll herdou del a capitan\u00eda na selecci\u00f3n irlandesa. S\u00f3 dous anos despois da retirada, en 2005 Keith Wood foi elixido para ocupar unha praza no \"International Rugby Hall of Fame\".\nActualmente ad\u00edcase \u00f3 xornalismo deportivo para medios como a BBC e o Daily Telegraph. O seu rexistro de 15 ensaios segue a ser o r\u00e9cord de ensaios anotados por un talonador en encontros internacionais."}
{"id": "188161", "revid": "56817", "url": "https://gl.wikipedia.org/wiki?curid=188161", "title": "Aristides Pereira", "text": "Aristides Maria Pereira, nado en Boavista o 17 de novembro de 1923 e finado en Co\u00edmbra o 22 de setembro de 2011, foi un pol\u00edtico de Cabo Verde, sendo o primeiro presidente da rep\u00fablica do seu pa\u00eds.\nTraxectoria.\nComezou a s\u00faa vida profesional traballando como radio-telegrafista, onde chegou a xefe dos Servizos de Telecomunicaci\u00f3ns, en Guinea-Bisau.\nA partir da d\u00e9cada de 1940 Aristides Pereira envolveuse na loita pola independencia de Cabo Verde. Xunto con Am\u00edlcar Cabral, fundou o Partido Africano para a Independencia de Guinea e Cabo Verde (PAIGC), en 1956, asumindo o cargo de secretario xeral, en 1973.\nCoa conquista da independencia, en 1975, Aristides Pereira f\u00edxose o primeiro presidente da Rep\u00fablica de Cabo Verde, cargo que mantivo at\u00e9 1991. Tralas elecci\u00f3ns democr\u00e1ticas, Aristides Pereira perdeu a presidencia para Ant\u00f3nio Mascarenhas Monteiro.\nFaleceu aos 87 anos. Estaba en Portugal desde principios de agosto, sendo operador en Co\u00edmbra tras fractura no colo do f\u00e9mur, agravada pola condici\u00f3n de diab\u00e9tico."}
{"id": "188162", "revid": "98629", "url": "https://gl.wikipedia.org/wiki?curid=188162", "title": "Kavieng", "text": "Kavieng \u00e9 a capital da illa e provincia de Nova Irlanda, en Pap\u00faa Nova Guinea. Achantada na ba\u00eda de Balgai, no norte da illa, conta cunha poboaci\u00f3n de 10.600 habitantes (2000). Pos\u00fae un aeroporto que conecta esta localidade con Port Moresby.\nAo finalizar a segunda guerra mundial ficou totalmente arrasada, pois foi escenario b\u00e9lico de combates entre xaponeses e aliados."}
{"id": "188163", "revid": "98629", "url": "https://gl.wikipedia.org/wiki?curid=188163", "title": "Provincia de Nova Irlanda", "text": "A provincia de Nova Irlanda, antigamente chamada Nuoa Mecklenburgo (en alem\u00e1n \"Neu-Mecklenburg\") \u00e9 a provincia m\u00e1is nororiental de Pap\u00faa Nova Guinea. A s\u00faa capital \u00e9 Kavieng.\nXeograf\u00eda.\nA provincia at\u00f3pase dentro da Rexi\u00f3n das Illas, pos\u00fae unha extensi\u00f3n de 9.600\u00a0km\u00b2 e est\u00e1 formada por centos de illas entre as que destaca Nova Irlanda con 8.650\u00a0km\u00b2. Outras illas importantes son Nova Hanover, illas Saint Matthias (Mussau, Emirau), illas Tabar (Tabar, Tatau, Simberi), illas Tanga (Malendok, Boang), illas Feni (Ambitle, Babase), Djaul, Lihir e Anir.\nHistoria.\nCo\u00f1\u00e9cense polo menos tres vagas migratorias a Nova Irlanda na s\u00faa historia. A presenza m\u00e1is antiga da que se ten constancia data de hai 3.300 anos, cando a cultura Lapita se desenvolveu nas illas e posteriormente se expandiu por toda a Ocean\u00eda. Probablemente as illas tiveron contactos con China e o sueste asi\u00e1tico antes da chegada dos europeos, a\u00ednda que non se encontraron probas disto.\nOs neerlandeses foron os primeiros exploradores europeos en chegar a Nova Irlanda en 1616, que creron parte da illa de Nova Breta\u00f1a. Foi o explorador brit\u00e1nico Philip Carteter quen determinou que a illa estaba separada de Nova Breta\u00f1a, e bautizouna co nome de Nova Hibernia.\nEntre os anos setenta e oitenta do s\u00e9culo XIX, Marquis de Rays levou a cabo catro expedici\u00f3ns colonizadoras a Nova Irlanda. Fundou para esta empresa a colonia chamada La Nouvelle France. Estes intentos resultaron un fracaso, morrendo durante a terceira expedici\u00f3n 123 persoas. Os misioneiros comezaron a chegar en 1877 e en menos dunha d\u00e9cada Nova Irlanda foi colonizada por Alema\u00f1a (1886) co nome de Neu-Mecklenburg como parte da repartici\u00f3n de Nova Guinea, que lle outorgou a Alema\u00f1a a parte norte da actual Pap\u00faa Nova Guinea. O traslado forzoso de poboaci\u00f3n local at\u00e9 as plantaci\u00f3ns do norte de Australia e outras illas do Pac\u00edfico foi unha realidade at\u00e9 finais do s\u00e9culo XIX.\nAustralia tomou o control da zona en 1914, a comezos da primeira guerra mundial, renomeando \u00e1 illa New Ireland, que se converteu en parte do mandato de Nova Guinea que a Sociedade de Naci\u00f3ns estableceu en 1921 baixo a administraci\u00f3n australiana. Durante a segunda guerra mundial, Nova Irlanda estivo ocupada polo ex\u00e9rcito xapon\u00e9s entre xaneiro de 1941 e 1945. A administraci\u00f3n colonial australiana mant\u00edvose at\u00e9 a declaraci\u00f3n de independencia de Pap\u00faa Nova Guinea en setembro de 1975.\nDemograf\u00eda.\nA poboaci\u00f3n da provincia de Nova Irlanda \u00e9, segundo o censo de 2000, de 118.350 habitantes, a maior\u00eda dos cales viven en pequenos n\u00facleos rurais. A cidade m\u00e1is poboada e capital da provincia \u00e9 Kavieng, con 10.600 habitantes, que est\u00e1 localizada no norte da illa de Nova Irlanda. No medio desta illa \u00e1chase Namatanai, que con 1.300 habitantes, \u00e9 a segunda poboaci\u00f3n da provincia.\nEn Nova Irlanda empr\u00e9ganse uns vinte idiomas, e o n\u00famero de dialectos e subdialectos rolda os 45. Todos estes pertencen ao grupo das linguas de Nova Irlanda, que se engloba dentro do grupo das linguas austronesias. Existe tam\u00e9n o kuot, que se cataloga como unha lingua illada."}
{"id": "188165", "revid": "98629", "url": "https://gl.wikipedia.org/wiki?curid=188165", "title": "Skin Yard", "text": "Skin Yard foi unha banda estadounidense de grunge procedente de Seattle, Washington, que estivo activa entre os anos 1985 e 1992. O grupo nunca tivo \u00e9xito entre o gran p\u00fablico, pero foron unha influencia para moitos dos seus contempor\u00e1neos, destacando Soundgarden, Screaming Trees, The Melvins e Green River, polo que son considerados pioneiros do son que posteriormente foi bautizado como grunge.\nHistoria.\nA fanda form\u00e1rona en xaneiro de 1985 Daniel House e Jack Endino, aos que se lle unir\u00edan Ben McMillan e Matt Cameron. Skin Yard realizou o seu primeiro concerto oficial no mes de xu\u00f1o dese ano, actuando de abreconcertos de U-Men. En 1986 Skin Yard contribu\u00edu con dous temas ao recomplilatorio \"Deep Six\". Este \u00e1lbum, ademais de contar coas primeiras gravaci\u00f3ns comerciais de The Melvins, Soundgarden, Malfunkshun e Skin Yard, foi o primeiro en mostrar o primeiro son grunge. Ese mesmo ano Skin Yard publicou o seu disco de estrea \"Skin Yard\", e o seu primeiro sinxelo, \"Bleed\".\nPouco despois deses lanzamentos, o bater\u00eda Matt Cameron deixou o grupo para unirse a Soundgarden, pasando pola banda unha serie de substitutos. Inicialmente ocupou o seu posto Steve Wied, ao que lle seguiu Greg Gilmore; por\u00e9n, \u00e1mbolos dous s\u00f3 durar\u00edan dous concertos. No outono unir\u00edase Jason Finn, pero marchar\u00eda tras oito meses por motivos persoais. Scott McCullum ocupou o seu lugar en maio de 1987 estando na banda durante dous anos, durante os cales Skin Yard gravou e publicou o seu segundo traballo, \"Hallowed Ground\" (1988). Por\u00e9n, McCullum tam\u00e9n marchar\u00eda e o grupo iniciou un per\u00edodo de catorce meses de hiato tras unha xira estadounidense.\nSkin Yard regresou en 1990 co seu terceiro \u00e1lbum, \"Fist Sized Chunks\", e co seu bater\u00eda definitivo, Barrett Martin. En 1991, cando o grunge chegou ao gran p\u00fablico, a banda publicou o seu cuarto \u00e1lbum, \"1,000 Smiling Knuckles\". Ese mesmo ano o baixista orixinal, Daniel House, deixou o grupo para pasar m\u00e1is tempo coa s\u00faa familia. Foi substitu\u00eddo por Pat Pedersen, que estivo co grupo para gravar o seu derradeiro \u00e1lbum, \"Inside the Eye\", que contaba co sinxelo \"Undertow\". Cando completaron a gravaci\u00f3n Skin Yard decidiu separarse, e o disco foi editado pouco despois."}
{"id": "188169", "revid": "98629", "url": "https://gl.wikipedia.org/wiki?curid=188169", "title": "Morobe", "text": "A provincia de Morobe \u00e9 unha das provincias de Pap\u00faa Nova Guinea, na s\u00faa costa norte, con capital a cidade de Lae. A provincia cobre unha \u00e1rea total de 34.500\u00a0km\u00b2, cunha poboaci\u00f3n de 539.725 habitantes segundo o censo realizado no ano 2000. Conta con 9 distritos administrativos e nela f\u00e1lanse 171 linguas distintas.\nDurante a segunda guerra mundial entre 1942 e 1943, na pen\u00ednsula Huon, no nordeste de Morobe, aconteceu a chamada Campa\u00f1a da Pen\u00ednsula Huon, onde tropas xaponesas e aliadas se disputaron a rexi\u00f3n."}
{"id": "188170", "revid": "5863", "url": "https://gl.wikipedia.org/wiki?curid=188170", "title": "Morfolox\u00eda Cultural", "text": ""}
{"id": "188175", "revid": "56817", "url": "https://gl.wikipedia.org/wiki?curid=188175", "title": "Lorengau", "text": "Lorengau \u00e9 a principal poboaci\u00f3n da provincia de Manus, Pap\u00faa Nova Guinea. At\u00f3pase preto do porto Seeadler, na Illa de Manus, nas Illas do Almirantado, e no ano 2000 posu\u00eda 5.829 habitantes."}
{"id": "188176", "revid": "27249", "url": "https://gl.wikipedia.org/wiki?curid=188176", "title": "Illa de Manus", "text": ""}
{"id": "188177", "revid": "56817", "url": "https://gl.wikipedia.org/wiki?curid=188177", "title": "Provincias de Pap\u00faa Nova Guinea", "text": "As provincias da Pap\u00faa Nova Guinea son as primeiras divisi\u00f3ns administrativas do pa\u00eds. Os gobernos provinciais son ramos do goberno nacional, Pap\u00faa Nova Guinea non \u00e9 unha federaci\u00f3n de provincias. O pa\u00eds ten 20 divisi\u00f3ns de primeiro nivel: 18 provincias, unha rexi\u00f3n aut\u00f3noma (Bougainville) e o Distrito da Capital Nacional.\nHistoria.\nPouco antes da independencia en 16 de setembro de 1975, dividiuse Pap\u00faa Nova Guinea en dezanove provincias e o Distrito da Capital Nacional. Esas provincias correspond\u00edan aos distritos da administraci\u00f3n de antes da independencia do Territorio de Pap\u00faa e Nova Guinea."}
{"id": "188179", "revid": "22570", "url": "https://gl.wikipedia.org/wiki?curid=188179", "title": "Provincia de Manus", "text": "Manus \u00e9 unha das provincias da Pap\u00faa Nova Guinea. Fica na rexi\u00f3n de Momase. Ten 2.100\u00a0km2 de \u00e1rea e 43.387 habitantes (censo de 2000). A s\u00faa capital \u00e9 a cidade de Lorengau. \u00c9 a m\u00e1is pequena provincia do pa\u00eds en \u00e1rea.\nA provincia est\u00e1 composta polas Illas do Almirantado, un grupo de 18 illas no arquip\u00e9lago de Bismarck, e pola illa Wuvulu e atois pr\u00f3ximos polo oeste. A maior das illas \u00e9 a illa Manus, onde se sit\u00faa Lorengau."}
{"id": "188180", "revid": "27249", "url": "https://gl.wikipedia.org/wiki?curid=188180", "title": "Arquip\u00e9lago de Bismarck", "text": ""}
{"id": "188181", "revid": "22570", "url": "https://gl.wikipedia.org/wiki?curid=188181", "title": "Nova Breta\u00f1a Oriental", "text": "Nova Breta\u00f1a Oriental \u00e9 unha das 19 provincias de Pap\u00faa Nova Guinea. Comprende o nordeste da illa Nova Breta\u00f1a, cunha superficie total de 15.816\u00a0km\u00b2 e unha poboaci\u00f3n de 220.133 persoas segundo o censo efectuado o ano 2000. A s\u00faa capital \u00e9 Kokopo, cidade pr\u00f3xima a Rabaul, antiga capital, que foi destru\u00edda en 1994 a causa dunha erupci\u00f3n volc\u00e1nica. A \u00e1rea Kokopo-Rabaul \u00e9 unha das m\u00e1is poboados da illa.\nEconom\u00eda.\nA econom\u00eda est\u00e1 baseada ou ben na agricultura, xeralmente de subsistencia, que en certos casos danse exportaci\u00f3ns, especialmente de cacao e polpa de coco; ou ben no sector terciario ligado ao turismo."}
{"id": "188182", "revid": "27249", "url": "https://gl.wikipedia.org/wiki?curid=188182", "title": "Nova Breta\u00f1a do Leste", "text": ""}
{"id": "188185", "revid": "22570", "url": "https://gl.wikipedia.org/wiki?curid=188185", "title": "Nova Breta\u00f1a Occidental", "text": "A provincia de Nova Breta\u00f1a Occidental \u00e9 unha das provincias da Pap\u00faa Nova Guinea. A capital da provincia \u00e9 a cidade de Kimbe.\nPos\u00fae unha superficie de 21.000 quil\u00f3metros cadrados.\nNo ano 2000 ti\u00f1a unha poboaci\u00f3n de 184.508 persoas, o que d\u00e1 unha densidade de poboaci\u00f3n de 8,8 habitantes por quil\u00f3metro cadrado.\nHai sete tribos principais: os nakanai, os bakovi, os kove, os unea, os maleu, os kaulong e os arowe, empregando un total de 25 linguas."}
{"id": "188186", "revid": "27249", "url": "https://gl.wikipedia.org/wiki?curid=188186", "title": "Nova Breta\u00f1a do Oeste", "text": ""}
{"id": "188188", "revid": "7523", "url": "https://gl.wikipedia.org/wiki?curid=188188", "title": "Hurac\u00e1n Valencia Club de F\u00fatbol", "text": "O Hurac\u00e1n Valencia Club de F\u00fatbol (en valenciano: \"Hurac\u00e0 Val\u00e8ncia Club de Futbol\") \u00e9 un club de f\u00fatbol espa\u00f1ol de Manises, na provincia de Valencia, fundado en 1984. Ata 2009 xogou como \"Torrellano Club de F\u00fatbol\", cando se fusionou co Club Deportivo Illice. En 2011 \u00e9 comprado por un empresario relacionado co negocio das apostas e o xogo online, entre outros sectores, trasl\u00e1dase a Manises e conv\u00e9rtese en \"Hurac\u00e1n Valencia Club de F\u00fatbol\", presidido polo xornalista local Toni Hern\u00e1ndez.\nActualmente milita no grupo III da Segunda Divisi\u00f3n B Espa\u00f1ola.\nHistoria.\nO Torrellano CF era o club de f\u00fatbol por excelencia da pedan\u00eda ilicitana. No ano 2000 conseguiu o ascenso a categor\u00eda nacional por primeira vez na s\u00faa historia, en Terceira Divisi\u00f3n permaneceu 5 tempadas consecutivas ata o seu regreso a Rexional Preferente en 2005. Tras 4 tempadas en Preferente, o 21 de xu\u00f1o de 2009 logrou o ascenso a Terceira Divisi\u00f3n tras unha gran tempada na que se proclamou campi\u00f3n do Grupo 4\u00ba e venceu nas eliminatorias de ascenso ao Mislata e Borriol. Ademais, a tempada 2008/09 estivo acompa\u00f1ada doutros dous \u00e9xitos para o club \"morado\", os ascensos do Xuvenil A a Divisi\u00f3n de Honra, e do Cadete A a Liga Auton\u00f3mica.\nNa tempada 2009/10 fusionouse co Club Deportivo Illice dando lugar \u00e1 nova denominaci\u00f3n Torrellano Illice, e tam\u00e9n se modificou o escudo. Na tempada seguinte, o equipo conv\u00e9rtese en novo filial do Elche Club de F\u00fatbol.\nEn xu\u00f1o de 2011, o club \u00e9 vendido a uns empresarios de Valencia, que trasladan e renomean o equipo como Hurac\u00e1n Valencia Club de F\u00fatbol. Ao mes seguinte, a nova entidade valenciana, sen trasladar a\u00ednda o equipo de Torrellano, f\u00edxose cunha das prazas vacantes en Segunda B tras o descenso administrativo do Alicante e o Castell\u00f3n no grupo III.\nNa s\u00faa primeira tempada en Segunda B, o equipo acaba na terceira posici\u00f3n e xoga, sen \u00e9xito, a promoci\u00f3n de ascenso a Segunda Divisi\u00f3n, sendo eliminado polo Lucena CF.\nEstadio.\nO Torrellano CF disputaba os seus partidos no campo de f\u00fatbol de c\u00e9spede natural do Polideportivo Isabel Fern\u00e1ndez, nome en honra \u00e1 judoka ol\u00edmpica Isabel Fern\u00e1ndez Guti\u00e9rrez. O campo pos\u00fae unha bancada lateral descuberta cunha capacidade aproximada aos 1.000 espectadores. Co traslado a Valencia e tras a imposibilidade de xogar en ning\u00fan campo da capital, o novo Hurac\u00e1n Valencia CF asina un acordo de colaboraci\u00f3n co Manises CF e o Concello da localidade valenciana para que o equipo sexa o seu filial e poder xogar no Campo Municipal de Manises."}
{"id": "188190", "revid": "7523", "url": "https://gl.wikipedia.org/wiki?curid=188190", "title": "Club Lleida Esportiu", "text": "O Club Lleida Esportiu \u00e9 un club de f\u00fatbol de Espa\u00f1a da cidade de Lleida, Catalu\u00f1a. Foi fundado en 2011 e xoga na Segunda Divisi\u00f3n B.\nHistoria.\nO d\u00eda despois de que Sisco Pujol, presidente do EFAC Almacelles fix\u00e9sese coa \"Unidade Produtiva\" (os dereitos federativos para xogar na categor\u00eda) da desaparecida Uni\u00f3 Esportiva Lleida decidiu presentar a s\u00faa dimisi\u00f3n irrevogable por certos desentendidos entre a directiva \u00e1 hora da repartici\u00f3n accionarial, Sisco pretend\u00eda un 51% e os demais directivos apostaban por entregarlle un 50% \nOs demais integrantes do Lleida Esportiu, deciden continuar co proxecto e nomean a Albert Esteve como presidente en funci\u00f3ns \u00e1 espera da elecci\u00f3n do novo m\u00e1ximo representante do club.\n\u00c1 parte de Sisco Pujol, un dos vogais chamado Eduard Sentias que ti\u00f1a que facerse cargo da \u00e1rea econ\u00f3mica do club tam\u00e9n presenta a dimisi\u00f3n. As\u00ed, o novo responsable da \u00e1rea econ\u00f3mica ser\u00e1 Albert Jov\u00e9, que substit\u00fae a Eduard Sentias; o avogado Sebasti\u00e0 Mothe ocupar\u00e1 a \u00e1rea xur\u00eddica e Jordi Esteve xestionar\u00e1 a \u00e1rea deportiva.\nEstadio.\nO Camp d'Esports \u00e9 un dos campos de f\u00fatbol m\u00e1is antigos de Espa\u00f1a. Inaugurouse o 1 de xaneiro de 1919, e nel xogou un dos primeiros clubs de Lleida, o \"Joventut FC\". O seu dese\u00f1o correu a cargo do arquitecto leridano Adolf Florensa. Ademais de f\u00fatbol, o campo albergou outros deportes.\nCo paso do tempo, o Camp d'Esports sufriu varias ampliaci\u00f3ns e remodelaci\u00f3ns, para dotalo dun maior aforamento. A maior renovaci\u00f3n deuse en 1993, cando se homologou \u00e1s normas da Liga de F\u00fatbol Profesional con medidas de seguridade, iluminaci\u00f3n e eliminaci\u00f3n das localidades sen asento. Actualmente o campo segue aberto, e nel xoga os seus partidos o Club Lleida Esportiu."}
{"id": "188191", "revid": "89787", "url": "https://gl.wikipedia.org/wiki?curid=188191", "title": "Altrosa", "text": "A altrosa \u00e9 un monosac\u00e1rido de seis \u00e1tomos de carbono (hexosa) cun grupo aldehido (aldosa), polo que pertence ao grupo das aldohexosas. O is\u00f3mero D \u00e9 un monosac\u00e1rido artificial, pero a L-altrosa foi illada de certas estirpes da bacteria \"Butyrivibrio fibrisolvens\".. \u00c9 soluble en auga e practicamente insoluble en metanol.\nIs\u00f3meros.\nA altrosa \u00e9 un ep\u00edmero no carbono 3 da manosa.\nEn disoluci\u00f3n acuosa o is\u00f3mero predominante \u00e9 a forma \u03b2-D-altropiranosa (40%)."}
{"id": "188192", "revid": "56817", "url": "https://gl.wikipedia.org/wiki?curid=188192", "title": "Simbu", "text": "A Provincia de Simbu, tam\u00e9n chamada Chimbu, \u00e9 unha das provincias da Pap\u00faa Nova Guinea. A capital \u00e9 a cidade de Kundiawa.\nCunha \u00e1rea de 6.100\u00a0km\u00b2 pos\u00fae unha poboaci\u00f3n de 259.703 habitantes (2000), dando unha densidade de poboaci\u00f3n de 42,6 habitantes por quil\u00f3metro cadrado. O Monte Wilhelm, o punto m\u00e1is elevado de Pap\u00faa Nova Guinea, \u00e1chase nos l\u00edmites de Simbu.\nSimbu, dito \"Sipuuuu\" no dialecto local, significa \"grazas\". Esta provincia enc\u00f3ntrase na cordilleira central das Terras Altas de Pap\u00faa Nova Guinea. Comparte fronteiras xeogr\u00e1ficas con cinco provincias: Occidente, Eastern Highlands, Southern Highlands, Golfo e Madang.\nSimbu \u00e9 unha provincia con recursos naturais limitados e o terreo \u00e9 monta\u00f1oso e moi accidentado. O progreso econ\u00f3mico da provincia \u00e9 menos destacable que o doutras.\n\u00c9 unha fonte importante de caf\u00e9.\nHai tres escolas secundarias na provincia: a Escola Secundaria Kondiu Rosary, a Escola Secundaria Yauwe Moses e a Escola Secundaria Kerowagi.\nDistritos.\nEsta provincia fracci\u00f3nase en varios distritos:"}
{"id": "188193", "revid": "1131", "url": "https://gl.wikipedia.org/wiki?curid=188193", "title": "Monte Wilhelm", "text": "O Monte Wilhelm \u00e9 o punto m\u00e1is alto da Pap\u00faa Nova Guinea. Ten 4.509 m de altitude. Pero non \u00e9 o punto m\u00e1is elevado da illa de Nova Guinea, sendo superado pola Pir\u00e1mide Carstensz, con 4.884 m, e polo Puncak Trikora, con 4.750 m, ambos na provincia de Irian Jaya, Indonesia.\nForma parte da Cordilleira Bismarck e o seu pico \u00e9 un punto de intersecci\u00f3n de tres provincias, Simbu, Western Highlands e Madang.\nO pico \u00e9 co\u00f1ecido polo nome de \"Enduwa Kombuglu\" na lingua local kuman, unha lingua papuana.\nAlgunhas fontes po\u00f1en ao Monte Wilhelm como o m\u00e1is alto de Ocean\u00eda, inclu\u00edndo a Indonesia como parte de Asia (sueste asi\u00e1tico), inclu\u00edndose logo, na lista dos Sete Cumios."}
{"id": "188194", "revid": "23204", "url": "https://gl.wikipedia.org/wiki?curid=188194", "title": "Cordilleira Bismarck", "text": "A Cordilleira Bismarck \u00e9 unha cadea monta\u00f1osa do centro das Terras Altas de Pap\u00faa Nova Guinea. O nome da cordilleira v\u00e9n do chanceler alem\u00e1n Otto von Bismarck. Desde a d\u00e9cada de 1880 at\u00e9 1914, esta rexi\u00f3n foi colonia alem\u00e1.\nO seu punto m\u00e1is alto \u00e9 o Monte Wilhelm, de 4.509 m. A partir dos 3.400 metros, a paisaxe \u00e9 alpina, con tundra, \u00e1 contraria da tropical da contorna. O r\u00edo Ramu ten a s\u00faa fonte nesta cordilleira."}
{"id": "188195", "revid": "27249", "url": "https://gl.wikipedia.org/wiki?curid=188195", "title": "Clima alpino", "text": ""}
{"id": "188196", "revid": "27249", "url": "https://gl.wikipedia.org/wiki?curid=188196", "title": "Mar de Coral", "text": ""}
{"id": "188197", "revid": "32797", "url": "https://gl.wikipedia.org/wiki?curid=188197", "title": "Haida Gwaii", "text": "O arquip\u00e9lago Haida Gwaii, antigamente Illas da Ra\u00ed\u00f1a Carlota, (en lingua haida: \"Haida Gwaii\" (que significa \u00abillas dos homes\u00bb) e en ingl\u00e9s: Queen Charlotte Islands) son un arquip\u00e9lago \u00e1 praza da Columbia Brit\u00e1nica. Hai d\u00faas illas principais, separadas por un estreito canal: a illa Graham a norte e a illa Moresby a sur, ademais de preto de 150 pequenas illas para unha \u00e1rea total de 10 180\u00a0km \u00b2. O arquip\u00e9lago est\u00e1 separado do continente a este polo estreito de H\u00e9cate. A illa Vancouver est\u00e1 a sur, separada pola canle denominado \"Queen Charlotte Sound\", e as illas costeiras do sur de Alasca ao norte, separadas pola entrada Dixon (\"Dixon Entrance\").\nUnha parte das illas onde habita o pobo haida est\u00e1 protexida por leis federais do Canad\u00e1 e a lei define Haida como reserva nacional. Nas illas hai unha importante fauna.\nExplotaci\u00f3n europea.\nO arquip\u00e9lago foi visitado en 1774 polo espa\u00f1ol Juan P\u00e9rez (a illa Langara) e en 1778 polo capit\u00e1n James Cook. En 1787, as illas foron visitadas polo capit\u00e1n George Dixon. Recibiron o seu nome (dado por Dixon) a partir do nome dun dos seus barcos, o \"Queen Charlotte\", que levaba o nome da Ra\u00ed\u00f1a Carlota de Mecklenburg-Strelitz, casada co rei Xurxo III do Reino Unido.\nO nome \"Haida Gwaii\" foi recentemente introducido como alternativa ao nome colonial, para reco\u00f1ecer a historia da naci\u00f3n haida. \"Haida Gwaii\" significa \u00aba nosa terra\u00bb, mentres que \"Haida\" significa \u00abn\u00f3s\u00bb pero tam\u00e9n \u00abpobo\u00bb ou \u00abhomes\u00bb.\nEn 11 de decembro de 2009, o goberno da Columbia Brit\u00e1nica anunciou que a lexislaci\u00f3n ser\u00eda introducida a mediados de 2010, para oficialmente cambiar o nome do \"Queen Charlotte Islands\" como \"Haida Gwaii\". A lexislaci\u00f3n recibiu o ditame favorable Real o 3 de xu\u00f1o de 2010, formalizando o cambio de nome. Este cambio de nome \u00e9 oficialmente reco\u00f1ecido por todos os niveis dos gobernos canadense, inclu\u00edndo bases de datos nome internacional."}
{"id": "188198", "revid": "22570", "url": "https://gl.wikipedia.org/wiki?curid=188198", "title": "Provincia de Madang", "text": "A Provincia de Madang \u00e9 unha das provincias da Pap\u00faa Nova Guinea. A capital da provincia \u00e9 a cidade de Madang.\nCunha \u00e1rea total de 29.000\u00a0km2 ten unha poboaci\u00f3n de 365.106 habitantes (2000), dando unha densidade de poboaci\u00f3n de 12,6 habitantes por quil\u00f3metro cadrado.\nXeograf\u00eda.\nAo sur at\u00f3pase a cordilleira Bismarck, con alturas superiores aos 4.000 metros. O Monte Wilhelm, a monta\u00f1a m\u00e1is alta de Pap\u00faa Nova Guinea con 4.509 metros, enc\u00f3ntrase nesta cordilleira. Tam\u00e9n no sur, o val do Ramu separa a Cordilleira Bismarck da Cordilleira Finisterre, no sueste da provincia.\nAs monta\u00f1as son ricas en \u00e1rbores provedoras de madeira. O bosque recibe continuas choivas, mentres que a planicie costeira de Vallery est\u00e1 aberta e con palmeiras.\nAs illas pr\u00f3ximas \u00e1 costa do mar son, nalg\u00fans casos, volc\u00e1nicas.\nEconom\u00eda.\nA provincia \u00e9 a terceira produtora de cacao e de copra e a segunda potencia gandeira, mais \u00e9 unha provincia moi pouco desenvolvida.\nDistritos.\nEsta provincia fracci\u00f3nase en varios distritos:"}
{"id": "188199", "revid": "22570", "url": "https://gl.wikipedia.org/wiki?curid=188199", "title": "Enga", "text": "A provincia de Enga \u00e9 unha das provincias da Pap\u00faa Nova Guinea. A capital da provincia \u00e9 a cidade de Wabag.\nCunha superficie de 12.800\u00a0km\u00b2 conta cunha poboaci\u00f3n de 295.031 persoas (2000), dando unha densidade de poboaci\u00f3n de 23 habitantes por quil\u00f3metro cadrado.\nXeograf\u00eda.\nEnga \u00e9 a provincia m\u00e1is elevada da Pap\u00faa Nova Guinea. Gran parte da provincia pos\u00fae unha altura de m\u00e1is de 2.000 metros. As zonas de menor altitude son normalmente os vales que forman a cunca dos dous principais sistemas fluviais que drenan a provincia, o Lagaip (que \u00e9 un afluente do r\u00edo Fly) e o Lai (que \u00e9 un afluente do r\u00edo Sepik).\nDistritos.\nA provincia fracci\u00f3nase en varios distritos:"}
{"id": "188200", "revid": "23204", "url": "https://gl.wikipedia.org/wiki?curid=188200", "title": "Linguas oce\u00e1nicas", "text": "As linguas oce\u00e1nicas son un subgrupo das linguas austronesias formado por unhas 450 linguas. A \u00e1rea ocupada polos seus falantes comprende a rexi\u00f3n das illas do Pac\u00edfico de Ocean\u00eda, na Polinesia, Micronesia e Melanesia (sen inclu\u00edr a maior parte de Nova Guinea).\nA pesar da \u00e1rea, as linguas oce\u00e1nicas son empregadas por algo menos de 2 mill\u00f3ns de persoas. As m\u00e1is faladas son o samoano, cuns 300.000 falantes, e o fidxiano oriental, con 500.000.\nO devanceiro com\u00fan, o cal est\u00e1 reconstru\u00eddo, denom\u00ednase proto-oce\u00e1nico (POc).\nClasificaci\u00f3n.\nCladograma.\nSegundo \"Austronesian Basic Vocabulary Database\" a relaci\u00f3n filial entre os grupos de linguas oce\u00e1nicas \u00e9 a seguinte:\nDescrici\u00f3n ling\u00fc\u00edstica.\nFonolox\u00eda.\nO inventario fonol\u00f3xico reconstru\u00eddo do proto-oce\u00e1nico v\u00e9n dado por:\nO inventario voc\u00e1lico est\u00e1 formado por cinco vogais simples ."}
{"id": "188201", "revid": "56817", "url": "https://gl.wikipedia.org/wiki?curid=188201", "title": "Bandeira de Vanuatu", "text": "A bandeira nacional de Vanuatu foi adoptada o 13 de febreiro de 1980.\nTras conseguir a independencia en 1980, as cores do Partido Vanua'aku (vermello, verde, amarelo e negro) foron escolleitos para ser a base da bandeira nacional. Unha comisi\u00f3n parlamentaria optou polo dese\u00f1o final tras unhas presentaci\u00f3ns de artistas locais.\nO verde representa a riqueza das illas, o vermello \u00e9 o s\u00edmbolo do sangue dos homes e o negro \u00e9 a cor dos habitantes orixinais de Vanuatu. O Primeiro Ministro do pa\u00eds solicitou a inclusi\u00f3n de franxas marelas para facer resaltar o negro. O amarelo con forma de \"Y\" representa a luz do Evanxeo (en Vanuatu \u00e9 aproximadamente o 90% cristi\u00e1n).\nO emblema no negro \u00e9 un queiro dun xabar\u00edn -o s\u00edmbolo da prosperidade que se leva como colgante nas illas-, xunto con d\u00faas follas dun fieito local chamado \"namele\". As s\u00faas 39 frondas representan os 39 membros da Asemblea Lexislativa de Vanuatu."}
{"id": "188202", "revid": "23204", "url": "https://gl.wikipedia.org/wiki?curid=188202", "title": "Dani Rodrik", "text": "Dani Rodrik, nado o 14 de agosto de 1957, \u00e9 un economista e profesor universitario turco.\nTraxectoria.\nNacido en 1957 en Istambul, formouse no \"Robert College\" daquela cidade. Obtivo o seu t\u00edtulo de bacharel en Humanidades (\"Summa Cum Laude\") no \"Harvard College\", e o seu Ph.D. en Econom\u00eda m\u00e1is o seu m\u00e1ster en Administraci\u00f3n P\u00fablica (MPA) na Universidade de Princeton. Tornouse un profesor \"Rafiq Hariri\" de Pol\u00edtica Econ\u00f3mica Internacional na Escola de Goberno John F. Kennedy da Universidade Harvard, onde imparte no programa de mestrado de Administraci\u00f3n P\u00fablica (MPA). De acordo co IDEAS/RePEc, Rodrik \u00e9 considerado un dos 100 economistas m\u00e1is influentes do mundo."}
{"id": "188203", "revid": "1822", "url": "https://gl.wikipedia.org/wiki?curid=188203", "title": "Rega", "text": ""}
{"id": "188204", "revid": "1822", "url": "https://gl.wikipedia.org/wiki?curid=188204", "title": "Bos primigenius", "text": ""}
{"id": "188205", "revid": "98629", "url": "https://gl.wikipedia.org/wiki?curid=188205", "title": "Tagatosa", "text": "A tagatosa \u00e9 un monosac\u00e1rido natural de seis \u00e1tomos de carbono (hexosa) cun grupo funcional cetona (cetosa), polo que pertence ao grupo das cetohexosas. Util\u00edzase como un edulcorante considerado seguro desde 2001 pola FAO/WHO. Pode atoparse nos produtos l\u00e1cteos e ten unha textura similar \u00e1 sacarosa e \u00e9 un pouco menos doce (75-92%), pero produce s\u00f3 o 38 % de calor\u00edas ca a sacarosa e consid\u00e9rase que non produce carie. Como se metaboliza de forma diferente da sacarosa, a tagatosa ten un efecto m\u00ednimo sobre a glicosa sangu\u00ednea e os niveis de insulina.\nProduci\u00f3n.\nA tagatosa est\u00e1 presente en pequenas cantidades nos produtos l\u00e1cteos. Pode producirse comercialmente a partir da lactosa, a cal debe primeiro ser hidrolizada a glicosa e galactosa. A galactosa despois \u00e9 isomerizada en condici\u00f3ns alcalinas a -tagatosa con hidr\u00f3xido c\u00e1lcico. A mestura resultante pode someterse a purificaci\u00f3n, neutralizaci\u00f3n, cromatograf\u00eda de intercambio i\u00f3nico para despois para producir tagatosa s\u00f3lida por recristalizaci\u00f3n .\nA fuculosa (6-desoxitagatosa) \u00e9 un desoxiazucre derivado da tagatosa.\nIs\u00f3meros.\nA D-tagatosa \u00e9 un ep\u00edmero da D-frutosa no C-4. \nEn disoluci\u00f3n acuosa a 27\u00a0\u00b0C o is\u00f3mero predominante \u00e9 a forma \u03b1-D-tagatopiranosa (98 %).\nA tagatosa como edulcorante.\nO uso como edulcorante da -tagatosa foi proposto por Gilbert Levin, despois de intentar sen \u00e9xito comercializar con esa fin a -glicosa. Levin patentou un m\u00e9todo barato de fabricar tagatosa en 1988. Consid\u00e9rase que o seu contido cal\u00f3rico baixo se debe ao seu parecido coa -frutosa. As organizaci\u00f3ns da ONU FAO/WHO consid\u00e9rana segura desde 2001, e a FDA dos Estados Unidos aprobou o seu uso en 2003. A tagatosa foi aprobada en Europa en 2005 como novo alimento.\nDespois de varios intentos anteriores de comercializala feitos por diversas compa\u00f1\u00edas. En 2006, a compa\u00f1\u00eda belga NUTRILAB NV reiniciou a produci\u00f3n de -tagatose baixo a marca \"Nutrilatose\", utilizando un proceso encim\u00e1tico de produci\u00f3n diferente ao das primeiras patentes. Damhert N.V., a compa\u00f1\u00eda nai de Nutrilab, lanzou ao mercado o edulcorante \"Tagatesse\" baseado na tagatosa, xunto con outros produtos como marmeladas e produtos con chocolate que conte\u00f1en tagatosa en 2007 no Benelux e Francia."}
{"id": "188206", "revid": "7596", "url": "https://gl.wikipedia.org/wiki?curid=188206", "title": "Glicosilamina", "text": "As glicosilaminas son unha clase de compostos bioqu\u00edmicos formados pola uni\u00f3n dunha amina cun carbohidrato por medio dun enlace N-glicos\u00eddico co carbono anom\u00e9rico do carbohidrato. F\u00f3rmase un enlace hemiaminal \u00e9ter c\u00edclico.\nA IUPAC def\u00edneos como compostos que te\u00f1en un grupo glicosilo unido a un grupo amino, NR2 , desaconsella denominalos N-glic\u00f3sidos e excl\u00faeos do grupo dos aminoazucres (que son monosac\u00e1ridos cun grupo OH non anom\u00e9rico substitu\u00eddo por un grupo NH2, como a glicosamina). Tampouco son o mesmo c\u00f3s aminoglic\u00f3sidos, que conte\u00f1en azucres modificados con grupos amino.\nExemplos de glicosilaminas son os nucle\u00f3sidos como a adenosina, e a N,N-dimetil-\u03b2-D-glicopiranosilamina."}
{"id": "188208", "revid": "98629", "url": "https://gl.wikipedia.org/wiki?curid=188208", "title": "Afonso Eir\u00e9", "text": "Afonso Eir\u00e9 L\u00f3pez, tam\u00e9n co\u00f1ecido como Pucheiro, nado en R\u00edo Pedroso (A Laxe, Chantada) o 15 de febreiro de 1955, \u00e9 un xornalista e escritor galego.\nTraxectoria.\nEstudou no Seminario de Lugo. Aos 14 anos comezou a colaborar en \"El Progreso\" estando no instituto de Chantada e aos 16 dirixiu a revista xuvenil \"O Cabeceiro\". Xogou de porteiro no Chantada de f\u00fatbol. Estudou xornalismo na Universidade de Madrid. Colaborou en diversos medios de car\u00e1cter estatal. En 1977 comezou a traballar en \"A Nosa Terra\" encarg\u00e1ndose das p\u00e1xinas deportivas. En 1981, despois dunha crise encargouse de remodelar o semanario e formar un novo equipo e entre 1983 e 2007 foi o seu director. En 2007 ascendeu a conselleiro delegado de \"A Nosa Terra\". Foi comentarista pol\u00edtico e presidente da Fundaci\u00f3n A Nosa Terra.\nUsou o pseud\u00f3nimo Pucheiro sobre todo nas cr\u00f3nicas e comentarios deportivos. Colaborou na TVG, foi comentarista na Radio Galega e na SER Galicia e mantivo unha columna semanal en \"El Correo Gallego\".\nTraxectoria literaria.\n\"Amigos sempre\" (1998) \u00e9 a s\u00faa primeira novela de formaci\u00f3n, recrea a vida no Seminario de Lugo nos anos 60.\n\"O coxo de Vilarelle\" (2004) \u00e9 unha novela que recrea o feito hist\u00f3rico na contorna de Chantada arredor da suposta mellora da estrada nacional de Ourense a Lugo.\n\"Os bicos de Tina\" (2009) fala unha muller madura a piques de atoparse de novo co amor plat\u00f3nico da s\u00faa vida, o mesmo que abandonou de nova por un futuro de cartos en Barcelona e plasma o espertar sexual de dous nenos nunha aldea, nun tempo de papel.\n\"O penalti de Fuco\" (2012): o \u00e1rbitro pita un penalti na final da Copa do Rei de f\u00fatbol, que se xoga no Santiago Bernabeu entre o Real Madrid e o FC Barcelona, \u00e9 o punto de partida dunha novela, no que o tempo se det\u00e9n e en pouco m\u00e1is de cinco minutos reais transcorre a historia de Francisco Rodr\u00edguez.\n\"Infiltrados. Os servizos secretos, a UPG e outras historias do nacionalismo\" (2013) \u00e9 unha historia de esp\u00edas. Xos\u00e9 Torga \u00e9 militante da UPG, investiga e descobre o papel dos servizos secrertos espa\u00f1ois nos distintos conflitos internos que sufriu o nacionalismo galego.\nEn \"Eu estaba al\u00ed\" (2014) lembra os principais episodios da viga galega: a ruptura do BNG, Cu\u00ed\u00f1a Crespo e Fraga Iribarne, Carlos Mella e Barreiro Rivas, O Piloto, a morte de Amador e Daniel, de Moncho Reboiras. E as batallas das Encrobas, Baldaio, Xove, A Cota Empresarial, O Xurelo. Ademais do Estatuto de Autonom\u00eda, o intento de secuestro de G\u00f3mez Franqueira, a disoluci\u00f3n do Partido Galleguista etc.\n\"O Piloto. O \u00faltimo guerrilleiro\" (2015) \u00e9 un libro de investigac\u00f3n novelada sobre Xos\u00e9 Lu\u00eds Castro Veiga, O Piloto.\n\"A morte do meu pai\" (2017) \u00e9 unha historia persoal que recolle os \u00faltimos d\u00edas do pai e as relfexi\u00f3ns que lle vai provocando.\nEn \"Memorias dunha vaca marela\" (2018) volve a Cachorra, protagonista de \"Eu tam\u00e9n fun coas vacas\" que directamente conta a s\u00faa vida na que se ve a transformaci\u00f3n dunha explotaci\u00f3n gandeira, que vai desde a corte a un moderno est\u00e1bulo, desde a gander\u00eda de subsistencia \u00e1 explotaci\u00f3n industrial.\n\"A maxia da auga\" (2020) \u00e9 un libro que revive e actualiza os principais mitos galegos e lles d\u00e1 unha nova visi\u00f3n. Case todas as lendas ancestrais galegas te\u00f1en algo en com\u00fan; est\u00e1n, dun xeito ou doutro, relacionadas coa auga."}
{"id": "188209", "revid": "1888", "url": "https://gl.wikipedia.org/wiki?curid=188209", "title": "Alfonso Eir\u00e9", "text": ""}
{"id": "188210", "revid": "89787", "url": "https://gl.wikipedia.org/wiki?curid=188210", "title": "Eastern Highlands", "text": "Eastern Highlands, Highlands Orientias ou Terras Altas do Leste, \u00e9 unha das provincias da Pap\u00faa Nova Guinea. A capital da provincia \u00e9 a cidade de Goroka.\nConta cunha superficie de 11.200 quil\u00f3metros cadrados e unha poboaci\u00f3n de 432.972 habitantes (2000), o que d\u00e1 unha densidade de poboaci\u00f3n de 24,7 habitantes por quil\u00f3metro cadrado.\nTen fronteiras coas provincias papuanas de Madang, Morobe, Gulf e Simbu.\nDistritos.\nEsta provincia fracci\u00f3nase en varios distritos:\nLinguas.\nExisten unha vintena de linguas na provincia. Estas son: "}
{"id": "188211", "revid": "27249", "url": "https://gl.wikipedia.org/wiki?curid=188211", "title": "Provincia de Highlands Orientais", "text": ""}
{"id": "188212", "revid": "5863", "url": "https://gl.wikipedia.org/wiki?curid=188212", "title": "Xos\u00e9 Ram\u00f3n Pousa", "text": "Xos\u00e9 Ram\u00f3n Pousa Est\u00e9vez, nado en Santiago de Compostela o 5 de xaneiro de 1953, \u00e9 un xornalista e escritor galego.\nTraxectoria.\n\u00c9 doutor en Ciencias da Informaci\u00f3n pola Universidade Aut\u00f3noma de Barcelona (1995) coa tese \"El Sistema Radiof\u00f3nico en Galicia\", e profesor de Comunicaci\u00f3n Audiovisual da Universidade de Santiago de Compostela dende 1996. \u00c9 Vicedecano da Facultade de Ciencias da Informaci\u00f3n dende 1993 e Secretario da Asociaci\u00f3n Galega de Investigadores en Comunicaci\u00f3n.\nFoi redactor fundador do semanario \"A Nosa Terra\" entre 1977 e 1979, redactor de \"La Voz de Galicia\" (1979-93) e director de Antena 3 Radio de Galicia (1990-93)."}
{"id": "188213", "revid": "27249", "url": "https://gl.wikipedia.org/wiki?curid=188213", "title": "Highlands Orientais", "text": ""}
{"id": "188214", "revid": "56817", "url": "https://gl.wikipedia.org/wiki?curid=188214", "title": "Western Highlands", "text": "Western Highlands, Highlands Occidentais ou Terras Altas do Oeste, \u00e9 unha das provincias da Pap\u00faa Nova Guinea. A capital \u00e9 a cidade de Mount Hagen. Ten 8.500\u00a0km\u00b2 e habitantes (2000), o que d\u00e1 unha densidade de poboaci\u00f3n de 51,8 habitantes por km\u00b2. O Monte Wilhelm, o punto m\u00e1is elevado do Estado, at\u00f3pase na fronteira desta provincia.\nA s\u00faa econom\u00eda bas\u00e9ase principalmente no t\u00e9 e no caf\u00e9.\nDistritos.\nA provincia p\u00f3dese dividir nos seguintes distritos:"}
{"id": "188217", "revid": "5132", "url": "https://gl.wikipedia.org/wiki?curid=188217", "title": "Iberostar Canarias", "text": ""}
{"id": "188218", "revid": "12452", "url": "https://gl.wikipedia.org/wiki?curid=188218", "title": "Logitravel Mallorca B\u00e1squet", "text": ""}
{"id": "188221", "revid": "25871", "url": "https://gl.wikipedia.org/wiki?curid=188221", "title": "Pedro Fern\u00e1ndez de Andrade II", "text": "Pedro Fern\u00e1ndez de Andrade II foi o cuarto Se\u00f1or de Pontedeume, Ferrol e Vilalba. Herdou os se\u00f1or\u00edos do seu pai Nuno Freire de Andrade, o Mao por ser o primox\u00e9nito dos dous fillos que este deixou. O seu outro fillo, Fern\u00e1n P\u00e9rez de Andrade, chamado o Mozo, chegar\u00eda tam\u00e9n a posu\u00edr os se\u00f1or\u00edos dos Andrade.\nLegados e doaz\u00f3ns.\nPouco se sabe deste Se\u00f1or de Andrade. Polo seu testamento, datado en 1435, sabemos que legou ao mosteiro de Montefaro unha leira chamada dos \"Queimados\".\nAs\u00ed mesmo establecera algunhas fundaci\u00f3ns con varias cargas piadosas no mosteiro de Monfero, onde recibir\u00eda sepultura.\n\u00c1 s\u00faa morte quedou como \u00fanica herdeira a s\u00faa filla Mar\u00eda de Andrade, menor de idade, polo que gobernou baixo a tutela do seu t\u00edo Fern\u00e1n P\u00e9rez de Andrade, O Mozo.\nFeitos salientables.\nDiego de Samboulo.\nPedro Fern\u00e1ndez de Andrade II, ao igual que os seus antecesores nos se\u00f1or\u00edos, mantivo constantes litixios cos mosteiros da zona. Nun destes, co mosteiro de Caaveiro, o rei Xo\u00e1n II, dispuxo que devolvese aos frades os bens que lles ti\u00f1a retidos, as\u00ed como ao vasalo destes, don Diego de Saboulo, a quen ti\u00f1a preso. Pedro Fern\u00e1ndez contestara ao requirimento dicindo que non poder\u00eda cumprir \u00e1 segunda parte de liberar a Diego de Samboulo, xa que estando el en Castela, aconteceu que o seu irm\u00e1n Fern\u00e1n P\u00e9rez, o prendera no castelo de Andrade \"por ciertos e\u00e7esos e cr\u00edmines quel av\u00eda fecho\" e que trantando de fuxir do castelo, saltou encadeado dos muros do castelo indo morrer al\u00ed mesmo, habendo testemu\u00f1as de tal feito.\nPouco cr\u00edbles resultan as explicaci\u00f3ns do Andrade, pois \u00e1 vista do empe\u00f1o que puxeron os frades de Caaveiro para acadar a s\u00faa liberdade, deb\u00eda ser persoa de calidade e estimada.\nEstes feitos serviron para que o co\u00f1ecido escritor Francisco Tettamancy publicara en Lugo no 1903 unha lenda en verso co t\u00edtulo deste persoeiro.\nPedro Padr\u00f3n.\nFoi Pedro Padr\u00f3n procurador do Concello da vila de Ferrol, que fora nomeado polos seus veci\u00f1os para protestar perante o rei Xo\u00e1n II polas continuas aldraxes \u00e1s que os ti\u00f1a sometidos o se\u00f1or de Andrade. Con tal intenci\u00f3n presentouse Pedro Padr\u00f3n en Zamora o 18 de xaneiro de 1432, onde estaba daquela Xo\u00e1n II, o cal non o quixo recibir. Trantando de evitar que a s\u00faa viaxe non fose est\u00e9ril, solicitou a presenza dun escribano e un notario para que recollesen por escrito as s\u00faas protestas e demandas. Neste escrito de protesta invocaba ata cinco foros de reis anteriores onde se reco\u00f1ec\u00edan ou ratificaban \u00e1 vila de Ferrol unha serie de dereitos como o de gobern\u00e1rense por si mesmos, polo cal reclamaban a nulidade do nomeamento dos se\u00f1ores de Andrade como se\u00f1ores de Ferrol.\nAlg\u00fan efecto debeu ter esta protesta xa que non se confirmou a Pedro Fern\u00e1ndez de Andrade no se\u00f1or\u00edo da terra ferrol\u00e1, se ben os seus descendentes recuperar\u00edano. As\u00ed en 1440, nun foro outorgado polos frades de Montefaro, Fern\u00e1n P\u00e9rez de Andrade, o Mozo, asina como titor da s\u00faa sobri\u00f1a dona Mar\u00eda de Andrade, \"se\u00f1ora das vilas de Pontedeume, Ferrol e Vilalba\". E o 9 de xullo de 1442, xa morta Mar\u00eda de Andrade, o rei Xo\u00e1n II confirmar\u00eda a Fern\u00e1n P\u00e9rez o Mozo no se\u00f1or\u00edo de Ferrol."}
{"id": "188222", "revid": "56817", "url": "https://gl.wikipedia.org/wiki?curid=188222", "title": "Luvas de boxeo", "text": "As luvas de boxeo son as luvas acolchadas que os boxeadores usan para minimizar o impacto dos golpes. O uso das luvas de boxeo modernas axuda a reducir as feridas faciais, pero causa m\u00e1is danos cerebrais, segundo estudos m\u00e9dicos.\nO uso de protecci\u00f3n nas mans na loita deportiva data da Grecia antiga. Na Antiga Grecia era com\u00fan enfundarse as mans con coiro para a s\u00faa protecci\u00f3n.\nAs luvas de boxeo te\u00f1en diferentes pesos e \u00fasanse con fins espec\u00edficos. O tama\u00f1o e peso das luvas de boxeo m\u00eddense en onzas. No boxeo profesional, as luvas son de 8 a 10 onzas. Nos adestramentos de sparring poden ser de 14 a 20 onzas."}
{"id": "188223", "revid": "56817", "url": "https://gl.wikipedia.org/wiki?curid=188223", "title": "Mar\u00eda de Andrade", "text": "Mar\u00eda de Andrade, foi a quinta persoa en posu\u00edr os se\u00f1or\u00edos de Pontedeume, Ferrol e Vilalba, herdados do seu pai Pedro Fern\u00e1ndez de Andrade II. A morte temper\u00e1 deste fixo que acadase os se\u00f1or\u00edos sendo menor de idade, polo cal durante o seu curto mandato actuou como titor o seu t\u00edo Fern\u00e1n P\u00e9rez de Andrade, O Mozo.\nDesco\u00f1\u00e9cense as datas exactas do seu nacemento, posesi\u00f3n do se\u00f1or\u00edo e pasamento. S\u00e1bese por distintos documentos, que seu pai testou en 1435, que en 1440 estaba rexendo os se\u00f1or\u00edos tendo ao seu t\u00edo como titor, e que en xullo de 1442 xa \u00e9 seu t\u00edo o posuidor dos se\u00f1or\u00edos.\nPolo tanto, debeu tomar posesi\u00f3n dos se\u00f1or\u00edos algo despois de 1435 e morrer sen descendencia entre 1440 e 1442.\nPouco se sabe desta, m\u00e1is rapaza que se\u00f1ora de Andrade. Aparece nomeada nun documento do 6 de xaneiro de 1440 relativo a un foro outorgado polos frades de Montefaro no que se di:\nFoi sucedida polo seu t\u00edo e titor, Fern\u00e1n P\u00e9rez de Andrade, o Mozo."}
{"id": "188224", "revid": "98629", "url": "https://gl.wikipedia.org/wiki?curid=188224", "title": "Wewak", "text": "Wewak \u00e9 a capital da provincia de Sepik do Leste, en Pap\u00faa Nova Guinea. At\u00f3pase na costa norte da illa de Nova Guinea e \u00e9 a poboaci\u00f3n m\u00e1is grande que hai entre Madang e Jayapura.\nEntre 1943 e 1945, durante a segunda guerra mundial, Weeak foi base do corpo a\u00e9reo xapon\u00e9s na illa. A base foi bombardeada en repetidas ocasi\u00f3ns por avi\u00f3ns australianos e estadounidenses, m\u00e1is notablemente no ataque masivo do 17 de agosto de 1943.\nO centro antigo de Wewak local\u00edzase nunha pequena pen\u00ednsula, co resto da \u00e1rea urbana ocupando unha estreita franxa de terra entre o oc\u00e9ano e a cordilleira monta\u00f1osa costeira que emerxe a pouca distancia cara a dentro.\nAo leste do centro, at\u00f3pase unha pequena pen\u00ednsula onde se localiza en Hospital Boram e o Aeroporto Internacional de Wewak, que tam\u00e9n \u00e9 co\u00f1ecido como Boram.\nWewak est\u00e1 comunicado por estrada con outros tres pobos do r\u00edo Sepik: Angoram, Timbunke e Pagui, a\u00ednda que esta estrada non est\u00e1 en boas condici\u00f3ns nin \u00e9 de todo segura. Outra estrada vai pola costa cara ao oeste unindo Wewak cos pobos costeiros de Aitape e Vanimo, este \u00faltimo capital da provincia de Sandaun."}
{"id": "188225", "revid": "23204", "url": "https://gl.wikipedia.org/wiki?curid=188225", "title": "Vanimo", "text": "Vanimo \u00e9 a capital da provincia de Sandaun, en Pap\u00faa Nova Guinea. At\u00f3pase sobre unha pen\u00ednsula pr\u00f3xima a Indonesia.\n\u00c9 unha pequena localidade cunha poboaci\u00f3n de 9.809 habitantes (2000), cunha econom\u00eda baseada principalmente na explotaci\u00f3n forestal. A Vanimo Forest Products, propiedade da malaisiana Rimbunan Hijau, \u00e9 a principal empresa.\nVanimo \u00e9 co\u00f1ecido por ser destino surfeiro, coa reputaci\u00f3n de telas ondas m\u00e1is consistentes de Pap\u00faa Nova Guinea. A tempada do surf vai desde outubro at\u00e9 abril."}
{"id": "188226", "revid": "23204", "url": "https://gl.wikipedia.org/wiki?curid=188226", "title": "Mount Hagen", "text": "Mount Hagen (do alem\u00e1n \u00e9 a terceira cidade de Pap\u00faa Nova Guinea. \u00c9 a capital da Provincia das Terras Altas Orientiais e at\u00f3pase no f\u00e9rtil val do Wahgi, no centro da Pap\u00faa Nova Guinea continental, a unha altura de 1677 m.\nA Highlands Highway \u00e9 a principal ruta que conecta Mount Hagen coas cidades costeiras de Lae e Madang.\nO top\u00f3nimo prov\u00e9n do volc\u00e1n Mount Hagen, localizado a uns 24\u00a0km ao noroeste. O volc\u00e1n leva o nome do oficial colonial alem\u00e1n Curt von Hagen, sendo \"Hagensberg\" en alem\u00e1n\nEn 1933 Mick Leahy, irm\u00e1n de Dan Leahy, e Jim Taylor realizaron un reco\u00f1ecemento a\u00e9reo das Highlands e descubriron o enorme e poboado Val Wahgi. Pouco tempo despois adentr\u00e1ronse a p\u00e9 e convert\u00e9ronse nos primeiros occidentais en tomar contacto coas tribos do lugar. Estes primeiros expedicionarios constru\u00edron un aeroporto en Kelua, a pouca distancia da actual Mount Hagen. En 1934, constru\u00eduse unha nova pista de aterraxe, o aer\u00f3dromo de Mogei, no lugar onde se formou logo a cidade.\nTodos os anos cel\u00e9brase en Mount Hagen un importante festival, onde se re\u00fanes tribos de todo o estado para amosar as s\u00faas herdanzas culturais, con danzas e m\u00fasica, denominado Sing-sing.\nO aeroporto de Mount Hagen at\u00f3pase en Kagamuga, a 15 minutos en coche do centro de Mount Hagen."}
{"id": "188227", "revid": "75439", "url": "https://gl.wikipedia.org/wiki?curid=188227", "title": "Wabag", "text": "Wabag \u00e9 a capital da provincia de Enga, Pap\u00faa Nova Guinea. \u00c9 a capital provincial menos poboada, con 4 072 habitantes no ano 2000. At\u00f3pase na beira do r\u00edo Lai e a Highlands Highway pasa a trav\u00e9s da poboaci\u00f3n, un\u00edndoa con Mount Hagen e Porgera. Os primeiros europeos chegaron en 1938-39, cando se estableceu un campamento de radio e unha pista de aterraxe.\nPouco antes da s\u00faa independencia, en 1975, baixo administraci\u00f3n australiana, cando estaba establecido o distrito de Western Highlands, separouse Enga como distrito diferente, para logo, tras a independencia, converterse en provincia con Wabag como capital provincial.\nEst\u00e1 composta por unha poboaci\u00f3n rural que se dedica ao cultivo do caf\u00e9 e ao piretro, mais as loitas tribais, como as dificultades de comercializaci\u00f3n, fan que sexa unha zona pobre. Hai problemas de seguridade con crimes violentos e roubos frecuentes. Os edificios do goberno provincial de Enga xa te\u00f1en ardido m\u00e1is dunha vez."}
{"id": "188228", "revid": "102241", "url": "https://gl.wikipedia.org/wiki?curid=188228", "title": "Lingua vanimo", "text": "O vanimo \u00e9 unha lingua skou falada en Pap\u00faa Nova Guinea que se estende dende Leitre ata Wutung, na fronteira entre Pap\u00faa Nova Guinea e Indonesia.\nFonolox\u00eda.\nO dialecto duso da lingua vanimo \u00e9 infrecuente por non ter ningunha consoante velar fon\u00e9tica, a\u00ednda que ten fon\u00e9tico.\nAs vogais do dialecto dumo son:\nTodas as vogais aparecen nasalizadas, variando foneticamente entre unha vogal nasal e unha vogal seguida da conson\u00e1ntica . A /u/ nasal p\u00f3dese realizar como un sil\u00e1bico.\nEn dialecto dumo, non hai consoantes velares ademais deste (e tam\u00e9n como se indica a continuaci\u00f3n). As outras consoantes son:\nOs grupos conson\u00e1nticos son /pl, bl, ml, \u0272v, hv, hm, hn, h\u0272, hj/ (hv e hm poden ser al\u00f3fonos). /\u0272v/ pron\u00fanciase . Non hai consoantes de coda ademais de .\n ocorren no dialecto Dus\u00f6. Corresponden a ou cero en dumo.\nAs s\u00edlabas do dumo poden ter un ton \"alto\" ou \"longo\". Hai un tempo de s\u00edlaba estrito, unha s\u00edlaba de ton \"longo\" ocupa todo o tempo asignado para unha s\u00edlaba, mentres que cunha s\u00edlaba de ton alto ou \u00e1tona, hai un lixeiro intervalo entre esta e a seguinte s\u00edlaba. Ross escribe tons altos con acento \"grave\" e tons longos con acento agudo. Unha s\u00edlaba cunha vogal nasal / coda non \u00e9 necesariamente longa, pode ter calquera dos tres tons."}
{"id": "188229", "revid": "72012", "url": "https://gl.wikipedia.org/wiki?curid=188229", "title": "\u00c1ngel Sobral", "text": "\u00c1ngel Garc\u00eda Sobral, co\u00f1ecido como \u00c1ngel Sobral ou O Le\u00f3n de Xeve, nado en Xeve (Pontevedra) en 1908 e finado o 2 de agosto de 1986 na Piolla (tam\u00e9n Pontevedra), foi un boxeador galego.\nTraxectoria.\nFillo dunha familia agraria, en 1924 marchou emigrado ao Brasil, primeiro a Engenho Grande e logo a Niter\u00f3i, onde traballou como panadeiro. Nesa cidade comezou a boxear como afeccionado, e logo de 10 combates vitorioso pasa a ser profesional na categor\u00eda dos pesos medios. Comezou a ter sona no Brasil, naquel momento un dos epicentros do boxeo a nivel mundial. Obtivo o premio Lacerda que outorga a Federaci\u00f3n Brasileira de Boxeo e en 1930 regresou a Europa como deportista.\nChegou ao porto de Vigo e comezou a disputar combates en Galicia e Espa\u00f1a. Pelexou polo t\u00edtulo de campi\u00f3n espa\u00f1ol en Vigo no mes de outubro dese mesmo ano, 1930, e consegueiuno por KO ao terceiro asalto. Iniciou as\u00ed unha traxectoria de numerosos combates neses meses que o levaron a sufrir unha lesi\u00f3n nas mans, e a perder o combate polo campionato de Espa\u00f1a en 1932 fronte a Francisco Ros.\nDespois dunha tempada de descanso e de adestramentos, recuperou o t\u00edtulo espa\u00f1ol dos pesos medios de novo en Vigo, en setembro de 1933, ao derrotar o levantino F\u00e9lix G\u00f3mez. Ese mesmo ano casou e estableceuse no lugar da Piolla, tam\u00e9n na cidade de Pontevedra. Ao ano seguinte recaeu da s\u00faa lesi\u00f3n e perdeu alg\u00fans combates de relevancia, co que foi freando a s\u00faa carreira, a\u00ednda que consta que en 1935 a\u00ednda pelexou en Lisboa. Perdeu ademais o t\u00edtulo dos pesos medios en decembro dese ano por non combater en prazo ante Toribio Nistal.\nNese mesmo ano 1935 conseguiu a trav\u00e9s dunha amizade un posto de funcionario no Banco de Espa\u00f1a de Pontevedra. A guerra do 36 mobilizouno e \u00e9 recrutouno polo bando nacionalista e foi destinado a Villablino. Logo da guerra xa non volveu pelexar. En 1949 solicitou unha excedencia por cinco anos e marchou emigrado a Brasil para vender tabaco no R\u00edo de Xaneiro. En 1954 reincorporouse no seu posto do Banco de Espa\u00f1a, pero inicialmente foi destinado a Barcelona e s\u00f3 posteriormente de novo a Pontevedra, de onde xa non marchar\u00eda ata a s\u00faa morte."}
{"id": "188230", "revid": "56817", "url": "https://gl.wikipedia.org/wiki?curid=188230", "title": "Goroka", "text": "Goroka \u00e9 a capital da provincia Eastern Highlands, Pap\u00faa Nova Guinea. Ten aproximadamente unha poboaci\u00f3n de 19.000 habitantes (2000), e at\u00f3pase a uns 1600 m sobre o nivel do mar. Pos\u00fae un aeroporto (no medio do pobo) e est\u00e1 na \"Highlands Highway\", a uns 285\u00a0km de Lae, da Provincia de Morobe, e a 90\u00a0km de Kainantu, da Eastern Highlands.\nTen unha clima temperado co\u00f1ecido como de \"primavera perpetua\"."}
{"id": "188231", "revid": "56817", "url": "https://gl.wikipedia.org/wiki?curid=188231", "title": "Kundiawa", "text": "Kundiawa \u00e9 a capital da provincia de Simbu, Pap\u00faa Nova Guinea, cunha poboaci\u00f3n de 8.147 habitantes (2000). At\u00f3pase na Highlands Highway aproximadamente a metade de cami\u00f1o entre Goroka e Mount Hagen, respectivamente as capitais das provincias Eastern Highlands e Western Highlands.\nExiste diferentes grupos \u00e9tnicos como son os dom, os bomai, os golin e os kuman. A lingua m\u00e1is empregada \u00e9 a kuman, pois ten m\u00e1is de 900.000 falantes."}
{"id": "188232", "revid": "89787", "url": "https://gl.wikipedia.org/wiki?curid=188232", "title": "Mogwai", "text": "Mogwai \u00e9 unha banda escocesa de post-rock, formada en Glasgow en 1995. Est\u00e1 composta por Stuart Braithwaite (guitarra, voces), Barry Burns (guitarra, piano, sintetizador, voces), Dominic Aitchison (baixo) e Martin Bulloch (bater\u00eda). As s\u00faas canci\u00f3ns adoitan a ser longas pezas baseadas nas guitarras e que contan con grandes contrastes de din\u00e1mica, mel\u00f3dicas li\u00f1as de baixo e pesado uso da distorsi\u00f3n e dos efectos.\nHistoria.\nFormaci\u00f3n.\nStuart Braithwaite e Dominic Aitchison co\u00f1ec\u00e9ronse en abril de 1991, e catro anos despois formaron Mogwai co antigo amigo do colexio Martin Bulloch. O nome da banda procede das criaturas da pel\u00edcula \"Gremlins\", a\u00ednda que o guitarrista Stuart Braithwaite comenta que \"non ten un significado significativo e sempre pensamos en conseguir un mellor, pero como moitas outras cousas nunca o logramos\". 'Mogwai' significa \"esp\u00edrito malvado\" ou \"dia\u00f1o\" en canton\u00e9s. A banda estreouse en febreiro de 1996 co sinxelo \"Tuner\"/\"Lower\" e ao final do ano recibiu a distinci\u00f3n de \"sinxelo do ano\" da revista \"NME\" por \"Summer\", unha faza\u00f1a repetida a principios de 1997 con \"New Paths to Helicon\". Despois de realizar un feixe de concertos a banda medrou coa introduci\u00f3n de John Cummings na guitarra, e o bater\u00eda de Teenage Fanclub Brendan O'Hare que se incorporaron mentres gravaban o seu \u00e1lbum de estrea \"Mogwai Young Team\".\n\"Mogwai Young Team\".\nO disco, editado en outubro de 1997, chegou ao n\u00famero 75 da lista brit\u00e1nica de \u00e1lbums, e contaba coa colaboraci\u00f3n de Aidan Moffat de Arab Strap. En 1998 a banda tivo os seus primeiros postos nas listas cun sinxelo compartido con Magoo de versi\u00f3ns de Black Sabbath que chegou ao n\u00famero 60 no Reino Unido e cun EP de remesturas de \"Fear Satan\" que chegou ao n\u00famero 57. No mesmo ano editouse un \u00e1lbum de remesturas de temas da banda realizadas por Kevin Shields, Alec Empire e \u03bc-ziq, \"\". A banda tam\u00e9n remesturou temas para David Holmes e Manic Street Preachers. O'Hare foi despedido despois do lanzamento do \u00e1lbum.\n\"Come On Die Young\".\nBarry Burns entrou na banda antes da gravaci\u00f3n de \"Come On Die Young\", o segundo \u00e1lbum do grupo. Burns xa tocara alg\u00fans concertos con Mogwai como frautista e pianista ocasional. Segundo Stuart, Barry foi convidado \u00e1 banda debido a que era unha persoa divertida. O \u00e1lbum chegou ao n\u00famero 29 no Reino Unido. A formaci\u00f3n do grupo permaneceu inalterable dende 1998 ata novembro de 2015, cando John Cummings marchou para realizar outros proxectos. O m\u00fasico escoc\u00e9s Luke Sutherland contribu\u00edu tocando o viol\u00edn (e m\u00e1is recentemente con voces e guitarras) nos discos de Mogwai e nos seus concertos.\n\"Rock Action\".\nO disco de 2001 \"Rock Action\" conseguiu a posici\u00f3n m\u00e1is alta nas listas brit\u00e1nicas da banda, chegando ao n\u00famero 23. O \u00e1lbum era menos guitarreiro que os anteriores, contando con m\u00e1is electr\u00f3nica; un maior n\u00famero de temas do habitual tam\u00e9n contaba con voces, e entre os vocalistas invitados estaban David Pajo de Slint, Gruff Rhys de Super Furry Animals e Gary Lightbody de Snow Patrol. Pouco despois a banda lanzou \"My Father My King\", unha cacof\u00f3nica canci\u00f3n de 20 minutos que pechaba os seus concertos na \u00e9poca de \"Rock Action\", e foi facturada como unha peza complementaria do \u00e1lbum.\n\"Happy Songs for Happy People\".\nO \u00e1lbum de 2003 \"Happy Songs for Happy People\" continuou o movemento da banda cara o uso de electr\u00f3nica e de arranxos m\u00e1is espazosos. Foi o primeiro \u00e1lbum do grupo en venderse ben nos Estados Unidos, chegando ao n\u00famero 13 da lista da \"Billboard\" de \u00e1lbums independentes e pasando unha semana na lista \"Billboard 200\". As recensi\u00f3ns foron en xeral favorables, a\u00ednda que Pitchfork Media dixo en 2008 \"... a recepci\u00f3n (do \u00e1lbum) variou de media a favorable. Alg\u00fans loaron o alcance, a grandeza e a disposici\u00f3n da banda para explorar m\u00e1is al\u00f3 dos l\u00edmites da din\u00e1mica silenciosa-ruidosa que dominaba; outros lamentaron unha falta do mesmo, chamando alternativamente a \"Happy Songs\" demasiado suave, demasiado pequeno, ou demasiado r\u00edxido\".\n\"Mr Beast\".\nEn marzo de 2006 editouse o \u00e1lbum \"Mr Beast\", tanto en formato regular como nunha edici\u00f3n especial de luxo que tra\u00eda un DVD documentando o proceso de gravaci\u00f3n, titulado \"The Recording of Mr Beast\". O disco foi descrito polo presidente de Creation Records, Alan McGee, como \"probablemente o mellor \u00e1lbum de art rock no que estiven involucrado dende \"Loveless\". De feito,\u00e9 posiblemente mellor que \"Loveless\"\" (refer\u00edndose ao influente \u00e1lbum de 1991 de My Bloody Valentine). AllMusic dixo do \u00e1lbum que era \"posiblemente o m\u00e1is accesible a\u00ednda que sofisticado \u00e1lbum que Mogwai editou\".\n\"The Hawk Is Howling\".\nO sexto \u00e1lbum de estudio da banda, \"The Hawk Is Howling\", foi gravado dende finais de 2007 ata principios de 2008, e foi publicado en setembro de 2008. Foi o primeiro \u00e1lbum de Mogwai que non contaba con voces, e tam\u00e9n foi o primeiros en ser producido pola propia banda; o disco foi gravado por Andy Miller nos Chem19 Studios en Hamilton, South Lanarkshire, e mesturado por Gareth Jones nos Castle of Doom Studios de Glasgow. O \u00e1lbum xerou un EP, \"Batcat\", que contaba coa canci\u00f3n t\u00edtulo e tam\u00e9n cunha colaboraci\u00f3n con Roky Erickson, cantando en \"Devil Rides\".\n\"Burning\" / \"Special Moves\".\nEn 2010 a banda publicou o seu primeiro filme ao vivo (\"Burning\", rodado por Vincent Moon e Nathana\u00ebl Le Scouarnec, e que se estreou no Glasgow Film Festival e febreiro) e un \u00e1lbum en directo (chamado \"Special Moves\"). \"Burning\" cont\u00e9n oito temas dos concertos do grupo en Brooklyn d\u00faante a s\u00faa xira estadounidense de 2008/2009, mentres que \"Special Moves\" engade nove canci\u00f3ns m\u00e1is da mesma xira. \"Special Moves\" foi o primeiro lanzamento do propio selo da banda, Rock Action Records, chamado as\u00ed polo bater\u00eda de The Stooges Scott Asheton, que era co\u00f1ecido como Rock Action.\n\"Hardcore Will Never Die, But You Will\".\nNo mes de setembro de 2010 Mogwai deixou Matador Records, a s\u00faa distribuidora en Am\u00e9rica do Norte durante moito tempo, e fichou por Sub Pop. Braithwaite tam\u00e9n afirmou que a banda estaba traballando en material para un novo \u00e1lbum que ser\u00eda editado a comezos de 2011. O 27 de outubro de 2010 Mogwai anunciou o seu s\u00e9timo \u00e1lbum de estudio, \"Hardcore Will Never Die, But You Will\". O disco lanzouse o 14 de febreiro de 2011 no Reino Unido e chegou ao n\u00famero 25 da lista de \u00e1lbum brit\u00e1nica. Unha edici\u00f3n extra contaba cun CD adicional cunha peza de 23 minutos chamada \"Music for a Forgotten Future (The Singing Mountain)\", gravada para unha instalaci\u00f3n art\u00edstica de Douglas Gordon e Olaf Nicolai. Lanz\u00e1ronse ademais tres sinxelos do \u00e1lbum; \"Rano Pano\", \"Mexican Grand Prix\" e \"San Pedro\".\nEn 2012 lanzouse o \u00e1lbum de remesturas \"A Wrenched Virile Lore\", que inclu\u00eda temas de \"Hardcore...\" remesturados por numerosos artistas como Xander Harris, The Soft Moon, Robert Hampson e Justin Broadrick. O \u00e1lbum, cuxo t\u00edtulo \u00e9 case un anagrama de \"Hardcore Will Never Die\" foi novamente editado por Sub Pop nos Estados Unidos e por Rock Action Records no resto do mundo.\n\"Rave Tapes\".\nEn xullo de 2013 Mogwai interpretou por primeira vez a s\u00faa banda sonora para \"\" en concertos por todo o Reino Unido. Posteriormentea banda anunciou novas datas, inclu\u00eddas d\u00faas noites no Royal Festival Hall e un concerto pechando a derradeira edici\u00f3n do festival All Tomorrow's Parties en Camber Sands, Inglaterra.\nO grupo anunciou o seu oitavo \u00e1lbum de estudio, \"Rave Tapes\", o 28 de outubro de 2013. O disco lanzouse o 20 de xaneiro do ano seguinte a trav\u00e9s de Rock Action no Reino Unido, de Spunk en Australia e de Hostess no Xap\u00f3n e no sueste asi\u00e1tico, mentres que Sub Pop publicou o \u00e1lbum o d\u00eda 21 de xaneiro nos Estados Unidos. \"Rave Tapes\" foi producido por Mogwai e Paul Savage, e a canci\u00f3n \"Remurdered\" sub\u00eduse \u00e1s p\u00e1xinas de Rock Action e Sub Pop SoundCloud no momento do seu anuncio. O \u00e1lbum entrou no n\u00famero 10 da lista brit\u00e1nica e no mes de abril era o disco m\u00e1is vendido do pa\u00eds en vendas de vinilo.\nO 1 de decembro de 2014 Rock Action lanzou o EP \"Music Industry 3. Fitness Industry 1.\" que contaba con tres temas novos das sesi\u00f3ns de gravaci\u00f3n de \"Rave Tapes\", xunto con tres remesturas de canci\u00f3ns dese \u00e1lbum feitas por Blanck Mass, Pye Corner Audio e Nils Frahm. O EP gravuse en Glasgow con Paul Savage.\nEn xu\u00f1o de 2015 Mogwai realizou unha serie de grandes concertos no Reino Unido e Irlanda, rematando con d\u00faas noites no Camden Roundhouse para celebrar o 20 aniversario da banda. Ao mesmo tempo, en asociaci\u00f3n con ATP, o grupo comisiounou unha serie de concertos no seu local de Londres con artistas que os \"desafiaran, intrigraran e inspiraran\", como The Jesus and Mary Chain, Public Enemy, e Godspeed! You Black Emperor. O 23 de outubro Mogwai lanzou o \u00e1lbum retrospectivo \"Central Belters\", formado por tres CDs ou seis LPs, onde repasaban a s\u00faa carreira.\nO 15 de novembro de 2015 a banda anunciou que o guitarrista John Cummings marchaba para centrarse nos seus propios proxectos. \n\"Every Country's Sun\".\nEn abril de 2016 Braithwaite contoulle a \"The\" \"Guardian\" que a banda estaba compo\u00f1endo novas canci\u00f3ns e que viaxar\u00eda aos Estados Unidos nese mesmo ano para gravar un novo \u00e1lbum con Dave Fridmann, que xa producira \"Rock Action\" uns 15 anos antes. O 25 de novembro Fridmann anunciou que o grupo comezara a gravaci\u00f3n do disco con el. O 3 de marzo de 2017 Mogwai anunciou que remataran as gravaci\u00f3ns e estaban masterizando o \u00e1lbum nos Abbey Road Studios. A banda anunciou unha xira mundial coincidindo co lanzamento do novo traballo, comezando con datas en Europa no mes de outubro antes de visitar Am\u00e9rica do Norte en novembro e tocando finalmente na s\u00faa cidade natal de Glasgow en decembro.\nO 14 de maio de 2017 a banda anunciou que o novo \u00e1lbum chamar\u00edase \"Every Country's Sun\" e que ser\u00eda editado o 1 de setembro dese ano. O grupo tam\u00e9n compart\u00edu a primeira canci\u00f3n, \"Coolverine\". O d\u00eda 2 de xu\u00f1o Mogwai tocou no festival Primavera Sound en Barcelona, nun concerto anuncioado ese mesmo d\u00eda e onde inerpretaron \"Every Country's Sun\" na s\u00faa totalidade.\n\"As the Love Continues\".\nO 29 de outubro de 2020 Mogwai anunciou un novo \u00e1lbum, \"As the Love Continues\", que editar\u00e1n o 19 de febreiro de 2021. O seu sinxelo principal, \"Dry Fantasy\", estreouse na BBC Radio 6 e est\u00e1 dispo\u00f1ible para ser descargado."}
{"id": "188233", "revid": "109216", "url": "https://gl.wikipedia.org/wiki?curid=188233", "title": "Lubricated Goat", "text": "Lubricated Goat \u00e9 unha banda australiana de noise rock activa dende mediados dos anos 80 ata mediados dos 90. Despois de separarse volveron \u00e1 actividade en 2003. Conseguiron certa notoriedade por tocar nus nun programa de televisi\u00f3n, levando s\u00f3 os seus instrumentos e o seu calzado. Principalmente influenciada por grupos como The Stooges e The Birthday Party, tocan un estilo sucio e de rock que precedeu ao grunge.\nHistoria.\nLubricated Goat formouna en Sydney o m\u00fasico Stu Spasm (Stuart Grey). Cando regresaba dunha viaxe a Inglaterra, Spasm pasou por Perth para visitar ao antigo bater\u00eda de Singing Dog Brett Ford, que entaba ent\u00f3n tocando en The Kryptonics con Peter Hartley.\nNo seu tempo en Perth, Stu gravou o que posteriormente se converter\u00eda na cara A do EP \"Plays The Devil\u2019s Music\" EP nos No Sweat Studios con Ford e Hartley. A cara B gravouse en Adelaide nun catro pistas co bater\u00eda Martin Bland (Bloodloss/Salamander Jim).\nLubricated Goat asinou un contrato con Red Eye Records, pertenci\u00e7ente a Black Eye Records. Ao pouco tempo a banda trasladouse a Sydney, onde anteriormente Stu co\u00f1ecera a Guy Maddison da banda Greenhouse Effect (actualmente est\u00e1 en Mudhoney), e ofreceulle a oportunidade de tocar o baixo en Lubricated Goat. A meirande parte dos membros viv\u00edan en Cleveland Street, nunha vella mansi\u00f3n destartalada que foi bautizada como \"Gracelands\", e que era un refuxio para m\u00fasicos e artistas.\nEn 1988, Lubricated Goat editou o seu \u00e1lbum de estrea, \"Paddock Of Love\", que contaba co tema \"In The Raw\". A banda posteriormente interpretou ese tema en \"playback\" no programa \"Blah Blah Blah\" da Australian Broadcasting Corporation, onde tocaron nus, causando bastante indignaci\u00f3n nos medios australianos. Realizouse un documental sobre este feito titulado \"In The Raw\", onde se explica como e porque a banda sa\u00edu a tocar ser roupa.\nNesas datas a formaci\u00f3n cambiou; despediron a Hartley e Ford deixou o grupo sendo substitu\u00eddos polo guitarrista Sir Charles Tolnay Esquire, de Grong Grong e King Snake Roost, e por Gene Revet, bater\u00eda de The Space Juniors. En 1989 a nova formaci\u00f3n gravou o EP \"Schadenfreude\". Charlie e Gene non xiraron polos Estados Unidos, no seu lugar a Stu e Guy un\u00edronselles Renastair EJ e Martin Bland para a s\u00faa primeira xira por ese pa\u00eds. Posteriormente, despois da marcha de Guy, esa formaci\u00f3n gravou o \u00e1lbum \"Psychedelicatessen\" con Lachlan McLeod no baixo.\nLubricated Goat reeditou o seu fondo de cat\u00e1logo a trav\u00e9s de Amphetamine Reptile Records nos Estados Unidos, e de Normal en Europa antes da s\u00faa primeira xira estadounidense a mediados de 1989. En 1990 a banda comezou a s\u00faa primeira xira europea, marcada pola traxedia debido ao apu\u00f1alamento de Spasm en Berl\u00edn. O incidente fixo que a banda entrase nun per\u00edodo de hiato.\nDespois do hiato.\nVarias encarnaci\u00f3ns de Lubricated Goat, a mi\u00fado s\u00f3 contando con Stu Spasm, existiron dende ent\u00f3n, gravanco material para Sub Pop, PCP, Sympathy for the Record Industry e REPTILIAN. Spasm tam\u00e9n tocou en Crunt, onde tam\u00e9n estaba a s\u00faa muller Kat Bjelland, de Babes in Toyland e o bater\u00eda de Jon Spencer Blues Explosion Russell Simins.\nEn 2007, unha nova formaci\u00f3n de Lubricated Goat comezou a compo\u00f1er novas canci\u00f3ns e a interpretalas ao vivo, xunto cunha selecci\u00f3n de temas cl\u00e1sicos do grupo. Desta volta a banda inclu\u00eda tam\u00e9n a Anne Mette Rasmussen nos teclados, efectos de son e coros, Creighton Chamberlain (antigo membro de Heroine Sheiks) no baixo, e 'Bloody' Rich Hutchins (membro de Live Skull, Of Cabbages and Kings, Sugartime, Phideaux, Hungry March Band) na bater\u00eda.\nNo 2009 a banda volveu cambiar de compo\u00f1entes, sendo Creighton Chamberlain substitu\u00eddo por Jack Natz, que tocara o baixo co grupo de cando en vez a finais dos 90 e durante os 2000. Anne Mette Rasmussen abandonou para formar LoveStruck, onde tam\u00e9n est\u00e1n Stu Spasm e Rich Hutchins. Esta nova formaci\u00f3n de Lubricated Goat at\u00f3pase na actualidade compo\u00f1endo e gravando novo material."}
{"id": "188236", "revid": "1131", "url": "https://gl.wikipedia.org/wiki?curid=188236", "title": "Galisancho", "text": "Galisancho \u00e9 un concello da provincia de Salamanca, na Comunidade Aut\u00f3noma de Castela e Le\u00f3n, Espa\u00f1a. At\u00f3pase a 30 quil\u00f3metros da capital provincial de Salamanca, cunha poboaci\u00f3n de 435 habitantes no 2010 e ten unha \u00e1rea de 22.85 km\u00b2.\nDemograf\u00eda.\nEvoluci\u00f3n demogr\u00e1fica de Galisancho durante o s\u00e9culo XX."}
{"id": "188237", "revid": "89787", "url": "https://gl.wikipedia.org/wiki?curid=188237", "title": "Kerema", "text": "Kerema \u00e9 a capital da provincia do Golfo, Pap\u00faa Nova Guinea, situada na costa do Golfo de Pap\u00faa. No ano 2000 ti\u00f1a unha poboaci\u00f3n de 5.116 habitantes. A provincia fai honra ao seu nome cunha paisaxe de costa con grandes deltas dos r\u00edos que chegan das serras do norte.\nF\u00e1lanse m\u00e1is de 20 linguas na provincia. Entre as que podemos o\u00edr en Kerama est\u00e1n o toaripi, o kakiae, o opao, o keuru ou o tairuma.\nJames Chalmers, ou 'Tamate', como o chamaron os habitantes en toaripi, foi o primeiro home branco que chegou \u00e1 provincia. Chegou a Iokea en 1885."}
{"id": "188238", "revid": "56817", "url": "https://gl.wikipedia.org/wiki?curid=188238", "title": "Kokopo", "text": "Kokopo \u00e9 a capital de Nova Breta\u00f1a Oriental, unha provincia de Pap\u00faa Nova Guinea. A capital mud\u00e1rase de Rabaul en 1994 cando fixeron erupci\u00f3n os volc\u00e1ns Tavurvur e Vulcan. Por esta raz\u00f3n, a poboaci\u00f3n aumentou de 3.150 habitantes en 1990 a 20.262 habitantes no 2000.\nKokopo era co\u00f1ecida como \"Herbertsh\u00f6he\" durante a Nova Guinea Alem\u00e1. At\u00e9 1910 foi a capital da administraci\u00f3n colonial alem\u00e1."}
{"id": "188239", "revid": "89787", "url": "https://gl.wikipedia.org/wiki?curid=188239", "title": "O Arise, All You Sons", "text": "\"O Arise, All You Sons\" \u00e9 o himno nacional de Pap\u00faa Nova Guinea. Promoveuse como himno nacional cando Papua New Guinea se tornou independente o 16 de setembro de 1975. Foi composto por Thomas Shacklady."}
{"id": "188240", "revid": "23204", "url": "https://gl.wikipedia.org/wiki?curid=188240", "title": "Cary-Hiroyuki Tagawa", "text": "Cary-Hiroyuki Tagawa, nado o 27 de setembro de 1950, \u00e9 un actor xapon\u00e9s.\nBiograf\u00eda.\nInfancia.\nTagawa naceu en Toquio, no Xap\u00f3n. \u00c9 fillo dunha actriz xaponesa e dun militar nipo-americano que serviu nas Forzas Armadas dos Estados Unidos de Am\u00e9rica. Comezou a actuar xa no ensino medio e graduouse na Universidade de Carolina do Sur.\nCarreira.\nA s\u00faa revelaci\u00f3n como actor aconteceu tras o filme \"O derradeiro emperador\" en 1987. En 1989 actuou no filme \"License to Kill\". En 1991, ao lado de Dolph Lundgren e Brandon Lee fixo \"Showdown in Little Tokyo\". No mesmo ano, tam\u00e9n fixo o filme \"The Perfect Weapon\".\nMoitos lembraranse del por papeis de vil\u00e1ns, como Yoshida en \"Showdown in Little Tokyo\" (1991), Shang Tsung en \"Mortal Kombat\" (1995), ou Kabai Singh en \"The Phantom\" (1996)."}
{"id": "188241", "revid": "98629", "url": "https://gl.wikipedia.org/wiki?curid=188241", "title": "Madang", "text": "Madang \u00e9 a capital da provincia de Madang cunha poboaci\u00f3n de 27.420 (2005) na costa norte de Pap\u00faa Nova Guinea. Foi colonizado por primeira vez polos alem\u00e1ns no s\u00e9culo XIX, cando a denominaron \"Friedrich-Wilhelmshafen\".\nHistoria.\nO bi\u00f3logo Nicholai Miklukho-Maklai foi probablemente o primeiro europeo que visitou esta \u00e1rea. En 1871 estivo pola Astrolabe Bay, ao sur da actual Madang, durante 15 meses.\nEn 1884, a Compa\u00f1\u00eda de Nova Guinea alem\u00e1 arribou e tratou de establecer unha base na zona, probando en varios lugares, inclu\u00edndo a Madang, pero eran continuamente atacados pola malaria, mov\u00e9ndose logo eventualmente para Rabaul.\nOs xaponeses tomaron Madang na segunda guerra mundial en 1942. En setembro de 1943, os australianos lanzaron unha potente campa\u00f1a para recuperar a Cordilleira Finisterre e Madang, que foi capturada o 24 de abril de 1944, non sen antes ser destru\u00edda pola guerra."}
{"id": "188243", "revid": "22570", "url": "https://gl.wikipedia.org/wiki?curid=188243", "title": "Milne Bay", "text": "A Provincia de Milne Bay \u00e9 unha das provincias da Pap\u00faa Nova Guinea. A capital da provincia \u00e9 a cidade de Alotau.\nConta cunha superficie de 14.000\u00a0km2, cunha poboaci\u00f3n de 209.054 habitantes (2000), o que d\u00e1 unha densidade de poboaci\u00f3n de quince habitantes por quil\u00f3metro cadrado aproximadamente.\nEconomicamente a provincia depende maiormente do turismo, como tam\u00e9n da produci\u00f3n da palmeira aceiteira ou da extracci\u00f3n de ouro. Ademais destas grandes industrias hai moitos outros proxectos de produci\u00f3n a pequena escala, como o cultivo de cacao ou copra.\nDistritos.\nEsta provincia p\u00f3dese dividir en varios distritos:"}
{"id": "188244", "revid": "55340", "url": "https://gl.wikipedia.org/wiki?curid=188244", "title": "Alotau", "text": "Alotau \u00e9 a capital da provincia de Milne Bay, unha provincia de Pap\u00faa Nova Guinea. At\u00f3pase na costa setentrional da Milne Bay. No ano 2000 ti\u00f1a 10.025 habitantes.\nAt\u00f3pase dentro da \u00e1rea onde o ex\u00e9rcito xapon\u00e9s sufriu a s\u00faa primeira derrota terrestre da Guerra do Pac\u00edfico en 1942, pouco antes da batalla de Kokoda Track. Converteuse en capital en 1969 tras quitarlle o posto a Samarai.\nHai unha pista desde Ulumani at\u00e9 Alotau que pasa polo aeroporto local de Gurney (chamado as\u00ed por Charles Raymond Gurney, do ex\u00e9rcito australiano, que morreu na zona en 1942). O aeroporto at\u00f3pase a 12\u00a0km do pobo.\nAlotau \u00e9 porta de entrada de Milne Bay, que cont\u00e9n algunhas das illas m\u00e1is remotas do mundo. \u00c9 co\u00f1ecido tam\u00e9n polo seu arrecife de coral."}
{"id": "188246", "revid": "98629", "url": "https://gl.wikipedia.org/wiki?curid=188246", "title": "Popondetta", "text": "Popondetta \u00e9 unha cidade de Pap\u00faa Nova Guinea, capital da provincia de Oro, localizada no leste da illa de Nova Guinea. Esta rexi\u00f3n foi famosa na segunda guerra mundial polas bases militares instaladas polo seu territorio.\nCon 19.556 habitantes no 2000, era a novena cidade m\u00e1is grande do pa\u00eds.\nPreto da cidade, en 1954 o monte Lamington entrou en erupci\u00f3n e matou m\u00e1is de 4.000 persoas."}
{"id": "188247", "revid": "29496", "url": "https://gl.wikipedia.org/wiki?curid=188247", "title": "Cham\u00e1bano Trindade", "text": ""}
{"id": "188249", "revid": "29496", "url": "https://gl.wikipedia.org/wiki?curid=188249", "title": "...continuavano a chiamarlo Trinit\u00e0", "text": ""}
{"id": "188250", "revid": "56817", "url": "https://gl.wikipedia.org/wiki?curid=188250", "title": "Kimbe", "text": "Kimbe \u00e9 a capital da provincia de Nova Breta\u00f1a Occidental, Pap\u00faa Nova Guinea. \u00c9 un porto da ba\u00eda de Kimbe, sendo o terceiro porto en importancia de Pap\u00faa Nova Guinea. No ano 2000 ti\u00f1a 14.656 habitantes.\n\u00c9 un destacado centro industrial tratando produtos como a palmeira aceiteira, o cacao ou o coco. A empresa m\u00e1is grande de Nova Breta\u00f1a, e da Pap\u00faa Nova Guinea mesma, ch\u00e1mase New Britain Palm Oil Limited (NBPOL) e ten a s\u00faa sede principal en Mosa, a 12\u00a0km de Kimbe."}
{"id": "188252", "revid": "89787", "url": "https://gl.wikipedia.org/wiki?curid=188252", "title": "Phleng Chat", "text": "Phleng Chat (\"\u0e40\u0e1e\u0e25\u0e07\u0e0a\u0e32\u0e15\u0e34\") \u00e9 o himno nacional de Tailandia. Foi adoptado oficialmente o 10 de decembro de 1939. A melod\u00eda foi composta por Peter Feit (en tailand\u00e9s: \"Phra Jenduriyang\") e a letra foi escrita por Luang Saranupraphan.\nEn 1939 o nome do pa\u00eds mudou de Siam a Tailandia, polo que se realizou un concurso para a nova letra do himno, do que sa\u00edu este de Luan Saranupraphan.\nTraduci\u00f3n ao galego.\n\"Feita desde o portugu\u00e9s, al\u00e9n de que se poden dar outras interpretaci\u00f3ns\"."}
{"id": "188253", "revid": "22570", "url": "https://gl.wikipedia.org/wiki?curid=188253", "title": "God Save Our Solomon Islands", "text": "God Save Our Solomon Islands \u00e9 o himno nacional das Illas Salom\u00f3n. Adoptouse en 1978 tras a s\u00faa independencia. O texto foi escrito por Panapasa Balekana e Matila Balekana; e a m\u00fasica por Panapasa Balekana."}
{"id": "188258", "revid": "89787", "url": "https://gl.wikipedia.org/wiki?curid=188258", "title": "Estreptomicina", "text": "A estreptomicina \u00e9 un antibi\u00f3tico da clase dos aminoglic\u00f3sidos. Foi o primeiro antibi\u00f3tico aminoglic\u00f3sido descuberto e tam\u00e9n o primeiro tratamento antibi\u00f3tico utilizado para tratar a tuberculose. \u00c9 un antibi\u00f3tico bactericida producido pola actinobacteria \"Streptomyces griseus\". A estreptomicina non pode administrarse oralmente, sen\u00f3n por medio de inxecci\u00f3ns intramusculares regulares. Presenta efectos secundarios adversos sobre os o\u00eddos (ototoxicidade).\nMecanismo de acci\u00f3n.\nA estreptomicina \u00e9 un inhibidor da s\u00edntese proteica. \u00danese ao ARNr 16S da subunidade menor de 30S do ribosoma bacteriano, interferindo coa uni\u00f3n do ARNt que leva o amino\u00e1cido \"N\"-formilmetionina (fMet-ARNt) \u00e1 subunidade de 30 S. Isto orixina erros na lectura do cod\u00f3n, e finalmente \u00e1 inhibici\u00f3n da s\u00edntese proteica e a morte da c\u00e9lula microbiana por mecanismos que non se comprenden totalmente. Os ribosomas humanos son estruturalmente diferentes dos bacterianos, o que fai que o antibi\u00f3tico sexa selectivo para as bacterias. Por\u00e9n, a baixas concentraci\u00f3ns a estreptomicina tan s\u00f3 inhibe o crecemento da bacteria debido \u00e1 incorrecta lectura do ARNm bacteriano durante a s\u00faa traduci\u00f3n. A estreptomicina \u00e9 un antibi\u00f3tico de amplo espectro que inhibe tanto a bacterias grampositivas coma gramnegativas.\nA estreptomicina distrib\u00faese no plasma extracelular e en m\u00faltiples tecidos do organismo, excepto o cerebro; acada s\u00f3 concentraci\u00f3ns moi baixas no l\u00edquido cefalorraqu\u00eddeo, nas secreci\u00f3ns bronquiais e vaxinais, e pode orixinar un fedor desagradable caracter\u00edstico nas feces.\nA estreptomicina non penetra ben nas c\u00e9lulas, polo que \u00e9 un axente que afecta aos bacilos exclusivamente extracelulares. Como consecuencia, o tratamento da tuberculose require o uso doutros axentes que eliminen as bacterias intracelulares, que son o compo\u00f1ente principal da infecci\u00f3n tuberculosa .\nAtravesa a placenta, polo que pode ter un certo efecto sobre o feto. A s\u00faa uni\u00f3n a prote\u00ednas do plasma sangu\u00edneo \u00e9 de baixa a moderada e non se metaboliza. Do 80 ao 98 % da estreptomicina \u00e9 excretada por v\u00eda renal en forma inalterada \u00e1s 24 horas e o 1 % pola bile.\nEfectos secundarios.\nOs efectos secundarios m\u00e1is relevantes, igual que os doutros aminoglic\u00f3sidos, son toxicidade renal e toxicidade para os o\u00eddos. Pode orixinar unha xordeira transitoria ou permanente. A pori\u00f3n vestibular do nervio cranial VIII (o nervio vestibulocolear) pode quedar afectada, causando tinnitus, v\u00e9rtixe, ataxia, toxicidade renal e potencialmente pode interferir co diagn\u00f3stico de enfermidades renais.\nEfectos secundarios com\u00fans son vertixe, v\u00f3mitos, insensibilidade da cara, febre e erupci\u00f3ns cut\u00e1neas. A febre e erupci\u00f3ns poden aparecer co uso persistente.\nO seu uso non est\u00e1 recomendado durante o embarazo. Informouse de xordeira conx\u00e9nita en nenos cuxas nais recibiran estreptomicina durante o embarazo. O seu uso parece non crear problemas ao neno durante a lactaci\u00f3n.\nNon est\u00e1 recomendada en persoas con miastenia gravis.\nHistoria.\nA estreptomicina foi illada por primeira vez no laboratorio de Selman Abraham Waksman en 1943 por Albert Schatz, un dos investigadores axudantes que colaboraban nos experimentos dirixidos por Waksman na Universidade de Rutgers. Waksman recibiu o premio Nobel de Medicina de 1952 \"polo seu descubrimento da estreptomicina\", pero houbo unha grande controversia e litixios xudiciais entre el e Schatz sobre a autor\u00eda do descubrimento, ata que chegaron a un acordo extraxudicial que consideraba a ambos coautores. Waksman e o seu laboratorio descubriron varios antibi\u00f3ticos, entre os que est\u00e1n a actinomicina, clavacina, estreptotricina, estreptomicina, grise\u00edna, neomicina, fradicina, candicidina e candidina. De todos eles a estreptomicina e a neomicina foron amplamente utilizados no tratamento de numerosas doenzas infecciosas. A estreptomicina foi o primeiro antibi\u00f3tico que se utilizou para tratar a tuberculose; e inicialmente a produci\u00f3n estivo dominada pola compa\u00f1\u00eda Merck &amp; Co..\nO primeiro ensaio aleatorio de dobre cego e placebo do uso da estreptomicina contra a tuberculose pulmonar levouse a cabo en 1946-1947 pola Unidade de Investigaci\u00f3n da Tuberculose da MRC presidida por Sir Geoffrey Marshall. Os seus resultados demostraron a s\u00faa eficacia contra a tuberculose, a\u00ednda que con pouca toxicidade e adquisici\u00f3n de resistencia bacteriana ao f\u00e1rmaco.\nAplicaci\u00f3ns.\nUsos terap\u00e9uticos.\nA estreptomicina util\u00edzase principalmente no tratamento das seguintes enfermidades:\nA estreptomicina normalmente admin\u00edstrase intramuscularmente (e nalg\u00fans pa\u00edses s\u00f3 est\u00e1 permitido facelo desta maneira), pero pode ser administrada tam\u00e9n por v\u00eda intravenosa .\nPesticida.\nA estreptomicina util\u00edzase tam\u00e9n como pesticida para combater o crecemento de bacterias, fungos e algas. Controla as enfermidades bacterianas e f\u00fanxicas de certas frutas, produtos hort\u00edcolas, sementes, e plantas ornamentais, e controla a proliferaci\u00f3n de algas en estanques ornamentais e acuarios. Un dos usos principais \u00e9 o control da enfermidade chamada \"fogo bacteriano\" das maceiras e pereiras. Como ocorre nos seus usos m\u00e9dicos, a s\u00faa aplicaci\u00f3n intensiva pode orixinar o desenvolvemento de estirpes bacterianas resistentes.\nCultivos celulares.\nA estreptomicina, en combinaci\u00f3n coa penicilina, util\u00edzase nun c\u00f3ctel antibi\u00f3tico est\u00e1ndar para impedir a infecci\u00f3n por bacterias dos cultivos celulares."}
{"id": "188259", "revid": "5863", "url": "https://gl.wikipedia.org/wiki?curid=188259", "title": "Cataventos", "text": ""}
{"id": "188260", "revid": "12452", "url": "https://gl.wikipedia.org/wiki?curid=188260", "title": "Chisinau - Chi\u015fin\u0103u", "text": ""}
{"id": "188261", "revid": "5863", "url": "https://gl.wikipedia.org/wiki?curid=188261", "title": "Miguel Fern\u00e1ndez-Cid", "text": "Miguel Fern\u00e1ndez-Cid Enr\u00edquez, nado en Pontevedra en 1956, \u00e9 un cr\u00edtico de arte galego.\nTraxectoria.\nLicenciado en Xeograf\u00eda e Historia pola Universidade Complutense en 1978, foi profesor de Cr\u00edtica Est\u00e9tica e Arte do s\u00e9culo XX na Facultade de Belas Artes de Salamanca (1988-92) e Pontevedra (1993-95). \nFoi director do Centro Galego de Arte Contempor\u00e1nea entre 1998 e 2005. Dirixe a Fundaci\u00f3n Torrente Ballester. En 2010 ingresou na Real Academia Galega de Belas Artes. Coordinou a exposici\u00f3n \"Gallaecia Petrea\" no Museo de Galicia da Cidade da Cultura. \nDende 2019 \u00e9 director do Museo de Arte Contempor\u00e1nea de Vigo \"MARCO.\""}
{"id": "188262", "revid": "1888", "url": "https://gl.wikipedia.org/wiki?curid=188262", "title": "Miguel Fern\u00e1ndez-Cid Enr\u00edquez", "text": ""}
{"id": "188263", "revid": "1131", "url": "https://gl.wikipedia.org/wiki?curid=188263", "title": "Federaci\u00f3n Galega de Baloncesto", "text": "A Federaci\u00f3n Galega de Baloncesto (FGB ou FEGABA) \u00e9 o organismo reitor do baloncesto en Galicia. A FGB ordena, dirixe e planifica as actividades do baloncesto galego. Tam\u00e9n organiza a Copa Galicia e diferentes competi\u00f3ns de t\u00f3dalas categor\u00edas. A FGB ten delegaci\u00f3ns na Coru\u00f1a, Ferrol, Lugo, Ourense, Santiago de Compostela, Vigo e Vilagarc\u00eda de Arousa. Dirixe tam\u00e9n \u00e1 selecci\u00f3n galega de baloncesto."}
{"id": "188265", "revid": "25871", "url": "https://gl.wikipedia.org/wiki?curid=188265", "title": "Gran Premio de Singapur de 2011", "text": "O Gran Premio de Singapur de 2011, formalmente 2011 Formula 1 SingTel Singapore Grand Prix, foi unha carreira de F\u00f3rmula Un, que se celebrou o 25 de setembro de 2011 no Circu\u00edto urbano de Marina Bay de Singapur. Foi a d\u00e9cima cuarta carreira da tempada de F\u00f3rmula Un de , e a duod\u00e9cima vez que se celebra o Gran Premio de Singapur. A carreira, disputada sobre 61 voltas, foi ga\u00f1ada polo Red Bull de Sebastian Vettel, o piloto l\u00edder do campionato, despois de partir desde a pole position. Jenson Button terminou en segundo lugar con McLaren e Mark Webber completou o podio en terceira posici\u00f3n.\nComo consecuencia da carreira, Vettel ampliou a s\u00faa vantaxe no Campionato do Mundo de Pilotos con 124 puntos sobre Button, que subiu ao segundo lugar do campionato. Fernando Alonso e Webber, terceiro e cuarto no campionato, quedaron xa eliminados da loita polo campionato. No \"Campionato do Mundo de Construtores\", Red Bull ampliou a s\u00faa vantaxe sobre McLaren a 138 puntos, Ferrari con outros 85 puntos por detr\u00e1s quedou terceira posici\u00f3n, e xa non est\u00e1 en posici\u00f3n de ga\u00f1ar o t\u00edtulo do campionato."}
{"id": "188266", "revid": "15490", "url": "https://gl.wikipedia.org/wiki?curid=188266", "title": "Federaci\u00f3n Espa\u00f1ola de Baloncesto", "text": "A Federaci\u00f3n Espa\u00f1ola de Baloncesto (FEB) \u00e9 o organismo reitor do baloncesto en Espa\u00f1a. Foi fundada o 31 de xullo de 1923 en Barcelona e o seu primeiro presidente foi Fidel Bricalle. A nivel internacional, a FEB \u00e9 a entidade deportiva que ostenta a representaci\u00f3n de Espa\u00f1a nas actividades e competici\u00f3ns baloncest\u00edsticas oficiais de car\u00e1cter internacional celebradas dentro e f\u00f3ra do territorio espa\u00f1ol. \u00c9 competencia da FEB a elecci\u00f3n dos xogadores que integran as selecci\u00f3ns de baloncesto en categor\u00eda absoluta e categor\u00edas inferiores.\nCompetici\u00f3ns.\nO baloncesto en Espa\u00f1a organ\u00edzase de xeito semellante \u00e1 maior\u00eda dos pa\u00edses de Europa e \u00e1 maior\u00eda dos membros da FIBA. Bas\u00e9ase nunha liga de clubs profesionais (ACB) e ao mesmo tempo unha Federaci\u00f3n que engloba todas as demais competici\u00f3ns de clubs (LEB Ouro, LEB Prata e Liga EBA) e tam\u00e9n os das categor\u00edas de formaci\u00f3n de xogadores novos."}
{"id": "188267", "revid": "5132", "url": "https://gl.wikipedia.org/wiki?curid=188267", "title": "FEB", "text": ""}
{"id": "188271", "revid": "23204", "url": "https://gl.wikipedia.org/wiki?curid=188271", "title": "Armada de Chile", "text": "A Mari\u00f1a de Chile, ou tam\u00e9n Armada de Chile (en castel\u00e1n: \"Armada de Chile\") \u00e9 unha das instituci\u00f3ns e ramas que compo\u00f1en as Forzas Armadas do pa\u00eds. Foi fundada no 1818 e a s\u00faa principal misi\u00f3n \u00e9 a de participar da seguridade externa e da defensa militar de Chile, realizando acci\u00f3ns nos tempos de paz e de guerra.\nEn tempos de paz, entre outras actividades, contrib\u00fae ao desenvolvemento do poder mar\u00edtimo do pa\u00eds para o cal ofrece unha navegaci\u00f3n segura, monitorea o territorio mar\u00edtimo nacional e apoia a comunicaci\u00f3n por mar coas \u00e1reas remotas.\nEn tempos de guerra, debe desenvolver operaci\u00f3ns para que Chile poida facer uso libre do mar como un medio de comunicaci\u00f3n e debe rexeitar tal uso para o inimigo. Debe apoiar o esforzo de guerra das outras ramas das forzas armadas, co seu efectivo de 25.000 militares, ademais dos seus 3.000 soldados da infanter\u00eda naval.\nAs s\u00faas bases operativas est\u00e1n localizadas nas cidades de Iquique, Valpara\u00edso, Talcahuano, Puerto Montt e Punta Arenas."}
{"id": "188272", "revid": "89787", "url": "https://gl.wikipedia.org/wiki?curid=188272", "title": "Inna", "text": "Elena Alexandra Apostoleanu, m\u00e1is co\u00f1ecida como Inna, nada en Mangalia o 16 de outubro de 1986, \u00e9 unha cantante romanesa de m\u00fasica dance.\nTraxectoria.\nDebutou en 2008 co seu \u00e1lbum \"Hot\" producido por Play &amp; Win, un grupo house composto por tres mozos romaneses. O sinxelo principal do \u00e1lbum, tam\u00e9n titulado \"Hot\" liderou os primeiros postos das listas de \u00e9xitos en Roman\u00eda, Bulgaria, Portugal, Polonia, Espa\u00f1a, Pa\u00edses Baixos, Rusia, Hungr\u00eda, Turqu\u00eda e Grecia. O segundo sinxelo promocional do \u00e1lbum tit\u00falase \"Love\". Foi nomeada como mellor cantante e mellor sinxelo nos \"Eska Awards\" en Polonia. Inna lanzou como terceiro sinxelo promocional unha canci\u00f3n titulada \"D\u00e9j\u00e0 Vu\" en colaboraci\u00f3n con Bob Taylor que se converteu nun \u00e9xito en Roman\u00eda, Bulgaria, Rusia, Hungr\u00eda e Espa\u00f1a. Nos Romania Music Awards que tiveron lugar en Craiova, Inna ga\u00f1ou os premios a Mellor Coreograf\u00eda, Mellor Posta en Escena, e o premio Best Border Breaker, outorgado a aqueles cantantes que m\u00e1is \u00e9xitos cultivaron f\u00f3ra de Roman\u00eda.\nInna asinou un contrato coa discogr\u00e1fica Ultra Records para promocionar \"Hot\" en Estados Unidos, Canad\u00e1 e Reino Unido."}
{"id": "188275", "revid": "89787", "url": "https://gl.wikipedia.org/wiki?curid=188275", "title": "Franklin Virg\u00fcez", "text": "Franklin Jos\u00e9 Virg\u00fcez Dun, nado o 1 de outubro de 1953 en Barquisimeto, \u00e9 un actor de Venezuela. Os seus papeis c\u00f3micos son moi populares e vive actualmente en Miami."}
{"id": "188276", "revid": "1131", "url": "https://gl.wikipedia.org/wiki?curid=188276", "title": "Nelly Furtado", "text": "Nelly Kim Furtado, nada en Victoria, Columbia Brit\u00e1nica, Canad\u00e1, o 2 de decembro de 1978, \u00e9 unha cantante, compositora e produtora luso-canadense.\nTraxectoria.\nFurtado saltou \u00e1 fama a finais do ano 2000 ao lanzar o seu \u00e1lbum debut, \"Whoa, Nelly!\", desprendendo o seu \u00e9xito ga\u00f1ador do Grammy por Mellor Actuaci\u00f3n Vocal Feminina de Pop, \"I'm Like a Bird\". Logo de converterse en nai, lanzou \"Folklore\" en 2003, un \u00e1lbum menos exitoso comercialmente, con sinxelos como \"Powerless (Say What You Want)\", \"Try\" e \"For\u00e7a\", que foi o himno oficial da Eurocopa de F\u00fatbol de 2004.\nEn 2006 regresa baixo as influencias musicais do produtor Timbaland e lanza o seu \u00e1lbum m\u00e1is exitoso \"Loose\", do que se extraen catro grandes \u00e9xitos internacionais: \"Promiscuous\", \"Maneater\", \"All Good Things (Come to an End)\" e \"Say It Right\". En 2009 lanza o seu cuarto \u00e1lbum e o primeiro en espa\u00f1ol, \"Mi Plan\" con sinxelos como, \"Manos al Aire\", \"M\u00e1s\", \"Fuerte\" e \"Bajo Otra Luz\" coa colaboraci\u00f3n de Julieta Venegas e La Mala Rodr\u00edguez. O \u00e1lbum recibiu un Grammy Latino por Mellor \u00c1lbum Pop Vogal Feminino.\nCelebrando os seus 10 anos de carreira lanza, \"The Best of Nelly Furtado\" en novembro de 2010 desprendendo o sinxelo \"Night Is Young\".\nFurtado \u00e9 co\u00f1ecida por experimentar con diferentes instrumentos, sons, estilos vocais e idiomas. Esta diversidade foi influenciada polo seu gusto musical de grande alcance e o seu interese en diferentes culturas. \nVendeu mais de 25 mill\u00f3ns de \u00e1lbums en todo o mundo, os cales chegaron a ocupar os primeiros postos no Billboard. No 2007 colocouse na lista das mulleres cantautoras m\u00e1is exitosas de todos os tempos."}
{"id": "188277", "revid": "1131", "url": "https://gl.wikipedia.org/wiki?curid=188277", "title": "Garc\u00eda Rodr\u00edguez de Valcarce", "text": "Garc\u00eda Rodr\u00edguez de Valcarce ou Valc\u00e1rcel foi un nobre galego do s. XV, que apoiou a Henrique de Trast\u00e1mara na guerra que este mantivo contra Pedro I de Castela. En recompensa polos seus servizos, o rei nomeouno se\u00f1or da vila das Pontes.\nDevanceiros.\nGarc\u00eda Rodr\u00edguez de Valcarce era fillo de Xo\u00e1n Freire de Andrade e de Constanza Garc\u00eda. O seu av\u00f3 paterno foi o mestre da Orde de Cristo Nuno Freire de Andrade, irm\u00e1n do primeiro se\u00f1or de Pontedeume Fern\u00e1n P\u00e9rez de Andrade, O Boo, que pasou gran parte da s\u00faa vida en Portugal. O seu av\u00f3 materno foi adiantado maior do Reino de Galicia e cham\u00e1base igual ca el. Tivo tam\u00e9n un t\u00edo materno hom\u00f3nimo.\nPosesi\u00f3ns, se\u00f1or\u00edos e doaz\u00f3ns.\nO seu av\u00f3 Nuno Freire casara coa portuguesa Tereixa Rodrigues de T\u00e1bora parente pr\u00f3xima de Leonor de Guzm\u00e1n, nai do rei Henrique II. Por mor deste parentesco, os noivos recibiron como dote os coutos de Val\u00f3n e Bri\u00f3n na Terra de Trasancos que pasar\u00edan formar parte posteriormente das posesi\u00f3ns dos Garc\u00eda Rodr\u00edguez.\nGarc\u00eda Rodr\u00edguez de Valcarce loitou xunto a Henrique II na batalla de N\u00e1jera contra Pedro I. A derrota do Trast\u00e1mara foi estrepitosa e Garc\u00eda Rodr\u00edguez foi tomado preso. Para pagar o seu rescate tivo que entregar os coutos mencionados de Val\u00f3n e Bri\u00f3n. Este feito tentou aproveitalo o seu t\u00edo-av\u00f3, Fern\u00e1n P\u00e9rez de Andrade o Bo, para cobrar tributos neses coutos. Tivo que intervir Henrique II para pararlle os pes ao se\u00f1or de Pontedeume.\nAdemais dos coutos mencionados, Garc\u00eda Rodr\u00edguez posu\u00eda tam\u00e9n en terras de Trasancos os se\u00f1or\u00edos de Santa Ux\u00eda de Mandi\u00e1 desde 1401, e o couto e castelo de Moeche, desde o que gobernaba as s\u00faas posesi\u00f3ns en Trasancos, Lamas e Cerdido. Ti\u00f1a tam\u00e9n a encomenda do mosteiro de San Salvador de Pedroso do que era mordomo.\nO rei Henrique II concedeulle o se\u00f1or\u00edo da vila das Pontes en reco\u00f1ecemento \u00e1 s\u00faa lealdade e polos servizos prestados.\nPola banda materna, herdou distintas propiedades no Bierzo. Foi encomendeiro do mosteiro de Carracedo, ao que en 1394 desembarga o lugar de Frieira (no actual concello de Sobrado, Le\u00f3n) e as herdades de Lagumanes e \u00c9ntoma, co obxecto de ser soterrado nel ao morrer. Desco\u00f1\u00e9cese a data do seu pasamento, por\u00e9n s\u00e1bese que xa ocorrera en 1412, cando a s\u00faa vi\u00fava vende o castelo de Moeche \u00e1 s\u00faa filla Constanza Garc\u00eda, casada con Pedro \u00c1lvarez Osorio, se\u00f1or de Cabreira e Ribeira.\nCasamento e descendencia.\nCasou Garc\u00eda Rodr\u00edguez de Valcarce con In\u00e9s Fern\u00e1ndez, coa que tivo tres fillos: Pedro Garc\u00eda, Constanza Garc\u00eda e Leonor Garc\u00eda. Esta \u00faltima tivo un neto tam\u00e9n chamado Garc\u00eda Rodr\u00edguez de Valcarce, irm\u00e1n do famoso capit\u00e1n irmandi\u00f1o Diego de Lemos."}
{"id": "188278", "revid": "29029", "url": "https://gl.wikipedia.org/wiki?curid=188278", "title": "Garc\u00eda Rodr\u00edguez de Valc\u00e1rcel", "text": ""}
{"id": "188279", "revid": "98629", "url": "https://gl.wikipedia.org/wiki?curid=188279", "title": "Estadio Aldo Cantoni", "text": "O Estadio Aldo Cantoni \u00e9 un estadio cuberto da cidade de San Juan (Arxentina). O Aldo Cantoni est\u00e1 situado nas inmediaci\u00f3ns do Parque de Mayo, ao lado do chamado \"Estadio Abierto\" (en galego \"Estadio Aberto\") que conta cun campo de f\u00fatbol, pista de atletismo e vel\u00f3dromo, neste estadio disp\u00fatanse partidos de h\u00f3ckey a pat\u00edns, voleibol, baloncesto, f\u00fatbol sala ou tenis entre outros, amais de acoller outros eventos do eido cultural. Ten capacidade para 5.528 espectadores.\nHistoria.\nO Estadio Aldo Cantoni constru\u00eduse a finais da d\u00e9cada dos '50 dentro do proxecto de reconstruci\u00f3n da cidade, a\u00ednda que non se inaugurou ata os anos '70 con motivo do XIX Campionato do Mundo de h\u00f3ckey a pat\u00edns. Por\u00e9n, ese ano tam\u00e9n se produciron as primeiras reformas da construci\u00f3n orixinal, tales como a reparaci\u00f3n da pista de patinaxe, a habilitaci\u00f3n de oito vestiarios e a reforma total das plateas altas, colocando butacas m\u00e1is confortables (ocupadas daquela por autoridades e delegaci\u00f3ns).\nEn 1978 o estadio acolleu novamente o Mundial de h\u00f3ckey a pat\u00edns, mais desta vez cunha cota extra de esforzo, xa que un ano antes, a cidade de San Juan sufriu o segundo sismo m\u00e1is demoledor do s\u00e9culo que afectou notablemente \u00e1 cidade. O estadio tam\u00e9n se viu afectado: as columnas que soste\u00f1en o teito v\u00edronse seriamente danadas e foi declarado lugar inhabitable. Grazas ao esforzo conxunto das autoridades provinciais e nacionais, conseguiuse licitar e reparar a tempo o estadio, podendo levarse a cabo finalmente o XXIII Campionato do Mundo de h\u00f3ckey a pat\u00edns, proclam\u00e1ndose Arxentina campioa por primeira vez na s\u00faa historia.\nContra 1989 o Aldo Cantoni sufriu unha nova remodelaci\u00f3n da pista acorde coas novas regulamentaci\u00f3ns. Desta vez o piso ti\u00f1a 20 m de ancho e 40 m de longo. Amais, a s\u00faa cuberta foi substitu\u00edda con baldos\u00f3ns gran\u00edticos de 40X40, reducindo as\u00ed as cantidades de xuntas. Tam\u00e9n os corredores perimetrais foron elevados en relaci\u00f3n ao nivel do terreo. As\u00ed mesmo, trocouse o lugar destinado \u00e1s autoridades, abriuse un novo port\u00f3n para facilitar o acceso e os ba\u00f1os foron reacondicionados, ademais da mellora da iluminaci\u00f3n e outros detalles menores.\nO ano 2001 marcou un antes e un despois para San Juan, tanto no organizativo como no edificio. O estadio foi completamente remodelado pola Subsecretar\u00eda de Deportes da Provincia, adapt\u00e1ndoo aos novos requirimentos internacionais no referente \u00e1s dimensi\u00f3ns e superficie da pista, comodidades para a prensa, cabinas especiais para a retransmisi\u00f3n por radio e televisi\u00f3n, accesos para o p\u00fablico, iluminaci\u00f3n e comodidade dos espectadores.\nCaracter\u00edsticas.\nO Estadio Aldo Cantoni conta con catro vestiarios para xogadores con acceso directo ao campo de xogo e \u00e1 porta do recinto, un vestiario para \u00e1rbitros, unha sala m\u00e9dica, unha sala de prensa equipada con 20 ordenadores para uso exclusivo dos xornalistas con conexi\u00f3n permanente a internet e fax, unha sala de conferencias de prensa con sistema de son e paso para xornalistas dende a sala de prensa e zona de cabinas, 16 cabinas para retransmisi\u00f3ns por radio e televisi\u00f3n con li\u00f1as telef\u00f3nicas e acceso a internet, unha sala VIP con pase directo a palcos, unha sala de equipamento t\u00e9cnico, unha sala privada-set de televisi\u00f3n para entrevistas personalizadas e unha confeitar\u00eda para uso exclusivo das delegaci\u00f3ns, xornalistas e autoridades."}
{"id": "188282", "revid": "22570", "url": "https://gl.wikipedia.org/wiki?curid=188282", "title": "Pier Pavilion", "text": "O Pier Pavillion foi un estadio de h\u00f3ckey a pat\u00edns da localidade de Herne Bay (Inglaterra) inaugurado o 1 de decembro de 1910.\nHistoria e caracter\u00edsticas.\nNos m\u00e1is de 100 anos de historia acolleu en numerosas ocasi\u00f3ns os Campionatos de Europa (acollendo a s\u00faa primeira edici\u00f3n oficial en 1926) e Campionatos do Mundo da modalidade, convertendo a Herne Bay nunha das capitais mundiais do h\u00f3ckey a pat\u00edns. O 23 de xu\u00f1o do 2011, coa disputa das finais da Copa de Inglaterra nas distintas categor\u00edas, o Pier Pavilion pechou as portas.\nO m\u00edtico Pier Pavilion destacaba por estar constru\u00eddo sobre estacas enriba do mar, este impo\u00f1ente e fermoso pavill\u00f3n foi constru\u00eddo nunha \u00e9poca na que o h\u00f3ckey a pat\u00edns era un deporte en expansi\u00f3n no Reino Unido, sendo practicado en diversas localidades do Sur e Sueste do pa\u00eds, amais da capital, Londres."}
{"id": "188283", "revid": "56817", "url": "https://gl.wikipedia.org/wiki?curid=188283", "title": "Sotavento (hom\u00f3nimos)", "text": "Sotavento \u00e9 o lugar oposto a barlovento. Como top\u00f3nimo pode referirse a:"}
{"id": "188284", "revid": "56817", "url": "https://gl.wikipedia.org/wiki?curid=188284", "title": "Illa Brava", "text": "Brava \u00e9 unha illa e concello do Sotavento de Cabo Verde. A s\u00faa maior poboaci\u00f3n \u00e9 a vila de Nova Sintra. O \u00fanico concello da illa ten cerca de sete mil habitantes. Con 67\u00a0km\u00b2, Brava \u00e9 a menor das illas habitadas de Cabo Verde, e ten unha densidade de poboaci\u00f3n de 101,49/km\u00b2.\nA illa ten unha escola, un instituto, unha igrexa e unha praza, a Pra\u00e7a Eug\u00e9nio Tavares.\nNome.\nCando a illa foi descuberta, d\u00e9ronlle o nome de S. Jo\u00e3o, mais tempo despois o nome foi alterado debido ao aspecto florido que a illa ti\u00f1a. Foille dado o nome \"Brava\", que como adxectivo, o nome da illa, ao contrario das outras todas do Sotavento, non v\u00e9n rexido da preposici\u00f3n \"de\", como \u00e9 o caso de substantivos \u2014 nomes de cousas (Fogo, Maio, Sal) ou nomes de Santos (S\u00e3o Nicolau, Santa Luzia, S\u00e3o Vicente etc.). O mesmo pasa en crioulo onde existe tam\u00e9n esa diferenza, dise \"Dja d' Sal\", \"Dja r' Mai\"', \"Dja di Santiagu\", \"Dja r' Fogu\", mais nunca \"Dja di Braba\", \u00e9 sempre \"Dja Braba\".\nXeograf\u00eda.\nTr\u00e1tase dun estratovolc\u00e1n.\nAo norte da Brava fican os Illotes Secos ou do Rombo."}
{"id": "188285", "revid": "27249", "url": "https://gl.wikipedia.org/wiki?curid=188285", "title": "Brava", "text": ""}
{"id": "188286", "revid": "23204", "url": "https://gl.wikipedia.org/wiki?curid=188286", "title": "Rexi\u00f3n Aut\u00f3noma de Bougainville", "text": "Bougainville \u00e9 unha das subdivisi\u00f3ns de Pap\u00faa Nova Guinea constitu\u00edda como rexi\u00f3n aut\u00f3noma desde o 15 de xu\u00f1o do 2005, a diferenza do resto das subdivisi\u00f3ns de Pap\u00faa Nova Guinea, que son provincias. Tam\u00e9n se lle chama \u00e1 rexi\u00f3n Salom\u00f3ns do Norte, pois forma parte do arquip\u00e9lago das Salom\u00f3n, ademais de terse constitu\u00eddo xa en 1975 durante uns meses como Rep\u00fablica de Salom\u00f3n do Norte.\nDurante o dominio alem\u00e1n refer\u00edronse como Illas Salom\u00f3n do Norte.\nA illa principal \u00e9 a propia Bougainville, mais est\u00e1 acompa\u00f1ada da illa Buka como tam\u00e9n doutras pequenas illas. A s\u00faa capital \u00e9 Buka temporalmente, a esperas de que se volva para Arawa. A poboaci\u00f3n da provincia era de 175.160 no censo de 2000."}
{"id": "188288", "revid": "23204", "url": "https://gl.wikipedia.org/wiki?curid=188288", "title": "Happy Mondays", "text": "Happy Mondays \u00e9 unha banda inglesa de rock alternativo procedente de Salford, Greater Manchester e formada en 1980. Orixinalmente estivo composta por Shaun Ryder nas voces, o seu irm\u00e1n Paul Ryder no baixo, o guitarrista Mark Day, o teclista Paul Davis e o bater\u00eda Gary Whelan. Mark \"Bez\" Berry unir\u00edase posteriormente ao grupo no escenario durante as actuaci\u00f3ns ao vivo despois de facerse amigo de Shaun Ryder. Rowetta Satchell uniuse \u00e1 banda como corista a principios dos anos 90."}
{"id": "188289", "revid": "865", "url": "https://gl.wikipedia.org/wiki?curid=188289", "title": "The Modern Lovers", "text": "The Modern Lovers foi unha banda estadounidense liderada por Jonathan Richman activa durante os anos 70 e 80. O grupo orixinal existiu de 1970 a 1974 pero as s\u00faas gravaci\u00f3ns non foron publicadas ata 1976. O grupo contaba con Richman e o baixista Ernie Brooks ao lado do bater\u00eda David Robinson (despois en The Cars) e o teclista Jerry Harrison (posteriormente en Talking Heads). O son da banda ti\u00f1a moitas influencias de The Velvet Underground, e adoita a ser clasificado como \"protopunk\". The Modern Lovers sinalou o cami\u00f1o a seguir para gran parte da m\u00fasica punk rock, new wave, alternativa e indie rock de d\u00e9cadas posteriores.\nPosteriormente, entre 1976 e 1988, Richman usou o nome Modern Lovers para varias bandas de acompa\u00f1amento, sempre anunciadas como \"Jonathan Richman and the Modern Lovers\". Eses grupos foron m\u00e1is tranquilos e de m\u00e1is baixo perfil que a orixinal, moitas veces case infantil, con canci\u00f3ns baseadas no folk-rock e outros x\u00e9neros. Dos compa\u00f1eiros orixinais de Richman, s\u00f3 Robinson formar\u00eda parte noutra destas encarnaci\u00f3ns de The Modern Lovers."}
{"id": "188290", "revid": "5132", "url": "https://gl.wikipedia.org/wiki?curid=188290", "title": "Rodney Mason", "text": ""}
{"id": "188292", "revid": "1888", "url": "https://gl.wikipedia.org/wiki?curid=188292", "title": "Constantino R\u00e1bade Casti\u00f1eira", "text": ""}
{"id": "188293", "revid": "12452", "url": "https://gl.wikipedia.org/wiki?curid=188293", "title": "Pazos Varela", "text": ""}
{"id": "188294", "revid": "6505692", "url": "https://gl.wikipedia.org/wiki?curid=188294", "title": "Xos\u00e9 Manuel Pazos", "text": "Xos\u00e9 Manuel Pazos Varela, nado en Coiro (Cangas) o 19 de marzo de 1957 e finado en Vigo o 25 de xaneiro de 2021, foi un escritor, dramaturgo e pol\u00edtico galego.\nTraxectoria.\nParticipou como actor, autor e director, na creaci\u00f3n dos grupos de teatro afeccionado de Cangas \"Matamoura\" e \"M\u00faa\", da secci\u00f3n de Vigo-Cangas da Escola Dram\u00e1tica Galega, e da Compa\u00f1\u00eda profesional Teatro de Ningures. Participou na Mostra Internacional de Teatro C\u00f3mico e Festivo de Cangas, da que foi responsable nas nove primeiras e na 11\u00aa edici\u00f3n. Traballaba habitualmente para Teatro de Ningures e a \"Revista Galega de Teatro\". Colaborou en varios espect\u00e1culos de Teatro do Atl\u00e1ntico e con outras compa\u00f1\u00edas como o Centro Dram\u00e1tico Galego.\nFoi concelleiro de Cultura de Cangas en d\u00faas etapas: 1995-97, por Esquerda Unida-Esquerda Galega e 2007-09 pola Alternativa Canguesa de Esquerdas. Entre 1997 e 2001 foi deputado no Parlamento de Galicia por Esquerda de Galicia. Dende 2011 foi concelleiro na oposici\u00f3n no Concello de Cangas.\nNas elecci\u00f3ns municipais de 2015, encabezou a candidatura de ACE e foi elixido alcalde de Cangas grazas ao apoio de BNG e ASxUN. En 2019 recuncou na alcald\u00eda \u00e1 fronte de ACE co apoio do PSOE, BNG e Avante, a\u00ednda que conformou un bipartito s\u00f3 cos primeiros.\nFaleceu no Hospital \u00c1lvaro Cunqueiro de Vigo mentres continuaba \u00e1 fronte do concello a causa dunha insuficiencia card\u00edaca derivada do cancro pulmonar que arrastraba dende hab\u00eda anos.\nObra.\nA s\u00faa versi\u00f3n teatral da novela de Suso de Toro \"C\u00edrculo\" recibiu o Premio Max ao mellor texto Teatral en galego en 2003.\nFoi o autor da letra do tema \"Mar\u00eda Soli\u00f1a\" do grupo de rock Astarot.\nTraduciu a Jos\u00e9 Luis Alonso de Santos, Juan Mayorga, Luigi Pirandello, Ernesto Caballero de las Heras, Itziar Pascual e Jos\u00e9 Sanchis Sinisterra."}
{"id": "188295", "revid": "6", "url": "https://gl.wikipedia.org/wiki?curid=188295", "title": "Xos\u00e9 Manuel Carballo Ferreiro", "text": "Xos\u00e9 Manuel Carballo Ferreiro, nado en Goberno (Castro de Rei) en 1944 e finado o 28 de outubro de 2017, foi un sacerdote, escritor, ilusionista e animador sociocultural galego.\nTraxectoria.\nEstudou no seminario de Mondo\u00f1edo e foi ordenado sacerdote en Vilanova de Lourenz\u00e1 en 1966. Posteriormente pasou como formador ao Seminario de Mondo\u00f1edo. En setembro de 1973 foi nomeado p\u00e1rroco de Castro de Rei, A Az\u00famara e Ramil, parroquias \u00e1s que se engadiron Goberno, Balmonte e Santa Locaia. Impulsou a restauraci\u00f3n das igrexas destas parroquias, e a realizaci\u00f3n de obras comunitarias como reelectrificaci\u00f3ns e concentraci\u00f3ns parcelarias. Impartiu clases de relixi\u00f3n cando se abriu o colexio p\u00fablico \u201cRam\u00f3n Falc\u00f3n\u201d de Castro de Rei e colaborou nas distintas actividades culturais e recreativas extraescolares. Dende 1985 formou parte do Equipo de Delegados de Catequese de Galicia e da Diocese de Mondo\u00f1edo, colaborando co uso normal do galego nas catequeses.\nFoi concelleiro independente en Castro de Rei na primeira lexislatura democr\u00e1tica e un dos fundadores do desaparecido SILGA (Sindicato Independente Labrego Galego).\nColaborou no xornal \"El Progreso\" e na \"revista Irimia\". Na radio colaboraba semanalmente con Cope de Lugo, Radio Nacional de Espa\u00f1a en Coru\u00f1a, Radio Galega, Radio Principal de Vilalba e Monforte e Cope de Vilalba. En televisi\u00f3n tivo un programa semanal durante tres anos nos comezos da Televisi\u00f3n de Lugo. Presidiu unha comisi\u00f3n de impulso e normalizaci\u00f3n do uso do galego nas \u00e1reas de relixi\u00f3n, servizos sociais e inmigrantes creada pola Xunta de Galicia. Dirixiu varios grupos de teatro. Ten realizado m\u00faltiples actuaci\u00f3ns de maxia ou ilusionismo, e foi animador e mestre de magos e \"padri\u00f1o\" do Colectivo M\u00e1xico Waldemar de Lugo.\nObras.\nNo campo relixioso, foi guionista e director dos v\u00eddeos: \"Seguir a Xes\u00fas\" (1994) e \"Este \u00e9 o meu Fillo\"."}
{"id": "188296", "revid": "12452", "url": "https://gl.wikipedia.org/wiki?curid=188296", "title": "Rey Romero", "text": ""}
{"id": "188298", "revid": "85894", "url": "https://gl.wikipedia.org/wiki?curid=188298", "title": "Santaia, Codeso, Boqueix\u00f3n", "text": "Santaia \u00e9 un lugar da parroquia de Codeso no concello coru\u00f1\u00e9s de Boqueix\u00f3n, na comarca de Santiago. Segundo o padr\u00f3n municipal (INE 2013) ten 161 habitantes (81 homes e 80 mulleres)."}
{"id": "188299", "revid": "785", "url": "https://gl.wikipedia.org/wiki?curid=188299", "title": "Santaia", "text": "Santaia \u00e9 unha variante de Santa Baia ou Santa Eulalia (m\u00e1rtir cristi\u00e1 do s\u00e9culo III). Como top\u00f3nimo pode referirse a:"}
{"id": "188302", "revid": "5132", "url": "https://gl.wikipedia.org/wiki?curid=188302", "title": "Ale Navajas", "text": ""}
{"id": "188305", "revid": "23204", "url": "https://gl.wikipedia.org/wiki?curid=188305", "title": "Bandeira de Ruanda", "text": "A bandeira nacional de Ruanda foi adoptada o 25 de outubro do 2001. Tr\u00e1tase dunha bandeira dividida en tres franxas horizontais coas cores azul (a superior), amarelo (a situada no centro) e verde (a inferior). Na bandeira hai d\u00faas tonalidades diferentes de amarelo: o denominado amarelo est\u00e1ndar para a franxa central e o denominado amarelo sol polo sistema Pantone para o sol da esquina superior dereita. A franxa superior pos\u00fae un grosor do dobre de tama\u00f1o respecto \u00e1s d\u00faas inferiores. No cuadrante superior m\u00e1is afastado do mastro aparece representado o sol dentro da franja azul, que representa a ilustraci\u00f3n, \u00e1 luz que aclara progresivamente a todo o pobo, isto traduce a unidade, a transparencia e a loita contra a ignorancia. A bandeira representa a unidade nacional, o respecto polo traballo, o hero\u00edsmo e a confianza no futuro..\nA bandeira foi dese\u00f1ada por Alphonse Kirimobenecyo.\nSignificado das cores.\nO significado das cores da bandeira \u00e9 o seguinte:\nO vermello est\u00e1 ausente na bandeira, mais non da simbolox\u00eda oficial. Tr\u00e1tase amais do \u00fanico pa\u00eds que presenta unha simbolox\u00eda para unha cor non presente. O vermello simboliza pois os masacres pasados e o sangue que foi vertido neles. A s\u00faa ausencia da bandeira simboliza a ruptura co esp\u00edrito do xenocidio.\nBandeiras anteriores.\nA antiga bandeira de Ruanda, creada oficialmente o 25 de setembro de 1961 e confirmada no momento da plena independencia o 1 de xullo de 1962, estaba composta, como a bandeira da Guinea, por tres franxas verticais do mesmo tama\u00f1o e luc\u00eda as cores panafricanas: vermello (a m\u00e1is pr\u00f3xima ao mastro), amarelo (a central) e verde). Na franxa central da bandeira ruandesa figuraba, dende 1962, a inicial do nome do pa\u00eds \"R\" en cor negro para diferenciala da guineana.\nA nova bandeira foi adoptada no 2001 en contestaci\u00f3n ao per\u00edodo de transici\u00f3n que co\u00f1eceu o pa\u00eds ao sa\u00edr do xenocidio. Estaba en efecto demasiado vinculado aos acontecementos que ensanguentaran o pa\u00eds. A supresi\u00f3n do vermello, substitu\u00eddo por azul dunha banda m\u00e1is ancha que as d\u00faas outros, as\u00ed como o engadido dun sol, representa as\u00ed a vontade reivindicada de cortar co per\u00edodo precedente e de volverse cara ao futuro. Esta bandeira trocouse, como parte da renovaci\u00f3n nacional emprendida tralo xenocidio de Ruanda."}
{"id": "188306", "revid": "25871", "url": "https://gl.wikipedia.org/wiki?curid=188306", "title": "Bandeira de Uganda", "text": "A bandeira nacional de Uganda foi adoptada o 9 de outubro de 1962, data na que Uganda conseguiu a s\u00faa independencia do Reino Unido. A bandeira nacional consta de seis franxas horizontais alternadas de negro, amarelo e vermello, cun disco branco central no que se encontra un grou. O pavill\u00f3n ten unha proporci\u00f3n entre anchura e lonxitude de 2 a 3.\nBuganda, un dos reinos de Uganda, \u00e9 un dos poucos estados africanos que ten unha bandeira nacional propia; por\u00e9n, para evitar o emprego de calquera bandeira, s\u00edmbolo ou t\u00f3tem asociados a unha determinada zona, os brit\u00e1nicos seleccionaron un grou de crista gris (ave nacional) como \"tarxeta de identificaci\u00f3n\" para o seu uso polos brit\u00e1nicos durante o seu dominio neste pa\u00eds e noutras bandeiras oficiais de Uganda.\nA bandeira foi dese\u00f1ada polo Ministro de Xustiza ugand\u00e9s Grace Ibingira.\nSignificado das cores.\nAs tres cores son representativas das xentes de \u00c1frica (negro), o sol africano (amarelo) e a irmandade africana (o vermello sendo a cor do sangue, que conecta aos africanos)."}
{"id": "188308", "revid": "1888", "url": "https://gl.wikipedia.org/wiki?curid=188308", "title": "Xos\u00e9 Manuel Pazos Varela", "text": ""}
{"id": "188309", "revid": "75439", "url": "https://gl.wikipedia.org/wiki?curid=188309", "title": "Bandeira de Burundi", "text": "A bandeira de Burundi est\u00e1 composta por unha cruz de Santo Andr\u00e9 de cor branca dividindo a bandeira en catro \u00e1reas, sendo a superior e a inferior de cor vermella, e as laterais de cor verde. No centro da bandeira aparece un c\u00edrculo branco que cont\u00e9n tres estrelas vermellas de seis puntas perfiladas en verde, que simbolizan os tres grupos \u00e9tnicos maioritarios de Burundi: os hutus, os twa e os tutsis. Tam\u00e9n simbolizan os tres elementos do lema nacional: unidade, traballo e progreso, que se poden ler no escudo de Burundi.\nFoi adoptada o 28 de xu\u00f1o de 1967, e trocouse a proporci\u00f3n orixinal da bandeira, que era de 2:3, o 27 de setembro de 1982, pasando a ser de 3:5."}
{"id": "188311", "revid": "5312", "url": "https://gl.wikipedia.org/wiki?curid=188311", "title": "Esquerda de Galicia", "text": "Esquerda de Galicia foi un partido pol\u00edtico galego de esquerdas formado en 1997.\nTraxectoria.\nEn 1997 unha parte de Esquerda Unida encabezada polo coordinador xeral, Anxo Guerreiro (apoiado dende Madrid polo PDNI), decidiu coligarse co PSdeG-PSOE nas elecci\u00f3ns auton\u00f3micas, pacto que foi aprobado por ampla maior\u00eda no seu consello nacional o 24 de maio.\nAcudiron \u00e1s elecci\u00f3ns auton\u00f3micas de 1997 en coalici\u00f3n co PSdeG, obtendo dous deputados (Anxo Guerreiro e Xos\u00e9 Manuel Pazos). Esta separaci\u00f3n non foi aceptada por unha parte de Esquerda Unida (minoritaria) que se presentaron a esas elecci\u00f3ns co nome de Izquierda Unida e tomaron o nome de Esquerda Unida-Izquierda Unida (na X Asemblea Nacional, readoptaron o nome de Esquerda Unida unicamente).\nPosteriormente, o grupo que decidiu participar c\u00f3 PSdeG-PSOE, transformouse en Esquerda de Galicia e os tribunais conceder\u00edanlle \u00e1 federaci\u00f3n galega de IU o uso do nome Esquerda Unida.\nNas elecci\u00f3ns de 2001, o PSdeG non quixo reeditar o pacto e EdeG presentouse en solitario con Anxo Guerreiro como candidato \u00e1 presidencia da Xunta pero, tralos malos resultados obtidos, Guerreiro dimitiu e moitos membros da organizaci\u00f3n reintegr\u00e1ronse en EU-IU."}
{"id": "188314", "revid": "55340", "url": "https://gl.wikipedia.org/wiki?curid=188314", "title": "C\u00e1mara anecoica", "text": "Unha c\u00e1mara anecoica \u00e9 unha sala especialmente dese\u00f1ada para absorber o son que incide sobre as paredes, o chan e o teito da mesma, anulando os efectos de eco e reverberaci\u00f3n.\nO son \u00e9 unha onda que transmite enerx\u00eda mec\u00e1nica a trav\u00e9s dun medio material como un gas, un l\u00edquido ou un obxecto s\u00f3lido. Desta forma, cando unha onda sonora incide sobre unha superficie d\u00e1se un efecto de reflexi\u00f3n.\nNa natureza d\u00e1se este fen\u00f3meno en calquera medio, ag\u00e1s no baleiro, onde o son non se pode propagar, e o froito das reflexi\u00f3ns son os efectos de reverberaci\u00f3n e eco.\nDese\u00f1o da c\u00e1mara anecoica.\nA sala anecoica est\u00e1 dese\u00f1ada para reducir, na medida do posible, a reflexi\u00f3n do son. As c\u00e1maras anecoicas est\u00e1n illadas do exterior e constan dunhas paredes recubertas con cu\u00f1as en forma de pir\u00e1mides ou prismas coas bases das mesmas apoiadas sobre a parede, constru\u00eddas con materiais que absorben o son e aumentan a dispersi\u00f3n do escaso son que non se absorbe. Entre estes materiais est\u00e1n a fibra de vidro ou espumas.\nC\u00e1maras anecoicas de radiofrecuencia.\nAs c\u00e1maras anecoicas de radiofrecuencia son recintos cunha blindaxe met\u00e1lica nas paredes, a modo de gaiola de Faraday e forradas con material absorbente de radiofrecuencia no seu interior (distinto ao material absorbente ac\u00fastico), a fin de illar de interferencia externa e simular condici\u00f3ns de espazo libre no interior. Estas c\u00e1maras de RF te\u00f1en m\u00faltiples aplicaci\u00f3ns no campo das telecomunicaci\u00f3ns, utiliz\u00e1ndose para levar a cabo a medici\u00f3n de par\u00e1metros involucrados en comunicaci\u00f3ns m\u00f3biles, fixas, satelitais ou incluso aeron\u00e1uticas. Medici\u00f3ns com\u00fans son a taxa de absorci\u00f3n espec\u00edfica (SAR, Specific Absortion Rate) dos terminais m\u00f3biles, ou o dese\u00f1o e caracterizaci\u00f3n de elementos radiantes tales como antenas e dipolos."}
{"id": "188315", "revid": "65337", "url": "https://gl.wikipedia.org/wiki?curid=188315", "title": "Franco ruand\u00e9s", "text": "O franco ruand\u00e9s (en ruanda \"Ifaranga y'u Rwanda\", e en franc\u00e9s \"Franc Rwandais\") \u00e9 a moeda de Ruanda dende 1960. O seu c\u00f3digo ISO 4217 \u00e9 RWF, e o seu s\u00edmbolo actual \u00e9 FRw, tam\u00e9n RF ou R\u20a3;. Subdiv\u00eddese en 100 centimes, mais actualmente non se emprega a moeda fraccionaria.\nHistoria.\nO franco converteuse na moeda de Ruanda en 1916, cando B\u00e9lxica ocupou a antiga colonia alem\u00e1, e o franco do Congo Belga pasou a substitu\u00edr a rupia da \u00c1frica Oriental Alem\u00e1. Ruanda empregou a moeda do Congo Belga ata 1960, ano no que se introduciu o franco de Ruanda e Burundi. Catro anos m\u00e1is tarde, en 1964, Ruanda comezou a emitir os seus propios francos.\nExisten plans para introducir unha moeda com\u00fan, o novo xilin da \u00c1frica Oriental, para os cinco estados membros da East African Community a finais do 2012.\nBilletes.\nEn 1964, os billetes emitidos polo Banco Central de Ruanda-Urundi foron reutilizados estamp\u00e1ndolles un selo propio de Ruanda. Estes billetes ti\u00f1an denominaci\u00f3ns de 20, 50, 100, 500 e 1.000 francos. A estes segu\u00edronlles novas emisi\u00f3ns propias nas mesmas denominaci\u00f3ns. En 1977 substitu\u00edronse os billetes de 20 e 50 francos por moedas, e en 1978 engadiuse o billete de 5.000 francos. No 2007 introduciuse un novo billete de 2.000 francos.\nTralo xenocidio de Ruanda en 1994, imprim\u00edronse novas series de billetes eliminando os antigos escudos de armas do pa\u00eds e outras insignias que recordaran o antigo r\u00e9xime.\nA \u00faltima serie de billetes emitidos \u00e1 a seguinte:\nMoedas en circulaci\u00f3n.\nEn 1964 introduc\u00edronse moedas de 1, 5 e 10 francos, a primeira e \u00faltima en cupron\u00edquel e a de 5 francos de broncealuminio. En 1969 substituiuse o n\u00edquel por aluminio nas denominaci\u00f3ns de 1 franco, e en 1970 engad\u00edronse moedas de \u00bd e 2 francos, tam\u00e9n de aluminio. En 1974 reduciuse o tama\u00f1o das moedas de 10 francos, e en 1977 acu\u00f1\u00e1ronse novas denominaci\u00f3ns de 20 e 50 francos de lat\u00f3n.\nAo igual que cos billetes, acu\u00f1\u00e1ronse novos dese\u00f1os eliminando os s\u00edmbolos e insignias das emisi\u00f3ns anteriores a 1994.\nA \u00faltima serie de moedas acu\u00f1ada det\u00e1llase a continuaci\u00f3n:\nA composici\u00f3n da moeda de 1 franco \u00e9 dun 98% de aluminio e un 2% de magnesio, mentres que as moedas de 5 e 10 francos son de bronce. Os compo\u00f1entes das moedas de 20 francos e 50 francos son aceiro e n\u00edquel prateado. No 2008 entrou en circulaci\u00f3n a moeda bimet\u00e1lica de 100 francos composta de aceiro in\u00f3xidable con n\u00facleo chapado en cobre e anel de n\u00edquel."}
{"id": "188316", "revid": "22570", "url": "https://gl.wikipedia.org/wiki?curid=188316", "title": "Curva feix\u00f3n", "text": "A curva feix\u00f3n ou con forma de faba, \u00e9 unha curva plana de cuarta orde descrita pola seguinte ecuaci\u00f3n:\nEsta curva non se debe confundir con outra cunha forma de faba tam\u00e9n, a curva oval torta.\n\u00c9 unha curva alx\u00e9brica plana de x\u00e9nero cero. Pos\u00fae unha singularidade na orixe, un punto triplo com\u00fan \u2014 que denota multiplicidade \u2014, unha invariante delta e unha ramificaci\u00f3n de n\u00famero, todos iguais a tres.\nPara cada curva alx\u00e9brica plana, as singularidades son clasificadas pola invariante de enlace correspondente, como na figura da esquerda.\nPos\u00fae as\u00edntotas horizontais en (2/3,\u00b12/3) e outras as\u00edntotas verticais en (0,0) e (1,0).\nA \u00e1rea da superficie que abrangue a curva do feix\u00f3n v\u00e9n determinada por\ne o seu per\u00edmetro \"l\" \u00e9 aproximadamente"}
{"id": "188317", "revid": "1131", "url": "https://gl.wikipedia.org/wiki?curid=188317", "title": "TREZZE", "text": "TREZZE Porri\u00f1o SL \u00e9 unha empresa t\u00e9xtil galega adicada \u00e1 confecci\u00f3n de roupa deportiva. Ten a s\u00faa sede central no Porri\u00f1o, no pol\u00edgono industrial A Chan."}
{"id": "188318", "revid": "98629", "url": "https://gl.wikipedia.org/wiki?curid=188318", "title": "Bruno Senna", "text": "Bruno Senna Lalli nado en S\u00e3o Paulo o 15 de outubro de 1983, \u00e9 un piloto brasileiro de F\u00f3rmula Un e o sobri\u00f1o do falecido, e tres veces campi\u00f3n do mundo de F\u00f3rmula Un Ayrton Senna. Bruno Senna competiu no Campionato Mundial de F\u00f3rmula Un de a . Fixo o seu debut na F\u00f3rmula Un pilotando un Hispania Racing en 2010, correu para Renault a partir de agosto de 2011 como substituto de Nick Heidfeld, e pilotou para o equipo Williams en 2012. A s\u00faa nai \u00e9 a irm\u00e1 m\u00e1is vella de Ayrton, Viviane. O seu pai, Fl\u00e1vio Lalli, morreu nun accidente de motocicleta en 1996. O esquema de cor do casco de Bruno \u00e9 unha versi\u00f3n lixeiramente modificada da utilizada polo seu t\u00edo Ayrton Senna.\nTraxectoria.\nSenna fixo o seu debut na F\u00f3rmula Un en 2010, conducindo un Hispania Racing. O 24 de agosto de 2011, Senna substitu\u00edu a Nick Heidfeld como piloto de Lotus Renault GP.\nO 17 de xaneiro de 2012, Senna asinou como piloto de Williams, onde se uniu ao venezolano Pastor Maldonado.\nAndaina.\nTraxectoria profesional.\n\u2020 Senna era un piloto invitado, non pod\u00eda puntuar.\nResultados completos na F\u00f3rmula Un.\nCarreiras en letra grosa indican pole position, carreiras en \"cursiva\" indican volta r\u00e1pida."}
{"id": "188319", "revid": "72012", "url": "https://gl.wikipedia.org/wiki?curid=188319", "title": "Mar\u00eda D\u00edaz Vidal", "text": "Mar\u00eda D\u00edaz Vidal, nada en Betanzos e finada en 2013, foi unha poeta galega en lingua galega e castel\u00e1."}
{"id": "188320", "revid": "1131", "url": "https://gl.wikipedia.org/wiki?curid=188320", "title": "Trezze", "text": ""}
{"id": "188321", "revid": "85894", "url": "https://gl.wikipedia.org/wiki?curid=188321", "title": "Antonio Correa Fern\u00e1ndez", "text": "Antonio Correa Fern\u00e1ndez, nado en Baralla o 3 de abril de 1862 e finado o 18 de setembro de 1907, foi un m\u00e9dico, escritor e xornalista galego e un reco\u00f1ecido rexionalista.\nTraxectoria.\nEstudou Medicina na Universidade de Santiago de Compostela, onde se licenciou en 1888. Conseguiu o t\u00edtulo de doutor en Madrid en 1889, coa tese \"Hospitalizaci\u00f3n de los t\u00edsicos o tuberculosos pulmonares\" que publicou en libro o ano seguinte. Despois pasou a exercer na s\u00faa vila e m\u00e1is tarde a Lugo, onde foi o primeiro m\u00e9dico en abrir consulta xinecol\u00f3xica.\nColaborou nos xornais \"El Lucense\" e despois en \"La Idea Moderna\" e \"El Regional\". En 1900 fundou e dirixiu o semanario \"El Monitor de Becerre\u00e1\". Tam\u00e9n colaborou en \"El Siglo M\u00e9dico\" e \"El Diario M\u00e9dico-Farmac\u00e9utico\".\nFoi acad\u00e9mico correspondente da Real Academia de Medicina e Cirurx\u00eda de Barcelona e da Real Academia de Medicina de Madrid. Foi fundador e un gran propagandista do balneario de Guitiriz, onde chegou a ser xerente.\nCasado con Filomena Calder\u00f3n L\u00f3pez, foi o pai de Asunci\u00f3n, Juan Antonio e Evaristo Correa Calder\u00f3n."}
{"id": "188322", "revid": "785", "url": "https://gl.wikipedia.org/wiki?curid=188322", "title": "Yuncler", "text": "Yuncler \u00e9 un concello da provincia de Toledo na comunidade aut\u00f3noma de Castela-A Mancha. At\u00f3pase no quil\u00f3metro 46,6 da A-42 (Autov\u00eda Madrid-Toledo), en plena comarca da Sagra, a uns 534 msnm, ten unha extensi\u00f3n de 18\u00a0km\u00b2, e \u00e1chase a 42\u00a0km de Madrid e a 25\u00a0km de Toledo. Limita polo sur con Villaluenga de la Sagra; polo norte, con Yuncos e Cedillo; polo nordeste, con Numancia de la Sagra; polo leste, con Pantoja e polo oeste, con Cedillo novamente.\nA s\u00faa econom\u00eda \u00e9 fundamentalmente agr\u00edcola, a\u00ednda que no pasado houbo participaci\u00f3n en empresas cer\u00e1micas.\nToponimia.\n\"Yuncler\" \u00e9 un top\u00f3nimo moz\u00e1rabe, derivado de \"junko\", que significa en moz\u00e1rabe \"xunco\". En documentos dos s\u00e9culos XII e XIII aparece cos nomes \"Ocner\", \"Yunquer\" e \"Yuncler\".\nHistoria.\nOs primeiros poboadores co\u00f1ecidos son de orixe moz\u00e1rabe, cando Yuncler se co\u00f1ec\u00eda como Ocner, e aparece mencionado en documentos moz\u00e1rabes de 1179, 1197 e 1212. Logo aparecer\u00e1 mencionado nos documentos dos s\u00e9culos XII e XIII, como Yunquer ou Yuncler.\nDemograf\u00eda.\nEvoluci\u00f3n da poboaci\u00f3n de Yuncler desde 1900."}
{"id": "188323", "revid": "1131", "url": "https://gl.wikipedia.org/wiki?curid=188323", "title": "Escola de m\u00fasica Charamela", "text": "A Escola de m\u00fasica Charamela \u00e9 unha asociaci\u00f3n musical eumesa creada o 14 de setembro de 1990 por un grupo de pais e nais que sent\u00edan a necesidade de transmitirlles aos seus fillos e fillas a inquedanza pola m\u00fasica. O nome de Charamela fai referencia \u00e1s follas dos pi\u00f1eiros. Entre os seus antigos alumnos hai profesionais da m\u00fasica e membros do Conservatorio Superior. Polo seu labor e o alto nivel acadado, recibiu en 2008 o premio Cultura Diario de Ferrol.\nActividades.\nEn Charamela imp\u00e1rtense clases de t\u00f3dolos instrumentos tradicionais, de banda ou de orquestra. Isto fixo pos\u00edbel a s\u00faa participaci\u00f3n en calquera acto local relacionado coa m\u00fasica como son a festa dos Maios, as festas patronais, o Entroido, zarzuelas (representouse ininterrompidamente durante varios anos, \"La Verbena de la Paloma\"). A destacar a participaci\u00f3n, ademais de nas procesi\u00f3ns, no Paso (noite do Xoves ao Venres Santo) e o \"Encontro\" (ma\u00f1\u00e1 do Venres Santo) da Semana Santa eumesa, onde participan violas e viol\u00edns, feito \u00fanico en Espa\u00f1a.\nA escola ten unha Banda de M\u00fasica, unha Orquestra e un Coro. A banda de m\u00fasica e maila orquestra te\u00f1en actuado por toda Galicia e Espa\u00f1a. Mesmo fixeron xiras por Rusia en varias ocasi\u00f3ns.\nEn 1998 participaron con tres temas na gravaci\u00f3n do disco colectivo Musiceum onde intervi\u00f1an a pr\u00e1ctica totalidade dos grupos, asociaci\u00f3ns e m\u00fasicos eumeses.\nA Banda de M\u00fasica.\nFoi fundada no ano 1992 e conta cunha trintena de alumnos m\u00fasicos, a maior\u00eda cun nivel de estudos musicais de grao medio. Te\u00f1en actuado por toda Galicia, as\u00ed como na RTVG. O seu repertorio \u00e9 variado, desde m\u00fasica cl\u00e1sica ata popular. O seu actual director \u00e9 Manuel V\u00e1zquez.\nA Orquestra.\nFundada no 1994 conta con arredor de corenta alumnos m\u00fasicos que pos\u00faen un nivel de estudos musicais de grao medio na s\u00faa maior\u00eda. Actuaron por toda Galicia e o estranxeiro, sendo recibidos calidamente onde act\u00faan por seren das poucas orquestras de c\u00e1mara sinf\u00f3nicas de Galicia formada por mozos e mozas. Te\u00f1en un repertorio que abarca pezas cl\u00e1sicas, as\u00ed como cl\u00e1sicas populares e galegas. O director actual \u00e9 Manuel Zapata."}
{"id": "188326", "revid": "23204", "url": "https://gl.wikipedia.org/wiki?curid=188326", "title": "Paul Preston", "text": "Paul Preston, nado en Liverpool en 1946, \u00e9 un historiador brit\u00e1nico de prestixio.\nTraxectoria.\n\u00c9 autor de diversas obras sobre a Historia Contempor\u00e1nea de Espa\u00f1a, \u00e9 doutor en Historia pola Universidade de Oxford e catedr\u00e1tico de Historia Contempor\u00e1nea espa\u00f1ola e director do Centro Ca\u00f1ada Blanch para o Estudo da Espa\u00f1a Contempor\u00e1nea (London School of Economics). Tam\u00e9n foi profesor de Historia na Universidade de Reading, no Centro de Estudos Mediterr\u00e1neos, no Queen Mary College.\nXunto a Ian Gibson e Hugh Thomas, constit\u00fae o n\u00facleo dos hispanistas brit\u00e1nicos que dedicaron o seu esforzo ao estudo da historia recente espa\u00f1ola, especialmente \u00e1 da Segunda Rep\u00fablica e a guerra civil espa\u00f1olas.\n\u00c9 membro da Academia Brit\u00e1nica."}
{"id": "188328", "revid": "23204", "url": "https://gl.wikipedia.org/wiki?curid=188328", "title": "Stanley Milgram", "text": "Stanley Milgram, nado en Nova York o 15 de agosto de 1933 e finado na mesma cidade o 20 de decembro de 1984, foi un psic\u00f3logo social estadounidense.\nTraxectoria.\nGraduouse na Universidade Yale, onde conduciu os experimentos do mundo pequeno (a fonte do concepto do seis graos de separaci\u00f3n) e o Experimento de Milgram sobre a obediencia \u00e1 autoridade. De familia hebrea, o seu pai era h\u00fangaro e a s\u00faa nai romanesa.\nA\u00ednda que est\u00e1 considerado un dos m\u00e1is importantes psic\u00f3logos do s\u00e9culo XX, Milgram nunca estudou psicolox\u00eda durante os seus estudos de ciencias pol\u00edticas en Queens College, Nova York, onde se gradu\u00f3 en 1954. Presentouse a un posgrao en psicolox\u00eda social na Universidade Harvard e foi rexeitado inicialmente por mor de falta de estudos de psicolox\u00eda. Foi aceptado en 1954 despois de tomar seis cursos de psicolox\u00eda e graduouse en 1960.\nMorreu en 1984 dun ataque ao coraz\u00f3n \u00e1 idade de 51 anos na s\u00faa cidade de nacemento, Nova York."}
{"id": "188330", "revid": "785", "url": "https://gl.wikipedia.org/wiki?curid=188330", "title": "Yunclillos", "text": "Yunclillos \u00e9 unha poboaci\u00f3n espa\u00f1ola da provincia de Toledo en Castela-A Mancha. Linda coas poboaci\u00f3ns de Recas, Villaluenga de la Sagra, Caba\u00f1as de la Sagra, Ol\u00edas del Rey e Bargas, todas de Toledo.\nToponimia.\n\"Yunclillos\" poder\u00eda ser un diminutivo de Yuncos, mais en documentos moz\u00e1rabes de 1161 aparece co nome de \"Onclelos\" e \"Oclelos\". Segundo estes nomes, Yunclillos poder\u00eda ser un diminutivo de fonte.\nXeograf\u00eda.\nSit\u00faase xeograficamente na parte m\u00e1is occidental da comarca da Sagra, comarca esta limitada por este flanco polo r\u00edo Guadarrama e polo Texo.\nYunclillos est\u00e1 preto da cidade de Toledo, a unha distancia de 21\u00a0km en direcci\u00f3n sur. Polo norte, Madrid fica a uns 60\u00a0km aproximadamente.\nDemograf\u00eda.\nEvoluci\u00f3n da poboaci\u00f3n de Yunclillos desde 1900.\nMonumentos de interese.\nA destacar a igrexa parroquial de San Andr\u00e9s."}
{"id": "188331", "revid": "865", "url": "https://gl.wikipedia.org/wiki?curid=188331", "title": "Public Image Ltd", "text": "Public Image Ltd (PiL) \u00e9 unha banda inglesa de post-punk formada polo vocalista John Lydon (tam\u00e9n co\u00f1ecido como Johnny Rotten), o guitarrista Keith Levene e o baixista Jah Wobble, que pasou por posteriores cambios de persoal. Lydon \u00e9 o \u00fanico membro constante do grupo.\nLydon apareceu despois da separaci\u00f3n dos Sex Pistols co \u00e1lbum de PiL \"First Issue\" (1978). A s\u00faa nova banda ti\u00f1a un son m\u00e1is experimental, e os seus primeiros traballos adoitan a ser considerados como os m\u00e1is desafiantes e innovadores da era post-punk. O seu disco de 1979 \"Metal Box\" foi colo cado no n\u00famero 469 na lista da revista \"Rolling Stone\" dos 500 mellores \u00e1lbums de todos os tempos."}
{"id": "188332", "revid": "865", "url": "https://gl.wikipedia.org/wiki?curid=188332", "title": "Public Image Limited", "text": ""}
{"id": "188333", "revid": "865", "url": "https://gl.wikipedia.org/wiki?curid=188333", "title": "Public Image Ltd.", "text": ""}
{"id": "188334", "revid": "23204", "url": "https://gl.wikipedia.org/wiki?curid=188334", "title": "Acid Bath", "text": "Acid Bath foi unha banda seminal estadounidense de sludge metal procedente de Houma, Louisiana, activa dende 1991 e 1997. Acid Bath combinaba ra\u00edces doom metal con influencias do black metal, death metal, rock g\u00f3tico, blues, folk e country. Nunha entrevista a Pit Magazine, o vocalista Dax Riggs clasificou o seu son como \"death rock\" (refer\u00edndose \u00e1 morte como o seu principal tema l\u00edrico, no lugar de deathrock), e tam\u00e9n clasificou a m\u00fasica da banda como unha mestura de stoner metal e doom metal. Noutra entrevista, o guitarrista Sammy Duet describiu o seu son como \"hardcore g\u00f3tico\"."}
{"id": "188335", "revid": "16394", "url": "https://gl.wikipedia.org/wiki?curid=188335", "title": "China", "text": ""}
{"id": "188337", "revid": "22570", "url": "https://gl.wikipedia.org/wiki?curid=188337", "title": "Los Limones", "text": "Los Limones (inicialmente Los Limones del Caribe) \u00e9 un grupo de pop/rock galego, formado en 1983 na cidade de Ferrol.\nTraxectoria.\nComezaron a actuar de forma afeccionada. A banda orixinal form\u00e1bana catro estudantes do colexio Montefaro de Ferrol. Santos Fern\u00e1ndez L\u00f3pez, alias Santi Santos \u00e1 guitarra e voz, Jos\u00e9 Ignacio Garrote no baixo e despois guitarra, Tom Garrote coa guitarra solista e Marcial Rodr\u00edguez Bad\u00eda na bater\u00eda. Posteriormente \u00fanense \u00f3 grupo Carlos V\u00e9lez no baixo e Bego\u00f1a \u00c1lvarez \u00f3 teclado. A primeira actuaci\u00f3n do grupo foi no colexio maior Fonseca de Santiago de Compostela en maio de 1984, tendo despois unha vertixinosa actividade en locais de Ferrol (\"Copacabana, Bristol\"), Cabanas e Santiago (\"A Esquina, Festa do Campus Sur da USC \"), durante 1985 e 1986. Posteriormente prod\u00facese un cambio radical no grupo, e da formaci\u00f3n orixinal s\u00f3 queda Santi Santos. En 1987 a discogr\u00e1fica galega Edigal ed\u00edtalles o seu primeiro mini-LP titulado \"Sun\". Pouco despois conseguen ga\u00f1ar o Premio de \"grupo revelaci\u00f3n\" que organiza a emisora Radiocadena Espa\u00f1ola e son fichados por Grabaciones Accidentales (GASA).\nEsta discogr\u00e1fica edita o seu primeiro LP, \"Sube la marea\" (1989), que incl\u00fae o sinxelo \"Te voy siguiendo\", que pronto se sit\u00faa entre os m\u00e1is populares nas listas de vendas.\nUn ano m\u00e1is tarde gravan \"Donde acaba el mar\". As canci\u00f3ns \"Trenes sin destino\" e \"No le digas\" conv\u00e9rtense en referente da m\u00fasica m\u00e1is comercial do momento e esc\u00f3itanse continuamente en emisoras de radio e discotecas.\nO seguinte disco, \"M\u00fasica cl\u00e1sica\" (1992), incl\u00fae o tema \"El canto de la sirena\", que alcanza o n\u00famero 1 nas listas de \u00e9xitos.\nTras publicar novos LP's nos anos seguintes con discretos resultados, o grupo dis\u00f3lvese en 1997.\nPor\u00e9n, en 2001 recomponse a banda e desde ent\u00f3n seguiron publicando discos, a\u00ednda que lonxe da repercusi\u00f3n nos medios que alcanzaron a principios dos anos noventa.\nNo seu disco \"\u00a1Sigue!\" (2008) incl\u00faen como \"bonus track\" o tema \"Vamos Getafe\", canci\u00f3n adicada \u00f3 Getafe Club de F\u00fatbol.\nNo 2009 compo\u00f1en \"Chegou o Momento\" para a campa\u00f1a electoral do candidato do Partido Popular de Galicia, Alberto N\u00fa\u00f1ez Feij\u00f3o, \u00e1 Presidencia da Xunta de Galicia."}
{"id": "188338", "revid": "27155", "url": "https://gl.wikipedia.org/wiki?curid=188338", "title": "Sistema l\u00edmbico", "text": "O sistema l\u00edmbico \u00e9 un sistema formado por varias estruturas cerebrais que xestiona respostas fisiol\u00f3xicas ante est\u00edmulos emocionais. Est\u00e1 relacionado coa memoria, atenci\u00f3n, instintos sexuais, emoci\u00f3ns (por exemplo pracer, medo, agresividade), personalidade e a conduta. Est\u00e1 formado por partes do t\u00e1lamo, hipot\u00e1lamo, hipocampo, am\u00edgdala cerebral, corpo caloso, s\u00e9ptum e mesenc\u00e9falo.\nO sistema l\u00edmbico interacciona moi velozmente, e ao parecer sen que necesiten mediar estruturas cerebrais superiores, co sistema end\u00f3crino e o sistema nervioso aut\u00f3nomo."}
{"id": "188339", "revid": "25871", "url": "https://gl.wikipedia.org/wiki?curid=188339", "title": "T\u00e1lamo", "text": "O t\u00e1lamo \u00e9 unha estrutura neuronal que se orixina no dienc\u00e9falo (divisi\u00f3n do prosenc\u00e9falo no embri\u00f3n), sendo a estrutura m\u00e1is voluminosa desta zona. \u00c1chase no centro do cerebro, encima do hipot\u00e1lamo e separado deste polo suco hipotal\u00e1mico de Monroe. A s\u00faa localizaci\u00f3n \u00e9 moi importante posto que se esta sufrise alg\u00fan dano non poderiamos recibir certos est\u00edmulos, por este motivo est\u00e1 no centro do noso enc\u00e9falo."}
{"id": "188354", "revid": "98629", "url": "https://gl.wikipedia.org/wiki?curid=188354", "title": "Xentamicina", "text": "A xentamicina \u00e9 un antibi\u00f3tico aminoglic\u00f3sido utilizado no tratamento de moitos tipos de infecci\u00f3ns bacterianas, especialmente as causadas por bacterias gramnegativas. Por\u00e9n, a xentamicina non se usa para combater a \"Neisseria gonorrhoeae\", a \"Neisseria meningitidis\" ou a \"Legionella pneumophila\". A xentamicina ten ototoxicidade e nefrotoxicidade, xa que pode afectar aos o\u00eddos e riles, e esta toxicidade \u00e9 o seu principal problema no uso cl\u00ednico.\nA xentamicina \u00e9 sintetizada por \"Micromonospora\", un x\u00e9nero de bacteria grampositiva moi com\u00fan nas augas e solo . A xentamicina \u00e9 un antibi\u00f3tico bactericida que act\u00faa un\u00edndose \u00e1 subunidade de 30 S do ribosoma bacteriano, interrompendo a s\u00edntese de prote\u00ednas.\nComo ocorre con todos os aminoglic\u00f3sidos, a xentamicina non \u00e9 activa administrada oralmente. Isto d\u00e9bese a que non se absorbe en cantidades apreciables no intestino delgado. Admin\u00edstrase por v\u00eda intravenosa, intramuscular ou de modo t\u00f3pico. Elim\u00ednase pola urina. Para recuperar totalmente unha dose de xentamicina que foi administrada, debe recollerse a urina durante moitos d\u00edas, xa que o antibi\u00f3tico se une avidamente a certos tecidos.\nA bacteria \"E. coli\", malia ser gramnegativa, mostra certa resistencia \u00e1 xentamicina. A reticencia a usar terapeuticamente a xentamicina levou a aumentar o uso de antibi\u00f3ticos alternativos de amplo espectro, e alg\u00fans expertos consideran que fixo aumentar a frecuencia da resistencia bacteriana aos antibi\u00f3ticos nas infecci\u00f3ns por \"Staphylococcus aureus\" e outras especies denominadas \"superbacterias\".\nA xentamicina \u00e9 un dos poucos antibi\u00f3ticos estables \u00e1 calor, xa que permanece activa mesmo despois de pasar por unha autoclave, o que a fai especialmente \u00fatil na preparaci\u00f3n dalg\u00fans medios de crecemento microbiol\u00f3xico. Util\u00edzase en cirurx\u00eda ortop\u00e9dica cando esta require altas temperaturas para fixar os cementos (na colocaci\u00f3n de pr\u00f3teses de cadeira, por exemplo).\nEspectro de acci\u00f3n e indicaci\u00f3ns.\n\u00c9 activa contra un amplo rango de infecci\u00f3ns bacterianas humanas, principalmente bacterias gramnegativas como \"Pseudomonas\", \"Proteus\", \"Serratia\", e a grampositiva \"Staphylococcus\". A xentamicina non se usa para tratar as infecci\u00f3ns por \"Neisseria gonorrhoeae\", \"Neisseria meningitidis\" ou \"Legionella pneumophila\" debido ao risco de que o paciente entre en shock causado pola endotoxina l\u00edpido A de certas bacterias gramnegativas como estas, que forma parte do lipopolisac\u00e1rido da parede bacteriana. A xentamicina tam\u00e9n e \u00fatil contra a \"Yersinia pestis\" e especies relacionadas.\nO uso da xentamicina est\u00e1 indicado nalgunhas enfermidades oculares como: blefarite, conxuntivite, dacriocistite e queratite. Tam\u00e9n se utiliza para a limpeza da membrana conxuntiva antes dunha cirurx\u00eda ocular.\nOutras doenzas nas que se utiliza son: septicemia bacteriana, peritonite, pneumon\u00eda estafiloc\u00f3cica ou por \"Klebsiella\", otite media aguda, meninxite, ventriculite, enfermidades \u00f3seas, sinusite, prevenci\u00f3n de infecci\u00f3ns en queimaduras. Tam\u00e9n se utiliza, por v\u00eda intratimp\u00e1nica, para tratar a enfermidade de M\u00e9ni\u00e8re en casos resistentes a outros tratamentos, como alternativa \u00e1 cirurx\u00eda.\nA xentamicina segue a ser o aminoglic\u00f3sido de elecci\u00f3n para as infecci\u00f3ns intrahospitalarias por enterobacterias, e \u00e9 frecuente usala en asociaci\u00f3n con beta-lact\u00e1micos nestes casos.\nEn combinaci\u00f3n con outros antibi\u00f3ticos util\u00edzase para tratar as endocardites.\nEfectos secundarios.\nOs aminoglic\u00f3sidos son t\u00f3xicos para as c\u00e9lulas sensoriais dos o\u00eddos, pero var\u00edan moito nos seus efectos sobre o sentido do equilibrio. A xentamicina \u00e9 t\u00f3xica para o aparato vestibular do o\u00eddo interno, polo que pode causar unha perda permanete da percepci\u00f3n do equilibrio, xeralmente cando se toman doses elevadas por un per\u00edodo de tempo prolongado. Unha pequena parte dos individuos afectados te\u00f1en unha mutaci\u00f3n normalmente inofensiva no seu ARN mitocondrial (m1555 A&gt;G), que facilita que a xentamicina afecte \u00e1s s\u00faas c\u00e9lulas. As c\u00e9lulas sensoriais do o\u00eddo son especialmente sensibles a isto, o que \u00e1s veces causa unha perda completa da audici\u00f3n. Por\u00e9n, a xentamicina \u00fasase \u00e1s veces en casos severos da enfermidade de M\u00e9ni\u00e8re, precisamente co obxecto de inactivar o aparato vestibular.\nA xentamicina pode ser tam\u00e9n moi nefrot\u00f3xica, particularmente se se acumulan moitas doses durante un tratamento. Para evitar isto a xentamicina dosif\u00edcase normalmente en relaci\u00f3n ao peso corporal. Existen varias f\u00f3rmulas para calcular a s\u00faa dosificaci\u00f3n. Tam\u00e9n se controlan os niveis de xentamicina no soro sangu\u00edneo durante o tratamento, xeralmente antes e despois da administrci\u00f3n da terceira dose.\nA causa da nefrotoxicidade \u00e9 a inhibici\u00f3n da s\u00edntese proteica nas c\u00e9lulas renais. Este mecanismo causa a necrose das c\u00e9lulas do t\u00fabulo proximal renal, o que pode orixinar un insuficiencia renal aguda.\nOs efectos secundarios da xentamicina var\u00edan dun paciente a outro e poden aparecer pouco despois da administraci\u00f3n do f\u00e1rmaco ou meses despois. Entre os s\u00edntomas da toxicidade da xentamicina incl\u00faense:\nNalg\u00fans casos poden aparecer s\u00edntomas psiqui\u00e1tricos como: anorexia, confusi\u00f3n, depresi\u00f3n, desorientaci\u00f3n e alucinaci\u00f3ns.\nProduci\u00f3n e uso en investigaci\u00f3n.\nA xentamicina prod\u00facese por un proceso de fermentaci\u00f3n industrial descuberto polo microbi\u00f3logo chin\u00e9s Yue Wang. A maior parte da produci\u00f3n mundial de xentamicina ten lugar na China e Corea do Sur; en Europa prod\u00facea a compa\u00f1\u00eda farmac\u00e9utica Lek, que forma parte do grupo Sandoz.\nA xentamicina leva us\u00e1ndose na investigaci\u00f3n microbiol\u00f3xica desde principios da d\u00e9cada de 1980. O chamado ensaio de protecci\u00f3n de xentamicina permite aos investigadores cuantificar a capacidade das bacterias pat\u00f3xenas de invadir as c\u00e9lulas eucari\u00f3ticas, aproveitando o feito de que non pode penetrar en ditas c\u00e9lulas.\nComposici\u00f3n.\nA xentamicina producida por \"Micromonospora purpurea\" pode ser de varios tipos, pero a que se utiliza case exclusivamente \u00e9 a C."}
{"id": "188355", "revid": "98629", "url": "https://gl.wikipedia.org/wiki?curid=188355", "title": "Leon Lederman", "text": "Leon Max Lederman, nado en Nova York, EUA o 15 de xullo de 1922 e finado o 3 de outubro de 2018 foi un f\u00edsico e profesor universitario estadounidense galardoado co Premio Nobel de F\u00edsica do ano 1988 polos seus traballos sobre os neutrinos.\nApuntamentos familiares.\nNado en Manhattan fillo de dous emigrantes xudeus rusos, Morris e Minna (Rosenberg) Lederman, cCasou con Ellen Carr Lederman, retir\u00e1ndose ambos nos \u00faltimos anos da s\u00faa vida a Idaho.\nTraxectoria.\nNaceu o 15 de xullo de 1922 na cidade norteamericana de Nova York. Graduouse na James Monroe High School no 1939. Estudou f\u00edsica na Universidade de Nova York (City College of New York), onde se licenciou en 1943. Tras participar na segunda guerra mundial, en 1951 conseguiu o doutoramento na Universidade de Columbia, onde se converteu en profesor en 1958 e onde posteriormente dirixiu o \"Laboratorio de Investigaci\u00f3n F\u00edsica\" entre 1961 e 1978.\nEntre 1979 e 1989 dirixiu o Fermilab (Fermi National Accelerator Laboratory, en Batavia, Illinois, preto de Chicago), laboratorio de investigaci\u00f3n do goberno dos Estados Unidos. Finalmente en 1989 dimitiu dos seus cargos e brevemente foi profesor na Universidade de Chicago antes de trasladarse \u00f3 Instituto Tecnol\u00f3xico de Illinois.\nDifusor do ensino da f\u00edsica, tentou levar adiante o programa 'Physics First'. Asemade, foi quen nomeou \u00f3 Bos\u00f3n de Higgs como 'a part\u00edcula de Deus'.\nInvestigaci\u00f3ns cient\u00edficas.\nAs s\u00faas investigaci\u00f3ns cient\u00edficas centr\u00e1ronse, xunto a Melvin Schwartz e Jack Steinberger, nun m\u00e9todo de detecci\u00f3n dos neutrinos que permitiu demostrar a dobre estrutura dos lept\u00f3ns. Naquel momento, o descubrimento de d\u00faas clases de neutrinos (hoxe co\u00f1\u00e9cense tres) permitiu \u00f3s te\u00f3ricos elaborar un esquema, co\u00f1ecido como modelo est\u00e1ndar, para a clasificaci\u00f3n de t\u00f3dalas part\u00edculas elementais.\nEn 1977 conseguiu detectar unha nova part\u00edcula quark, o quark fondo.\nOnce anos m\u00e1is tarde, en 1988, foi galardoado co Premio Nobel de F\u00edsica, xunto \u00f3s seus compa\u00f1eiros Melvin Schwartz e Jack Steinberger, polos seus traballos sobre o neutrino."}
{"id": "188356", "revid": "88215", "url": "https://gl.wikipedia.org/wiki?curid=188356", "title": "Reinaldo Ventura", "text": "Reinaldo Miguel Silva Ventura, nado en Vila Nova de Gaia o 26 de maio de 1978 \u00e9 un xogador de h\u00f3ckey a pat\u00edns portugu\u00e9s. Xoga como defensa, medio e dianteiro e o seu club actual \u00e9 o OC Barcelos.\nTraxectoria.\nXogou durante 26 tempadas no FC Porto, club co que conseguiu 13 ligas portuguesas (10 delas consecutivas entre as tempadas 2001/02 e 2010/11), 8 Copas de Portugal e 10 Supercopas. En 2015 deixou o club de Porto para xogar no OC Barcelos, onde estivo d\u00faas tempadas e onde ga\u00f1ou d\u00faas Copas CERS. Logou marchou a Italia, pa\u00eds no que competiu durante tres anos, primeiro no CGC Viareggio (d\u00faas tempadas) e logo no GSH Trissino (durante a tempada 2019/20). En abril de 2020 volveu ao OC Barcelos aos seus 41 anos.\nSelecci\u00f3n nacional.\n\u00c9 un xogador habitual da selecci\u00f3n portuguesa (coa que debutou en 1997). Co combinado luso ga\u00f1ou en 2003 o Campionato do Mundo \"A\" de h\u00f3ckey a pat\u00edns. Capitaneou logo \u00e1 selecci\u00f3n que que quedou subcampioa nos Campionato de Europa de h\u00f3ckey a pat\u00edns de 2008 e 2010, e terceira no de 2009 que se disputou nas cidades de Pontevedra e Vigo, e que conquistou as Copas das Naci\u00f3ns de 2009 e 2011. En 2012 deixou a selecci\u00f3n, pero volveu en 2016, ga\u00f1ando ese ano o Campionato de Europa."}
{"id": "188363", "revid": "56817", "url": "https://gl.wikipedia.org/wiki?curid=188363", "title": "Evangeline Lilly", "text": "Evangeline Lilly, nada o 3 de agosto de 1979 en Alberta, \u00e9 unha actriz canadense, principalmente co\u00f1ecida polo seu papel de Kate Austen na serie de televisi\u00f3n americana \"Lost\"."}
{"id": "188364", "revid": "56817", "url": "https://gl.wikipedia.org/wiki?curid=188364", "title": "Rebecca Mader", "text": "Rebecca Leigh Mader nada o 24 de abril de 1977 en Cambridge, \u00e9 unha actriz inglesa. Co\u00f1ecida polo seu papel de Charlotte Lewis na serie de televisi\u00f3n estadounidense \"Lost\"."}
{"id": "188365", "revid": "85894", "url": "https://gl.wikipedia.org/wiki?curid=188365", "title": "A Barrela, Lousada, Carballedo", "text": "A Barrela \u00e9 unha pequena vila da parroquia de Lousada, no concello de Carballedo na comarca de Chantada. Segundo o INE en 2018 ti\u00f1a 220 habitantes (112 mulleres e 108 homes), 5 m\u00e1is ca en 2017 e 2016, 18 m\u00e1is ca en 2010 (100 mulleres e 98 homes) e un m\u00e1is ca en 1999.\nNa Barrela, capital do concello de Carballedo, at\u00f3panse os diferentes servizos, amais da casa consistorial, como a farmacia ou o centro de sa\u00fade. O d\u00eda da feira \u00e9 o 13 de cada mes.\nNa Barrela naceu en 1906 Mar\u00eda Isaura V\u00e1zquez, m\u00e1is co\u00f1ecida como Maruxa Villanueva. Tam\u00e9n est\u00e1 moi ligada \u00e1 Barrela a actriz Mar\u00eda V\u00e1zquez, por ser a terra da s\u00faa nai e av\u00f3s, e o escultor Buci\u00f1os que tivo moitos anos un obradoiro na vila.\nToponimia.\n\"Barrela\" v\u00e9n do termo prerromano + o diminutivo -\"ela\". O termo \"barra\" poder\u00eda referirse a unha casa baixa e de pouca altura, un dep\u00f3sito de le\u00f1a ou palla no pallar ou unha cama de t\u00e1boas.."}
{"id": "188366", "revid": "56817", "url": "https://gl.wikipedia.org/wiki?curid=188366", "title": "Barrela", "text": "O top\u00f3nimo galego Barrela pode referirse a:"}
{"id": "188367", "revid": "85894", "url": "https://gl.wikipedia.org/wiki?curid=188367", "title": "Elizabeth Mitchell", "text": "Elizabeth Joanna Robertson, nada nos \u00c1nxeles o 27 de marzo de 1970, \u00e9 unha actriz e modelo estadounidense, m\u00e1is co\u00f1ecida como Elizabeth Mitchell.\nAcadou sona polo seu papel de Juliet Burke na serie de televisi\u00f3n estadounidense \"Lost\"."}
{"id": "188368", "revid": "98629", "url": "https://gl.wikipedia.org/wiki?curid=188368", "title": "Dorothy Mills", "text": "Dorothy Mills \u00e9 un filme dirixido por Agn\u00e8s Merlet que se estreou no 2008. Est\u00e1 protagonizado por Carice van Houten e Jenn Murray. O filme trata dunha psiquiatra \u00e1 cal lle asignan un caso dunha nena con problemas de personalidade m\u00faltiple.\nSinopse.\nJane Morton \u00e9 unha psiquiatra \u00e1 que lle asignan o caso de Dorothy Mills, unha rapaza de 15 anos de idade dunha rec\u00f3ndita illa irlandesa, que \u00e9 acusada de tratar de asasinar un beb\u00e9 \u00f3 que coidaba. \u00d3 chegar \u00f3 lugar, Jane descubrir\u00e1 unha pequena, relixiosa e fr\u00eda comunidade desacougada por unha serie de misteriosos eventos e un terrible segredo que agocha a xente.\nGalard\u00f3ns e nomeamentos.\nO filme recibiu numerosos nomeamentos nos Irish Film and Television Awards de 2009. A actriz Jenn Murray foi nomeada \u00e1 Mellor Actriz protagonista. Ger Ryan foi nomeada \u00e1 Mellor Actriz Secundaria. O filme tam\u00e9n recibiu nomeamentos \u00f3 peiteado, maquillaxe e mellor dese\u00f1o de produci\u00f3n."}
{"id": "188369", "revid": "785", "url": "https://gl.wikipedia.org/wiki?curid=188369", "title": "Santo Ant\u00f3n", "text": "Santo Ant\u00f3n pode referirse a:\nToponimia.\nComo top\u00f3nimo, Santo Ant\u00f3n pode referirse a:"}
{"id": "188370", "revid": "25871", "url": "https://gl.wikipedia.org/wiki?curid=188370", "title": "Zuleikha Robinson", "text": "Zuleikha Robinson nada en Londres o 29 de xu\u00f1o de 1977, \u00e9 unha actriz e cantante inglesa con ascendencia tailandesa e malaia por parte da s\u00faa nai e inglesa por parte de pai. Co\u00f1ecida polo seu papel de Ilana na serie de televisi\u00f3n estadounidense \"Lost\"."}
{"id": "188371", "revid": "22570", "url": "https://gl.wikipedia.org/wiki?curid=188371", "title": "John Terry (actor)", "text": "John Terry nado o 25 de xaneiro de 1950 en Vero Beach, Florida, \u00e9 un actor estadounidense de cine, televisi\u00f3n e teatro. Co\u00f1ecido polo seu papel de Christian Shephard, o pai de Jack Shephard e Claire Littleton na serie de televisi\u00f3n estadounidense \"Lost\"."}
{"id": "188372", "revid": "85894", "url": "https://gl.wikipedia.org/wiki?curid=188372", "title": "Brendan Fraser", "text": "Brendan James Fraser nado o 3 de decembro de 1968 en Indianapolis, Indiana, \u00e9 un actor estadounidense co\u00f1ecido por interpretar a Fraser portrayed Rick O'Connell nos filmes \"The Mummy\", \"The Mummy Returns\" e ' (1999, 2001, e 2008). Tam\u00e9n \u00e9 co\u00f1ecido polos seus papeis en comedias e filmes fant\u00e1sticos como \"Encino Man\" (1992), \"George of the Jungle\" (1997), \"Dudley Do-Right\" (1999), \"Monkeybone\" (2001), ' (2003), \"Journey to the Center of the Earth\" (2008), e \"Inkheart\" (2009)."}
{"id": "188373", "revid": "1576", "url": "https://gl.wikipedia.org/wiki?curid=188373", "title": "Sony Music Entertainment", "text": "Sony Music Entertainment, tam\u00e9n co\u00f1ecida como SME, Sony Music ou simplemente Sony (anteriormente denominada Sony BMG Music Entertainment) \u00e9 un selo musical estadounidense. \u00c9 un dos catro maiores conglomerados de compa\u00f1\u00edas discogr\u00e1ficas do mundo xunto coa Universal Music Group, EMI e Warner Music Group, sendo actualmente a segunda maior."}
{"id": "188374", "revid": "27249", "url": "https://gl.wikipedia.org/wiki?curid=188374", "title": "Sony Music", "text": ""}
{"id": "188383", "revid": "138085", "url": "https://gl.wikipedia.org/wiki?curid=188383", "title": "World Masterpiece Theater", "text": " \u00e9 un contedor televisivo xapon\u00e9s producido por Nippon Animation que se orixinou oficialmente no 1975 (Malia que en 1974, producira Heidi, que moitos consideran como parte do contedor) e rematou por moitos anos en 1997 con Remi, a nena sen fogar (1996) volvendo de novo en xaneiro do 2007 c'Os miserables. Cada ano presentaba unha versi\u00f3n animada dun cl\u00e1sico literario infantil, chegando a un total de 23 ou 25 se se contan Heidi e Os miserables, que moitos se negan a contar como unha serie desta categor\u00eda m\u00e1is debido ao seu moi diferente dese\u00f1o de personaxes.\nA maior\u00eda destas series de animaci\u00f3n foron transmitidas en Espa\u00f1a, algunhas m\u00e1is dunha vez, por diferentes canles televisivas como TVE, La 2, Antena 3 e Tele5. As series tam\u00e9n encontraron grande \u00e9xito noutros pa\u00edses europeos, especialmente Alema\u00f1a, Italia e Francia e nalg\u00fans pa\u00edses de Asia."}
{"id": "188385", "revid": "29029", "url": "https://gl.wikipedia.org/wiki?curid=188385", "title": "Ermida de San Miguel de Breamo", "text": ""}
{"id": "188387", "revid": "6195397", "url": "https://gl.wikipedia.org/wiki?curid=188387", "title": "Asociaci\u00f3n de Construtores de F\u00f3rmula Un", "text": "A Asociaci\u00f3n de Construtores de F\u00f3rmula 1 (en ingl\u00e9s \"Formula One Constructors Association\", FOCA) \u00e9 unha organizaci\u00f3n dos fabricantes de chasis (construtores) que dese\u00f1an e constr\u00faen os coches que corren no Campionato do Mundo de F\u00f3rmula Un da FIA.\nHistoria e caracter\u00edsticas.\n\u00c9 unha derivaci\u00f3n da anterior Asociaci\u00f3n de Construtores de F\u00f3rmula 1 (F1CA, o nome foi cambiado debido \u00e1s connotaci\u00f3ns desafortunadas nalg\u00fans idiomas) e chegou a estar dominada por Bernie Ecclestone e Max Mosley (orixinalmente un co-fundador de March Engineering). Frank Williams, Colin Chapman, Teddy Mayer, Ken Tyrrell eran tam\u00e9n membros importantes. A FOCA serviu para representar os intereses dos seus equipos privados - polo xeral contra os organizadores das carreiras e m\u00e1is tarde contra os fabricantes propietarios de equipos ou fornecedoresdoutros, como Ferrari, Matra e Alfa Romeo. Ecclestone converteuse en director executivo da organizaci\u00f3n en 1978, con Mosley asumindo o rol de asesor legal.\nNa d\u00e9cada de 1980, a organizaci\u00f3n rachou co organismo reitor do deporte - a FISA. A resoluci\u00f3n deste conflito fixo que Ecclestone tomase un papel m\u00e1is importante no funcionamento do deporte coa creaci\u00f3n da FOA (Formula One Administration)."}
{"id": "188388", "revid": "1131", "url": "https://gl.wikipedia.org/wiki?curid=188388", "title": "Montecelo, Diomondi, O Savi\u00f1ao", "text": "Montecelo \u00e9 un lugar da parroquia de Diomondi no concello lugu\u00e9s do Savi\u00f1ao na comarca de Terra de Lemos. Segundo o IGE en 2010 ti\u00f1a 16 habitantes (8 mulleres e 8 homes), seis menos ca en 1999.\nPatrimonio.\nEn Montecelo est\u00e1 a igrexa de Santa Mar\u00eda do Cami\u00f1o, en ru\u00ednas."}
{"id": "188389", "revid": "2073903", "url": "https://gl.wikipedia.org/wiki?curid=188389", "title": "FOCA", "text": ""}
{"id": "188391", "revid": "98629", "url": "https://gl.wikipedia.org/wiki?curid=188391", "title": "Nippon Animation", "text": "Nippon Animation (\u65e5\u672c\u30a2\u30cb\u30e1\u30fc\u30b7\u30e7\u30f3) \u00e9 un estudio de animaci\u00f3n xaponesa especializado na adaptaci\u00f3n de gui\u00f3ns e novelas occidentais \u00f3 anime. Un feito que se debe a que produciu para a Fuji TV un programa chamado World Masterpiece Theater que emit\u00eda cada ano algunha destas historias e do que naceron a maior parte de animes que m\u00e1is tarde se exportar\u00edan \u00f3 resto do mundo.\nPos\u00fae sedes en Ginza e m\u00e1is en Tama (amba-las d\u00faas localizaci\u00f3ns est\u00e1n situadas en Toquio) e o seu logotipo est\u00e1 composto polas siluetas de Ana Shirley, protagonista de Ana das tellas verdes e a de Rascal, o mapache, pertencente \u00f3 anime do mesmo nome."}
{"id": "188392", "revid": "4647", "url": "https://gl.wikipedia.org/wiki?curid=188392", "title": "Nippon Animation Company", "text": ""}
{"id": "188393", "revid": "1131", "url": "https://gl.wikipedia.org/wiki?curid=188393", "title": "Montecelos", "text": "O top\u00f3nimo galego Montecelos pode referirse a:"}
{"id": "188394", "revid": "5863", "url": "https://gl.wikipedia.org/wiki?curid=188394", "title": "A Marcha do Paso", "text": "A Marcha do Paso \u00e9 unha das tradici\u00f3ns m\u00e1is arraigadas de Pontedeume. Ten lugar na madrugada do Venres Santo e consiste nun percorrido polas r\u00faas da vila dun grupo de veci\u00f1os acompa\u00f1ados por un improvisado grupo musical composto por diversos intrumentos que van interpretando unha e outra vez ata a madrugada, a mesma peza musical triste e sentida. O percorrido remata ao amencer na \"Praza Real\", noutro dos momentos \u00e1lxidos da Semana Santa: \"O Encontro\" das imaxes da Ver\u00f3nica, San Xo\u00e1n, A Virxe das Dores e Cristo.\nEsta peza musical s\u00f3 se toca esta noite do ano e hai d\u00faas versi\u00f3ns: Unha m\u00e1is sobria para clarinete, tambor, trompeta e baixo (monocorde), e outra na que te\u00f1en cabida un maior n\u00famero de instrumentos como o viol\u00edn e a guitarra, que \u00e9 a que se interpreta na actualidade.\nA s\u00faa orixe \u00e9 incerta e son moitas as hip\u00f3teses que se barallan sen terse escrarecido o misterio. Hai quen di que procede da veci\u00f1a vila de Ares, outros opinan que a trouxo do sur de Espa\u00f1a un familiar dos Bellas, co\u00f1ecida familia eumesa afecionada \u00e1 m\u00fasica, e finalmente hai quen sost\u00e9n que se trata dun fragmento dunha obra de Brahms."}
{"id": "188396", "revid": "29029", "url": "https://gl.wikipedia.org/wiki?curid=188396", "title": "O Paso", "text": ""}
{"id": "188397", "revid": "54334", "url": "https://gl.wikipedia.org/wiki?curid=188397", "title": "Xiad\u00e1s, Gastrar, Boqueix\u00f3n", "text": "Xiad\u00e1s \u00e9 un lugar da parroquia de Gastrar no concello coru\u00f1\u00e9s de Boqueix\u00f3n, na comarca de Santiago. Segundo o padr\u00f3n municipal (INE 2013) ten 28 habitantes (14 homes e 14 mulleres)."}
{"id": "188398", "revid": "85894", "url": "https://gl.wikipedia.org/wiki?curid=188398", "title": "A Eirexe, Gastrar, Boqueix\u00f3n", "text": "A Eirexe \u00e9 un lugar da parroquia de Gastrar no concello coru\u00f1\u00e9s de Boqueix\u00f3n, na comarca de Santiago. Segundo o padr\u00f3n municipal (INE 2013) ten 4 habitantes (1 home e 4 mulleres).\nToponimia.\nA orixe do top\u00f3nimo \u00e9 o lat\u00edn , o lugar da igrexa."}
{"id": "188399", "revid": "85894", "url": "https://gl.wikipedia.org/wiki?curid=188399", "title": "Reguengo, Gastrar, Boqueix\u00f3n", "text": "Reguengo \u00e9 un lugar da parroquia de Gastrar no concello coru\u00f1\u00e9s de Boqueix\u00f3n, na comarca de Santiago. Segundo o padr\u00f3n municipal (INE 2013) ten 7 habitantes (4 homes e 3 mulleres)."}
{"id": "188402", "revid": "124656", "url": "https://gl.wikipedia.org/wiki?curid=188402", "title": "Evencio Ferrero", "text": "Evencio Ferrero Rodr\u00edguez, nado en Carballo o 28 de xu\u00f1o de 1955, \u00e9 un mestre e pol\u00edtico galego que dende o 2003 \u00e9 alcalde desta localidade polo Bloque Nacionalista Galego.\nTraxectoria.\nFormou parte da corporaci\u00f3n municipal do concello de Carballo dende as elecci\u00f3ns municipais de 1979. Foi fundador da Asociaci\u00f3n de Veci\u00f1os de Carballo, da Asociaci\u00f3n Cultural Lumieira e da Asociaci\u00f3n Deportiva Xiria, amais \u00e9 socio da Asociaci\u00f3n Antidroga Vieiro dende a s\u00faa fundaci\u00f3n.\nFerrero formou parte do Consello Nacional do BNG a finais da d\u00e9cada de 1980 e durante toda a d\u00e9cada seguinte, e da Comisi\u00f3n Permanente do BNG, sendo responsable institucional da pol\u00edtica municipal dende 1990 ata 1996. \u00c9 membro do Consello Federal da Federaci\u00f3n Galega de Municipios e Provincias, membro do consello de administraci\u00f3n de Xestur Coru\u00f1a, e foi conselleiro xeral da entidade Caixa Galicia. Forma parte do Consello Escolar de Galiza e do Consello Galego de Inmigraci\u00f3n, representando os concellos galegos e da Comisi\u00f3n Negociadora para o Pacto Local na \u00e1rea de Sanidade. \u00c9 presidente da Fundaci\u00f3n Comarcal de Berganti\u00f1os, da que forman parte os concellos da comarca.\nNo 2003 Ferrero accedeu \u00e1 alcald\u00eda de Carballo co apoio do Centro Democr\u00e1tico Independiente e o PSdeG-PSOE, po\u00f1endo fin a tres lexislaturas de mandato de Manuel Varela Rey (PPdeG). Nas elecci\u00f3ns municipais do 2007 conseguiu manter a alcald\u00eda experimentando un crecemento no n\u00famero de votos e apoiado polo PSdeG. Nos comicios municipais celebrados o 22 de maio do 2011 quedou a un concelleiro de acadar a maior\u00eda absoluta, pasando a gobernar en minor\u00eda trala negativa do PSdeG a formar de novo parte do goberno. Nas elecci\u00f3ns do ano 2015 alcanza a s\u00faa primeira maior\u00eda absoluta, con 11 concelleiros. Nese mandato foi vicepresidente segundo da FEGAMP. Nas elecci\u00f3ns de 2019 reforzou a s\u00faa maior\u00eda absoluta cun concelleiro m\u00e1is, chegando a 12. En 2023 revalidou novamente a alcald\u00eda con maior\u00eda absoluta, subindo ata 13 concelleiros."}
{"id": "188404", "revid": "1131", "url": "https://gl.wikipedia.org/wiki?curid=188404", "title": "Manuel Varela Rey", "text": "Manuel Varela Rey, nado en Artes (Carballo) o 30 de decembro de 1953, \u00e9 un profesor e pol\u00edtico galego que foi alcalde de Carballo entre 1991 e 2003, primeiro por Independentes por Carballo e as d\u00faas \u00faltimas candidaturas polo PPdeG.\nTraxectoria.\nManuel Varela comezou a s\u00faa carreira pol\u00edtica en 1987 como cabeza de lista do AP en Carballo, se ben non conseguiu a alcald\u00eda fronte \u00e1 CPG de Jos\u00e9 S\u00e1nchez Vilas. A pesar de que o Partido Popular sempre foi o seu partido de referencia, no ano 1991 fundou o partido Independentes por Carballo, trala fichaxe de S\u00e1nchez Vilas por parte do seu partido, e as\u00ed conseguiu chegar \u00e1 alcald\u00eda ao acadar a maior\u00eda absoluta. Este feito de encabezar a candidatura de protesta fixo que se ga\u00f1ara alg\u00fans inimigos dentro das filas populares mesmo despois de ter exercido entre 1989 e 1991 como deputado no Parlamento de Galicia, cargo ao que renunciou para presentarse \u00e1 alcald\u00eda de Carballo.\nTrala disputa chegou a reconciliaci\u00f3n e Manuel Varela volveu ser o l\u00edder que dar\u00eda ao PPdeG outras d\u00faas maior\u00edas absolutas en Carballo. Dende 1995 compaxinou a alcald\u00eda co seu escano na Deputaci\u00f3n da Coru\u00f1a, na que, no \u00faltimo mandato, exerceu como voceiro.\nCon todo, unha serie de problemas dentro do grupo popular durante os catro \u00faltimos anos de mandato que culminou co cesamento de dous concelleiros e co goberno en minor\u00eda desembocou na perda do poder nas seguintes elecci\u00f3ns. No ano 2005 dimite como edil logo de 18 anos na corporaci\u00f3n carballesa."}
{"id": "188405", "revid": "23204", "url": "https://gl.wikipedia.org/wiki?curid=188405", "title": "Illa Daru", "text": "Daru \u00e9 unha illa na Provincia Occidental de Pap\u00faa Nova Guinea. A cidade hom\u00f3nima da illa \u00e9 a capital da provincia e alberga a gran maior\u00eda da poboaci\u00f3n da illa de 20.524 habitantes (2009). A illa de Daru ten unha forma el\u00edptica, cunhas dimensi\u00f3ns de 5,0 por 3,7 quil\u00f3metros, unha \u00e1rea de 14,7 km\u00b2 e unha elevaci\u00f3n de ata 27 m. \nA illa de Daru \u00e9 unha das poucas illas do estreito de Torres que non pertencen a Australia, sen\u00f3n a Pap\u00faa Nova Guinea. Tam\u00e9n \u00e9 a m\u00e1is poboada das illas do estreito de Torres, a\u00ednda que apenas hai habitantes orixinais da illa do estreito de Torres. A industria principal da illa \u00e9 a pesca, a\u00ednda que poucas pesqueiras son de propiedade local. A illa ten un aeroporto internacional Daru catro d\u00edas \u00e1 semana.\nHistoria.\nA primeira observaci\u00f3n rexistrada polos europeos foi a expedici\u00f3n espa\u00f1ola de Lu\u00eds Vaez de Torres o 5 de setembro de 1606. "}
{"id": "188406", "revid": "98629", "url": "https://gl.wikipedia.org/wiki?curid=188406", "title": "Daru", "text": "Daru \u00e9 a capital da Provincia Occidental, unha das subdivisi\u00f3ns de Pap\u00faa Nova Guinea. \u00c1chase enteiramente na illa de Daru, preto da desembocadura do r\u00edo Fly, ao oeste do Gulf, xusto ao norte do estreito de Torres e Far North Queensland. Daru ten aproximadamente a mesma poboaci\u00f3n que Tabubil (de tam\u00e9n a provincia Occidental) e \u00e9 a segunda cidade m\u00e1is grande da costa meridional pap\u00faa neoguineana, tras Port Moresby. No ano 2000 ti\u00f1a 12.879 habitantes.\nEmpregan a lingua kiwai (kiwai da costa suroccidental)."}
{"id": "188407", "revid": "27249", "url": "https://gl.wikipedia.org/wiki?curid=188407", "title": "Illa de Daru", "text": ""}
{"id": "188408", "revid": "865", "url": "https://gl.wikipedia.org/wiki?curid=188408", "title": "Into the Sun", "text": "Into the Sun \u00e9 o cuarto \u00e1lbum de estudio da banda de Seattle de post-grunge Candlebox, editado o 22 de xullo do 2008 a trav\u00e9s do selo Silent Majority Group. Tr\u00e1tase do seu primeiro \u00e1lbum dende que en 1998 lanzaran \"Happy Pills\" e marca o seu regreso despois de sete anos de hiato."}
{"id": "188409", "revid": "56817", "url": "https://gl.wikipedia.org/wiki?curid=188409", "title": "Winchester Cathedral", "text": "Winchester Cathedral \u00e9 o terceiro \u00e1lbum da banda inglesa de indie rock Clinic, editado o 23 de agosto do 2004 a trav\u00e9s do selo Domino Records."}
{"id": "188410", "revid": "89787", "url": "https://gl.wikipedia.org/wiki?curid=188410", "title": "Orquestra Sinf\u00f3nica de Melide", "text": "A Orquestra Sinf\u00f3nica de Melide \u00e9 unha orquestra sinf\u00f3nica da localidade de Melide (A Coru\u00f1a). Foi creada a finais de 1993 e o seu director dende a s\u00faa fundaci\u00f3n \u00e9 o melid\u00e1n Fernando V. Arias.\nHistoria.\nA Orquestra Sinf\u00f3nica de Melide naceu a finais de 1993 no seo do Conservatorio de M\u00fasica de Melide. Integrada inicialmente por alumnos do conservatorio, co paso do tempo acadou un maior gran de profesionalismo que lle permite afrontar proxectos art\u00edsticos e musicais dunha complexidade cada vez maior.\nA consolidaci\u00f3n da orquestra levouna a converterse nunha referencia no panorama musical galego, chegando a ser considerada pola cr\u00edtica como a terceira grande orquestra de Galiza. A s\u00faa actividade se centra en ofrecer concertos peri\u00f3dicos en Melide e xiras por algunhas das principais cidades galegas, as\u00ed como atender \u00e1 formaci\u00f3n did\u00e1ctico-musical da xuventude da comarca. Fiel \u00e1 s\u00faa filosof\u00eda de apostar polos valores musicais nacionais, estrea numerosas obras de compositores galegos e convida a solistas de contrastado renome, especialmente nos xa tradicionais Concertos de Nadal, tendo retransmitido a RG en directo para toda Galiza o do ano 2001.\nEn 1997 participou nos concertos programados para Galicia Terra \u00danica, organizado pola Conseller\u00eda de Cultura e Comunicaci\u00f3n Social da Xunta de Galicia, con diversas actuaci\u00f3ns por toda a xeograf\u00eda galega, salientando a realizada no Hostal dos Reis Cat\u00f3licos en Santiago de Compostela. Ese mesmo ano estrea o primeiro concerto para guitarra e orquestra escrito polo compositor galego Enrique Rodr\u00edguez e interpretado polo guitarrista Eulogio Albalat.\nUn ano despois, en 1998, realizou unha xira en colaboraci\u00f3n coa Universidade da Coru\u00f1a e cos conservatorios da Coru\u00f1a, Lugo e Pontevedra acompa\u00f1ando a solistas destacados de Galiza e a profesores destes conservatorios, cun grande \u00e9xito de cr\u00edtica especializada e de p\u00fablico. En xullo dese mesmo ano estreou o espect\u00e1culo \"Antolox\u00eda da Zarzuela\" con motivo da creaci\u00f3n da Orde de Cabaleiros e Damas do Cami\u00f1o de Santiago.\nEn 1999 estreou no Hostal dos Reis Cat\u00f3licos a \"Cantata Melid\u00e1\" composta polo seu director, Fernando V. Arias, para solistas, coro e orquestra sinf\u00f3nico, que foi obxecto dun monogr\u00e1fico no programa de RNE \"Cl\u00e1sicos Populares\". Ese mesmo ano a orquestra realizou unha gala l\u00edrica co gallo do Xacobeo 99 que foi grabada integramente pola TVG. No 2000 colaborou con distintos concertos dentro do programa Milenio Festival en Santiago de Compostela, destacando o realizado na Praza do Obradoiro, e no 2001 levou a cabo unha xira por Galiza co espect\u00e1culo A M\u00fasica do Cine.\nEn 2003 a orquestra debutou no Auditorio Nacional de Madrid, repetindo o ano seguinte, cando estreou \"Plater\u00edas\" de Santos Bartolom\u00e9 e \"Terra de Melide\", obra do director da formaci\u00f3n, Fernando Arias. Ambas obras eran adaptaci\u00f3ns para formaci\u00f3n sinf\u00f3nica.\nNos \u00faltimos tempos, a complicada situaci\u00f3n econ\u00f3mica do Concello de Melide levou \u00e1 daquela alcaldesa Mar\u00eda Socorro Cea V\u00e1zquez a retirar as axudas do concello \u00e1 orquestra, o que provocou unha reestruturaci\u00f3n da orquestra. A mediados do ano 2011 realizou a s\u00faa \u00faltima xira ata o momento co espect\u00e1culo \"Gala Americana\".\nEn 2013 Melide inaugurou o seu auditorio municipal cun concerto no que participaron a Coral Polif\u00f3nica de Melide, o grupo de gaitas Froito Novo, as\u00ed como a propia Orquestra Sinf\u00f3nica de Melide."}
{"id": "188411", "revid": "56817", "url": "https://gl.wikipedia.org/wiki?curid=188411", "title": "Some Loud Thunder", "text": "Some Loud Thunder \u00e9 o segundo \u00e1lbum da banda estadounidense de indie rock Clap Your Hands Say Yeah. Foi editado o 29 de xaneiro do 2007 no Reino Unido e un d\u00eda despois nos Estados Unidos, a\u00ednda que a xente que o pre-ordenou t\u00edvoo dispo\u00f1ible como descarga legal o 16 de xaneiro. O disco foi producido por Dave Fridmann, co\u00f1ecido polo seu traballo con Mercury Rev e The Flaming Lips.\nO \u00e1lbum estreouse no n\u00famero 47 da lista \"Billboard 200\", ao vender 19.000 copias na s\u00faa primeira semana. O tema \"Satan Said Dance\" foi elixida a 95 mellor canci\u00f3n do 2007 pola revista \"Rolling Stone\".\nListaxe de canci\u00f3ns.\nTodos os temas composos por Alec Ounsworth, ag\u00e1s onde se indique."}
{"id": "188412", "revid": "56817", "url": "https://gl.wikipedia.org/wiki?curid=188412", "title": "Comets on Fire (\u00e1lbum)", "text": "Comets on Fire \u00e9 o \u00e1lbum de estrea da banda de rock psicod\u00e9lico estadounidense Comets on Fire, editado o ano 2001 a trav\u00e9s do selo Alternative Tentacles."}
{"id": "188417", "revid": "1131", "url": "https://gl.wikipedia.org/wiki?curid=188417", "title": "Casa Museo Picasso", "text": "A Casa Museo Picasso \u00e9 unha casa museo da cidade da Coru\u00f1a inaugurada o 18 de decembro de 2002. No museo reprod\u00facense 33 obras, das cales 4 son do pai e as demais foron realizadas polo Picasso novo durante a s\u00faa estancia na cidade herculina, as obras est\u00e1n integradas dentro da decoraci\u00f3n da casa nas diferentes estancias ag\u00e1s nos dormitorios. Entre as obras expostas hai \u00f3leos sobre lenzo, \u00f3leos sobre madeira, debuxos a lapis e a pluma, tintas, carb\u00f3ns e acuarelas. Na casa que alberga o museo residiu o pintor Pablo Picasso entre 1891 e 1895. Tr\u00e1tase dunha vivenda t\u00edpica da zona do ensanche coru\u00f1\u00e9s do s\u00e9culo XIX, e cons\u00e9rvase igual a como estaba cando viv\u00eda a familia Ruiz Picasso con mobles, obxectos e aparellos orixinais e da \u00e9poca. A casa est\u00e1 situada no segundo andar do n\u00famero 14 da r\u00faa Paio G\u00f3mez, en pleno centro da cidade.\nHistoria.\nA familia Picasso sa\u00edu de M\u00e1laga o 20 de outubro de 1891 e chegaron a Vigo o d\u00eda 25, d\u00eda do d\u00e9cimo aniversario de Picasso. De a\u00ed foron en tren ata Compostela e dende al\u00ed traslad\u00e1ronse \u00e1 cidade da Coru\u00f1a no coche da Ferrocarrilana. Na Coru\u00f1a o seu pai fora contratado como mestre de belas artes no Eusebio da Guarda onde Picasso foi alumno. Nesas datas A Coru\u00f1a ti\u00f1a 32\u00a0970 habitantes e M\u00e1laga 130\u00a0000 habitantes. Residiron na cidade dende outubro de 1891 ata abril de 1895 e al\u00ed Picasso fixo as s\u00faas primeiras pinturas ao \u00f3leo. Debuxou retratos e caricaturas en revistas feitas a man por el mesmo con t\u00edtulos como \"La Coru\u00f1a\", \"Azul y Blanco\" ou \"Torre de H\u00e9rcules\". Pintou tam\u00e9n diversas r\u00faas da cidade, o porto, as xentes e retratos delas. Picasso chamaba \u00e1 Coru\u00f1a: A cidade do vento. A primeira exposici\u00f3n de Picasso tivo lugar no n\u00famero 20 da r\u00faa Real cando ti\u00f1a 13 anos. En 1895 morreu na Coru\u00f1a a s\u00faa irm\u00e1 Conchita de difteria e a familia decidiu marchar a Barcelona.\nEn 1970 entre un lote de libros vellos na librer\u00eda do coru\u00f1\u00e9s Mat\u00edas, situada moi preto da casa de Picasso, atopouse un dos cadernos de Picasso. Son p\u00e1xinas con varias sinaturas e debuxos do xove artista.\nEn outubro de 2012 o Concello da Coru\u00f1a presentou o proxecto para ampliar o museo alugando o baixo do edificio para facer del unha zona de recepci\u00f3n e sala para organizar obradoiros con actividades.\nO 20 de xu\u00f1o de 2013 foi inaugurado o baixo da Casa Museo como sala de exposici\u00f3ns."}
{"id": "188418", "revid": "22570", "url": "https://gl.wikipedia.org/wiki?curid=188418", "title": "Museo de Artes Gr\u00e1ficas do Grupo Voz", "text": "o Museo Santiago Rey Fern\u00e1ndez-Latorre, anteriormente co\u00f1ecido como Museo de Artes Gr\u00e1ficas do Grupo Voz \u00e9 un museo adicado ao xornalismo do concello de Arteixo (situado na sede central da Corporaci\u00f3n Voz de Galicia, no Pol\u00edgono Industrial de Sab\u00f3n), na \u00e1rea metropolitana da cidade da Coru\u00f1a (Galiza).\nExposici\u00f3n.\nO museo conta nos seus fondo con arredor de 5.000 exemplares de xornais e revistas, as\u00ed como con 38 m\u00e1quinas de imprenta; est\u00e1 situado na sede central da Corporaci\u00f3n Voz de Galicia, no pol\u00edgono de Sab\u00f3n (Arteixo-A Coru\u00f1a).\nEntre as obras expostas salienta a recuperaci\u00f3n de t\u00f3dalas \u00e9pocas da historia do xornalismo e de t\u00f3dolos recunchos do planeta, dende o Otago Daily Times (3 de xaneiro de 1881), diario representativo da prensa australiana, ata Acci\u00f3n Gallega, publicaci\u00f3n fundada por Basilio \u00c1lvarez e s\u00edmbolo da prensa agraria na Galiza.\nT\u00f3dolos fondos do museo est\u00e1n expostos nunha sala de 1.200 metros cadrados e dixitalizados para a consulta.\nHistoria.\nO museo foi inaugurado o 18 de novembro de 1998 polo rei Xo\u00e1n Carlos I de Espa\u00f1a. Daquela os fondos do museo rondaban os 800 exemplares, que inicialmente eran unha colecci\u00f3n particular de Santiago Rey Fern\u00e1ndez-Latorre. No 2001 ampli\u00e1ronse as instalaci\u00f3ns e a sala de exposici\u00f3n acadou os 1.200 m\u00b2, ampli\u00e1ndose tam\u00e9n a colecci\u00f3n a 2.019 exemplares e 29 m\u00e1quinas. A principios do 2003, a Fundaci\u00f3n Santiago Rey Fern\u00e1ndez-Latorre realizou unha reestruturaci\u00f3n dos fondos para renovar os documentos expostos ao p\u00fablico e incorporar as \u00faltimas adquisici\u00f3ns.\nO historiador e presidente da Real Academia Galega, Xos\u00e9 Ram\u00f3n Barreiro Fern\u00e1ndez, foi o responsable de levar a cabo a catalogaci\u00f3n, empregando un criterio tem\u00e1tico partindo de oito grandes grupos (a primeira prensa, Galiza, Espa\u00f1a, Europa, Am\u00e9rica, Asia e Australia, \u00c1frica e as d\u00faas guerras mundiais) nos que os exemplares se dividen en bloques que repasan os temas m\u00e1is destacados en cada \u00e9poca e lugar.\nPrincipais pezas.\nEntre os fondos cabe salientar algunhas cabeceiras raras como \u00e9 o caso de La Gazeta de La Coru\u00f1a (da cal se co\u00f1ecen unicamente cinco exemplares), o Diario de Valencia (do que non falan as historias da prensa), as\u00ed como as d\u00faas xoias do museo, El Cat\u00f3n Compostelano (primeiro xornal que se imprimiu na Galiza e que data do 1 de maio de 1800) e o Nuevos Avisos de Inglaterra (o documento m\u00e1is antigo do museo, que foi impreso en Sevilla en 1599 para informar das persecuci\u00f3ns \u00e1s que eran sometidos os cat\u00f3licos a causa da rebeli\u00f3n irlandesa).\nDe entre a maquinaria salienta a rotativa Winkler Fallert, adquirida por La Voz de Galicia en 1930."}
{"id": "188419", "revid": "85894", "url": "https://gl.wikipedia.org/wiki?curid=188419", "title": "Pablo Pad\u00edn", "text": "Pablo Pad\u00edn S\u00e1nchez, nado en Vigo o 29 de outubro de 1940, \u00e9 un avogado e pol\u00edtico galego.\nTraxectoria.\nLicenciado en Dereito pola Universidade de Madrid. Creou e dirixiu as empresas Dkor, Import e Tukasa. Foi voceiro da UCD na comisi\u00f3n dos 16. Presentouse na lista de Vigueses Independientes Gobernantes (VIGO) encabezada por Leri \u00e1s municipais de 1983 foi elixido concelleiro e logo foi tenente de alcalde de Vigo; foi deputado provincial de 1983 a 1987. Logo da disoluci\u00f3n da UCD entrou en Coalici\u00f3n Galega. Foi deputado no Parlamento galego por Coalici\u00f3n Galega na II lexislatura e conselleiro de Sanidade. Foi vicepresidente de Coalici\u00f3n Galega. Foi elixido presidente de Terra Galega no Congreso Constitu\u00ednte de 2006 e reelixido en 2008. En 2012 deixou a presidencia efectiva do partido quedando en presidente de honra."}
{"id": "188420", "revid": "1888", "url": "https://gl.wikipedia.org/wiki?curid=188420", "title": "Pablo Pad\u00edn S\u00e1nchez", "text": ""}
{"id": "188421", "revid": "1888", "url": "https://gl.wikipedia.org/wiki?curid=188421", "title": "Fernando V. Arias", "text": "Fernando V\u00e1zquez Arias, nado en Melide o 12 de outubro de 1957, \u00e9 un compositor e director de orquestra galego. Actualmente \u00e9 profesor no Conservatorio Profesional de M\u00fasica da Coru\u00f1a e director da Orquestra Sinf\u00f3nica de Melide.\nTraxectoria.\nFernando Arias estudou no Conservatorio de M\u00fasica da Coru\u00f1a as carreiras de piano, trompeta e composici\u00f3n, ga\u00f1ando o premio de honor fin de carreira.\nEntre 1986 e 1991 foi bolseiro pola Xunta de Galicia para estudar no Real Conservatorio de M\u00fasica de Madrid, onde obtivo o T\u00edtulo Superior de Direcci\u00f3n de Orquestra e Coros co mestre F. Garc\u00eda Nieto. Dende 1982 desenvolve unha intensa actividade como director e compositor.\nRealizou varias produci\u00f3ns oper\u00edsticas \u00e1 fronte da Coral Polif\u00f3nica El Eco. Entre 1987 e 1993 dirixiu o Conservatorio de Lal\u00edn, onde creou a orquestra do mesmo e potenciou o coro e a banda municipais.\nCreou o Conservatorio da s\u00faa localidade natal do cal actualmente \u00e9 o seu director. En 1993 presentou a Orquestra de C\u00e1mara Melid\u00e1 e en 1998 realizou unha xira \u00e1 fronte da Orquestra de C\u00e1mara Melid\u00e1 polos distintos auditorios de Galiza, dando p\u00e9 a intervir como solistas convidados a novos m\u00fasicos galegos.\nComo compositor ten estreadas diversas obras para coro e orquestra sinf\u00f3nica, piano s\u00f3, voz e piano, e m\u00fasica de c\u00e1mara. Destacan entre elas a \"Cantata do Deza\", a \"Cantata Melid\u00e1\", e unha adaptaci\u00f3n sinf\u00f3nica de dez temas populares galegos preparada por encargo da Conseller\u00eda de Relaci\u00f3ns Institucionais da Xunta de Galicia.\nFoi convidado a dirixir, entre outras, a Orquestra Filharm\u00f3nica Nacional de Moldavia, os Virtuosos de Moscova, a Camerata do Porto, a Orquestra de C\u00e1mara de Kishinev (Moldavia), a Orquesta de Radio Televisi\u00f3n Espa\u00f1ola, Orquestra de C\u00e1mara da Coru\u00f1a, Orquestra de C\u00e1mara de Pontevedra, Orquestra do Norte Portugal, Xove Orquestra Sinf\u00f3nica de Lal\u00edn, Filharmonie Bohuslava Martin\u00fa (Rep\u00fablica Checa), e a Orquestra do Conservatorio Superior da Coru\u00f1a.\nAlg\u00fans dos seus concertos foron gravados por Televisi\u00f3n Espa\u00f1ola, Antena 3, Telecinco, Televisi\u00f3n de Galicia e diversas emisoras de radio como Radio Cl\u00e1sica (RNE). Ten editados varios CDs: \"Luminaria\", \"O Son do Futuro\", \"Cantata do Deza\", \"Luna de Oto\u00f1o\", \"No bico un cantar\", \"Antolox\u00eda da Zarzuela\", e a propia \"Cantata Melid\u00e1\".\nC\u00f3mpre salientar tam\u00e9n as s\u00faas produci\u00f3ns realizadas nos \u00faltimos anos (2000-07) \u00e1 fronte da Orquestra Sinf\u00f3nica de Melide, tales como \"A M\u00fasica do Cine\" (2001), \"Catro D\u00e9cadas para un Musical\" (2002), 1\u00ba Festival de M\u00fasica no Cami\u00f1o de Santiago, \"Antolox\u00eda da Copla\", \"Duos e Arias de Zarzuela\", \"Gala L\u00edrica\" (2004), \"Concerto de Fragmentos de \u00d3pera\" (2006), \"Concerto Vien\u00e9s\" (2007), \"Gallaecia\" (2008), ou o \u00faltimo gran proxecto ata a data, a \"Gala Americana\" (2011).\nEn 1997 foi nomeado director da Escola de Pr\u00e1ctica Orquestral do IGAEM e director titular da Xove Orquestra de Galicia (XOGA), as\u00ed como profesor de Composici\u00f3n e Instrumentaci\u00f3n do Conservatorio Superior de M\u00fasica da Coru\u00f1a, ademais de asumir a direcci\u00f3n da orquestra deste \u00faltimo."}
{"id": "188430", "revid": "1131", "url": "https://gl.wikipedia.org/wiki?curid=188430", "title": "Universidade de Versalles", "text": "A Universidade Versalles (Universit\u00e9 de Versailles-Saint-Quentin-en-Yvelines) \u00e9 unha universidade p\u00fablica de Francia localizada en Versalles e fundada en 1991."}
{"id": "188433", "revid": "88215", "url": "https://gl.wikipedia.org/wiki?curid=188433", "title": "Alto Minho", "text": "O Alto Minho \u00e9 unha subrexi\u00f3n portuguesa que forma parte da Rexi\u00f3n Norte, e corresponde integramente ao Distrito de Viana do Castelo. Limita ao norte con Galiza, ao sur co C\u00e1vado e ao oeste co oc\u00e9ano Atl\u00e1ntico. Abrangue unha \u00e1rea de 2255\u00a0km\u00b2 e contaba en 2011 cunha poboaci\u00f3n de 244 836 habitantes.\nAta o 1 de xaneiro de 2015 chamouse Minho-Lima. Nesa data entrou en vigor unha nova Nomenclatura das unidades territoriais estat\u00edsticas (NUTS 2013), coa que mudou ao nome actual.\nConcellos.\nComprende 10 concellos:"}
{"id": "188434", "revid": "12452", "url": "https://gl.wikipedia.org/wiki?curid=188434", "title": "Universidade Versalles", "text": ""}
{"id": "188436", "revid": "1888", "url": "https://gl.wikipedia.org/wiki?curid=188436", "title": "Xos\u00e9 Mar\u00eda Hern\u00e1ndez Coch\u00f3n", "text": ""}
{"id": "188437", "revid": "98629", "url": "https://gl.wikipedia.org/wiki?curid=188437", "title": "Angry Birds", "text": "Angry Birds \u00e9 unha serie de videoxogos creada no 2009 pola empresa finesa Rovio Entertainment. Inspirada por Crush the Castle, os xogos foron aclamados pola s\u00faa exitosa mestura de modo de xogo, estilo c\u00f3mico e baixo prezo. A s\u00faa popularidade supuxo a creaci\u00f3n de numerosos spin-offs, versi\u00f3ns de \"Angry Birds\" creadas para PCs e consolas, un mercado para comercializar as s\u00faas personaxes, unha serie de animaci\u00f3n e un filme. En xaneiro de 2014 a franqu\u00eda sumaba m\u00e1is de 2 bill\u00f3ns de descargas en t\u00f3dalas plataformas, inclu\u00edndo as edici\u00f3ns normais e as especiais: e en xullo de 2015, a serie de videoxogos ti\u00f1a tres bill\u00f3ns de descargas colectivas, convert\u00e9ndose na serie de videoxogos m\u00e1is descargada de t\u00f3dolos tempos. O \"Angry Birds\" orixinal est\u00e1 considerado como \"un dos xogos m\u00e1is populares do momento\", \"one of the great runaway hits of 2010\", e \"o meirande \u00e9xito dunha aplicaci\u00f3n m\u00f3bil que vira o mundo\". \"The Angry Birds Movie\" \u00e9 un filme baseado na serie de xogos que se estreou por Columbia Pictures o 20 de maio de 2016, e a secuela do primeiro t\u00edtulo da serie, \"Angry Birds 2\", foi estreado o 30 de xullo de 2015."}
{"id": "188438", "revid": "5863", "url": "https://gl.wikipedia.org/wiki?curid=188438", "title": "Rovio Entertainment", "text": "Rovio Entertainment Ltd. ou Rovio \u00e9 unha compa\u00f1\u00eda de xogos finlandesa fundada na cidade de Espoo en 2003 co nome \"Relude\". M\u00e1is tarde, en 2005, o seu nome mudou para Rovio. A empresa \u00e9 sobre todo co\u00f1ecida polo seu produto Angry Birds."}
{"id": "188439", "revid": "12452", "url": "https://gl.wikipedia.org/wiki?curid=188439", "title": "Rovio", "text": ""}
{"id": "188441", "revid": "3471", "url": "https://gl.wikipedia.org/wiki?curid=188441", "title": "Galicionario", "text": ""}
{"id": "188442", "revid": "85894", "url": "https://gl.wikipedia.org/wiki?curid=188442", "title": "Xavier Su\u00e1rez-Vence", "text": "Francisco Javier Su\u00e1rez-Vence Santiso, nado na Ba\u00f1a o 16 de agosto de 1935, \u00e9 un empresario e pol\u00edtico galego.\nTraxectoria.\nFillo de Jos\u00e9 Mar\u00eda Su\u00e1rez Vence. Licenciado en Dereito. Foi delegado do Ministerio de Obras P\u00fablicas en Pontevedra e Secretario da Fundaci\u00f3n Galicia-Empresa. Foi deputado no Parlamento de Galicia por UCD (1981-1985) e por Coalici\u00f3n Popular (1985-1989). Foi conselleiro de Sanidade (1983-1986), Ordenaci\u00f3n do Territorio (1986) e Educaci\u00f3n (1987-1988)."}
{"id": "188443", "revid": "3471", "url": "https://gl.wikipedia.org/wiki?curid=188443", "title": "Wiktionary en galego", "text": ""}
{"id": "188444", "revid": "1888", "url": "https://gl.wikipedia.org/wiki?curid=188444", "title": "Xavier Su\u00e1rez-Vence Santiso", "text": ""}
{"id": "188445", "revid": "1888", "url": "https://gl.wikipedia.org/wiki?curid=188445", "title": "Javier Su\u00e1rez Vence", "text": ""}
{"id": "188446", "revid": "89787", "url": "https://gl.wikipedia.org/wiki?curid=188446", "title": "Aniceto N\u00fa\u00f1ez", "text": "Aniceto N\u00fa\u00f1ez Garc\u00eda, nado en Cacabelos (Le\u00f3n) en 1940, \u00e9 un profesor e pol\u00edtico galego.\nTraxectoria.\nProfesor de Filosof\u00eda de ensino medio. Foi Director Xeral de Ensino Medio da Conseller\u00eda de Educaci\u00f3n (1987-1988) e Conselleiro de Educaci\u00f3n e Ordenaci\u00f3n Universitaria designado por Coalici\u00f3n Galega (1988-1990). Promoveu a Lei de Ordenaci\u00f3n do Sistema Universitario de Galicia (LOSUGA) pola que se crearon as universidades da Coru\u00f1a e Vigo. Foi executivo do Grupo Empresarial San Jos\u00e9."}
{"id": "188447", "revid": "1888", "url": "https://gl.wikipedia.org/wiki?curid=188447", "title": "Aniceto N\u00fa\u00f1ez Garc\u00eda", "text": ""}
{"id": "188448", "revid": "98629", "url": "https://gl.wikipedia.org/wiki?curid=188448", "title": "Bedazzled", "text": "Bedazzled \u00e9 un filme dirixido por Harold Ramis que se estreou no 2000. \u00c9 un remake do filme de 1967 \"Bedazzled\".\nSinopse.\nBrendan Fraser \u00e9 un home bondadoso e zoup\u00f3n, con pouco \u00e9xito na vida, que vende a s\u00faa alma \u00f3 dia\u00f1o (Elizabeth Hurley) a cambio duns desexos que non se ven de todo cumpridos."}
{"id": "188449", "revid": "89787", "url": "https://gl.wikipedia.org/wiki?curid=188449", "title": "Metasploit", "text": "O proxecto Metasploit, e un proxecto de c\u00f3digo aberto enfocado na penetraci\u00f3n de sistemas inform\u00e1ticos. Este atopase centrado no Framework Metasploit. Tr\u00e1tase dunha ferramenta que ten como finalidade principal probar a seguridade de sistemas, realizando ataques con diferentes \"exploits\", de forma externa a estes, co fin de explotar vulnerabilidades no c\u00f3digo de algunhas aplicaci\u00f3ns, que lle poidan proporcionar o atacante un acceso de control, sobre o sistema.\nO proxecto da contorna de traballo Metasploit, foi creado no 2003, polo programador HD Moore, que o escribiu inicialmente en Perl, logo foi volto a escribir en Ruby (debido a limitaci\u00f3ns da linguaxe), no 21 de outubro de 2009, foi adquirida polo grupo Rapid7, para o cal traballa Moore agora. Rapid 7, conta ademais de Metasploit, co sistema de an\u00e1lise NeXpose, galardoado cun \"strong positive\" no Gartner\u2019s Marketscope for Vulnerability Assessment 2010 e 2011 (An\u00e1lise do alcance do mercado en materia de aplicaci\u00f3ns de identificaci\u00f3n, procesado e indexado de vulnerabilidades, polo grupo Gartner). Metasploit \u00e9 a d\u00eda de hoxe a ferramenta m\u00e1is utilizada, por analistas de seguridade (profesionais e non profesionais) por todo o mundo.\nUsos e aplicaci\u00f3ns.\nMetasploit permite levar a cabo de forma sinxela, tarefas como a:\nMetasploit conta cunha base de datos de exploits, das m\u00e1is extensas hoxe en d\u00eda, ademais permite o uso de \"engadidos\" \ncapaces de aumentar a s\u00faa funcionalidade. No referente os payloads, conta con basicamente dous tipos, realmente conta con m\u00e1is, que son usados en funci\u00f3n da vulnerabilidade, xa que depende o uso dun ou outro en funci\u00f3n do fallo e do exploit, xeralmente poden ser baseados na \"shell do sistema\", que nos permite executar comandos, ou pode ser unha sesi\u00f3n de \"meterpreter\", que nos permite realizar de forma sinxela, cousas como a inxecci\u00f3n de procesos, o control da pantalla que nos permite abrir unha sesi\u00f3n VNC etc. Unha das funci\u00f3ns de Metasploit, muy importante, a\u00ednda que non moi utilizada, e a carga de bases de sondaxe, como o nomeado arriba, xa que nos permiten realizar dunha forma simple un \"test de penetraci\u00f3n\", a partir do analizado polo programa de sondaxe, Metasploit indica o exploit para cada vulnerabilidade, polo cal e sinxelo realizar un ataque\nVersi\u00f3ns de pago de Metasploit.\nAdemais de Metasploit Framework, existen outras d\u00faas ferramentas, pero de pago, son Metasploit Express e Metasploit Pro, que ademais de contar con maior soporte oficial, contan tam\u00e9n cunha GUI, para un funcionamento m\u00e1is sinxelo, e est\u00e1n dotados tam\u00e9n dunha maior funcionalidade. A versi\u00f3n Express, est\u00e1 enfocada a enxe\u00f1eiros inform\u00e1ticos con interese pola seguridade, e a Pro est\u00e1 dirixida a profesionais do sector da seguridade inform\u00e1tica."}
{"id": "188450", "revid": "85894", "url": "https://gl.wikipedia.org/wiki?curid=188450", "title": "Juan Pi\u00f1eiro Permuy", "text": "Juan Pi\u00f1eiro Permuy, nado en Perbes (Mi\u00f1o) o 20 de outubro de 1936, \u00e9 un profesor e pol\u00edtico galego.\nTraxectoria.\nCatedr\u00e1tico de Filosof\u00eda e Letras, foi inspector de educaci\u00f3n da Comunidad de Madrid. Foi conselleiro de Educaci\u00f3n e Ordenaci\u00f3n Universitaria (1990-1996) e presidente do Consello Escolar do Estado (1996-2000).\nPremios.\nRecibiu a medalla de prata da Universidade da Coru\u00f1a."}
{"id": "188452", "revid": "1888", "url": "https://gl.wikipedia.org/wiki?curid=188452", "title": "Xo\u00e1n Pi\u00f1eiro Permuy", "text": ""}
{"id": "188455", "revid": "19415", "url": "https://gl.wikipedia.org/wiki?curid=188455", "title": "Maximino Zumalave", "text": "Maximino Zumalave Caneda, nado en Santiago de Compostela o 22 de xaneiro de 1956, \u00e9 un director de orquestra e pianista galego. Actualmente \u00e9 o director asociado da Real Filharmon\u00eda de Galicia e da Escola de Altos Estudos Musicais de Galicia.\nTraxectoria.\nZumalave formouse musicalmente en Santiago de Compostela, Madrid, Viena e Stuttgart, sendo disc\u00edpulo de \u00c1ngel Brage, Guillermo Gonz\u00e1lez, Rosa Sabater, John Elliot Gardiner e Helmuth Rilling. Foi o fundador e director do Coro Universitario de Santiago de Compostela (1979-1985) e do Collegium Compostellanum (1988), as\u00ed como principal director convidado da Orquestra Sinf\u00f3nica de Galicia (1992-1995) e fundador da Real Filharmon\u00eda de Galicia (1996), compartindo a direcci\u00f3n con Helmuth Rilling ata o ano 2000. Actualmente \u00e9 Director Asociado da Escola de Altos Estudos Musicais de Galicia e Profesor de Sinfonismo nos Cursos Universitarios Internacionais de M\u00fasica en Compostela. En febreiro de 1995 foi elixido Acad\u00e9mico da Real Academia Galega de Belas Artes.\nCon Maximino Zumalave actuaron solistas do talle de Tzimon Barto, Charlote Margiono, Mar\u00eda Bayo, Ernesto Bitetti, Veronique Gens, Alicia de Larrocha, Rudolf Buchbinder, Aldo Ciccolini, Wolfgang Holzmair, Josep Colom, Iris Vermillion, Nicolaus Lahusen, Agust\u00edn Le\u00f3n Ara, Joaqu\u00edn Ach\u00facarro, Valent\u00edn Georghiu, Anthony Rolfe Jonson, Gyorgy Sandor, Alicia Naf\u00e9, Joaqu\u00edn Soriano, Mar\u00eda Or\u00e1n, e Frank Peter Zimmermann entre outros. Amais de colaborar frecuentemente con Teresa Berganza en concerto en diferentes pa\u00edses de Europa.\nDirixiu importantes orquestras internacionais como a Orquestra de C\u00e1mara de Stuttgart, The English Chamber Orchestra, a Orquestra Sinf\u00f3nica de Praga, o Monteverdi Choir de Londres, o Coro da Filharm\u00f3nica de Praga, a Orquestra Sinf\u00f3nica de Odense (Dinamarca), a Orquestra da \u00d3pera Nacional de Sof\u00eda, The Brabants Orchester (Eindhoven), a Orquestra Nacional de Lille, Orkest van het Oosten (Enschede), a Orquestra Sinf\u00f3nica do Porto, o Bach-Collegium, o G\u00e4chinger Kantorei, os English Baroque Soloist etc\u00e9tera, as\u00ed como numerosas orquestras espa\u00f1olas como a Orquesta Nacional de Espa\u00f1a, a Orquesta Sinf\u00f3nica de Madrid, a Orquesta Ciudad de Barcelona, a Orquesta Sinf\u00f3nica de Tenerife, a Orquesta Sinf\u00f3nica del Principado de Asturias, a Orquesta de C\u00e1mara Reina Sof\u00eda, a B\u00e9tica - Filarm\u00f3nica de Sevilla, a Orquesta Ciudad de Granada, o Coro de RTVE, o Coro da Fundaci\u00f3n Pr\u00edncipe de Asturias etc.\nZumalave dirixiu estreas absolutas de obras de Bernaola, Castillo, Ant\u00f3n Garc\u00eda Abril, Rogelio Groba Groba, Marco, Mestres Quadreny, Villa Rojo etc, coidando especialmente as primeiras audici\u00f3ns de novos compositores galegos como Alonso, Balboa, Mac\u00edas, Xavier de Paz, Pereiro, V\u00e1zquez o Via\u00f1o.\nNo campo da m\u00fasica popular, ten colaborado en gravaci\u00f3ns e concertos con artistas como Bj\u00f6rk e o grupo Milladoiro (para a gravaci\u00f3n da suite \"Iacobus Magnus\" coa English Chamber Orquestra realizada en Londres).\nCon motivo da celebraci\u00f3n de Santiago de Compostela Capital Europea da Cultura 2000, Zumalave dirixiu unha xira de concertos a un coro de 90 rapaces das nove capitais que ese ano compart\u00edan o galard\u00f3n, comezando en Reiquiavik, e visitando posteriormente Bruxelas, Helsinqui, Tallin, Cracovia, Avignon, Bolo\u00f1a, Santiago de Compostela, e Bergen.\nComo docente hai que salientar a gran cantidade de concertos did\u00e1cticos que ten ofrecido e as s\u00faas lecci\u00f3ns na c\u00e1tedra de Teatro L\u00edrico e Sinfonismo dos Cursos Universitarios Internacionais de M\u00fasica en Compostela.\nMaximino Zumalave \u00e9 membro do Consello Directivo do Auditorio de Galicia, do relatorio de m\u00fasica do Consello da Cultura Galega, e fundador da Sociedade Filharm\u00f3nica de Compostela. Amais, o seu fervor pola m\u00fasica de J.S. Bach levouno a ser membro da Neue Bach Geselischaft (en galego Nova Sociedade Bach) e a lograr para Santiago de Compostela a sede espa\u00f1ola dos cursos da International Bach Akademie.\nZumalave tam\u00e9n foi convidado en numerosas ocasi\u00f3ns a participar como xurado en certames e premios internacionais e compaxina a s\u00faa carreira como director coa composici\u00f3n (de xeito case anecd\u00f3tico), sendo autor de pezas para coro sobre textos de Rosal\u00eda de Castro e Miguel Hern\u00e1ndez, de m\u00fasica incidental para obras para teatro como \"Libertad en Bremen\" de Fassbinder; de m\u00fasica relixiosa - Misa en galego para coro de voces iguais e \u00f3rgano - e composici\u00f3ns de c\u00e1mara e para canto e piano.\nEn xu\u00f1o do 2008 o Consello da Xunta de Galicia concedeulle a Medalla Castelao."}
{"id": "188457", "revid": "27249", "url": "https://gl.wikipedia.org/wiki?curid=188457", "title": "La Manga", "text": ""}
{"id": "188458", "revid": "27155", "url": "https://gl.wikipedia.org/wiki?curid=188458", "title": "Querat\u00e1n sulfato", "text": "O querat\u00e1n sulfato (KS) \u00e9 unha clase de glicosaminoglicano (heteropolisac\u00e1rido) sulfatado, que se encontra especialmente na c\u00f3rnea, cartilaxe, e \u00f3so, do que hai varios tipos. Sintet\u00edzase tam\u00e9n no sistema nervioso central, onde participa no desenvolvemento neural e na cicatrizaci\u00f3n glial dos danos neurais . Os querat\u00e1n sulfatos son mol\u00e9culas grandes e moi hidratadas, que act\u00faan nas articulaci\u00f3ns amortecendo as tensi\u00f3ns mec\u00e1nicas.\nEstrutura do querat\u00e1n sulfato.\nComo outros glicosaminoglicanos, o querat\u00e1n sulfato \u00e9 un pol\u00edmero li\u00f1al que consta de unidades de disac\u00e1rido repetidas. Aparece formando proteoglicanos nos cales as cadeas de querat\u00e1n sulfato est\u00e1n unidas a prote\u00ednas da superficie celular ou da matriz extracelular. Entre estas prote\u00ednas est\u00e1n: lumic\u00e1n, queratoc\u00e1n, mimec\u00e1n, fibromodulina, PRELP, osteoadherina e agrec\u00e1n.\nA unidade de disac\u00e1rido repetido b\u00e1sica do querat\u00e1n sulfato \u00e9 -3galactosa\u03b21-4N-acetilglicosamina\u03b21-. Esta unidade pode estar sulfatada no carbono 6 tanto da galactosa coma da N-acetilglicosamina. Por\u00e9n, a estrutura primaria detallada de tipos espec\u00edficos de querat\u00e1n sulfatos descr\u00edbese mellor se a consideramos composta por tres rexi\u00f3ns:\nO monosac\u00e1rido manosa aparece na rexi\u00f3n de uni\u00f3n no querat\u00e1n sulfato tipo I. Nos querat\u00e1n sulfatos tipo II os disac\u00e1ridos da rexi\u00f3n repetitiva poden estar fucosilados. En todos os querat\u00e1n sulfatos tipo II e no 70 % dos de tipo I atopamos \u00e1cido N-acetilneuram\u00ednico no extremo da rexi\u00f3n terminal .\nTipos de querat\u00e1n sulfato.\nAs denominaci\u00f3ns querat\u00e1n sulfato tipo I (KSI) e querat\u00e1n sulfato tipo II (KSII) foron asignadas orixinalmente base\u00e1ndose no tipo de tecido do que proced\u00eda o querat\u00e1n sulfato (despois isto foi cambiado). O de tipo I foi illado da c\u00f3rnea e o de tipo II do esqueleto. Existen algunhas diferenzas menores na composici\u00f3n monosacar\u00eddica entre os querat\u00e1n sulfatos extra\u00eddos de ambos os tecidos e incluso entre os extra\u00eddos dun mesmo tecido. Por\u00e9n, as principais diferenzas est\u00e1n no modo en que cada tipo de querat\u00e1n sulfato se une \u00e1s prote\u00ednas. De feito, as denominaci\u00f3ns KSI e KSII est\u00e1n hoxe baseadas nestas diferenzas na uni\u00f3n \u00e1s prote\u00ednas. Os querat\u00e1n sulfatos de tipo I \u00fanense pola \"N\"-acetilglicosamina por un enlace por N (\"N-linked\") a un resto espec\u00edfico do amino\u00e1cido asparaxina. Os querat\u00e1n sulfatos tipo II est\u00e1n unidos pola N-acetilgalactosamina por un enlace por O (\"O-linked\") a un resto espec\u00edfico dos amino\u00e1cidos serina ou treonina. Actualmente a clasificaci\u00f3n dos querat\u00e1n sulfatos baseada nos tecidos de procedencia xa non se usa, xa que hoxe est\u00e1 claro que os tipos de querat\u00e1n sulfatos non son espec\u00edficos de tecidos Por \u00faltimo, illouse do tecido cerebral un terceiro tipo de querat\u00e1n sulfato, o de tipo III (KSIII), que est\u00e1 unido pola manosa por un enlace por O (\"O-linked\") a un resto espec\u00edfico de serina ou treonina..\nA cantidade de querat\u00e1n sulfato tipo I atopado na c\u00f3rnea \u00e9 10 veces maior ca na cartilaxe e de 2 a 4 veces maior ca noutros tecidos. Prod\u00faceno os queratocitos corneais e p\u00e9nsase que desempe\u00f1a o papel de tamp\u00f3n din\u00e1mico para a hidrataci\u00f3n da c\u00f3rnea. Nun trastorno progresivo raro chamado distrofia corneal macular, a s\u00edntese de querat\u00e1n sulfato est\u00e1 ausente ou \u00e9 anormal .\nNo querat\u00e1n sulfato de tipo I non corneal, as cadeas de querat\u00e1n sulfato \u00fanense por enlace por N (\"N-linked\") \u00e1s prote\u00ednas osteoadherina, fibromodulina e PRELP dos tecidos \u00f3seo e cartilaxinoso."}
{"id": "188459", "revid": "15490", "url": "https://gl.wikipedia.org/wiki?curid=188459", "title": "Fernando Pedrosa Rold\u00e1n", "text": "Fernando Pedrosa Rold\u00e1n, nado en Melilla o 26 de novembro de 1923 e finado en Pontevedra o 16 de xullo de 2004, foi un avogado e pol\u00edtico galego.\nTraxectoria.\nAvogado e Asesor Inspector de Corporaci\u00f3ns Locais. Foi alcalde de Lugo (1966-1973), Secretario xeral da Direcci\u00f3n Xeral de Administraci\u00f3n Local e gobernador civil de Pontevedra (1974-1976) durante o franquismo. Recibiu a Gran Cruz da Orde do M\u00e9rito Civil en 1969.\nFoi interventor da Deputaci\u00f3n de Pontevedra e conselleiro de Ordenaci\u00f3n do Territorio e Obras P\u00fablicas (1986-1987).\nVida persoal.\nCasou con Mar\u00eda Teresa Fern\u00e1ndez Mart\u00ednez e foi pai de \u00c1lvaro, Juan Luis, Teresa e Jos\u00e9 Ignacio Pedrosa Fern\u00e1ndez."}
{"id": "188460", "revid": "85894", "url": "https://gl.wikipedia.org/wiki?curid=188460", "title": "Maravex\u00e1s, Boqueix\u00f3n, Boqueix\u00f3n", "text": "Maravex\u00e1s \u00e9 un lugar da parroquia de Boqueix\u00f3n no concello coru\u00f1\u00e9s de Boqueix\u00f3n, na comarca de Santiago. Segundo o padr\u00f3n municipal (INE 2013) ten 23 habitantes (10 homes e 13 mulleres)."}
{"id": "188461", "revid": "1987", "url": "https://gl.wikipedia.org/wiki?curid=188461", "title": "Donas, Donas, Boqueix\u00f3n", "text": ""}
{"id": "188462", "revid": "85894", "url": "https://gl.wikipedia.org/wiki?curid=188462", "title": "Casalpeguito, Gastrar, Boqueix\u00f3n", "text": "Casalpeguito \u00e9 un lugar da parroquia de Gastrar no concello coru\u00f1\u00e9s de Boqueix\u00f3n, na comarca de Santiago. Segundo o padr\u00f3n municipal (INE 2013) ten 17 habitantes (10 homes e 7 mulleres)."}
{"id": "188463", "revid": "22570", "url": "https://gl.wikipedia.org/wiki?curid=188463", "title": "Gastrar, Gastrar, Boqueix\u00f3n", "text": "Gastrar \u00e9 un lugar da parroquia de Gastrar no concello coru\u00f1\u00e9s de Boqueix\u00f3n, na comarca de Santiago. Segundo o padr\u00f3n municipal (INE 2013) ten 19 habitantes (8 homes e 11 mulleres)."}
{"id": "188464", "revid": "85894", "url": "https://gl.wikipedia.org/wiki?curid=188464", "title": "Vilaboa, Gastrar, Boqueix\u00f3n", "text": "Vilaboa \u00e9 un lugar da parroquia de Gastrar no concello coru\u00f1\u00e9s de Boqueix\u00f3n, na comarca de Santiago. Segundo o padr\u00f3n municipal (INE 2013) ten 32 habitantes (12 homes e 20 mulleres)."}
{"id": "188465", "revid": "27155", "url": "https://gl.wikipedia.org/wiki?curid=188465", "title": "Sulfato de querat\u00e1n", "text": ""}
{"id": "188466", "revid": "85894", "url": "https://gl.wikipedia.org/wiki?curid=188466", "title": "A Granxa, A Granxa, Boqueix\u00f3n", "text": "A Granxa \u00e9 un lugar da parroquia da Granxa no concello coru\u00f1\u00e9s de Boqueix\u00f3n na comarca de Santiago. Ti\u00f1a 78 habitantes no ano 2010 segundo datos do INE, dos cales 40 eran homes e 38 eran mulleres."}
{"id": "188467", "revid": "85894", "url": "https://gl.wikipedia.org/wiki?curid=188467", "title": "Reboredo, A Granxa, Boqueix\u00f3n", "text": "Reboredo \u00e9 un lugar da parroquia da Granxa no concello coru\u00f1\u00e9s de Boqueix\u00f3n, na comarca de Santiago. Segundo o padr\u00f3n municipal (INE 2018) ten 32 habitantes (20 homes e 12 mulleres)."}
{"id": "188468", "revid": "85894", "url": "https://gl.wikipedia.org/wiki?curid=188468", "title": "A Eirexe, Lamas, Boqueix\u00f3n", "text": "A Eirexe \u00e9 un lugar da parroquia de Lamas no concello coru\u00f1\u00e9s de Boqueix\u00f3n, na comarca de Santiago. Segundo o padr\u00f3n municipal (INE 2013) ten 13 habitantes (5 homes e 8 mulleres).\nToponimia.\nA orixe do top\u00f3nimo \u00e9 o lat\u00edn , o lugar da igrexa."}
{"id": "188469", "revid": "85894", "url": "https://gl.wikipedia.org/wiki?curid=188469", "title": "A Eirexe, Loureda, Boqueix\u00f3n", "text": "A Eirexe \u00e9 un lugar da parroquia de Lestedo no concello coru\u00f1\u00e9s de Boqueix\u00f3n, na comarca de Santiago. Segundo o padr\u00f3n municipal (INE 2013) ten 6 habitantes (3 homes e 3 mulleres).\nToponimia.\nA orixe do top\u00f3nimo \u00e9 o lat\u00edn , o lugar da igrexa."}
{"id": "188470", "revid": "85894", "url": "https://gl.wikipedia.org/wiki?curid=188470", "title": "A Eirexe, Pousada, Boqueix\u00f3n", "text": "A Eirexe \u00e9 un lugar da parroquia de Pousada no concello coru\u00f1\u00e9s de Boqueix\u00f3n, na comarca de Santiago. Segundo o padr\u00f3n municipal (INE 2013) ten 11 habitantes (5 homes e 6 mulleres).\nToponimia.\nA orixe do top\u00f3nimo \u00e9 o lat\u00edn , o lugar da igrexa."}
{"id": "188471", "revid": "85894", "url": "https://gl.wikipedia.org/wiki?curid=188471", "title": "A Eirexe, Sergude, Boqueix\u00f3n", "text": "A Eirexe \u00e9 un lugar da parroquia de Sergude no concello coru\u00f1\u00e9s de Boqueix\u00f3n, na comarca de Santiago. Segundo o padr\u00f3n municipal (INE 2013) ten 73 habitantes (30 homes e 43 mulleres).\nToponimia.\nA orixe do top\u00f3nimo \u00e9 o lat\u00edn , o lugar da igrexa."}
{"id": "188472", "revid": "89787", "url": "https://gl.wikipedia.org/wiki?curid=188472", "title": "Jos\u00e9 Antonio Orza", "text": "Jos\u00e9 Antonio Orza Fern\u00e1ndez, nado en Codeso (Boqueix\u00f3n) en 1941 e finado na Coru\u00f1a o 29 de outubro de 2012, foi un profesor e pol\u00edtico galego.\nTraxectoria.\nLicenciado en Dereito pola Universidade de Santiago de Compostela, entre 1967 e 1969 foi profesor axudante de clases pr\u00e1cticas na C\u00e1tedra de Econom\u00eda e Facenda da Facultade de Dereito. Foi funcionario do Corpo Superior de Inspectores de Finanzas do Estado desde 1971. En 1982 foi nomeado director xeral de Tributos e Pol\u00edtica Financeira na Conseller\u00eda de Facenda. Foi Conselleiro de Econom\u00eda e Facenda entre 1985 e 1986 e de novo entre 1989 e 2005. Foi deputado no Parlamento de Galicia polo PPdeG (1997-2001). Foi membro do Consello de Contas a proposta do PPdeG dende 2009 ata o seu falecemento.\nFaleceu como consecuencia dun cancro de colon. Foi soterrado no camposanto parroquial de Codeso."}
{"id": "188473", "revid": "12452", "url": "https://gl.wikipedia.org/wiki?curid=188473", "title": "Xos\u00e9 Ant\u00f3n Orza Fern\u00e1ndez", "text": ""}
{"id": "188475", "revid": "5863", "url": "https://gl.wikipedia.org/wiki?curid=188475", "title": "Segundo Moreno Barcia", "text": "Segundo Moreno Barcia, nado en Ribadeo o 21 de outubro de 1841 e finado na Coru\u00f1a o 27 de abril de 1909, foi un avogado, profesor e pol\u00edtico galego.\nTraxectoria.\nFoi profesor e, porteriormente director na Escola Na\u00fatica de Ribadeo. Tam\u00e9n foi avogado, comerciante, fundador e director do peri\u00f3dico local \"La Cuenca del Eo\" (1866-67). Defendeu a doutrina liberal e pertenceu \u00e1 Xunta Revolucionaria de Ribadeo logo da ca\u00edda do r\u00e9xime isabelino. Liderou o federalismo e defendeu a descentralizaci\u00f3n rexional e a secularizaci\u00f3n dentro do Partido Republicano. \nNas elecci\u00f3ns xerais de 1873, foi elixido deputado polo distrito de Ribadeo (1873-1874). Foi un dos redactores, do Partido Federal de Galicia, do Proxecto de Constituci\u00f3n para o futuro Estado galego de 1887, a\u00ednda que xa o propuxera el catro anos antes. En 1907 incorporouse a Solidaridad Gallega. Foi socio da Instituci\u00f3n Libre de Ense\u00f1anza e un dos referentes do librepensamento e anticlericalismo coru\u00f1\u00e9s.\nTam\u00e9n foi mas\u00f3n, da logia Brigantina n\u00ba 24 da Coru\u00f1a, e xunto con Braulio F. Reino, foi un dos Grandes Mestres da Gran Logia Simb\u00f3lica Galaica, de tendencia republicana federalista.\nEra t\u00edo de Augusto Barcia Trelles."}
{"id": "188476", "revid": "23204", "url": "https://gl.wikipedia.org/wiki?curid=188476", "title": "Touch and Go", "text": "Touch and Go \u00e9 unha banda de m\u00fasica de orixe brit\u00e1nica que toca unha mestura de jazz con pop Os seus sinxelos m\u00e1is internacionais con \"Would You...?\", \"Straight... to Number One\" e \"Tango in Harlem\". Est\u00e1n activos no panorama musical como banda dende 1998."}
{"id": "188477", "revid": "1131", "url": "https://gl.wikipedia.org/wiki?curid=188477", "title": "Asdr\u00fabal Ferreiro Cid", "text": "Asdr\u00fabal Ferreiro Cid, nado en Xunqueira de Amb\u00eda en 1895 e finado en Sanxenxo o 29 de marzo de 1983, foi un avogado e pol\u00edtico galego.\nTraxectoria.\nFillo de Aquilino Ferreiro e Purificaci\u00f3n Cid P\u00e9rez de Castro.\nA s\u00faa obra de 1925 \"Datos para un ensayo de autonom\u00eda administrativa de Galicia\" foi empregada por Alexandre B\u00f3veda para a cuesti\u00f3n econ\u00f3mica na redacci\u00f3n do Estatuto de Galicia de 1936.\nFoi director xeral do Tesouro, director xeral de Usos e Consumos, director xeral de Cr\u00e9dito \u00e1 Construci\u00f3n, vicepresidente de Iberia e vicepresidente de Estaleiros de C\u00e1diz. Foi condecorado coa Medalla ao M\u00e9rito ao Traballo e a Gran Cruz da Orde do M\u00e9rito Civil."}
{"id": "188478", "revid": "5863", "url": "https://gl.wikipedia.org/wiki?curid=188478", "title": "Fernando Mart\u00ednez Mor\u00e1s", "text": "Fernando Mart\u00ednez Mor\u00e1s, nado na Coru\u00f1a o 31 de maio de 1885 e finado en Le\u00f3n o 11 de setembro de 1937, foi un xe\u00f3grafo e escritor galego.\nTraxectoria.\nFillo de Andr\u00e9s Mart\u00ednez Salazar. Foi comisario pola Coru\u00f1a na Exposici\u00f3n Rexional de 1909 e concelleiro da Coru\u00f1a. Ingresou na Real Academia Galega o 20 de novembro de 1926 co discurso \"La toponimia de Galicia\", respondido por Eladio Rodr\u00edguez Gonz\u00e1lez. Foi secretario da Real Academia Galega dende 1927. Redactor de \"La Voz de Galicia\", publicou artigos no \"Bolet\u00edn de la Real Academia Gallega\" e noutras revistas de historia e literatura.\nAmais de \u00e1 RAG, pertenceu a outras instituci\u00f3ns, como a Comisi\u00f3n Provincial de Monumentos, a Real Academia Provincial de Belas Artes e foi secretario do Instituto de Estudios Gallegos.\nMorreu por mor dun accidente de tr\u00e1fico, mentres cubr\u00eda como xornalista a guerra civil espa\u00f1ola."}
{"id": "188479", "revid": "2270", "url": "https://gl.wikipedia.org/wiki?curid=188479", "title": "Catedral de Santa Mar\u00eda de Lugo", "text": ""}
{"id": "188480", "revid": "1888", "url": "https://gl.wikipedia.org/wiki?curid=188480", "title": "Xavier Su\u00e1rez Vence", "text": ""}
{"id": "188482", "revid": "56817", "url": "https://gl.wikipedia.org/wiki?curid=188482", "title": "Minuto", "text": "O minuto (min) \u00e9 unha unidade de tempo que equivale \u00e1 sesax\u00e9sima parte dunha hora. Tam\u00e9n equivale a 60\u00a0segundos, que \u00e9 a unidade de tempo do Sistema Internacional de Unidades.\nIsto \u00e9:\nO voc\u00e1bulo minuto prov\u00e9n do lat\u00edn \"pars minuta prima\", que significa \u2018parte diminuta primeira\u2019, coa mesma etimolox\u00eda que \u00abmenor\u00bb. O segundo era denominado \"pars minuta secunda\", a \u2018parte diminuta segunda\u2019."}
{"id": "188484", "revid": "1888", "url": "https://gl.wikipedia.org/wiki?curid=188484", "title": "Alfonso Magari\u00f1os Sueiro", "text": ""}
{"id": "188485", "revid": "1888", "url": "https://gl.wikipedia.org/wiki?curid=188485", "title": "Xos\u00e9 de Valbux\u00e1n", "text": ""}
{"id": "188487", "revid": "89787", "url": "https://gl.wikipedia.org/wiki?curid=188487", "title": "Amilopectina", "text": "A amilopectina \u00e9 un dos pol\u00edmeros que forman parte do amid\u00f3n, xunto coa amilosa. \u00c9 un polisac\u00e1rido caracter\u00edstico das plantas e as algas , moi ramificado, composto por moitas unidades de glicosa (de 2.000 a 200.000), e cun peso molecular que pode ser de m\u00e1is de 100 mill\u00f3ns de daltons. \u00c9 soluble en auga (a\u00ednda que en textos non actualizados se informe do contrario).\nAs unidades de glicosa que a forman est\u00e1n unidas por enlace O-glicos\u00eddico \u03b1(1\u21924) formando unha cadea li\u00f1al. A cadea ten ramificaci\u00f3ns cada 24-30 unidades de glicosa, e no punto de ramificaci\u00f3n o enlace glicos\u00eddico \u00e9 \u03b1(1\u21926). A mol\u00e9cula resultante pode ser rapidamente degradada encimaticamente polos extremos das s\u00faas moitas ramificaci\u00f3ns. En comparaci\u00f3n, o outro compo\u00f1ente do amid\u00f3n, a amilosa, ten menos puntos por onde poida comezar o ataque encim\u00e1tico, polo que se hidroliza m\u00e1is lentamente e ten unha maior densidade e \u00e9 insoluble.\nOs animais te\u00f1en un polisac\u00e1rido similar \u00e1 amilopectina chamado glic\u00f3xeno, coa mesma composici\u00f3n, estrutura ramificada e tipo de enlaces, pero que ten ramificaci\u00f3ns m\u00e1is numerosas (cada 8-12 unidades de glicosa) e cada rama \u00e9 m\u00e1is curta.\nA funci\u00f3n da amilopectina \u00e9 a reserva enerx\u00e9tica. As plantas almacenan amid\u00f3n en org\u00e1nulos especializados chamados amiloplastos, e, en menor cantidade, nos cloroplastos fotosint\u00e9ticos. Cando a c\u00e9lula precisa enerx\u00eda, a planta hidroliza o amid\u00f3n, liberando a glicosa, que pode ser oxidada despois na respiraci\u00f3n celular. Os seres humanos e outros animais poden dixerir a amilopectina utilizando encimas amilases, que hidrolizan os enlaces \u03b1(1\u21924), e os encimas desramificantes \u03b1(1\u21926)-glicosidases, que hidrolizan os enlaces \u03b1(1\u21926) dos puntos de ramificaci\u00f3n.\nUn gr\u00e1nulo de amid\u00f3n est\u00e1 constitu\u00eddo por un 70 % de amilopectina en peso, e o resto \u00e9 amilosa, pero isto var\u00eda dependendo da fonte analizada. Os amid\u00f3ns que te\u00f1en m\u00e1is amilopectina, preto do 100 %, denom\u00ednanse c\u00e9reos, como os de certos tipos de arroz, millo ou pataca. Noutros tipos de pataca o contido \u00e9 menor, dun 75%, por exemplo. Hai patacas modificadas xeneticamente para producir s\u00f3 amilopectina, e en 2010 foi aprobada a comercializaci\u00f3n en Europa da pataca \"Amflora\" ."}
{"id": "188490", "revid": "98629", "url": "https://gl.wikipedia.org/wiki?curid=188490", "title": "R\u00edo Santa Luc\u00eda", "text": "O Santa Luc\u00eda \u00e9 o principal r\u00edo do sur do Uruguai. A s\u00faa lonxitude \u00e9 de 248 km e a s\u00faa cunca abrangue 14.200 km\u00b2. Nace nunha vertente occidental das serras do departamento de Lavalleja, preto de Minas. Gran parte do seu curso funciona de l\u00edmites entre os departamentos de Florida e Canelones, posteriormente entre este e San Jos\u00e9 e no seu \u00faltimo treito separa San Jos\u00e9 de Montevideo. Desemboca no R\u00edo da Prata, formando un pequeno delta onda a Illa do Tigre. Os seus principais afluentes son os r\u00edos Santa Luc\u00eda Chico e San Jos\u00e9, pero ten ademais 200 arroios e m\u00e1is de 1000 canell\u00f3ns. En chegando \u00e1 s\u00faa desembocadura, o r\u00edo ten un caudal medio de 28.000 L/s.\nNa localidade de Aguas Corrientes at\u00f3pase a depuradora de auga de O.S.E. que, aproveitando o leito do r\u00edo, abastece de auga potable \u00e1 cidade de Montevideo e a gran parte do sur do pa\u00eds."}
{"id": "188491", "revid": "98629", "url": "https://gl.wikipedia.org/wiki?curid=188491", "title": "Small Soldiers", "text": "Small Soldiers \u00e9 un filme dirixido por Joe Dante que se estreou en 1998.\nSinopse.\nO Commando Elite est\u00e1 formado por unha patrulla de bonecos militares agresivos que cobran vida e escapan das caixas de xoguete para acabar cos Gorgonitas, uns bonecos de aspecto estra\u00f1o pero absolutamente pac\u00edficos que s\u00f3 so\u00f1an con atopar a illa de Gorgon. O adolescente Alan Abernathy verase envolto nesta contenda e tomar\u00e1 posici\u00f3ns a favor dos Gorgonitas, o que levar\u00e1 que el e toda a s\u00faa familia se convertan no novo obxectivo do Comando Elite, capaces de crear o caos en toda a cidade."}
{"id": "188492", "revid": "89787", "url": "https://gl.wikipedia.org/wiki?curid=188492", "title": "Amilosa", "text": "A amilosa \u00e9 un dos pol\u00edmeros que forman parte do amid\u00f3n, xunto coa amilopectina. \u00c9 un polisac\u00e1rido li\u00f1al (non ramificado) formado por unidades de D-glicosa caracter\u00edstico de plantas e algas.\nEste polisac\u00e1rido sup\u00f3n do 2 ao 30 % do peso dun gr\u00e1nulo de amid\u00f3n. A s\u00faa funci\u00f3n principal \u00e9 a reserva enerx\u00e9tica.\nComo ten unha estrutura moi empaquetada, a amilosa \u00e9 m\u00e1is resistente \u00e1 dixesti\u00f3n ca a amilopectina e \u00e9 un tipo de \"amid\u00f3n resistente\", utilizado como prebi\u00f3tico .\nEstrutura.\nA amilosa est\u00e1 constitu\u00edda por mol\u00e9culas de glicosa unidas por enlace O-glicos\u00eddico \u03b1(1\u21924) . O n\u00famero de unidades repetidas de glicosa (n) \u00e9 normalmente de entre 300 e 3.000, pero pode ser de milleiros.\nAs cadeas de amilosa poden adoptar tres formas principais. Pode presentarse nunha conformaci\u00f3n amorfa desordenada ou en d\u00faas formas helicoidais distintas. Pode unirse consigo mesma formando unha dobre h\u00e9lice (formas A ou B), ou pode unirse a outras mol\u00e9culas hidrof\u00f3bicas como o iodo, un \u00e1cido graxo, ou un composto arom\u00e1tico. Esta co\u00f1\u00e9cese como forma V e \u00e9 a esta forma de amilosa \u00e1 que se une a amilopectina nos gr\u00e1nulos de amid\u00f3n. Dentro do grupo de formas V hai moitas variaci\u00f3ns posibles. Cada unha denom\u00ednase como V cun sub\u00edndice que indica o n\u00famero de unidades de glicosa por cada volta da h\u00e9lice. A forma m\u00e1is com\u00fan \u00e9 a V6, que ten seis unidades de glicosa por volta. Existe tam\u00e9n a forma V8 e posiblemente a V7. Estas proporcionan un espazo a\u00ednda maior para que se una outra mol\u00e9cula \u00e1 amilosa .\nEsta estrutura li\u00f1al pode sufrir algunha rotaci\u00f3n arredor dos \u00e1ngulos fi e psi, pero, na s\u00faa maior parte, os os\u00edxenos dos aneis das glicosas est\u00e1n situados todos sobre o mesmo lado da mol\u00e9cula (na celulosa, por exemplo, est\u00e1n xirados 180\u00ba). A estrutura \u03b1(1\u21924) promove a formaci\u00f3n da estrutura en h\u00e9lice, que fai posible que se formen pontes de hidr\u00f3xeno entre os grupos unidos ao carbono 2 dunha mol\u00e9cula de glicosa e do carbono 3 da seguinte .\nO interior das h\u00e9lices de amilosa \u00e9 hidr\u00f3fobo, onde est\u00e1n os H ; o exterior \u00e9 hidr\u00f3filo, onde est\u00e1n os grupos OH.\nPropiedades f\u00edsicas.\nA diferenza da amilopectina, a amilosa \u00e9 insoluble en auga (a pesar de que nalg\u00fans textos non actualizados se informe do contrario). Isto reduce a cristalinidade da amilopectina e a facilidade con que a auga pode infiltrar os gr\u00e1nulos de amid\u00f3n . Canto maior \u00e9 o contido en amilosa, menor \u00e9 o potencial de expansi\u00f3n e m\u00e1is baixo a forza de xel para unha mesma concentraci\u00f3n de amid\u00f3n. Isto pode ser contrarrestado parcialmente incrementando o tama\u00f1o do gr\u00e1nulo .\nAn\u00e1lises de difracci\u00f3n de raios X das fibras combinados con programas inform\u00e1ticos atoparon tres polimorfos da amilosa, chamados A-, B- e C-. Cada forma corresponde coas formas do amid\u00f3n A-, B- e C-. As estruturas A- e B- te\u00f1en diferentes estruturas cristalinas helicoidais e distinto contido de auga, entanto que a estrutura C- \u00e9 unha mestura das celas unidade A- e B-, polo que ten unha densidade de empaquetado intermedia entre as outras d\u00faas formas .\nFunci\u00f3ns.\nA amilosa \u00e9 unha mol\u00e9cula na que a planta almacena enerx\u00eda en forma de mol\u00e9culas de glicosa, que poden ser oxidadas na respiraci\u00f3n celular. Dix\u00edrese con m\u00e1is dificultade ca a amilopectina porque esta, ao estar ramificada, ten m\u00e1is extremos por onde poden atacar os encimas. Por\u00e9n, como a amilosa \u00e9 m\u00e1is li\u00f1al, ocupa menos espazo no gr\u00e1nulo, raz\u00f3n pola que \u00e9 a principal mol\u00e9cula de reserva enerx\u00e9tica da planta. Sup\u00f3n o 30 % do amid\u00f3n almacenado polas plantas, a\u00ednda que as porcentaxes var\u00edan dunha especie a outra. O encima dixestivo \u03b1-amilase \u00e9 o responsable da degradaci\u00f3n da mol\u00e9cula.\nA amilosa \u00e9 un importante espesante, favorece a retenci\u00f3n de auga, \u00e9 estabilizante de emulsi\u00f3ns, e axente xelificante, que \u00e9 utilizado en usos industriais ou alimentarios. As cadeas de amilosa helicoidais frouxas te\u00f1en un interior hidrof\u00f3bico que se pode unir a mol\u00e9culas hidrof\u00f3bicas como l\u00edpidos e compostos arom\u00e1ticos. Pero isto presenta un problema, xa que cando cristaliza ou se asocia, pode perder certa estabilidade, a mi\u00fado liberando auga durante o proceso (sin\u00e9rese). Cando as concentraci\u00f3ns de amilosa se incrementan, dimin\u00fae a adhesividade do xel (\u00e9 menos pega\u00f1ento) pero aumenta a consistencia do xel (firmeza). Cando outras mol\u00e9culas como a amilopectina se unen \u00e1 amilosa, pode verse afectada a viscosidade, pero a incorporaci\u00f3n de \u03ba-carraxenina, alxinato, goma xantano, ou azucres de baixo peso molecular poden reducir a perda de estabilidade. A capacidade de reter auga pode engadir substancia \u00e1 comida, servindo como substituto das graxas . Por exemplo, a amilosa \u00e9 a responsable do espesamento de certos prebes, a\u00ednda que durante o coci\u00f1ado pode producirse algunha separaci\u00f3n entre as partes s\u00f3lidas e a auga.\nNo laboratorio pode utilizarse como un marcador. As mol\u00e9culas de iodo ads\u00f3rbense nas espiras da h\u00e9lice de amilosa, facendo que o pol\u00edmero de amid\u00f3n absorba certas lonxitudes de onda da luz e se faga violeta ou azul moi escuro. Por tanto, pode utilizarse un preparado con iodo como o lugol para detectar a presenza de amid\u00f3n. A intensidade da cor pode medirse cun color\u00edmetro, o que se utiliza para calcular a concentraci\u00f3n de amid\u00f3n presente na disoluci\u00f3n. Tam\u00e9n \u00e9 posible utilizar o amid\u00f3n como un indicador nas titraci\u00f3ns que implican unha reduci\u00f3n do iodo . Tam\u00e9n se usan b\u00f3las e resinas magn\u00e9ticas de amilosa en columnas de cromatograf\u00eda para separar as prote\u00ednas de uni\u00f3n \u00e1 maltosa bacterianas .\nInvestigaci\u00f3ns recentes.\nAs variedades do arroz de alto contido de amilosa, de grans menos pega\u00f1entos, ten moita menor carga glic\u00e9mica, o que pode ser beneficioso para os diab\u00e9ticos.\nNas patacas identificouse o xene GBSS (\"granular binding starch synthase\") responsable de codificar un encima necesario para a produci\u00f3n de amilosa. Ao inhibir ese xene a produci\u00f3n de amilosa queda interrompida ."}
{"id": "188494", "revid": "85894", "url": "https://gl.wikipedia.org/wiki?curid=188494", "title": "Ian Somerhalder", "text": "Ian Joseph Somerhalder, nado en Covington (Luisiana) o 8 de decembro de 1978, \u00e9 un actor, modelo e produtor de cine estadounidense. \u00c9 co\u00f1ecido por interpretar a Boone Carlyle na serie de televisi\u00f3n \"Lost\", a\u00ednda que tam\u00e9n son not\u00e1beis as s\u00faas aparici\u00f3ns noutras series como \"Smallville\" ou \"CSI\". Recentemente destaca por facer o papel protagonista na serie \"Cr\u00f3nicas vamp\u00edricas\" como \"Damon Salvatore\"."}
{"id": "188495", "revid": "23204", "url": "https://gl.wikipedia.org/wiki?curid=188495", "title": "Kirsten Dunst", "text": "Kirsten Caroline Dunst nada en Point Pleasant (Nova Jersey) o 30 de abril de 1982, \u00e9 unha actriz, cantante e modelo xermano-estadounidense. Comezou no cine con \"Oedipus Wrecks\", unha curtametraxe dirixida por Woody Allen para \"New York Stories\" (1989). Con 12 anos, Dunst acadou un gran reco\u00f1ecemento pola s\u00faa interpretaci\u00f3n de Claudia en \"\" (1994), un papel polo que foi nomeada \u00f3 Globo de Ouro \u00e1 mellor actriz secundaria. Apareceu tam\u00e9n en \"Little Women\" ese mesmo ano, e en \"Jumanji\" o seguinte. Despois de papeis secundarios na serie de televisi\u00f3n \"ER\" (1996) e filme como \"Wag the Dog\" (1997), \"Small Soldiers\" (1998) e \"The Virgin Suicides\" (1999), Dunst comezou a aparecer en comedias rom\u00e1nticas e dramas, protagonizando \"Drop Dead Gorgeous\" (1999), \"Bring It On\" (2000), \"Get Over It\" e \"Crazy/Beautiful\" (\u00e1mbolos dous de 2001).\nDunst acadou a fama internacional pola interpretaci\u00f3n de Mary Jane Watson na trilox\u00eda de Sam Raimi \"Spider-Man\" (2001\u20132007). Dende ent\u00f3n apareceu na comedia rom\u00e1ntica \"Wimbledon\" (2004), o filme de ciencia ficci\u00f3n \"Eternal Sunshine of the Spotless Mind\" (2004) e na traxicomedia de Cameron Crowe \"Elizabethtown\" (2005). Ga\u00f1ou o premio \u00e1 mellor actriz no Festival de Cannes e o Premio Saturn polo filme de Lars von Trier \"Melancholia\" (2011)."}
{"id": "188496", "revid": "98629", "url": "https://gl.wikipedia.org/wiki?curid=188496", "title": "Bring It On", "text": "Bring It On \u00e9 un filme dirixido por Peyton Reed que se estreou no ano 2000.\nSinopse.\nHistoria sobre unha competici\u00f3n de \"cheerleaders\". As animadoras do equipo dos \"Toro\" te\u00f1en unha coreograf\u00eda explosiva para facerse co trofeo do campionato nacional. Pero para a nova capit\u00e1, o cami\u00f1o da vitoria torcese cando descobre que esta mesma coreograf\u00eda foi roubada das animadoras dos \"Clover\" pola capit\u00e1 anterior."}
{"id": "188497", "revid": "85894", "url": "https://gl.wikipedia.org/wiki?curid=188497", "title": "Sam Anderson", "text": "Sam Anderson, nado o 13 de maio de 1945 en Wahpeton, Dacota do Norte, \u00e9 un actor de cinema e televisi\u00f3n estadounidense. \u00c9 co\u00f1ecido internacionalmente por interpretar a Bernard Nadler na serie de televisi\u00f3n \"Lost\"."}
{"id": "188498", "revid": "98629", "url": "https://gl.wikipedia.org/wiki?curid=188498", "title": "Cars", "text": "Cars (en galego, \"Coches\") \u00e9 un filme de animaci\u00f3n estadounidense producido por Pixar e dirixido por John Lasseter, estreado no ano 2006.\nSinopse.\nO aspirante a campi\u00f3n de carreiras Raio McQueen parece que est\u00e1 a piques de conseguir o \u00e9xito, a fama e todo o que sempre so\u00f1ara, ata que por erro toma un desv\u00edo inesperado na solitaria Ruta 66. A s\u00faa actitude arrogante desaparece cando chega a unha pequena comunidade esquecida que lle ensina as cousas importantes da vida, que ti\u00f1a esquecidas."}
{"id": "188499", "revid": "98629", "url": "https://gl.wikipedia.org/wiki?curid=188499", "title": "Arxila expandida", "text": "A arxila expandida, tam\u00e9n co\u00f1ecida polos nomes de \"arlita\" ou \"ripiolita\", \u00e9 un \u00e1rido cer\u00e1mico de gran lixeireza, que se emprega na construci\u00f3n como recheo funcionando como illante t\u00e9rmico. Pola s\u00faa constituci\u00f3n oca tam\u00e9n illa acusticamente.\nAdemais tam\u00e9n ten o seu uso na enxe\u00f1ar\u00eda para drenaxes, de filtro na depuraci\u00f3n de augas, como tam\u00e9n na xadiner\u00eda.\nFabricaci\u00f3n.\nBaixo a acci\u00f3n de temperaturas elevadas, certas arxilas pos\u00faen a propiedade de incharse mentres desprenden gases e se amolecen, ao mesmo tempo que forman unha capa exterior por vitrificaci\u00f3n da superficie.\nA arxila homoxeneizada pulver\u00edzase at\u00e9 converterse en po impalpable. Logo ponse nun prato granular con adici\u00f3n de auga e, por efecto de forza centr\u00edfuga, gran\u00falase a arxila en forma de pequenas b\u00f3las. C\u00f3cese en fornos rotatorios a temperaturas de 1200\u00a0\u00b0C, onde a arxila sofre expansi\u00f3n e comezo de vitrificaci\u00f3n.\nDespois do arrefriado, obtense un produto lixeiro, duro, de textura celular moi pronunciada, de cor parda a arroibada e interiormente negra, onde se aprecian os alv\u00e9olos.\nComposici\u00f3n.\nA s\u00faa granulometr\u00eda pode variar desde os 10-16mm, at\u00e9 di\u00e1metros inferiores aos 5mm. En xeral, canto m\u00e1is grande sexa o tama\u00f1o do gran (m\u00e1is expandido), menor ser\u00e1 a densidade do material, que oscila entre os 325\u00a0kg/m3 e os 750\u00a0kg/m3. Esta densidade \u00e9 at\u00e9 cinco veces inferior que a da arxila com\u00fan, que \u00e9 darredor dos 1.500\u00a0kg/m3.\nAplicaci\u00f3ns.\nA caracter\u00edstica m\u00e1is notable da arxila \u00e9 a s\u00faa relaci\u00f3n entre peso e capacidade resistente. Por esta cualidade, empr\u00e9gase fundamentalmente como material de recheo de baixo peso en situaci\u00f3ns nas que se precisa unha certa resistencia mec\u00e1nica. O uso m\u00e1is t\u00edpico deste material consiste en crear pendentes para conducir a auga en cubertas planas. O m\u00e9todo de aplicaci\u00f3n m\u00e1is usado \u00e9 mesturar a arxila con aproximadamente un 15-20% de cemento. Co mesmo prop\u00f3sito empr\u00e9gase como recheo en forxados e soleiras. E tam\u00e9n unha soluci\u00f3n habitual en obras de enxe\u00f1ar\u00eda civil como recheo en escavaci\u00f3ns.\nTam\u00e9n se utiliza en formig\u00f3ns lixeiros, con densidades que poden chegar a ser tan baixas como 500\u00a0kg/m3 (cinco veces menores que o formig\u00f3n com\u00fan), se ben os formig\u00f3ns lixeiros empregados con fins estruturais non adoitan presentar densidades inferiores aos 1.300-1.500\u00a0kg/m3.\nDebido \u00e1 s\u00faa porosidade, estes formig\u00f3ns deben recubrirse con formig\u00f3n convencional ou mediante outras t\u00e9cnicas para evitar a oxidaci\u00f3n das armaduras interiores.\nAlg\u00fans prefabricados tam\u00e9n incorporan arxila expandida, como \u00e9 o caso das bovedillas alixeiradas, para o forxado, ou bloques para cerramento, como tam\u00e9n pantallas ac\u00fasticas ou losetas."}
{"id": "188500", "revid": "98629", "url": "https://gl.wikipedia.org/wiki?curid=188500", "title": "La dama y la muerte", "text": "La dama y la muerte \u00e9 unha curtametraxe espa\u00f1ola dirixida por Javier Recio Gracia que foi estreada no 2009.\nSinopse.\n\"La dama y la muerte\" narra con humor o desexado cami\u00f1o dunha anci\u00e1 cara a morte, xa que agarda atoparse co seu marido falecido tempo atr\u00e1s."}
{"id": "188501", "revid": "85894", "url": "https://gl.wikipedia.org/wiki?curid=188501", "title": "Cynthia Watros", "text": "Cynthia Michele Watros, nada o 2 de setembro de 1968 en M\u00edchigan, \u00e9 unha actriz estadounidense de cinema, televisi\u00f3n e teatro. \u00c9 co\u00f1ecida internacionalmente por interpretar a Libby na serie de televisi\u00f3n da ABC \"Lost\", Kellie en \"The Drew Carey Show\", Erin en \"Titus\", e Annie Dutton en \"Guiding Light\"."}
{"id": "188502", "revid": "98629", "url": "https://gl.wikipedia.org/wiki?curid=188502", "title": "George of the Jungle", "text": "George of the Jungle \u00e9 un filme de Walt Disney Pictures dirixido por Sam Weisman que se estreou en 1997.\nSinopse.\nNo m\u00e1is profundo da xungla africana os gorilas criaron un beb\u00e9 abandonado, George que co tempo medrar\u00e1 para ser o m\u00e1is valente rei da xungla. George vai dunha \u00e1rbore a outra levando por diante todo o que est\u00e1 no seu cami\u00f1o. Pero cando unha bela muller chamada \u00darsula, procedente da civilizaci\u00f3n, chega ao mundo de George, este perder\u00e1 definitivamente o control. Deixando atr\u00e1s a selva e a todos os seus salvaxes amigos, Simio, un gorila que fala, e Shep, un elefante que pensa que \u00e9 un can, George aterrar\u00e1 na cidade de San Francisco."}
{"id": "188504", "revid": "55340", "url": "https://gl.wikipedia.org/wiki?curid=188504", "title": "Buka", "text": "Buka \u00e9 unha poboaci\u00f3n situada na illa hom\u00f3nima, Bougainville, Pap\u00faa Nova Guinea. \u00c9 capital da Rexi\u00f3n Aut\u00f3noma de Boungainville, pois no transcurso da guerra civil de Bougainville, a que era capital, Arawa foi medio destru\u00edda.\nAs principais linguas que empregan son o nasioi e o rorovana."}
{"id": "188505", "revid": "56817", "url": "https://gl.wikipedia.org/wiki?curid=188505", "title": "Mendi", "text": "Mendi \u00e9 unha poboaci\u00f3n da Pap\u00faa Nova Guinea, capital da provincia das Highlands Meridionais. Situada a 1.620 metros sobre o nivel do mar, contaba con 17.119 habitante no ano 2000."}
{"id": "188506", "revid": "55340", "url": "https://gl.wikipedia.org/wiki?curid=188506", "title": "Arawa", "text": "Arawa \u00e9 a antiga capital e maior cidade da Rexi\u00f3n Aut\u00f3noma de Bougainville, en Pap\u00faa Nova Guinea. No ano 2000 ti\u00f1a 36.443 habitantes. Durante a guerra civil dos 90 a capital substitu\u00eduse por Buka."}
{"id": "188507", "revid": "56817", "url": "https://gl.wikipedia.org/wiki?curid=188507", "title": "Distrito Capital Nacional de Pap\u00faa Nova Guinea", "text": "O Distrito da Capital Nacional (National Capital District) da Pap\u00faa Nova Guinea \u00e9 a \u00e1rea administrativa onde se localiza Port Moresby, a capital da Pap\u00faa Nova Guinea. Ten unha superficie de 240\u00a0km\u00b2 e unha poboaci\u00f3n de 254.158 habitantes (censo de 2000). A pesar de estar rodeada pola Provincia Central, da cal Port Moresby \u00e9 tam\u00e9n capital, non \u00e9 tecnicamente parte desta."}
{"id": "188509", "revid": "23204", "url": "https://gl.wikipedia.org/wiki?curid=188509", "title": "Donald Faison", "text": "Donald Adeosun Faison, nado o 22 de xu\u00f1o de 1974 en Nova York, \u00e9 un actor de estadounidense."}
{"id": "188510", "revid": "12452", "url": "https://gl.wikipedia.org/wiki?curid=188510", "title": "Estatuto de Galicia de 1936", "text": ""}
{"id": "188511", "revid": "12452", "url": "https://gl.wikipedia.org/wiki?curid=188511", "title": "Revolu\u00e7\u00e3o dos Cravos", "text": ""}
{"id": "188512", "revid": "12452", "url": "https://gl.wikipedia.org/wiki?curid=188512", "title": "Revolu\u00e7\u00e3o dos cravos", "text": ""}
{"id": "188513", "revid": "1987", "url": "https://gl.wikipedia.org/wiki?curid=188513", "title": "Ulysses Fingal", "text": ""}
{"id": "188514", "revid": "1131", "url": "https://gl.wikipedia.org/wiki?curid=188514", "title": "Xeograf\u00eda de Galiza", "text": ""}
{"id": "188515", "revid": "5863", "url": "https://gl.wikipedia.org/wiki?curid=188515", "title": "Estirpe", "text": "Estirpe \u00e9 un libro de poes\u00eda escrito por Xos\u00e9 Lu\u00eds M\u00e9ndez Ferr\u00edn en lingua galega, e publicado por Edici\u00f3ns Xerais en 1994 acompa\u00f1ado de debuxos de Gonzalo Ara\u00faxo. Ga\u00f1ou o Premio da Cr\u00edtica de poes\u00eda galega en 1994 e mailo Premio Losada Di\u00e9guez de creaci\u00f3n po\u00e9tica de 1995.\nCaracter\u00edsticas.\nO libro \u00e9 unha volta \u00e1s orixes de M\u00e9ndez Ferr\u00edn, como \"Onde o mundo se chama Celanova\" para Celso Emilio Ferreiro, pois como dic\u00eda Rainer Maria Rilke, \u201ca segunda patria \u00e9 a infancia\u201d. As\u00ed, o t\u00edtulo axuda a comprender que vimos do pasado, e M\u00e9ndez Ferr\u00edn evoca os espazos vitais por onde discorreu a s\u00faa vida, con catro lugares fundamentais:Dunha banda, Ourense e Vilanova dos Infantes durante a infancia como contraposici\u00f3n dun mesmo per\u00edodo: Vilanova como espazo m\u00e1xico e Ourense como lugar das certezas, con sotanas e camisas azuis. Doutra banda, Santiago de Compostela como cidade enigm\u00e1tica, chea de segredos por descubrir, e coa experiencia da aprendizaxe xunto a Otero Pedrayo, e Vigo como cidade proletaria e fronteiriza.Pero ademais da experiencia vital, o termo \"Estirpe\" serve para referirse \u00e1 historia dunha naci\u00f3n e aos problemas coet\u00e1neos.\nEstrutura.\nO libro in\u00edciase co poema \"Adicatoria\", unha dedicatoria inicial en verso en ingl\u00e9s, franc\u00e9s, castel\u00e1n e galego, para Seamus Heaney, Derek Walcott e Antonio Gamoneda.\n\"Estirpe\" incl\u00fae os poemas \"Escrito na pedra\", \"Concheiro\", \"Serpe\", \"Illas\", \"Cervo\", \"Cabalos\", \"Espada\", \"Labirinto\" e \"Disidencia e fin\". Despois seguen \"Jerry Lee Lewis\", \"Quai des Brumes\" (11 poemas co mar como nexo), \"Testamento do Ghebo\", \"Despedida ao Crasto Laboreiro\", \"Pontevedra\" (adicado a Gonzalo Adrio Barreiro, onde fala da represi\u00f3n acontecida en 1936 tralo alzamento nacional), \"Buscalque\", \"En las orillas del Sar\", \"Sorga\" (en referencia ao r\u00edo Sorga), \"Homenaxe a Fidel Castro\", \"Dume\", \"Acougo\", \"A gorda que Desata\", \"Don Garc\u00eda, Rei\", \"O Cambedo\" (en referencia \u00e1 batalla de Cambedo), \"Perceval\", \"Seitura\", \"Curro de Morgad\u00e1ns\", \"Mi\u00f1a casi\u00f1a, meu lar\", \"Prisciliano\", \"Irlanda\" e \"Colof\u00f3n\".\nCinco destes poemas (\"Quai des Brumes\", \"Despedida a Crasto Laboreiro\", \"Buscalque\", \"En las orillas del Sar\" e \"Sorga\") apareceran xa publicados en 1992.\nEstilo.\nO libro alterna poemas con estrofa libre e outros con estrofas cl\u00e1sicas. Respecto \u00e1 rima, \u00e9 libre e polirr\u00edtmica, con versos de arte maior na maior parte.Entre os recursos estil\u00edsticos empregados aparecen a enumeraci\u00f3n, os encabalgamentos, a anadiplose, a aliteraci\u00f3n ('vista vidrada') e o refr\u00e1n.\nLinguaxe.\nAo longo da s\u00faa obra, o autor adoita obviar nos seus escritos a normativa oficial do galego. Malia que na data da publicaci\u00f3n estaban vixentes as \"Normas Ortogr\u00e1ficas e Morfol\u00f3xicas do Idioma Galego\" (acordadas en 1982 entre a RAG e o ILG), son com\u00fans as desavinzas no vocabulario empregado. Ao tempo, aparecen numerosos estranxeirismos ('sports') e cultismos. Tam\u00e9n aparecen castelanismos, como o 'ai Dios Mio!' repetido como refr\u00e1n en \"Mi\u00f1a casi\u00f1a, meu lar\".\nTem\u00e1tica.\nHai temas recorrentes das orixes prehist\u00f3ricas de Galiza, como as representaci\u00f3ns dos petr\u00f3glifos con figuras como as serpes, cervos (figura estudada por Ferr\u00edn no estudo \"Cancioneiro de Pero Meogo\", publicado en 1968), espadas e labirintos. Homenax\u00e9ase a autores cl\u00e1sicos da poes\u00eda da literatura galega, como Rosal\u00eda de Castro, Eduardo Pondal, Manuel Antonio, Ram\u00f3n Cabanillas ou \u00c1lvaro Cunqueiro.\nA tem\u00e1tica pol\u00edtica est\u00e1 tam\u00e9n presente, criticando duramente a represi\u00f3n sufrida en Galiza en diversos momentos hist\u00f3ricos. Tam\u00e9n hai lugar para a pol\u00edtica internacional, con menci\u00f3ns ao r\u00e9xime comunista en Cuba. A historia de Galiza aparece reflectida con personaxes como Prisciliano, o rei Don Garc\u00eda. Amais, faise menci\u00f3n decote \u00e1 xeograf\u00eda de Galiza, tanto urbana como rural. Menci\u00f3n especial merecen os lugares nos que viviu Ferr\u00edn, como Ourense, Vilanova dos Infantes ou barrios de Vigo como O Berb\u00e9s ou Teis.\nO mar \u00e9 o protagonista dos once poemas de \"Quai des Brumes\", facendo menci\u00f3n a cl\u00e1sicos da literatura universal como Victor Hugo ou Daniel Defoe, a persoeiros galegos como Benito Soto ou Urbano Lugr\u00eds, e a lugares como Lisboa, Londres, as illas Ons e C\u00edes, Ald\u00e1n ou A Moureira.\nIlustraci\u00f3ns.\nOs textos aparecen acompa\u00f1adas de numerosos debuxos de Gonzalo Ara\u00faxo, con t\u00e9cnicas como a pintura e o gravado. A maior\u00eda usan a cor negra en diferentes escalas, se ben hai algunha ilustraci\u00f3n policromada."}
{"id": "188516", "revid": "23204", "url": "https://gl.wikipedia.org/wiki?curid=188516", "title": "Don Davis", "text": "Donald Davis Romain, nado o 4 de febreiro de 1957 en Anaheim (California), \u00e9 un compositor estadounidense de m\u00fasica para pel\u00edculas e director de orquestra. \u00c9 m\u00e1is co\u00f1ecido polo seu traballo nos filmes da serie \"Matrix\" (\"The Matrix\", \"The Matrix Reloaded\" e \"The Matrix Revolutions\") e traballou nunha gran variedade de pel\u00edculas desde terror a comedia.\nAs s\u00faas partituras caracter\u00edzanse pola s\u00faa atonalidade e estilo vangardista, con influencias de obras politonais minimalistas, como as de John Adams, como o uso das t\u00e9cnicas do compositor Witold Lutos\u0142awski.\nPrimeiros pasos.\nDavis naceu en Anaheim (California). Tivo especial interese na m\u00fasica desde moi pequeno, aprendendo a tocar a trompeta con 9 anos e escribindo pezas curtas con 12.\nNas primeiras etapas da s\u00faa vida, empezou a interesarse principalmente en x\u00e9neros como o jazz e o rock. Tras graduarse no instituto, Davis matriculouse na Universidade de California de Los \u00c1ngeles (\"UCLA\"), especializ\u00e1ndose en teor\u00eda musical e composici\u00f3n ao mesmo tempo que exerc\u00eda de trompetista en bandas de jazz universitarias as\u00ed como en diversas orquestras. Continuou os seus estudos de composici\u00f3n musical co profesor Henri Lazarof. Ademais, tam\u00e9n aprendeu direcci\u00f3n de orquestra da man de Albert Harris. Durante a aprendizaxe con Harris, este presentoulle o compositor Joe Harnell, o cal axudou a Davis na busca do seu primeiro traballo. O seu debut como profesional foi en \"Hart to Hart\", unha serie de televisi\u00f3n baseada na pel\u00edcula de 1930, \"The Thin Man\". Tam\u00e9n traballou como compositor xunto a Michael Kamen na pel\u00edcula \"Die Hard 2\".\nCine e televisi\u00f3n.\nDavis escribiu obras para numerosas das series de televisi\u00f3n at\u00e9 1995 en Estados Unidos. Ese mesmo ano escribiu algunhas pezas da pel\u00edcula animada de Disney \"A Goofy Movie\". Seguiu creando pezas para series de televisi\u00f3n at\u00e9 que dous directores novos, os irm\u00e1ns Wachowski, o contrataron para traballar na pel\u00edcula de cine negro, \"Bound\", que obtivo bastante \u00e9xito de portelo. \"Bound\" foi a pel\u00edcula que levou a Davis a converterse no compositor de toda a trilox\u00eda Matrix. Posteriormente, Davis compuxo partituras para pel\u00edculas como \"Jurassic Park III\" (recomendado por John Williams, compositor das anteriores), \"House on Haunted Hill\" e \"Behind Enemy Lines\"."}
{"id": "188517", "revid": "1131", "url": "https://gl.wikipedia.org/wiki?curid=188517", "title": "Pitchfork Media", "text": "Pitchfork Media, co\u00f1ecida normalmente como Pitchfork ou P4k, \u00e9 unha publicaci\u00f3n diaria de internet baseada en Chicago creada en 1995 dedicada \u00e1 cr\u00edtica e os comentarios musicais, a noticias do mundo da m\u00fasica e a entrevistas a artistas. C\u00e9ntrase na m\u00fasica independente e \"underground\", especialmente no indie rock. Por\u00e9n o seu abano est\u00e9ndese \u00e1 electr\u00f3nica, pop, hip hop, dance, folk, jazz, metal e m\u00fasica experimental.\nA web c\u00e9ntrase na m\u00fasica nova, pero os xornalistas de Pitchfork tam\u00e9n realizan recensi\u00f3ns de re-edici\u00f3ns de \u00e1lbums e \"box sets\". A p\u00e1xina tam\u00e9n ten publicado listas de mellores \u00e1lbums e canci\u00f3ns por d\u00e9cadas, ademais de realizar unha lista anual cos mellores disco e sinxelos dese ano.\nActualmente Pitchfork ten unha audiencia duns 240.000 lectores diarios, e m\u00e1is de 1,5 mill\u00f3ns de visitantes \u00fanicos por mes, sendo a publicaci\u00f3n musical online adicada \u00e1 m\u00fasica independente m\u00e1is popular.\nHistoria.\nA finais de 1995, Ryan Schreiber, ent\u00f3n acabado de sa\u00edr do instituto, creou Pitchfork en Minneapolis, Minnesota. Influenciado por fancines locais e a emisora de radio da universidade, a KUOM, Schreiber, que non ti\u00f1a experiencia previa escribindo, lanzouse a proporcionar a internet un recurso actualizado regularmente para a m\u00fasica independente. Nun principio levou o nome de Turntable, e a p\u00e1xina foi orixinalmente actualizada mensualmente con entrevistas e recensi\u00f3ns. En maio de 1996 o sitio comezou a publicar diariamente, e foi renomeada como \"Pitchfork\", unha referencia \u00e1 tatuaxe de Tony Montana na pel\u00edcula de 1983 \"O prezo do poder\".\nA comezos de 1999, Schreiber deixou Minneapolis e mudouse a Chicago, Illinois. Cara ent\u00f3n, a p\u00e1xina expand\u00edrase a catro recensi\u00f3ns de \u00e1lbums diarias, ademais de entrevistas, columnas e artigos espor\u00e1dicos. Tam\u00e9n comezou a ga\u00f1ar seguimento, tanto pola s\u00faa extensa cobertura da m\u00fasica underground como polo seu estilo de escritura. En outubro dese ano o sitio engadiu unha secci\u00f3n diaria de noticias musicais."}
{"id": "188518", "revid": "56817", "url": "https://gl.wikipedia.org/wiki?curid=188518", "title": "Enrique Rajoy Leloup", "text": "Enrique Rajoy Leloup, nado en Santiago de Compostela o 27 de marzo de 1882 e finado na mesma cidade o 23 de marzo de 1966, foi un xurista e pol\u00edtico galego.\nTraxectoria.\nFoi fillo do forcarei\u00e9s Mariano Rajoy Dobarro (1848-1931), garda civil, e a s\u00faa segunda muller, a arteix\u00e1 Rosa Leloup Gonz\u00e1lez (1849-1916). Tivo d\u00faas irm\u00e1s: Pilar (nada en 1879) e Elisa (nada en 1886). Enrique naceu no n\u00famero 5 da praci\u00f1a das \u00c1nimas, en Santiago de Compostela.\nSendo mozo foi oficial do concello de Conxo e posteriormente secretario accidental. Licenciado en Dereito pola Universidade de Santiago de Compostela en 1910, foi profesor de Dereito Civil na mesma Universidade. Foi decano do Colexio de Avogados compostel\u00e1n. Elixido concelleiro de Santiago de Compostela en 1931 formando parte da coalici\u00f3n mon\u00e1rquica, promoveu o desenvolvemento auton\u00f3mico de Galicia durante a Segunda Rep\u00fablica. Foi secretario da Comisi\u00f3n Redactora do Estatuto de Galicia (1932) e do Comit\u00e9 Central de Autonom\u00eda de Galicia (1932-1936). Defendeu a autonom\u00eda como forma pol\u00edtica porque permit\u00eda un control m\u00e1is directo e efectivo do pobo. En 1937 foi sancionado e apartado da docencia na Universidade, ao igual ca 45 outros profesores. En 1952 permit\u00eduselle regresar ao cargo de decano do Colexio de Avogados.\nVida persoal.\nCasou coa santiaguesa Mercedes Sobredo Brandariz (nada en 1883) e foi pai de Mariano, Pilar, Mercedes e Enrique Rajoy Sobredo e av\u00f3 de Mariano Rajoy."}
{"id": "188519", "revid": "55340", "url": "https://gl.wikipedia.org/wiki?curid=188519", "title": "Mario Franco", "text": "Mario Franco Rodr\u00edguez, nado en Santiago de Compostela o 27 de xullo de 1934, \u00e9 un escritor galego.\nTraxectoria.\nObtivo o t\u00edtulo de Bacharel na Academia Minerva, hoxe Colexio Peleteiro, no 1951. Traballou na pesca do bacallau nesa mesma d\u00e9cada, emigrando a Venezuela no 1959. Comezou a escribir en 2004, xa xubilado, sobre as s\u00faas experiencias vitais."}
{"id": "188520", "revid": "5863", "url": "https://gl.wikipedia.org/wiki?curid=188520", "title": "Raimundo L\u00f3pez Pol", "text": "Raimundo L\u00f3pez Pol, nado en Santiago de Compostela en 1877 e finado na mesma cidade o 19 de setembro de 1958, foi un comerciante e pol\u00edtico galego.\nTraxectoria.\nFigura da artesan\u00eda compostel\u00e1, foi escultor na s\u00faa xuventude. Dedicouse ao comercio. Foi presidente do Centro Republicano compostel\u00e1n durante a monarqu\u00eda e concelleiro de Santiago de Compostela dende 1911. Foi elixido alcalde de Santiago de Compostela nas elecci\u00f3ns municipais de abril de 1931. Militante da ORGA, en xullo de 1932 convocou unha asemblea de municipios de toda Galicia para a elaboraci\u00f3n do proxecto de Estatuto de Galicia (1932). Foi cesado como alcalde en novembro de 1934. Foi un dos fundadores do Partido Nacional Republicano do que foi elixido presidente do comit\u00e9 local de Santiago de Compostela en maio de 1935. Nas elecci\u00f3ns de febreiro de 1936 concorreu na Candidatura Republicana de Centro e Coalici\u00f3n que encabezaba Manuel Iglesias Corral pero non foi elixido. Logo do golpe de Estado do 18 de xullo de 1936 sufriu multas e foi desterrado. Permaneceu tres anos en Cuba, retornando a Santiago de Compostela en xullo de 1939. Xulgado o 8 de febreiro de 1940, foi condenado a seis meses de inhabilitaci\u00f3n e sancionado cunha multa de 25.000 pesetas.\nVida persoal.\nCasou en 1900 con Concepci\u00f3n Garabal S\u00e1nchez, que finou en 1928, e foi pai de Mercedes, Santiago, Manuel (destacado pintor) e Concepci\u00f3n L\u00f3pez Garabal."}
{"id": "188521", "revid": "1888", "url": "https://gl.wikipedia.org/wiki?curid=188521", "title": "Moreno Barcia", "text": ""}
{"id": "188522", "revid": "6348", "url": "https://gl.wikipedia.org/wiki?curid=188522", "title": "Mazarico real", "text": "O mazarico real, ou mazarico curl\u00ed, (\"Numenius arquata\") \u00e9 unha especie de ave caradriforme da familia Scolopacidae, que cr\u00eda en case toda Europa, no norte e leste, en prados, zonas lamacentas, r\u00edos, bra\u00f1as, costas e estuarios.\nReco\u00f1\u00e9cese de forma doada pola s\u00faa forma, cun longo pico lixeiramente curvo, e a s\u00faa voz, cun canto moi rechamante e bonito. A cor da s\u00faa plumaxe \u00e9 pardo area.\nO seu ni\u00f1o \u00e9 un pequeno oco, revestido de herba, no chan. Pon catro ovos nunha \u00fanica ni\u00f1ada, de abril a xullo.\nAlim\u00e9ntase de vermes, insectos, cangrexos, moluscos e estrelas de mar.\nSubespecies.\nCo\u00f1\u00e9cense tres subespecies de mazarico real:"}
{"id": "188523", "revid": "85894", "url": "https://gl.wikipedia.org/wiki?curid=188523", "title": "L. Scott Caldwell", "text": "Laverne Scott Caldwell, nada 17 de abril de 1950 en Chicago, Illinois, \u00e9 unha actriz estadounidense co\u00f1ecida por interpretar a Rose Henderson na serie de televisi\u00f3n da ABC \"Lost\". \u00d3 longo da s\u00faa traxectoria como actriz traballou de xeito moi prol\u00edfico en televisi\u00f3n, teatro e cinema. Tam\u00e9n traballou na radio e en anuncios televisivos."}
{"id": "188524", "revid": "85894", "url": "https://gl.wikipedia.org/wiki?curid=188524", "title": "Rodrigo Sanz", "text": "Rodrigo Sanz L\u00f3pez, nado en Ferrol o 29 de decembro de 1872 e finado en Santiago de Compostela o 26 de agosto de 1939, foi un pol\u00edtico e investigador galego.\nTraxectoria.\nImpulsor do Ateneo Ferrolano e Solidaridad Gallega. Na Coru\u00f1a contribu\u00edu \u00e1 creaci\u00f3n da Universidad Popular e desde Solidaridad Gallega promoveu as Asembleas Agrarias de Monforte. Foi presidente do Partido Regionalista Gallego e un dos iniciadores das Irmandades da Fala, chegando a ser elixido como l\u00edder das Irmandades o 3 de marzo de 1918, non obstante as tensi\u00f3ns entre rexionalistas e nacionalistas fixeron que a primeiros de abril deixase a organizaci\u00f3n e fundase un ef\u00e9mero Zentro Rexionalista . Durante a Ditadura de Primo de Rivera foi nomeado presidente da Uni\u00f3n Patri\u00f3tica de Ferrol e alcalde honorario da cidade. Dende 1931 presidiu o Secretariado de Galicia en Madrid. Participou na redacci\u00f3n do Estatuto de Galicia.\nEditou varios xornais como \"Solidarismo Gallego\" \u2013onde escribiu diversos artigos na secci\u00f3n Luchando\u2013 e \"El Kardeciano\", en homenaxe ao escritor Allan Kardec. Colaborou tam\u00e9n en \"Ecos del Eume\", \"Estudios Gallegos\", \"A Nosa Terra\" e \"Pr\u00e1cticas Modernas\". Como membro do Secretariado de Galicia, de Madrid, colaborou na redacci\u00f3n dunhas \"Bases para un proyecto de Estatuto de Galicia\" que se presentaron na Asemblea da Coru\u00f1a celebrada en xu\u00f1o de 1931 co obxectivo de aprobar un Estatuto de Autonom\u00eda para Galicia; este texto non foi tomado en consideraci\u00f3n pola Asemblea."}
{"id": "188525", "revid": "1888", "url": "https://gl.wikipedia.org/wiki?curid=188525", "title": "Rodrigo Sanz L\u00f3pez", "text": ""}
{"id": "188526", "revid": "89787", "url": "https://gl.wikipedia.org/wiki?curid=188526", "title": "Jos\u00e9 Rodr\u00edguez Mart\u00ednez (m\u00e9dico)", "text": "Jos\u00e9 Rodr\u00edguez Mart\u00ednez, co\u00f1ecido como M\u00e9dico Rodr\u00edguez, nado na Coru\u00f1a en 1856 e finado na mesma cidade o 18 de marzo de 1921, foi un m\u00e9dico, escritor e xornalista galego.\nTraxectoria.\nLicenciouse en medicina na Universidade de Santiago de Compostela en 1880. Realizou unha estada en Valencia como colaborador na loita contra o c\u00f3lera. Creou varios centros de vacinaci\u00f3n na Coru\u00f1a. Dirixiu o peri\u00f3dico \"El Centro Galaico\", fundou as revistas \"Galicia M\u00e9dica\" e \"Revista M\u00e9dico-Social\" e chegou a ser redactor xefe de \"La Voz de Galicia\". Tam\u00e9n colaborou nos peri\u00f3dicos \"El Esclavo\", \"La Pelea\", \"El Pueblo\", \"El Cardenal\", \"Lectura Popular\", \"La Uni\u00f3n Republicana\" e \"El Bochiche\".\nAs s\u00faas ideas republicanas lev\u00e1rono a asinar no ver\u00e1n de 1907 o Manifesto Solidario, que deu orixe a Solidaridad Gallega da que foi director do seu \u00f3rgano de prensa \"Galicia Solidaria\". En 1908 abandonou Solidaridad Gallega.\nEn 1909 fundou na r\u00faa de Santo Andr\u00e9 da Coru\u00f1a unha moderna casa de cirurx\u00eda co nome da deusa grega Higia, no que hab\u00eda novidades coma incubadoras para nenos prematuros. A cl\u00ednica desapareceu en 1921 coa morte do seu fundador.\nHomenaxes.\nEn 1933 inaugurouse un monumento ao M\u00e9dico Rodr\u00edguez na praza de Ourense da Coru\u00f1a."}
{"id": "188527", "revid": "98629", "url": "https://gl.wikipedia.org/wiki?curid=188527", "title": "Grou pequeno", "text": "O grou pequeno (Anthropoides virgo ou o sin\u00f3nimo Grus virgo) \u00e9 unha especie de ave gruiforme da familia Gruidae. A s\u00faa \u00e1rea de distribuci\u00f3n comprende Asia central (zona de cr\u00eda), \u00c1frica subsahariana e o sur de Asia (\u00e1reas de invernada). Tam\u00e9n hai pequenas poboaci\u00f3ns en Chipre e Turqu\u00eda.\nDescrici\u00f3n.\nO grou pequeno mide entre 85 e 100\u00a0cm de lonxitude e entre 1,55 e 1,80 m de envergadura. As \u00e1s e o corpo est\u00e1n cubertas dunha plumaxe gris. O pescozo e a cara son negros, e a parte traseira da cabeza est\u00e1 coroada por unha serie de plumas brancas e finas. O peito ten plumas longas e negras. Os ollos son vermellos. O peteiro e as patas son m\u00e1is curtos que noutros grous debido \u00e1 s\u00faa alimentaci\u00f3n.\nOs pitos te\u00f1en a plumaxe gris, f\u00f3ra da parte superior da cabeza, que \u00e9 de cor marr\u00f3n. Os exemplares novos te\u00f1en a coloraci\u00f3n dos adultos, a\u00ednda que a cabeza \u00e9 gris.\nBiolox\u00eda e comportamento.\nO grou pequeno habita en zonas esteparias, pr\u00f3ximas a zonas h\u00famidas. Durante a \u00e9poca de apareamento prefire os h\u00e1bitats h\u00famidos, mentres que nas zonas de invernada vive en ambientes m\u00e1is secos. Alim\u00e9ntase de materia vexetal, lombrigas, insectos, caracois, lagartos, ras, pequenos mam\u00edferos e pitos doutras aves. En ocasi\u00f3ns poden verse buscando alimento e refuxio preto de asentamentos humanos.\nEsta especie migra desde a \u00e1rea de cr\u00eda, nas pradar\u00edas centroasi\u00e1ticas, at\u00e9 a zona de invernada, en \u00c1frica ou na India entre agosto e setembro. Adoitan viaxar en grupos grandes, duns 400 individuos. Durante a viaxe moitas morren de fatiga, fame ou por depredadores. Nas zonas de invernada congr\u00e9ganse en grandes grupos, de at\u00e9 20.000 individuos, en ocasi\u00f3ns xunto \u00f3 grou. Entre marzo e abril, os grous emprenden a s\u00faa viaxe de regreso \u00e1s zonas de cr\u00eda.\nNa \u00e9poca de apareamento, o macho e a femia realizan danzas e chamadas de cortexo, a\u00ednda que as danzas dist\u00ednguense por estar compostas de menos saltos, e as chamadas son m\u00e1is agudas e intensas que noutros grous. Tras o apareamento, a femia pon 1 ou 2 ovos, que son incubados durante 1 mes. Tras nacer, os pitos permanecen xunto os proxenitores ata que son independentes, \u00f3s 65 d\u00edas de nacer como m\u00e1ximo.\nRelaci\u00f3n co home.\nO grou pequeno constit\u00fae parte da cultura de Paquist\u00e1n e o norte da India. \u00c9 chamada \"koonj\", e aparece na poes\u00eda e literatura da rexi\u00f3n como s\u00edmbolo de fidelidade matrimonial. A formaci\u00f3n en voo do grou foi adoptada polo ex\u00e9rcito na Antiga India.\nConservaci\u00f3n.\nA UICN considera \u00f3 grou pequeno como especie de preocupaci\u00f3n menor. A poboaci\u00f3n sit\u00faase entre os 200.000 e os 240.000 exemplares. \u00c9 vulnerable \u00e1 caza furtiva, as\u00ed como \u00e1 degradaci\u00f3n do seu h\u00e1bitat."}
{"id": "188529", "revid": "85894", "url": "https://gl.wikipedia.org/wiki?curid=188529", "title": "O Burgo, Lamas, Boqueix\u00f3n", "text": "O Burgo \u00e9 un lugar da parroquia de Lamas no concello coru\u00f1\u00e9s de Boqueix\u00f3n, na comarca de Santiago. Segundo o padr\u00f3n municipal (INE 2013) ten 50 habitantes (25 homes e 25 mulleres)."}
{"id": "188530", "revid": "85894", "url": "https://gl.wikipedia.org/wiki?curid=188530", "title": "O Outeiro, Lamas, Boqueix\u00f3n", "text": "O Outeiro \u00e9 un lugar da parroquia de Lamas no concello coru\u00f1\u00e9s de Boqueix\u00f3n na comarca de Santiago. Segundo o padr\u00f3n municipal (INE 2013) ten 48 habitantes (25 homes e 23 mulleres).\nToponimia.\nA orixe do top\u00f3nimo \u00e9 o lat\u00edn , que \u00e9 unha parte alta ou elevaci\u00f3n do terreo."}
{"id": "188531", "revid": "85894", "url": "https://gl.wikipedia.org/wiki?curid=188531", "title": "Senande, Lamas, Boqueix\u00f3n", "text": "Senande \u00e9 un lugar da parroquia de Lamas no concello coru\u00f1\u00e9s de Boqueix\u00f3n, na comarca de Santiago. Segundo o padr\u00f3n municipal (INE 2013) ten 39 habitantes (18 homes e 21 mulleres)."}
{"id": "188532", "revid": "85894", "url": "https://gl.wikipedia.org/wiki?curid=188532", "title": "A Torre, Lamas, Boqueix\u00f3n", "text": "A Torre \u00e9 un lugar da parroquia de Lamas no concello coru\u00f1\u00e9s de Boqueix\u00f3n, na comarca de Santiago. Segundo o padr\u00f3n municipal (INE 2013) ten 7 habitantes (2 homes e 5 mulleres)."}
{"id": "188533", "revid": "85894", "url": "https://gl.wikipedia.org/wiki?curid=188533", "title": "O Casal, Lamas, Boqueix\u00f3n", "text": "O Casal \u00e9 un lugar da parroquia de Lamas no concello coru\u00f1\u00e9s de Boqueix\u00f3n, na comarca de Santiago. Segundo o padr\u00f3n municipal (INE 2013) ten 35 habitantes (17 homes e 18 mulleres)."}
{"id": "188534", "revid": "85894", "url": "https://gl.wikipedia.org/wiki?curid=188534", "title": "A Espi\u00f1eira, Lamas, Boqueix\u00f3n", "text": "A Espi\u00f1eira \u00e9 un lugar da parroquia de Lamas no concello coru\u00f1\u00e9s de Boqueix\u00f3n, na comarca de Santiago. Segundo o padr\u00f3n municipal (INE 2013) ten 31 habitantes (19 homes e 12 mulleres)."}
{"id": "188535", "revid": "85894", "url": "https://gl.wikipedia.org/wiki?curid=188535", "title": "Vigo, Lamas, Boqueix\u00f3n", "text": "Vigo \u00e9 un lugar da parroquia de Lamas no concello coru\u00f1\u00e9s de Boqueix\u00f3n, na comarca de Santiago. Segundo o padr\u00f3n municipal (INE 2013) ten 35 habitantes (15 homes e 20 mulleres)."}
{"id": "188536", "revid": "85894", "url": "https://gl.wikipedia.org/wiki?curid=188536", "title": "Zaramacedo, Lamas, Boqueix\u00f3n", "text": "Zaramacedo \u00e9 un lugar da parroquia de Lamas no concello coru\u00f1\u00e9s de Boqueix\u00f3n, na comarca de Santiago. Segundo o padr\u00f3n municipal (INE 2013) ten 10 habitantes (7 homes e 3 mulleres). O lugar est\u00e9ndese, con igual top\u00f3nimo, pola parroquia contigua de Bando no concello de Santiago de Compostela."}
{"id": "188537", "revid": "56817", "url": "https://gl.wikipedia.org/wiki?curid=188537", "title": "Zaramacedo", "text": "Co top\u00f3nimo Zaramacedo refer\u00edmonos a un mesmo lugar localizado en dous concellos:"}
{"id": "188538", "revid": "85894", "url": "https://gl.wikipedia.org/wiki?curid=188538", "title": "Lestedo, Lestedo, Boqueix\u00f3n", "text": "Lestedo \u00e9 un lugar da parroquia de Lestedo no concello coru\u00f1\u00e9s de Boqueix\u00f3n, na comarca de Santiago. Segundo o padr\u00f3n municipal (INE 2013) ten 41 habitantes (21 homes e 20 mulleres)."}
{"id": "188539", "revid": "85894", "url": "https://gl.wikipedia.org/wiki?curid=188539", "title": "Rubial, Lestedo, Boqueix\u00f3n", "text": "Rubial \u00e9 un lugar da parroquia de Lestedo no concello coru\u00f1\u00e9s de Boqueix\u00f3n, na comarca de Santiago. Segundo o padr\u00f3n municipal (INE 2013) ten 68 habitantes (36 homes e 32 mulleres)."}
{"id": "188540", "revid": "85894", "url": "https://gl.wikipedia.org/wiki?curid=188540", "title": "Caneda, Loureda, Boqueix\u00f3n", "text": "Caneda \u00e9 un lugar da parroquia de Lestedo no concello coru\u00f1\u00e9s de Boqueix\u00f3n, na comarca de Santiago. Segundo o padr\u00f3n municipal (INE 2013) ten 40 habitantes (25 homes e 15 mulleres)."}
{"id": "188541", "revid": "1131", "url": "https://gl.wikipedia.org/wiki?curid=188541", "title": "Caneda", "text": "O top\u00f3nimo galego Caneda pode referirse a:\nAmais, como apelido pode referirse a:"}
{"id": "188544", "revid": "1131", "url": "https://gl.wikipedia.org/wiki?curid=188544", "title": "Castelo de Dubl\u00edn", "text": "O Castelo de Dubl\u00edn \u00e9 unha fortaleza datada no s\u00e9culo XVIII situada en Dame Street, na capital de Irlanda. Hoxe en d\u00eda acolle diversas oficinas gobernamentais, un centro de conferencias e \u00e9 unha das principais atracci\u00f3ns tur\u00edsticas de toda a illa.\nHistoria.\nNo lugar onde hoxe se ergue o castelo actual xa exist\u00eda unha fortaleza medieval dende os d\u00edas do rei Xo\u00e1n I de Inglaterra, o primeiro Se\u00f1or de Irlanda. Serviu de sede aos posteriores Se\u00f1ores (dende 1171 ata 1541), aos monarcas do Reino de Irlanda (1541 - 1800) e aos gobernadores do Reino Unido de Gran Breta\u00f1a e Irlanda (1800 - 1922). Con motivo da creaci\u00f3n do Estado Libre Irland\u00e9s deixou de ser sede dos gobernos da illa."}
{"id": "188546", "revid": "23204", "url": "https://gl.wikipedia.org/wiki?curid=188546", "title": "Condado de Berat", "text": "O Condado de Berat (en alban\u00e9s \"Qarku i Beratit\") \u00e9 un condado da Albania. Segundo o censo do 2001 ti\u00f1a unha poboaci\u00f3n de 193.020 habitantes, cunha previsi\u00f3n para o 2010 de 170.845 habitantes. Ten unha \u00e1rea de 1.818,09\u00a0km2. A s\u00faa capital \u00e9 a cidade de Berat.\nDistritos e concellos.\nO condado de Berat est\u00e1 divido administrativamente en tres distritos, que \u00e1 s\u00faa vez se subdividen en 25 concellos, sendo 5 concellos \"bashkia\", indicados con (*) na lista abaixo, e 20 concellos \"komuna\":"}
{"id": "188552", "revid": "23204", "url": "https://gl.wikipedia.org/wiki?curid=188552", "title": "Distrito de Berat", "text": "Berat (en alban\u00e9s: \"Rrethi i Beratit\") \u00e9 un dos distritos da Albania, localizado no centro-sur do pa\u00eds, no condado de Berat. A s\u00faa capital \u00e9 a mesma cidade de Berat.\nMunicipalidades.\nBerat est\u00e1 subdividido en 12 municipalidades, sendo 10 rurais e 2 urbanas (marcadas con *):"}
{"id": "188553", "revid": "23204", "url": "https://gl.wikipedia.org/wiki?curid=188553", "title": "Distrito de Skrapar", "text": "Skrapar (en alban\u00e9s, \"Rrethi i Skraparit\") \u00e9 un dos 36 distritos da Albania localizado no condado de Berat. A s\u00faa capital \u00e9 a cidade de Corovod\u00eb."}
{"id": "188554", "revid": "85894", "url": "https://gl.wikipedia.org/wiki?curid=188554", "title": "Matthew Fox", "text": "Matthew Chandler Fox, nado o 14 de xullo, 1966 en Abington, Pensilvania, \u00e9 un actor e ex modelo estadounidense. O seu primeiro papel protagonista foi o de Charly Salinger en \"Party of Five\" nos anos 1990, xunto con Scott Wolf e Neve Campbell. Por\u00e9n, \u00e9 reco\u00f1ecido internacionalmente por interpretar o doutor Jack Shephard na serie de televisi\u00f3n da ABC, \"Lost\"."}
{"id": "188557", "revid": "98629", "url": "https://gl.wikipedia.org/wiki?curid=188557", "title": "\u00bfPara qu\u00e9 sirve un oso?", "text": "\u00bfPara qu\u00e9 sirve un oso? \u00e9 un filme espa\u00f1ol dirixido por Tom Fern\u00e1ndez que se estreou no 2011.\nSinopse.\nGuillermo e Alejandro (Javier C\u00e1mara e Gonzalo de Castro) son dous irm\u00e1ns cient\u00edficos. O primeiro deles \u00e9 un bi\u00f3logo que traballa na Ant\u00e1rtida para estudar as consecuencias do Quecemento global sobre a Terra ata que un d\u00eda decide abandonar o seu traballo cando descobre que a ningu\u00e9n parece importarlle.\nPor outro lado, Alejandro \u00e9 un zo\u00f3logo que vive nun bosque de Asturias co seu axudante estadounidense Vincent (Jesse Johnson) \u00f3 que todos chaman \"Chaval\". A diferenza de Guillermo, este segue adiante coa idea de salvar os bosques da rexi\u00f3n da deforestaci\u00f3n, para iso necesita que aparezan osos pola zona."}
{"id": "188558", "revid": "1131", "url": "https://gl.wikipedia.org/wiki?curid=188558", "title": "Chamoso Lamas", "text": ""}
{"id": "188559", "revid": "85894", "url": "https://gl.wikipedia.org/wiki?curid=188559", "title": "Jorge Garcia", "text": "Jorge Fernando Garc\u00eda Meza, nado o 28 de abril de 1973 en Omaha, Nebrasca, \u00e9 un actor e humorista estadounidense.\nBiograf\u00eda.\n\u00c9 fillo do m\u00e9dico chileno Humberto Garc\u00eda (Concepci\u00f3n, Chile), quen a mediados da d\u00e9cada de 1960 decidiu partir a perfeccionarse \u00f3s Estados Unidos, pero finalmente ficou al\u00e1 despois de formar unha familia coa mestra de orixe cubana Dora Meza.\nTraxectoria.\n\u00c9 co\u00f1ecido por interpretar a H\u00e9ctor L\u00f3pez na serie de televisi\u00f3n \"Becker\" e a Hugo \"Hurley\" Reyes en \"Lost\". A banda musical Weezer adicoulle o \u00e1lbum musical \"Hurley\" (2010) na honra a este personaxe e puxeron unha imaxe da s\u00faa face na portada no disco. Nalg\u00fans concertos da xira que realizaron para promocionar o disco, Garcia participou como cantante convidade. Tam\u00e9n act\u00faa como humorista de mon\u00f3logos."}
{"id": "188560", "revid": "27177", "url": "https://gl.wikipedia.org/wiki?curid=188560", "title": "Vlad \u0162epe\u015f", "text": ""}
{"id": "188562", "revid": "98629", "url": "https://gl.wikipedia.org/wiki?curid=188562", "title": "O cami\u00f1o cara \u00f3 m\u00e1is forte", "text": " \u00e9 o 17\u00aa filme baseada na serie de manga e anime Dragon Ball, e a cuarta da etapa Dragon Ball, foi estreada o 2 de marzo de 1996. F\u00edxose con motivo do 10\u00ba aniversario da serie, e conta dun xeito diferente e alternativo a historia de Dragon Ball dende o comezo da serie ata o final do Ex\u00e9rcito Red Ribbon, cunha mellora gr\u00e1fica.\nSinopse.\nSon Goku co\u00f1ece a Bulma, e xuntos deciden ir na busca das sete B\u00f3las do Drag\u00f3n para resucitar \u00f3 Drag\u00f3n Shenron e pedirlle un desexo. Durante a viaxe, co\u00f1ecen a Oolong, Yamcha e Puar. Todos xuntos emb\u00e1rcanse nunha perigosa aventura enfront\u00e1ndose \u00f3 terrible ex\u00e9rcito da Red Ribbon, mandados polo malvado xeneral White. Goku combate a robots de gran poder e espectaculares t\u00e9cnicas de combate. Unha vez superado o obst\u00e1culo, o grupo segue o seu cami\u00f1o ata enfrontarse \u00f3 xeneral Blue coa axuda do Mestre Mutenroi."}
{"id": "188563", "revid": "25871", "url": "https://gl.wikipedia.org/wiki?curid=188563", "title": "Antonio Gamoneda", "text": "Antonio Gamoneda Lob\u00f3n, nado en Oviedo o 30 de maio de 1931, \u00e9 un poeta asturiano en lingua castel\u00e1, ga\u00f1ador do Premio Cervantes en 2006. Ademais de poes\u00eda, tam\u00e9n cultivou con \u00e9xito o ensaio. Parte da s\u00faa obra foi traducida a outras linguas como o franc\u00e9s, ingl\u00e9s, portugu\u00e9s ou neerland\u00e9s.\nTraxectoria.\nO seu pai tam\u00e9n se chamaba Antonio Gamoneda, e foi un poeta modernista que en 1919 publicou o seu \u00fanico libro, \"Otra m\u00e1s alta vida\". A s\u00faa nai era Amelia Lob\u00f3n.\nCon tres anos, sendo xa orfo de pai, marchou coa s\u00faa nai a Le\u00f3n, cidade que influ\u00edu notabelmente a s\u00faa traxectoria po\u00e9tica. Nun primeiro momento viviron no principal barrio obreiro e ferroviario da cidade, El Crucero, onde tivo lugar unha forte represi\u00f3n por parte do bando nacional durante a guerra civil. A presenza da s\u00faa nai como refuxio ante o horror e a miseria da guerra civil e a posguerra \u00e9 recorrente en toda a s\u00faa poes\u00eda. En 1936, coas escolas pechadas, aprendeu a ler co libro do seu pai.\nEn 1941 comezou a recibir clases no colexio relixioso dos Pais Agosti\u00f1os, at\u00e9 que decidiu deixalo en 1943. Ao d\u00eda seguinte de cumprir os 14 anos comezou a traballar como meritorio e recadeiro no Banco Mercantil. Mant\u00edvose como empregado de banca at\u00e9 1969, durante 24 anos, terminando por libre a educaci\u00f3n secundaria.\nMentres traballaba no banco tomou contacto coa resistencia intelectual ao franquismo, tomando parte activa. Deuse a co\u00f1ecer no mundo da poes\u00eda con \"Sublevaci\u00f3n inm\u00f3vil\" (1953-1959), obra publicada en Madrid en 1960 que supuxo unha ruptura coas tradicionais regras realistas da \u00e9poca, e coa que foi finalista do premio Adonais. En 1969 creou e dirixiu os servizos culturais da Deputaci\u00f3n da provincia de Le\u00f3n e promoveu a creaci\u00f3n da colecci\u00f3n Provincia de poes\u00eda, para fomentar desde as instituci\u00f3ns oficiais unha cultura progresista. Foi privado da s\u00faa condici\u00f3n de funcionario, sendo despois contratado de novo por sentenza xudicial.\nNesa \u00e9poca colaborou asiduamente en diferentes revistas culturais, e escribiu \"La tierra y los labios\" (1947-1953, publicado en 1987 no volume \"Edad\"), \"Exentos I\" (1959-1960, tam\u00e9n aparecido en 1987), \"Blues castellano\" (1961-1966, non publicada por at\u00e9 1982 por mor da censura), e \"Exentos II (Pasi\u00f3n de la mirada)\" (1963-1970, publicada con m\u00faltiples variaci\u00f3ns en 1979 como \"Le\u00f3n de la mirada\").\nDespois desta primeira etapa tivo un silencio creativo durante os \u00faltimos anos do r\u00e9xime franquista e os inicios da transici\u00f3n. Esta crise existencial e ideol\u00f3xica aparece reflectida na s\u00faa seguinte obra, \"Descripci\u00f3n de la mentira\" (1977), un longo poema que marcou un xiro cara a unha total madurez po\u00e9tica. Posteriormente publica \"L\u00e1pidas\" (Madrid, 1987) e \"Edad\", un volume revisado polo autor que recolle toda a s\u00faa poes\u00eda at\u00e9 1987 e que acadou o Premio Nacional de Literatura.\nDurante esta segunda etapa, entre 1979 e 1991, foi director xerente da Fundaci\u00f3n Sierra-Pambley, creada en 1887 por Francisco Giner de los R\u00edos baixo os principios da Instituci\u00f3n Libre de Ense\u00f1anza. Posteriormente foi membro do Padroato at\u00e9 2007.\nEn 1992 publicou \"Libro del fr\u00edo\", que o consagrou como un dos poetas m\u00e1is importantes en lingua castel\u00e1. En 2000 apareceu a versi\u00f3n definitiva desta obra, que inclu\u00eda \"Fr\u00edo de L\u00edmites\", obra procedente dunha colaboraci\u00f3n con Antoni T\u00e0pies pero que, desgaxada da pintura, adquir\u00eda o car\u00e1cter de \"addenda\" necesaria de \"Libro del fr\u00edo\". Previamente apareceran os poemas de \"Mortal 1936\", acompa\u00f1ando unhas serigraf\u00edas de Juan Barjola sobre a matanza na praza de touros de Badaxoz durante a guerra civil, e non chegaron a publicarse \"Exentos III\" (1993-1997).\n\"De un diccionario relativo a la ciencia m\u00e9dica arcaica\" (1993-1998) e \"Libro de los venenos\" (1995) son obras m\u00e1is at\u00edpicas que parten da convicci\u00f3n do autor de que a linguaxe arcaica se cargou esteticamente at\u00e9 se converter en poes\u00eda, e revelan a fascinaci\u00f3n do poeta pola traduci\u00f3n de Diosc\u00f3rides realizada por Andr\u00e9s Laguna no s\u00e9culo XVI e a s\u00faa interpretaci\u00f3n en clave po\u00e9tica por Gamoneda.\nEn 2003 apareceu \"Arden las p\u00e9rdidas\", que culmina a madurez iniciada en \"Descripci\u00f3n de la mentira\", dunha poes\u00eda na perspectiva da morte na que o perdido (infancia, amor, rostros do pasado, a ira...) a\u00ednda arde no tr\u00e1nsito cara a vellez con maior lucidez e claridade. Despois publicou \"Cecilia\" (2004) e \"Esta luz: poes\u00eda reunida: (1947-2004),\" (2004).\nEn 2006 conced\u00e9uselle o Premio Reina Sof\u00eda e o Premio Cervantes. Amais, recibiu entre outras concesi\u00f3ns a medalla de ouro de Pau, a medalla de prata do Principado de Asturias, o Premio Leteo, a medalla de ouro da provincia de Le\u00f3n e a medalla de ouro do C\u00edrculo de Belas Artes. \u00c9 fillo adoptivo da provincia de Le\u00f3n e de Vilafranca do Bierzo, e doutor \"honoris causa\" pola Universidade de Le\u00f3n.\nEn marzo de 2009 estreouse o documental \"Antonio Gamoneda. Escritura y alquimia\", rodado en 2007 e dirixido por Enrique Corti e C\u00e9sar Rendueles con gui\u00f3n de Amalia Iglesias e Julia Piera.\nEn 2011 a AELG nomeouno Escritor galego universal e en 2010 foi Premio Rosal\u00eda de Castro do Centro PEN Galicia."}
{"id": "188565", "revid": "865", "url": "https://gl.wikipedia.org/wiki?curid=188565", "title": "Malfunkshun", "text": "Malfunkshun \u00e9 unha banda de rock alternativo estadounidense formada en 1980 por Andrew Wood e o seu irm\u00e1n Kevin Wood. Malfunkshun, xunto con Skin Yard, Green River, U-Men e Melvins son considerados os \"padri\u00f1os\" do grunge, sendo Malfunkshun a primeira destas bandas en formarse."}
{"id": "188569", "revid": "89787", "url": "https://gl.wikipedia.org/wiki?curid=188569", "title": "Tomorr", "text": "O Monte Tomorr \u00e9 unha monta\u00f1a do centro-sur de Albania. O seu pico, denominado \u00c7uka e Partizanit, acada os 2416 m. At\u00f3pase ao leste das poboaci\u00f3ns de Berat e Poli\u00e7an, como tam\u00e9n do r\u00edo Osum.\nAntigamente, a contorna de Tomorr (en grego \u0386\u03bc\u03c5\u03c1\u03bf\u03bd Amyron) estivo habitada por dexaris, unha tribo do Epiro que pertenc\u00eda ao grupo caonio\nSegundo as lendas albanesas, Tomorr foi un xigante que leou con outro xigante chamado Shpirag por unha moza. Os dous xigantes mat\u00e1ronse entre eles, e cando o\u00edu isto a moza, esta afogou nas s\u00faas bagoas formando o r\u00edo de Osum.\nForma o Parque Nacional do Monte de Tomorr (en alban\u00e9s:\"Parku Komb\u00ebtar i Malit t\u00eb Tomorrit\") que ocupa unha \u00e1rea de 4.000 ha.\nTam\u00e9n \u00e9 un lugar de culto para os bektashis."}
{"id": "188570", "revid": "5144619", "url": "https://gl.wikipedia.org/wiki?curid=188570", "title": "Cusc\u00fas", "text": "O cusc\u00fas ou marma\u00f3n, chamado antigamente alcuzcuz (do \u00e1rabe \"kusk\u016bs\", con adici\u00f3n do artigo \"al-\" no segundo caso), \u00e9 un prato tradicional de Marrocos e Alxeria e outros pa\u00edses do norte de \u00c1frica (Tunisia, Mauritania, Libia e incluso de Sicilia), feito a base de s\u00e9mola de trigo (na antig\u00fcidade estaba feito de pequenas faragullas de pan). O nome \u00e1rabe \u0643\u0633\u0643\u0633 kuskus, \u0643\u0648\u0633\u0643\u0648\u0633 k\u016bsk\u016bs, \u0643\u0633\u0643\u0648\u0633 kusk\u016bs ou \u0643\u0633\u0643\u0648\u0633\u0648 kusk\u016bs\u016b, tam\u00e9n chamado nalgunhas zonas: \"al-ta'am\" \u0627\u0644\u0637\u0639\u0627\u0645, procede do tamazight \"seks\u016b\", denominaci\u00f3n tam\u00e9n usada en \u00e1rabe. Significa \"a comida\", xa que se poder\u00eda considerar como o prato principal en moitos dos pobos do norte de \u00c1frica, e nalgunhas familias coc\u00ed\u00f1ano diariamente.\nA s\u00e9mola de trigo coc\u00ed\u00f1ase nunha cuscuseira especial que, como as olas vaporeiras, ten un coador por riba da cazola. Na parte de abaixo prep\u00e1rase un estufado con verduras, da que o cusc\u00fas \u00e9 gornici\u00f3n. Ao final, tras varias horas de vaporizado, remexendo e rectificando o necesario, cons\u00e9guese unha pasta solta, vaporosa e desbordante de aroma.\nDependendo do pa\u00eds o cusc\u00fas prep\u00e1rase dun ou doutro xeito. Mais normalmente faise para acompa\u00f1ar pratos de a\u00f1o, polo (t\u00edpico de Marrocos) e verduras, todo acompa\u00f1ado da indispen\u00e1abel \"harissa\", pur\u00e9 de pementos vermellos picantes secos (chiles).\nEn Italia coc\u00ed\u00f1ase en Trapani (Sicilia) e faise para acompa\u00f1ar pratos de sopa de peixe.\nNos Estados Unidos o cusc\u00fas \u00e9 co\u00f1ecido popularmente como unha variedade da pasta as\u00ed elaborando deliciosos pratos."}
{"id": "188571", "revid": "98629", "url": "https://gl.wikipedia.org/wiki?curid=188571", "title": "Edificio Altino Arantes", "text": "Edif\u00edcio Altino Arantes \u00e9 un ra\u00f1aceos da cidade de S\u00e3o Paulo. Cos seus 161 metros e 40 plantas. \u00c9 o cuarto edificio m\u00e1is alto do Brasil, e foi rematado en 1947."}
{"id": "188573", "revid": "56817", "url": "https://gl.wikipedia.org/wiki?curid=188573", "title": "Metalcore", "text": "Metalcore \u00e9 un x\u00e9nero musical que combina varios elementos do metal extremo e o hardcore punk. O nome \u00e9 unha mestura dos nomes dos dous x\u00e9neros. O termo colleu o seu actual significado cara mediados dos anos 90, describindo a bandas como Earth Crisis, Deadguy e Integrity. O primeiro destes en formarse, Integrity, comezou a actuar en 1988. Entre as actuais bandas que practican este estilo destacan Killswitch Engage, Underoath, All That Remains, As I Lay Dying e The Devil Wears Prada.\nO metalcore dist\u00ednguese doutras fusi\u00f3ns de punk metal pola s\u00faa \u00e9nfase nas rupturas: lentas e intensas partes que conducen ao mosh. Durante os \u00faltimos cinco anos houbo unha saturaci\u00f3n de bandas do x\u00e9nero, do cal os brasileiros Sepultura \u00e9 considerado o grupo que asentou as bases para conformalo."}
{"id": "188574", "revid": "109216", "url": "https://gl.wikipedia.org/wiki?curid=188574", "title": "Shoegazing", "text": "Shoegazing (tam\u00e9n co\u00f1ecido como shoegaze) \u00e9 un subx\u00e9nero do rock alternativo aparecido no Reino Unido a finais dos anos 80. Durou ata mediados dos anos 90, chegando ao seu c\u00e9nit nos anos 1990 e 1991. A prensa musical brit\u00e1nica, especialmente \"NME\" e \"Melody Maker\", chamou a este estilo shoegazing debido a que os m\u00fasicos destas bandas estaban relativamente tranquilos durante as actuaci\u00f3ns, e nun estado introspectivo (\"non-confrontational state\"), de a\u00ed a idea de que estaban mirando aos seus zapatos (en ingl\u00e9s \"shoe\"). O excesivo uso de pedais de efectos tam\u00e9n contribu\u00edu \u00e1 imaxe dos m\u00fasicos mirando cara os seus zapatos (shoegazing significa mirando aos zapatos) durante os concertos.\nO son shoegazing caracter\u00edzase polo significativo uso de efectos de guitarra, e polas indistinguibles melod\u00edas de voz que se mesturan e confunden co ru\u00eddo creativo das guitarras. Nos anos 90, os grupos de shoegazing foron deixados de lado polo movemento grunge estadounidense, forzando a bandas relativamente desco\u00f1ecidas a separarse ou a reinventar o seu estilo. En tempos m\u00e1is recentes houbo un renovado interese polo x\u00e9nero entre as bandas de \"nu-gaze\", como The Joy Formidable, DIIV, The Depreciation Guild, The Radio Dept, Grey Zine, Whirr e Snow in Mexico.\nOs precursores m\u00e1is citados do x\u00e9nero son Cocteau Twins, The Jesus and Mary Chain, My Bloody Valentine, Spacemen 3 e Loop."}
{"id": "188575", "revid": "865", "url": "https://gl.wikipedia.org/wiki?curid=188575", "title": "Shoegaze", "text": ""}
{"id": "188576", "revid": "865", "url": "https://gl.wikipedia.org/wiki?curid=188576", "title": "Guided By Voices", "text": ""}
{"id": "188577", "revid": "55340", "url": "https://gl.wikipedia.org/wiki?curid=188577", "title": "Distritos de Albania", "text": "Os distritos de Albania foron entre 1913 e 2000 unha divisi\u00f3n administrativa de Albania. En alban\u00e9s dinse \"rrethe\", en singular \"rrethi\", sendo un total de trinta e seis. A capital, Tirana, ten un estatuto especial."}
{"id": "188578", "revid": "27155", "url": "https://gl.wikipedia.org/wiki?curid=188578", "title": "Inulina", "text": "A inulina \u00e9 o termo co que se designa unha familia de polisac\u00e1ridos, constitu\u00eddos por cadeas de frutosa, polo que se considera un frutano. As inulinas enc\u00f3ntranse xeralmente nas ra\u00edces, tub\u00e9rculos e rizomas de certas plantas anxiospermas (bard\u00e1n, chicoria, mexac\u00e1n etc.) como substancia de reserva. Forma parte da fibra alimentaria. O seu nome procede da primeira planta da que se illou en 1804, a \"Inula helenium\".\nA dieta occidental achega de 1 a 10 g diarios de inulina. A dixesti\u00f3n da inulina libera frutosa, pero en pequena proporci\u00f3n, xa que o organismo humano carece de encimas espec\u00edficos para hidrolizala. Ademais, a inulina \u00e9 \u00fatil para avaliar a funci\u00f3n do glom\u00e9rulo renal, xa que se excreta sen ser reabsorbida nos t\u00fabulos renais.\nBioqu\u00edmica.\nAs inulinas son pol\u00edmeros compostos principalmente por unidades de frutosa, e normalmente te\u00f1en unha glicosa terminal. As unidades de frutosa das inulinas est\u00e1n unidas por enlace glicos\u00eddico \u03b2(2\u21921). En xeral, as inulinas das plantas conte\u00f1en entre 20 e varios milleiros de unidades de frutosa. Existen mol\u00e9culas similares m\u00e1is pequenas, chamadas frutooligosac\u00e1ridos, o m\u00e1is simple dos cales \u00e9 un trisac\u00e1rido formado por d\u00faas unidades de frutosa e unha de glicosa.\nAs inulinas denom\u00ednanse da seguinte maneira: n \u00e9 o n\u00famero de residuos de frutosa e py \u00e9 a abreviaci\u00f3n de piranosil:\nA hidr\u00f3lise das inulinas rende frutooligosac\u00e1ridos, que son olig\u00f3meros de como m\u00e1ximo 10 unidades.\nEfectos sobre o organismo humano.\nDegradaci\u00f3n encim\u00e1tica.\nA inulina non \u00e9 degradada polos encimas humanos ptialina e amilase, presentes na saliva e secreci\u00f3n pancre\u00e1tica, xa que os seus enlaces \u03b2(1\u21922) non poden ser atacados por eles. Como resultado, a inulina atravesa a maior parte do tracto dixestivo practicamente sen alteraci\u00f3ns (s\u00f3 sofre un grao baixo de hidr\u00f3lise \u00e1cida no est\u00f3mago), e ata que chega ao colon non sofre transformaci\u00f3ns importantes.\nNa primeira porci\u00f3n do intestino groso as bacterias que residen al\u00ed comezan a degradar a inulina en grandes proporciones e a metabolizala producindo \u00e1cidos graxos de cadea curta, especialmente \u00e1cido but\u00edrico , xunto con di\u00f3xido de carbono, hidr\u00f3xeno e metano.\nPor esta raz\u00f3n os alimentos que conte\u00f1en inulina en grandes cantidades poden provocar flatulencia e molestias intestinais, especialmente naquelas persoas que non est\u00e1n acostumadas a inxerilos. \u00c9 recomendable ent\u00f3n que ditos alimentos se consuman en pequenas cantidades ao principio, ata que o organismo se adapte.\nA flora intestinal.\nA inulina estimula o crecemento da \"microbiota intestinal\" (microorganismos que viven no intestino) ben\u00e9fica., Como atravesa o est\u00f3mago e o duodeno case sen alterarse, chega ao final intestino delgado case sen dixerir e pasa ao groso. No colon est\u00e1 dispo\u00f1ible para ser metabolizada por alg\u00fans dos microorganimos intestinais, como as bifidobacterias e os lactobacilos, promovendo o seu asentamento e desenvolvemento. Por favorecer o crecemento das bifidobacterias dise que a inulina ten un \"efecto bifidox\u00e9nico\", e como promove o crecemento de microorganismos beneficiosos para a sa\u00fade consid\u00e9rase que ten actividade prebi\u00f3tica.\nEfectos sobre o aparato dixestivo.\nA inulina \u00e9 un integrante da fibra alimentaria, en particular da chamada fibra soluble. Ao ser moderadamente soluble en auga, ten ademais a propiedade de formar xeles que rete\u00f1en unha gran cantidade de auga. Os subprodutos da metabolizaci\u00f3n da inulina parece que aumentan o peristaltismo intestinal e facilitan a absorci\u00f3n dalg\u00fans elementos minerais (calcio, magnesio e f\u00f3sforo), pero esta absorci\u00f3n mellorada dimin\u00fae co tempo.\nControl da glicemia.\nA inulina non causa unha elevaci\u00f3n da glicemia. Debido a que a dixesti\u00f3n natural da inulina non libera cantidades importantes de glicosa, xa que o carbohidrato liberado \u00e9 principalmente frutosa (cuxo metabolismo non est\u00e1 influ\u00eddo pola hormona insulina), esta non eleva de maneira significativa os niveis sangu\u00edneos de glicosa ou de insulina.\nComo dentro dos carbohidratos da familia da inulina, os frutooligosac\u00e1ridos m\u00e1is simples de inulinas te\u00f1en sabor doce e os polisac\u00e1ridos de inulinas m\u00e1is complexos pos\u00faen propiedades similares ao amid\u00f3n, estas caracter\u00edsticas poden empregarse para elaborar edulcorantes e suced\u00e1neos de fari\u00f1as moi \u00fatiles para o control dos niveis de glicosa en individuos diab\u00e9ticos. Por\u00e9n, esta recomendaci\u00f3n debe efectuarse con precauci\u00f3n.\nIndicaci\u00f3ns e contraindicaci\u00f3ns.\nEstimouse que a dieta occidental achega 1-10 g diarios de inulina ou frutooligosac\u00e1ridos., Moitos alimentos que conte\u00f1en naturalmente cantidades importantes de inulina ou frutooligosac\u00e1ridos, tales como a chicoria (\"Cichorium intybus)\" e o porro ou allo porro \"(Allium ampeloprasum\" var. \"porrum\"), son co\u00f1ecidos desde a antig\u00fcidade como \"estimulantes da boa sa\u00fade\".\nA inulina \u00e9 reco\u00f1ecida como segura, polos organismos de control de alimentos como a FDA norteamericana. En Europa desde xaneiro de 2007 est\u00e1 autorizada a s\u00faa incorporaci\u00f3n a todos os produtos alimenticios. Por\u00e9n, tam\u00e9n se sinalan reacci\u00f3ns adversas \u00e1 inulina .\nAproximadamente entre un 30% e un 40% da poboaci\u00f3n mundial sofre dunha s\u00edndrome de mala absorci\u00f3n de frutosa, e como a inulina \u00e9 un frutano, presenta problemas para estes individuos. A recomendaci\u00f3n \u00e9 ent\u00f3n limitar a inxesta a 0,5 g de inulina por comida para estas persoas.\nAplicaci\u00f3ns.\nUsos industriais.\nA inulina, tal como se obt\u00e9n das plantas que a conte\u00f1en, pode ser directamente convertida en etanol, por medio dunha sacarificaci\u00f3n e fermentaci\u00f3n microbiol\u00f3xica simult\u00e1nea. Esta t\u00e9cnica \u00e9 a base para a obtenci\u00f3n das bebidas alcoh\u00f3licas mezcal e tequila, pero tam\u00e9n pos\u00fae un enorme potencial para converter residuos de colleitas con alto contido de inulina en etanol para ser utilizado como combustible.\nUsos alimentarios.\nA inulina estase a utilizar de maneira crecente no procesado de alimentos, debido \u00e1s s\u00faas infrecuentes caracter\u00edsticas nutricionais e, en especial, \u00e1s s\u00faas propiedades como ingrediente alimentario (t\u00e9\u00f1ase en conta que segundo a lexislaci\u00f3n europea, a inulina non \u00e9 un aditivo alimentario). Propiedades que van desde un sabor moderadamente doce nas inulinas m\u00e1is sinxelas, ata a posibilidade de utilizar as inulinas m\u00e1is complexas como suced\u00e1neos de fari\u00f1as; pasando por unha enorme cantidade de compostos de mediana complexidade sen sabor e cunha textura e palatabilidade moi similar \u00e1 das graxas. Ademais destas propiedades, \u00e9 interesante salientar que a metabolizaci\u00f3n da inulina achega 1,5 kcal /g. Xa que logo, en numerosos produtos, en especial l\u00e1cteos e xeados, a inulina util\u00edzase como substituto das graxas.\nUsos m\u00e9dicos e terap\u00e9uticos.\nA\u00ednda que en certas circunstancias o uso da inulina non \u00e9 apropiado, a inulina tense utilizado na pr\u00e1ctica cl\u00ednica para medir o \u00edndice de filtraci\u00f3n glomerular (GFR) Esta t\u00e9cnica bas\u00e9ase na propiedade da inulina de ser un composto inocuo, non degradable polos encimas do organismo humano, que se filtra case completamente no glom\u00e9rulo renal, e despois non se reabsorbe nin excreta no t\u00fabulo renal. Xeralmente, comp\u00e1ranse os resultados do \u00edndice de filtraci\u00f3n glomerular obtidos con inulina cunha an\u00e1lise similar na que se utiliza PAH (\u00e1cido paraaminohip\u00farico), que \u00e9 excretado totalmente a nivel tubular sen ser reabsorbido. Esta an\u00e1lise, a\u00ednda que \u00e9 longa e cara, fornece informaci\u00f3n esencial sobre o volume sangu\u00edneo que filtra o ril por unidade de tempo.\nA inulina ten potenciais usos terap\u00e9uticos, xa que favorece a absorci\u00f3n de calcio, polo que ten interese a s\u00faa aplicaci\u00f3n no mantemento da sa\u00fade \u00f3sea.\nOutras aplicaci\u00f3ns que se propuxeron \u00e9 o seu uso, soa ou combinada con bacterias probi\u00f3ticas, nos tratamentos da enfermidade inflamatoria intestinal (enfermidade de Crohn e colite ulcerosa), da hipercolesterolemia, ou o estrinximento intestinal.\nFontes naturais.\nA t\u00e1boa 1 recolle algunhas das plantas que conte\u00f1en cantidades significativas de inulina. Tam\u00e9n se est\u00e1n a investigar outras fontes de inulina, como patacas, millo ou leituga modificados xeneticamente (que acumulan ata 1,3-3,2\u00a0mg de inulina por gramo de produto)."}
{"id": "188579", "revid": "22570", "url": "https://gl.wikipedia.org/wiki?curid=188579", "title": "Conector el\u00e9ctrico", "text": "Un conector \u00e9 un dispositivo que efect\u00faa a uni\u00f3n entre unha porta de sa\u00edda dun determinado equipamento e a porta de entrada doutro (por exemplo, entre un ordenador e un perif\u00e9rico).\nActualmente os conectores est\u00e1n comezando a ser substitu\u00eddos pola tecnolox\u00eda wireless (uni\u00f3ns sen f\u00edo), e as\u00ed podemos encontrar no mercado varios equipamentos con esta tecnolox\u00eda, desde placas de rede, caixas de son, ratos, teclados..."}
{"id": "188580", "revid": "8758", "url": "https://gl.wikipedia.org/wiki?curid=188580", "title": "Conector", "text": "O termo conector pode referirse a:"}
{"id": "188581", "revid": "1131", "url": "https://gl.wikipedia.org/wiki?curid=188581", "title": "Manuel Banet", "text": "Manuel Banet Fontenla, nado na Coru\u00f1a o 30 de maio de 1871 e finado na mesma cidade o 30 de setembro de 1962, foi un avogado, economista, notario e escritor galego.\nTraxectoria.\nFoi notario en Monforte de Lemos, Santiago de Compostela e A Coru\u00f1a. Foi un dos fundadores da Real Academia Galega. Participou na I Asemblea Nacionalista celebrada en Lugo en 1918 e integrouse nas Irmandades da Fala. Colaborou en diversas publicaci\u00f3ns rexionalistas como \"Revista Gallega\" e \"Eco de Galicia\". En 1936 adscribiuse \u00e1 Dereita Galeguista. Entre os seus traballos destacan \"A prol do estatuto\" (Santiago de Compostela, 1933) e o texto \"O biling\u00fcismo\" (\"Bolet\u00edn da Real Academia Galega\", 1956)."}
{"id": "188582", "revid": "12452", "url": "https://gl.wikipedia.org/wiki?curid=188582", "title": "Estatuto de Galicia de 1932", "text": ""}
{"id": "188583", "revid": "22570", "url": "https://gl.wikipedia.org/wiki?curid=188583", "title": "Conector DIN", "text": "Un conector DIN \u00e9 un conector que foi orixinariamente estandarizado polo Deutsches Institut f\u00fcr Normung (DIN), a organizaci\u00f3n de estandarizaci\u00f3n alem\u00e1.\nExisten est\u00e1ndares DIN para diferentes conectores, polo tanto, o termo \"Conector DIN\" por si mesmo \u00e9 ambiguo xa que non identifica a un conector en particular amenos que se lle engada un n\u00famero de documento que indique do tipo de conector do que se trata (por exemplo \"Conector DIN 41524\").\nNo contexto da electr\u00f3nica de consumo, o termo de \"conector DIN\" ref\u00edrese por regra xeral aos conectores con extremo circular que foron os que primeiro se estandarizaron por DIN para ser empregados nos sinais de son anal\u00f3xicos. Alg\u00fans destes conectores foron usados posteriormente na transmisi\u00f3n de v\u00eddeo anal\u00f3xico e en interfaces dixitais, como por exemplo MIDI ou o conector PS/2 de teclado e rato de IBM.\nTodos os conectores macho (\"plugs\") da familia te\u00f1en un extremo de metal con 13.2\u00a0mm de di\u00e1metro con bordos especiais para limitar a orientaci\u00f3n ao ser insertados nas ra\u00f1uras. Existe unha serie de conectores que difiren s\u00f3 na configuraci\u00f3n dos pins e que foi estandarizado orixinariamente na DIN 41524 (de 3 a 5 pins), a DIN 45322 (de 5 pins a 60\u00b0), a DIN 45326 (8 pins), a DIN 45329 (7 pins), e outros est\u00e1ndares para diferentes aplicaci\u00f3ns.\nOs conectores te\u00f1en unha funda met\u00e1lica circular para protexer os pins que sobresaen. A funda met\u00e1lica est\u00e1 dentada para que sexa insertada coa orientaci\u00f3n correcta no seu enchufe e prever deste xeito posibles danos."}
{"id": "188584", "revid": "56817", "url": "https://gl.wikipedia.org/wiki?curid=188584", "title": "Central, Pap\u00faa Nova Guinea", "text": "A Provincia Central \u00e9 unha das provincias de Pap\u00faa Nova Guinea, que ocupa parte da costa meridional do pa\u00eds. Segundo o censo do 2000 contaba cunha poboaci\u00f3n de 183.983 persoas. Ten unha \u00e1rea de 29.500 quil\u00f3metros cadrados. A s\u00faa capital \u00e9 Port Moresby, a tam\u00e9n capital e cidade m\u00e1is poboada do Estado.\nA lingua m\u00e1is falada (a excepci\u00f3n de na capital) \u00e9 a hiri motu."}
{"id": "188589", "revid": "22570", "url": "https://gl.wikipedia.org/wiki?curid=188589", "title": "Gran Premio de Su\u00edza", "text": "O Gran Premio de Su\u00edza (en franc\u00e9s: Grand Prix de la Suisse, Alem\u00e1n: Grosser Preis von der Schweiz) foi a primeira carreira de autom\u00f3bil de Su\u00edza. Nos seus \u00faltimos anos foi unha carreira de F\u00f3rmula Un.\nO Gran Premio de automobilismo comezou en Su\u00edza en 1934, no Circu\u00edto Bremgarten, situado nos arredores da cidade de Bremgarten, preto de Berna. O Gran Premio de Su\u00edza contou para o Campionato de Europa de 1935 a 1939.\nA pista de Bremgarten mantivose como sede do Gran Premio de Su\u00edza ata 1954, en 1948 designouse como o Gran Premio de Europa, nun momento en que este t\u00edtulo era unha designaci\u00f3n honoraria outorgada cada ano a un Gran Premio de Europa. A posibilidade de volver como proba do campionato do mundo foi eliminada en , cando o automobilismo foi prohibido polo Goberno su\u00edzo, por consideralo un deporte inseguro para os espectadores tras a morte de 80 persoas na carreira de Le Mans de 1955. O Gran Premio de Su\u00edza regresou en como Gran Premio non de Campionato ao outro lado da fronteira, no Circu\u00edto de Dijon-Prenois, en Francia. O \u00faltimo Gran Premio de Su\u00edza foi unha proba do Campionato do Mundo de F\u00f3rmula Un en , tam\u00e9n se celebrou en Dijon.\nO 6 de xu\u00f1o de 2007 o Parlamento su\u00edzo votou a favor de levantar a prohibici\u00f3n das carreiras de circu\u00edto en Su\u00edza, votaron 97 a favor e 77 en contra. Con todo, a lexislaci\u00f3n non foi ratificada posteriormente polo Consello su\u00edzo dos Estados (\"S\u00e9nat\") e a prohibici\u00f3n en realidade \u00e9 moi pouco probable que se levante."}
{"id": "188590", "revid": "4527504", "url": "https://gl.wikipedia.org/wiki?curid=188590", "title": "Jan Gehl", "text": "Jan Gehl, nado en Copenhaguen o 17 de setembro de 1936, \u00e9 un arquitecto e urbanista dinamarqu\u00e9s.\nTraxectoria.\nA s\u00faa carreira est\u00e1 enfocada na mellora da calidade de vida urbana, polo que orienta o seu traballo ao dese\u00f1o de cidades peon\u00eds e nas que prima o uso da bicicleta. Ten a sede da s\u00faa compa\u00f1\u00eda na s\u00faa cidade natal."}
{"id": "188592", "revid": "23204", "url": "https://gl.wikipedia.org/wiki?curid=188592", "title": "Antonio Valc\u00e1rcel L\u00f3pez", "text": "Antonio Valc\u00e1rcel L\u00f3pez de Lemos, nado en Ourense o 10 de setembro de 1887 e finado en Madrid o 28 de marzo de 1963, foi un avogado e escritor galego.\nTraxectoria.\nDoutor en Dereito Mercantil, Econom\u00eda e Estat\u00edstica. Funcionario da Arrendataria de Tabacos. Dende o 1 de maio de 1914 encargouse da direcci\u00f3n de \"El Eco de Galicia\" da Coru\u00f1a, permanecendo no posto at\u00e9 o peche do xornal en 1916. Foi secretario da C\u00e1mara de Comercio da Coru\u00f1a de 1916 a 1926. Elixido candidato a Cortes das Irmandades da Fala pola circunscrici\u00f3n da Coru\u00f1a en 1918, finalmente retirouse a candidatura. Durante o franquismo foi secretario do Consello Superior das C\u00e1maras de comercio.\nVida persoal.\nCasou con Sof\u00eda Dom\u00ednguez Fern\u00e1ndez en 1915."}
{"id": "188593", "revid": "5863", "url": "https://gl.wikipedia.org/wiki?curid=188593", "title": "Andr\u00e9s Muruais", "text": "Andr\u00e9s Muruais Rodr\u00edguez, nado en Pontevedra o 30 de novembro de 1851 e finado na mesma cidade o 21 de outubro de 1882, foi un escritor e xornalista galego.\nTraxectoria.\nLicenciouse en Medicina e Cirurx\u00eda na Universidade de Santiago de Compostela en 1874. Co seu irm\u00e1n Jes\u00fas frecuentou as reuni\u00f3ns da sociedade La Galicia Literaria, que ti\u00f1an lugar en Madrid en 1875, na casa da poetisa Emilia Cal\u00e9.\nFoi un dos impulsores da prensa diaria en Galicia, colaborou cos peri\u00f3dicos \"La Constancia\", \"El Deber\", \"La Paz\", \"El Porvenir\", \"El Anunciador\", \"El Eco de Pontevedra\" e \"El L\u00e9rez\", foi o responsable de \"El Urco\" e fundou en Pontevedra o semanario \"El Independiente\" (1881-1882).\nApaixonado por Galicia e considerando que o sistema federativo era o m\u00e1is conveniente para ela, fundou comit\u00e9s e dirixiu un partido en Pontevedra.\nEscribiu poes\u00eda en castel\u00e1n e alg\u00fans poemas en galego, e cultivou tam\u00e9n o teatro e a zarzuela. A s\u00faa obra caracter\u00edzase polo seu costumismo e imaxinaci\u00f3n.\nFinou por mor da tuberculose. Foi soterrado no cemiterio de San Amaro de Pontevedra, poucos d\u00edas despois da s\u00faa inauguraci\u00f3n."}
{"id": "188594", "revid": "1888", "url": "https://gl.wikipedia.org/wiki?curid=188594", "title": "Andr\u00e9s Muruais Rodr\u00edguez", "text": ""}
{"id": "188595", "revid": "98629", "url": "https://gl.wikipedia.org/wiki?curid=188595", "title": "Francisco Rozados", "text": "Francisco Rozados Rivas, co\u00f1ecido como Rochi, nado en Forcarei o 17 de febreiro de 1963, \u00e9 un escritor e pol\u00edtico galego.\nTraxectoria.\nCursou os seus estudos primarios na escola Nosa Se\u00f1ora das Dores de Forcarei e no colexio dos Escolapios de Monforte de Lemos. O bacharelato realizouno entre o Seminario Menor de Santiago e o Colexio San Narciso de Mar\u00edn. Con posterioridade estudou o grao de Xeograf\u00eda e Historia na Universidade de Santiago de Compostela, onde se especializou en Historia Contempor\u00e1nea (1981-1986). Foi axente de desenvolvemento rural e xerente dos programas europeos PRODER e LEADER + MONTES (1996-2010), que abrangueron as comarcas da Terra de Montes e de Tabeir\u00f3s. No plano da actividade cultural fundou e coordinou a revista municipal \"Cotaredo (1998-2011)\" e o anuario cultural \"Metacios (2012-2014)\". Afiliado ao Partido Popular de Galicia, foi concelleiro de cultura de Forcarei de 1999 a 2011. En 2013 abandonou a formaci\u00f3n conservadora e fundou un partido de \u00e1mbito local chamado Foro Forcarei. Tam\u00e9n colaborou en prensa nas edici\u00f3ns comarcais de \"La Voz de Galicia\" e \"Faro de Vigo\" coas secci\u00f3ns \"A mi\u00f1a fusadela\" e \"Ecos metacios\" respectivamente. No ano 2015 abandonou a pol\u00edtica activa e dende 2019 traballa como ATC na empresa estatal Correos, actividade que alterna coa escritura e coas actividades audiovisuais."}
{"id": "188596", "revid": "22570", "url": "https://gl.wikipedia.org/wiki?curid=188596", "title": "Costrada de Pontedeume", "text": "A costrada \u00e9 unha especie de empanada de varias capas, t\u00edpica de Pontedeume. Conta a tradici\u00f3n que a receita da costrada procede dunha comunidade de monxes de Italia, pertencente quizais \u00e1 Orde de Santo Agosti\u00f1o, que a trouxo ao refectorio do mosteiro de Caaveiro no s\u00e9culo XII.\nDescrici\u00f3n.\nEst\u00e1 formada por varias capas de carne (polo, raxo e xam\u00f3n \u00e9 o habitual), ou peixe e marisco (normalmente rodaballo e vieiras), separadas por unha masa especial. \u00c9 un produto relativamente caro polos ingredientes que leva e a dificultade e lentitude na preparaci\u00f3n.\nA costrada, en raz\u00f3n quizais da s\u00faa complicaci\u00f3n, tipicamente medieval, e onerosidade, quedou reducida no s\u00e9culo XX a un vestixio culinario oficiado na coci\u00f1a familiar e nalg\u00fan heroico establecemento. O caso m\u00e1is co\u00f1ecido, sen\u00f3n o \u00fanico, \u00e9 o de Cristina do Pico, reposteira da vila de Pontedeume, que durante moitos anos continuou elaborando e comercializando moi polo mi\u00fado a costrada, gab\u00e1ndose de conservar con fidelidade a receita orixinal, pois sost\u00e9n con vehemencia\nun punto de vista purista sobre a coci\u00f1a galega tradicional. Preparaba a costrada na coci\u00f1a da s\u00faa casa, case sempre por encarga, especialmente con ocasi\u00f3n das festas patronais, e envi\u00e1baa despois a cocer no forno municipal. Tivo a bo acordo de transmitir a f\u00f3rmula -inclu\u00eddo o segredo da masa- \u00e1s s\u00faas fillas que a promoven nun establecemento creado por elas.\nA continuaci\u00f3n danse os ingredientes para facer unha costrada de carne. Se se quere facer doutro tipo, c\u00e1mbiase a carne por varias clases de peixe ou marisco.\nPreparaci\u00f3n.\nS\u00e9rvese quente."}
{"id": "188597", "revid": "1888", "url": "https://gl.wikipedia.org/wiki?curid=188597", "title": "La Noche", "text": "La Noche foi un xornal vespertino que se editou en Santiago de Compostela entre 1946 e 1967.\nHistoria.\nSubtitulado \"\u00danico diario de la tarde en Galicia\", apareceu o 1 de febreiro de 1946. Substitu\u00edu a \"El Compostelano\" e continuou a s\u00faa numeraci\u00f3n. O 1 de decembro de 1967 \"La Noche\" fusionouse con \"El Correo Gallego\", pertencente tam\u00e9n \u00e1 Editorial Compostela. A fusi\u00f3n entre os dous xornais ter\u00e1 t\u00edtulo \"El Correo Gallego. La Noche. \"Diario de Galicia\"\", e sair\u00e1 ata o 30 de novembro de 1974, e a partir do 2 de decembro de 1974 o xornal chamarase s\u00f3 \"El Correo Gallego. \"Diario decano de Galicia\"\", pero na contraportada seguir\u00e1 aparecendo ata abril de 1984 \"El Correo Gallego. La Noche. \"Diario decano de Galicia\"\".\nEstivo dirixido por Jos\u00e9 Go\u00f1i Aizp\u00farua, Raimundo Garc\u00eda Dom\u00ednguez (Borob\u00f3), Jos\u00e9 Vidal Iborra e Francisco Leal \u00cdnsua. Entre os seus colaboradores figuraron Ant\u00f3n Fraguas, Xos\u00e9 Filgueira Valverde, Couceiro Freijomil, \u00c1lvaro Cunqueiro, Bouza Brey, Vicente Risco, Varela J\u00e1come, Garc\u00eda-Boda\u00f1o e M\u00e9ndez Ferr\u00edn.\nEntre outubro de 1949 e xaneiro de 1950 inclu\u00edu un suplemento semanal, titulado \"La Noche. Suplemento del s\u00e1bado\", de car\u00e1cter literario e econ\u00f3mico. Coordinado por Francisco Fern\u00e1ndez del Riego (que asinaba como Salvador Lorenzana) e Xaime Isla Couto (que asinaba como Santiago Fern\u00e1ndez), a s\u00faa tendencia era galeguista e progresista, e inclu\u00edu artigos e ensaios sobre literatura, principalmente sobre literatura galega.\nCaracter\u00edsticas.\nCoa creaci\u00f3n do vespertino \"La Noche\" en 1946, a Editorial Compostela iniciou unha nova aventura period\u00edstica. Nacido nun contexto hist\u00f3rico dif\u00edcil, a s\u00faa publicaci\u00f3n trouxo un sopro de aire fresco e f\u00e9rtil a unha prensa galega da \u00e9poca asfixiada, est\u00e9ril.\nCriterios econ\u00f3micos e comerciais.\nCando apareceu \"La Noche\", a Editorial Compostela xa publicaba \"El Correo Gallego\". Como este era un xornal da ma\u00f1\u00e1, a publicaci\u00f3n de \"La Noche\", \"\u00danico diario de la tarde en Galicia\", era un engadido \u00e1 publicaci\u00f3n do xornal irm\u00e1n. A complementariedade dos dous xornais non s\u00f3 se detivo nese aspecto. De feito, co seu car\u00e1cter rexional, \"La Noche\" tam\u00e9n complementou o car\u00e1cter localista de \"El Correo Gallego\":\nPara que \"La Noche\" fose un xornal para toda Galicia, a empresa baseou o contido das p\u00e1xinas nun tema prioritario galego. Ademais das p\u00e1xinas literarias, at\u00f3panse p\u00e1xinas dedicadas \u00e1s noticias das diferentes \u00e1reas xeogr\u00e1ficas de Galicia na secci\u00f3n \"Galicia al d\u00eda\": \"Santiago\", \"A Coru\u00f1a\", \"Pontevedra\", \"Vigo\", aos que se engadiron a principios dos anos cincuenta \"Lugo\" e \"Orense\".\nPara levar a cabo o proxecto, a Editorial Compostela contou coa colaboraci\u00f3n de ilustres intelectuais e artistas galegos. A presenza destes nas p\u00e1xinas do xornal, axudou, pola condici\u00f3n de nativo e persoa p\u00fablica destes colaboradores, a difundir a venda do xornal en todas as cidades de Galicia.\nIdeolox\u00eda.\nAs\u00ed se prestaba a ideolox\u00eda defendida pola Editorial Compostela nun artigo an\u00f3nimo do xornal en 1947:\n\"La Noche\" op\u00faxose \u00e1 pol\u00edtica de unificaci\u00f3n cultural do r\u00e9xime franquista (o donostiarra Jos\u00e9 Go\u00f1i Aizp\u00farua, director do vespertino desde a s\u00faa creaci\u00f3n ata 1960 -e director do segundo xornal da compa\u00f1\u00eda, \"El Correo Gallego\"-, estaba ligado \u00e1 ideolox\u00eda carlista). E as d\u00faas ideolox\u00edas -carlista e galeguista- atoparon en \"La Noche\" a mesma vontade de actuar na reivindicaci\u00f3n dos valores culturais de Galicia.\n\"La Noche\" no contexto pol\u00edtico e cultural de Galicia.\nAta 1963 os temas galegos era o interese principal das p\u00e1xinas literarias do xornal, pero a partir de marzo de 1964, estes temas desaparece case por completo.\n1964 foi o ano doutra ruptura que se produciu entre as d\u00faas xeraci\u00f3ns galeguistas posteriores \u00e1 guerra.\nCulturalismo ou pol\u00edtica.\nA partir de 1941, en Buenos Aires, ao redor das figuras m\u00e1is destacadas do nacionalismo galego no exilio, Castelao e Su\u00e1rez Picallo, o Consello de Galicia realizou unha intensa actividade pol\u00edtica para defender a identidade galega. As\u00ed mesmo, foi Buenos Aires, a partir de 1939, e ata ben entrado os anos 60, a capital cultural de Galicia.\nA estratexia culturalista que os galleguistas do interior tomaron en principio nas p\u00e1xinas de \"La Noche\" non se considerou exitosa por parte dos exiliados en Am\u00e9rica. A\u00ednda que nun principio as diverxencias non foron expl\u00edcitas, cando se creou a Editorial Galaxia, p\u00faidose ver a ausencia de traballos dos exiliados nas s\u00faas publicaci\u00f3ns. O que se lle criticaba aos intelectuais galegos implicados na acci\u00f3n cultural en Espa\u00f1a era que a cultura galega se caracterizaba por unha postura excesivamente elitista e ata metaf\u00edsica, moi orientada \u00e1 filosof\u00eda e \u00e1 especulaci\u00f3n te\u00f3rica e que apenas se preocupaba polas demandas de tipo m\u00e1is popular:\nA reivindicaci\u00f3n cultural que se levou a cabo en \"La Noche\" dende 1946, adher\u00edndose o ao galeguismo culturalista, tivo detractores desde o principio e as posici\u00f3ns do \"pi\u00f1eirismo\" -e, por extensi\u00f3n, do galeguismo do interior- separ\u00e1ronse das posici\u00f3ns defendidas polos nacionalistas exiliados -que mantiveron unha ideolox\u00eda nacionalista-federalista- ata 1958 cando houbo unha ruptura definitiva entre ambos:\nInicio do combate pol\u00edtico.\nA ruptura real coa acci\u00f3n cultural galeguista aconteceu en 1964, coa aparici\u00f3n das primeiras organizaci\u00f3ns pol\u00edticas e socialistas galegas: apareceron a Uni\u00f3n do Pobo Galego (UPG) e o Partido Socialista Galego (PSG), as d\u00faas li\u00f1as principais do galeguismo clandestino que froitificaron despois en novos grupos e asociaci\u00f3ns.\nCando se produciu a ruptura, os colaboradores da segunda xeraci\u00f3n xa non volveron aparecer nas p\u00e1xinas de \"La Noche\". De feito, as ideas pol\u00edticas da esquerda e profundamente marxistas non se correspond\u00edan coa ideolox\u00eda anti-comunista e anti-marxista que defend\u00eda o xornal.\nPero tampouco, de 1964 a 1967, volveu destacarse no xornal a loita cultural que seguiron os galeguistas culturalistas da primeira xeraci\u00f3n. Quizais, como a loita cultural pasou a un segundo plano, os administradores do xornal xa non ti\u00f1an interese polo asunto:"}
{"id": "188598", "revid": "1888", "url": "https://gl.wikipedia.org/wiki?curid=188598", "title": "Garc\u00eda-Boda\u00f1o", "text": ""}
{"id": "188599", "revid": "1888", "url": "https://gl.wikipedia.org/wiki?curid=188599", "title": "Varela J\u00e1come", "text": ""}
{"id": "188600", "revid": "22570", "url": "https://gl.wikipedia.org/wiki?curid=188600", "title": "Condados de Albania", "text": "Albania est\u00e1 dividida en doce \"condados\" (en alban\u00e9s: \"qarku\", sing. \"qark\" (termo oficial); mais moitas veces \"prefektura\", sing. \"prefektur\u00eb\", \u00e1s veces traducido como prefectura). Cada un conten varios distritos (por veces descrito como subprefecturas)."}
{"id": "188601", "revid": "1410", "url": "https://gl.wikipedia.org/wiki?curid=188601", "title": "Occidental, Pap\u00faa Nova Guinea", "text": "A Provincia Occidental, no pasado co\u00f1ecida como \"de Fly\", \u00e9 unha das provincias de Pap\u00faa Nova Guinea, situada na rexi\u00f3n m\u00e1is suroeste desta. A s\u00faa capital \u00e9 a cidade de Daru, a\u00ednda que Tabubil \u00e9 o asentamento m\u00e1is grande da provincia. Outras poboaci\u00f3ns importantes son Kiunga, Tabubil, Ningerum, Olsobip e Balimo.\nSegundo o censo do ano 2000 ti\u00f1a 153.304 habitantes.\nOcupa unha \u00e1rea duns 99.300\u00a0km\u00b2, sendo a provincia con m\u00e1is extensi\u00f3n da Pap\u00faa Nova Guinea. Pos\u00fae diversos r\u00edos, como \u00e9 o r\u00edo Fly e os seus afluentes, como son o Strickland ou o Ok Tedi. O lago m\u00e1is grande de Pap\u00faa Nova Guinea, o Lago Murray, at\u00f3pase nesta provincia occidental.\nNesta provincia \u00e1chase o \u00fanico cacho de terra m\u00e1is ao oeste do paralelo 141\u00b0L, li\u00f1a que divide a Nova Guinea Occidental da Indonesia. Esta pequena secci\u00f3n este delimitada polo r\u00edo Fly."}
{"id": "188602", "revid": "22570", "url": "https://gl.wikipedia.org/wiki?curid=188602", "title": "Rexi\u00f3ns de Pap\u00faa Nova Guinea", "text": "As rexi\u00f3ns da Pap\u00faa Nova Guinea son a m\u00e1is ampla escala das divisi\u00f3ns administrativas do Estado, a\u00ednda que as provincias son as principais divisi\u00f3ns administrativas do pa\u00eds.\nAs catro rexi\u00f3ns son:"}
{"id": "188603", "revid": "56817", "url": "https://gl.wikipedia.org/wiki?curid=188603", "title": "Southern Highlands", "text": "A Southern Highlands, ou Highlands Meridionais, \u00e9 unha das divisi\u00f3ns administrativas do Estado Independente de Pap\u00faa Nova Guinea. A capital da provincia \u00e9 a cidade de Mendi.\nSegundo o censo do ano 2000, ti\u00f1a 546.265 habitantes. Considerando a superficie do territorio, que \u00e9 duns 23.800 km\u00b2, d\u00e1 unha densidade de poboaci\u00f3n de 23 habitantes por quil\u00f3metro cadrado.\nXeograf\u00eda.\nA provincia pode dividirse en catro rexi\u00f3ns xeogr\u00e1ficas distintas:\nDistritos.\nEsta provincia subdiv\u00eddese en varios distritos, a saber:"}
{"id": "188604", "revid": "27249", "url": "https://gl.wikipedia.org/wiki?curid=188604", "title": "Theobroma cacao", "text": ""}
{"id": "188605", "revid": "27249", "url": "https://gl.wikipedia.org/wiki?curid=188605", "title": "East New Britain", "text": ""}
{"id": "188606", "revid": "27249", "url": "https://gl.wikipedia.org/wiki?curid=188606", "title": "West New Britain", "text": ""}
{"id": "188607", "revid": "27155", "url": "https://gl.wikipedia.org/wiki?curid=188607", "title": "Dermat\u00e1n sulfato", "text": "O dermat\u00e1n sulfato ou sulfato de dermat\u00e1n \u00e9 un heteropolisac\u00e1rido pertencente ao grupo dos glicosaminoglicanos, que se atopa principalmente na pel, pero tam\u00e9n nos vasos sangu\u00edneos, v\u00e1lvulas card\u00edacas, tend\u00f3ns, pulm\u00f3ns e noutros tecidos.\nEst\u00e1 formado por unha unidade disac\u00e1rida repetida constitu\u00edda por unha N-acetilgalactosamina sulfatada no carbono 4 e un \u00e1cido L-idur\u00f3nico (substitu\u00eddo algunhas veces polo \u00e1cido glicur\u00f3nico) , que est\u00e1n unidas por enlace O-glicos\u00eddico \u03b1-1,3. O \u00e1cido idur\u00f3nico orix\u00ednase por epimerizaci\u00f3n do \u00e1cido glicur\u00f3nico. Tam\u00e9n se poden atopar na mol\u00e9cula restos de galactosa e xilosa. A mol\u00e9cula non est\u00e1 ramificada e est\u00e1 unida a prote\u00ednas formando proteoglicanos. Sintet\u00edzase no aparato de Golgi e excr\u00e9tase f\u00f3ra da c\u00e9lula.\nAntes, o dermat\u00e1n sulfato denomin\u00e1base condroit\u00edn sulfato B, pero esta denominaci\u00f3n xa case non se usa.\nFunci\u00f3n.\nO dermat\u00e1n sulfato pode intervir na coagulaci\u00f3n sangu\u00ednea como anticoagulante , enfermidades cardiovasculares, carcinox\u00e9nese, infecci\u00f3ns, curaci\u00f3n de feridas, e fibrose.\nPatolox\u00eda.\nO dermat\u00e1n sulfato acum\u00falase anormalmente en varios dos trastornos chamados mucopolisacaridoses , como na enfermidade de Hurler, causada por un defecto no encima lisos\u00f3mico alfa-L-iduronidase, e excreci\u00f3n urinaria excesiva de hepar\u00e1n sulfato e dermat\u00e1n sulfato.\nUn exceso de dermat\u00e1n sulfato na v\u00e1lvula mitral da autr\u00edcula esquerda do coraz\u00f3n \u00e9 caracter\u00edstica da dexeneraci\u00f3n mixomatosa das valvas da v\u00e1lvula, que orixina finalmente o prolapso da v\u00e1lvula mitral e insuficiencia card\u00edaca. Este prolapso cr\u00f3nico aparece principalmente en mulleres de m\u00e1is de 60 anos, e pode predispo\u00f1er ao paciente a unha calcificaci\u00f3n anular mitral."}
{"id": "188608", "revid": "27155", "url": "https://gl.wikipedia.org/wiki?curid=188608", "title": "Sulfato de dermat\u00e1n", "text": ""}
{"id": "188609", "revid": "1888", "url": "https://gl.wikipedia.org/wiki?curid=188609", "title": "La Voz del Pueblo", "text": "La Voz del Pueblo foi o nome de varias publicaci\u00f3ns:"}
{"id": "188610", "revid": "1888", "url": "https://gl.wikipedia.org/wiki?curid=188610", "title": "Voz del Pueblo", "text": "Voz del Pueblo foi o nome de d\u00faas publicaci\u00f3ns:"}
{"id": "188611", "revid": "98629", "url": "https://gl.wikipedia.org/wiki?curid=188611", "title": "O regreso de Broly", "text": " \u00e9 o 13\u00aa filme baseado na serie de manga e anime Dragon Ball, e o 10\u00aa da etapa Dragon Ball Z, foi estreada o 12 de marzo de 1993.\nSinopse.\nBrolin regresa clamando vinganza. Tras ser derrotado por Son Goku nunha dura batalla no planeta Novo Vexeta, Brolin logra escapar nunha c\u00e1psula espacial e chega \u00e1 Terra. Al\u00ed queda conxelado nun lago durante 7 anos. Mentres, Videl, Son Goten, e Toranks re\u00fanen as B\u00f3las do Drag\u00f3n. Chegan a un estra\u00f1o pobo ameazado pola presenza dun monstro. Os choros de Son Goten espertan a Brolin do seu letargo e comeza unha batalla."}
{"id": "188613", "revid": "98629", "url": "https://gl.wikipedia.org/wiki?curid=188613", "title": "O combate definitivo", "text": " \u00e9 o 14\u00ba filme baseado na serie de manga e anime Dragon Ball, e o 11\u00ba da etapa Dragon Ball Z, foi estreado o 28 de xullo de 1994.\nSinopse.\nBrolin regresa convertido en Bio-Brolin, un cyborg m\u00e1is poderoso que o anterior. \u00c9 a derradeira pel\u00edcula das tres centradas neste personaxe: \"Estala o duelo\", \"O regreso de Broly\" e \"O combate definitivo\"."}
{"id": "188614", "revid": "89787", "url": "https://gl.wikipedia.org/wiki?curid=188614", "title": "Eco de La Estrada", "text": "Eco de La Estrada foi un semanario editado na Estrada entre 1912 e 1919.\nHistoria e caracter\u00edsticas.\nSemanario agrarista subtitulado \"Peri\u00f3dico de inter\u00e9s general y de informaci\u00f3n agr\u00edcola\", apareceu o 7 de abril de 1912. En 1918 subtitul\u00e1base \"\u00d3rgano de las sociedades agr\u00edcolas de este distrito\". Estaba dirixido por Benigno P\u00edo Losada a quen sucedeu Pedro Varela Castro e entre os seus redactores estaba Severino Trigo. Foi produto da radicalizaci\u00f3n anticaciquista da Federaci\u00f3n Agraria do distrito da Estrada. Foi un dos voceiros do movemento de Acci\u00f3n Gallega. No peri\u00f3dico publicou colaboraci\u00f3ns po\u00e9ticas e literarias Manuel Garc\u00eda Barros."}
{"id": "188615", "revid": "98629", "url": "https://gl.wikipedia.org/wiki?curid=188615", "title": "Fusi\u00f3n (filme)", "text": ", \u00e9 o 15\u00ba filme baseado na serie de manga e anime Dragon Ball, e o 12\u00ba da etapa Dragon Ball Z, foi estreado o 4 de marzo de 1995.\nSinopse.\nA aventura comeza cando un habitante adolescente do inferno se descoida de cambiar os tanques \"da m\u00e1quina do lavadoiro da alma\", que limpa as almas que van \u00f3 inferno. Cando os tanques estalan, o rapaz \u00e9 posu\u00eddo polas forzas malignas e transf\u00f3rmase en Janemba, unha enorme e poderosa criatura. Janemba cambia as leis do ceo e crea moitos problemas, inclu\u00edndo resucitar a Freezer a t\u00f3dolos outros mortos malvados."}
{"id": "188616", "revid": "89787", "url": "https://gl.wikipedia.org/wiki?curid=188616", "title": "Dextrina", "text": "As dextrinas son un tipo de oligosac\u00e1ridos ou pequenos polisac\u00e1ridos formados por glicosa producidos pola hidr\u00f3lise do amid\u00f3n ou do glic\u00f3xeno e de peso molecular moito menor ca estes. As dextrinas pres\u00e9ntanse como mesturas de pol\u00edmeros formados por mol\u00e9culas de glicosa unidas por enlaces O-glicos\u00eddicos \u03b1-(1\u21924) ou \u03b1-(1\u21926).\nAs dextrinas poden producirse a partir do amid\u00f3n pola acci\u00f3n de encimas amilases, durante a dixesti\u00f3n no corpo humano ou durante o malteado e maceraci\u00f3n, ou aplicando calor seca en condici\u00f3ns \u00e1cidas (pir\u00f3lise ou torrado). Este \u00faltimo proceso util\u00edzase industrialmente, e tam\u00e9n ocorre na superficie do pan durante a s\u00faa cocci\u00f3n, contribu\u00edndo a darlle o seu aroma, cor, e frescura. As dextrinas que se producen por quentamento denom\u00ednanse tam\u00e9n \"pirodextrinas\". Durante o proceso de torrado en condici\u00f3ns \u00e1cidas o amid\u00f3n hidrol\u00edzase, pero as cadeas resultantes, en parte, volven a formar ramificaci\u00f3ns establecendo enlaces \u03b1-(1,6) co amid\u00f3n degradado.\nO aspecto das dextrinas \u00e9 o dun po branco, amarelo ou casta\u00f1o, que \u00e9 parcialmente ou totalmente soluble en auga, orixinando soluci\u00f3ns de baixa viscosidade e activas opticamente. Xeralmente poden detectarse con soluci\u00f3ns de iodo, dando unha cor vermella. Pode distinguirse entre as eritrodextrinas, que se colorean de vermello, e as acrodextrinas, que non se colorean.\nAs dextrinas poden utilizarse para producir pegamentos.\nAplicaci\u00f3ns.\nAs dextrinas te\u00f1en moitas aplicaci\u00f3ns na industria debido \u00e1 s\u00faa falta de toxicidade e ao seu baixo prezo.\nAs dextrinas amarelas util\u00edzanse como colas hidrosolubles na banda de pegamento dos sobres (para pechalos ao humedecela) ou en tubos, na industria mineira como aditivos para a separaci\u00f3n por flotaci\u00f3n, na industria da fundici\u00f3n, na industria t\u00e9xtil en certas t\u00e9cnicas de estampado, e como ligantes da pintura ao gouache.\nAs dextrinas brancas util\u00edzanse como: \nAs dextrinas eng\u00e1dense aos artefactos pirot\u00e9cnicos e bengalas como aglutinante e combustible, que permite que se solidifiquen en gr\u00e1nulos e muxicas ou \"estreli\u00f1as\".\nDebido a que no proceso de formaci\u00f3n das dextrinas se produce unha nova formaci\u00f3n de ramificaci\u00f3ns, as dextrinas son pouco dixeribles, pero as dextrinas indixeribles util\u00edzanse como suplementos de fibra solubles en moitos produtos alimenticios."}
{"id": "188617", "revid": "98629", "url": "https://gl.wikipedia.org/wiki?curid=188617", "title": "O ataque do drag\u00f3n", "text": ", \u00e9 o 16\u00aa filme baseado na serie de manga e anime Dragon Ball, e o 13\u00aa da etapa Dragon Ball Z, foi estreado o 15 de xullo de 1995.\nSinopse.\nOs Guerreiros Z empregan as B\u00f3las do Drag\u00f3n para abrir unha vella caixa de m\u00fasica da que sae un xove doutro planeta chamado Tapion, que reclama que o devolvan \u00f3 interior da caixa ou sen\u00f3n a Terra ser\u00e1 destru\u00edda."}
{"id": "188620", "revid": "98629", "url": "https://gl.wikipedia.org/wiki?curid=188620", "title": "Martin Solveig", "text": "Martin Solveig, nado Martin Picandet o 22 de setembro de 1976, \u00e9 un DJ, cantante espor\u00e1dico e produtor franc\u00e9s de m\u00fasica electr\u00f3nica. Tam\u00e9n realiza un programa na radio FG DJ Radio. Ten contrato con Defected Records de Londres.\nInicios da s\u00faa carreira.\nNado no 1976, aos 13 anos conseguiu o seu primeiro tocadiscos, mais non foi at\u00e9 1992 que Martin se decidiu a comezar a s\u00faa carreira na m\u00fasica electr\u00f3nica a\u00ednda sendo educado na m\u00fasica cl\u00e1sica (Martin era un solista soprano no coro parisiense Les Petits Chanteurs de Sainte-Croix de Neuilly). Debutou coa s\u00faa primeira residencia no club de Par\u00eds Le Palace co apoio de Claude Monnet.\nMartin Solveig mudouse a outro famoso club nocturno parisiense Les Bains Douches, onde traballou con famosos DJ's como Todd Terry, Roger S\u00e1nchez e Bob Sinclar. A s\u00faa popularidade chegou a\u00ednda m\u00e1is lonxe grazas \u00e1s festas Pure no Queen Club tanto no papel de DJ, como de director art\u00edstico.\nDiscos gravados nos seus inicios.\nComezou a producir nunha etapa temper\u00e1 da s\u00faa carreira. A trav\u00e9s do seu propio selo, editou dous sinxelos de 12 polgadas, \"Heart of Africa\" e \"Come With Me\". Estes combinan a m\u00fasica dance coa m\u00fasica interpretada con instrumentos tradicionais. Bob Sinclar convidouno a se unir ao proxecto Africanism que combina m\u00fasica africana e m\u00fasica electr\u00f3nica. Ap\u00f3s isto, lanzou o sinxelo \"Edony\", con boa acollida en todo o mundo.\nCarreira posterior.\nNo 2002, lanzou o \u00e1lbum \"Sur La Terre\", que cont\u00e9n tanto \"Heart of Africa\" como \"Edony\". O \u00e1lbum foi lanzado internacionalmente por Universal Music. Outra faixa not\u00e1bel do \u00e1lbum \u00e9 \"Linda\", un tributo a Fela Kuti e Serge Gainsbourg. O \u00e1lbum foi lanzado no 2004 nos Estados Unidos. No 2003, traballou con Salif Ke\u00efta en \"Madan\" que triunfou en Europa, sobre todo en Francia, Italia e Grecia. \"Rocking Music\", na que destaca unha figura r\u00edtmica de guitarra punk rock (e tam\u00e9n co\u00f1ecido por ter a voz de Jay Sebag), chegou ao top 40 en Australia. \"Madan\" e \"Rocking Music\" foran remisturados no seu segundo \u00e1lbum, \"Suite\". Madan foi remisturado novamente como unha canci\u00f3n para a Copa do mundo de Francia, 'Zidane Il Va Marquer!\" antes da final entre Italia e Francia. Os seguintes sinxelos incl\u00faen \"I'm A Good Man\", and \"Everybody\". Solveig era un dos produtores para o \u00e1lbum de Bob Sinclar \"Western Dream\". No ano 2007 Martin Solveig foi o DJ do congreso do UMP, o partido de ideolox\u00eda conservadora de Nicolas Sarkozy, xusto antes da escolla presidencial francesa."}
{"id": "188621", "revid": "45576", "url": "https://gl.wikipedia.org/wiki?curid=188621", "title": "Gran Premio dos Pa\u00edses Baixos", "text": "O Gran Premio dos Pa\u00edses Baixos () \u00e9 un evento de carreira automobil\u00edstica de F\u00f3rmula Un celebrada no Circu\u00edto Park Zandvoort, Holanda do Norte , Holanda, de 1950 a 1985 e que voveu ao calendario a partir do Campionato Mundial de F\u00f3rmula Un de . Formou parte do Campionato do Mundo desde 1952 e designouse como Gran Premio de Europa d\u00faas veces, en e , cando este t\u00edtulo era unha designaci\u00f3n honoraria outorgada cada ano a unha carreira de Gran Premio en Europa.\nEn foi a \u00faltima carreira, xa que a empresa que dirix\u00eda o circu\u00edto (CENAV) sa\u00edu do negocio, o que marcou o final do Circu\u00edto de Zandvoort. A pista, propiedade do municipio de Zandvoort, non se utilizou durante alg\u00fan tempo e parte dos terreos e aproximadamente a metade da pista vendeuse en 1987 a Vendorado, para constru\u00edr unha urbanizaci\u00f3n de bungalows.\nO 14 de maio de 2019, anunciouse a volta do Gran Premio de Holanda na pista de Zandvoort para o calendario de F\u00f3rmula Un . En marzo de 2020 aprazouse a volta do evento en resposta \u00e1 pandemia de COVID-19. Posteriormente cancelouse por completo co regreso do evento previsto para , onde o favorito local Max Verstappen levou a vitoria.\nOs ga\u00f1adores do Gran Premio dos Pa\u00edses Baixos.\nGa\u00f1adores m\u00faltiples (pilotos).\n\"O fondo de cor rosa indica unha carreira que non forma parte do Campionato do Mundo de F\u00f3rmula Un\"\nGa\u00f1adores m\u00faltiples (construtores).\nEn letra grosa construtores que seguen competindo no campionato de F\u00f3rmula Un\n\"O fondo de cor rosa indica que unha carreira non forma parte do Campionato do Mundo de F\u00f3rmula Un\".\nPor ano.\nTodos os Grandes Premios dos Pa\u00edses Baixos celebr\u00e1ronse en Zandvoort.\n\"\"Nota: Fondo rosado indica carreira non de campionato.\""}
{"id": "188622", "revid": "23204", "url": "https://gl.wikipedia.org/wiki?curid=188622", "title": "Terry O'Quinn", "text": "Terry O'Quinn, nado Terrance Quinn en Sault Ste. Marie, M\u00edchigan o 15 de xullo de 1952, \u00e9 un actor estadounidense de ascendencia irlandesa, co\u00f1ecido por interpretar a John Locke na serie de televisi\u00f3n \"Lost\", as\u00ed como as s\u00faas aparici\u00f3ns noutras series tales como \"JAG\", \"Alias\", \"Millennium\" o \"The X-Files\"."}
{"id": "188623", "revid": "785", "url": "https://gl.wikipedia.org/wiki?curid=188623", "title": "Falling Skies", "text": "Falling Skies \u00e9 unha serie de televisi\u00f3n estadounidense de ciencia ficci\u00f3n creada por Robert Rodat e producido por Steven Spielberg. A serie merg\u00fallanos seis meses despois de que a Terra fose devastada por unha invasi\u00f3n alien\u00edxena. Tom Mason, \u00e9 un mestre de historia da Universidade de Boston, que se converte no segundo \u00f3 mando da 2nd Massachusetts Militia Regiment, o grupo de civ\u00eds e soldados que loitan por sobrevivir nun Boston postapocal\u00edptico."}
{"id": "188624", "revid": "27155", "url": "https://gl.wikipedia.org/wiki?curid=188624", "title": "Dextrano", "text": "O dextrano \u00e9 un polisac\u00e1rido complexo ramificado formado por unidades de glicosa constitu\u00eddo por cadeas de variada lonxitude (de 3 a 2000 quilodaltons) de orixe bacteriana. Ten usos terap\u00e9uticos como anticoagulante (antitromb\u00f3tico), para reducir a viscosidade do sangue, e no tratamento da anemia.\nA cadea principal consta de glicosas unidas por enlace O-glicos\u00eddico \u03b1-1,6, e as ramas \u00fanense \u00e1 cadea principal por enlaces \u03b1-1,3 nos puntos de ramificaci\u00f3n (no producido por \"Leuconostoc mesenteroides\"). \u00c9 soluble en auga. A s\u00faa rotaci\u00f3n \u00f3ptica espec\u00edfica vai de +195 a +201 a 25\u00a0\u00b0C.\nO dextrano \u00e9 sintetizado a partir da sacarosa por certas bacterias do \u00e1cido l\u00e1ctico, como \"Leuconostoc mesenteroides\" e \"Streptococcus mutans\". A placa dental \u00e9 rica en dextranos. Tam\u00e9n forman dextranos as bacterias do \u00e1cido l\u00e1ctico \"Lactobacillus brevis\", que, xunto con l\u00e9vedos, forman os gr\u00e1nulos (\"tibicos\") da auga de quefir, bebida fermentada con efectos supostamente beneficiosos para a sa\u00fade.\nOs dextranos foron descubertos por Louis Pasteur como un produto microbiol\u00f3xico que atopou no vi\u00f1o.\nAplicaci\u00f3ns.\nMicrocirurx\u00eda.\nOs dextranos \u00fasanse con frecuencia en microcirurx\u00eda para diminu\u00edr a trombose vascular. Os efectos antitromb\u00f3ticos dos dextranos est\u00e1n mediados pola s\u00faa uni\u00f3n aos eritrocitos, plaquetas, e ao endotelio vascular, o que incrementa a s\u00faa electronegatividade e as\u00ed reduce a agregaci\u00f3n dos eritrocitos e a adherencia das plaquetas. Os dextranos tam\u00e9n reducen o factor VIII-Ag factor de von Willebrand, o que fai diminu\u00edr a funci\u00f3n plaquetaria. Os co\u00e1gulos formados despois da administraci\u00f3n de dextranos son lisados m\u00e1is facilmente debido \u00e1 estrutura alterada do trombo (distribuci\u00f3n m\u00e1is regular das plaquetas e rede de fibrina m\u00e1is grosa). Ao inhibiren a \u03b1-2 antiplasmina, os dextranos serven como activadores dos plasmin\u00f3xenos, polo que pos\u00faen caracter\u00edsticas trombol\u00edticas.\nAdemais destas caracter\u00edsticas, os dextranos grandes, os cales non poden atravesar as paredes dos vasos sangu\u00edneos, son potentes axentes osm\u00f3ticos, e util\u00edzanse para o tratamento r\u00e1pido da hipovolemia. A hemodiluci\u00f3n causada polo aumento do volume sangu\u00edneo co uso de dextranos mellora o fluxo sangu\u00edneo, e tam\u00e9n a permeabilidade das microanastomoses, e reduce as tromboses. \nHai dextranos para uso cl\u00ednico de m\u00faltiples pesos moleculares desde 10.000 Da a 150.000 Da. Os dextranos m\u00e1is grandes excr\u00e9tanse dificilmente polos riles e permanecen no sangue durante semanas ata que son metabolizados. En consecuencia, te\u00f1en un efecto antitromb\u00f3tico prolongado e efectos coloidais. Dentro deste grupo de dextranos, o dextrano-40 (de 40.000 Da), \u00e9 o m\u00e1is utilizado nas terapias anticoagulantes. Preto do 70 % do dextrano-40 excr\u00e9tase na urina nas 24 horas posteriores \u00e1 s\u00faa administaci\u00f3n intravenosa, e o restante 30 % \u00e9 retido durante varios d\u00edas m\u00e1is.\nEfectos secundarios.\nA\u00ednda que se co\u00f1ecen relativamente poucos efectos secundarios asociados co uso dos dextranos, estes poden ser nalg\u00fans casos bastante importantes. Incl\u00faen a anafilaxe, exceso de volume sangu\u00edneo, edema pulmonar, edema cerebral, ou disfunci\u00f3ns plaquetarias. Outra posible complicaci\u00f3n pouco com\u00fan pero significativa do efecto osm\u00f3tico dos dextranos \u00e9 a insuficiencia renal aguda. A patox\u00e9nese da insuficiencia renal \u00e9 suxeito de moitos debates e pode deberse a efectos t\u00f3xicos directos sobre os t\u00fabulos e glom\u00e9rulos renais ou a hiperviscosidade intraluminal. Os pacientes cun historial de diabetes mellitus, insuficiencia renal, ou trastornos vasculares son os que te\u00f1en un risco maior."}
{"id": "188625", "revid": "85894", "url": "https://gl.wikipedia.org/wiki?curid=188625", "title": "Carlos Otero D\u00edaz", "text": "Carlos Gilberto Otero D\u00edaz, nado en San Fiz de Asma (Chantada) o 30 de xaneiro de 1932 e finado en Santiago de Compostela o 19 de marzo de 2005, foi un economista e pol\u00edtico galego. En 1982 foi nomeado primeiro Conselleiro de Econom\u00eda e Finanzas da Xunta de Galicia.\nTraxectoria.\nEstudou dereito na Universidade de Santiago de Compostela (1952-1956) licenci\u00e1ndose con premio extraordinario. Entre outros sitios viviu en Madrid e Italia, regresando a Santiago de Compostela no 1966 para asumir a c\u00e1tedra de Econom\u00eda Pol\u00edtica, Facenda P\u00fablica e Dereito Fiscal.\nFormou parte do primeiro goberno auton\u00f3mico, en 1982 aceptou o cargo de conselleiro de Econom\u00eda no executivo de Xerardo Fern\u00e1ndez Albor. Novamente o 6 de novembro de 1986 foi nomeado titular de Econom\u00eda e Facenda da Xunta de Galicia.\nO 28 de febreiro de 1991 entrou a formar parte do Consello de Contas e posteriormente foi nomeado como Conselleiro Maior."}
{"id": "188629", "revid": "1131", "url": "https://gl.wikipedia.org/wiki?curid=188629", "title": "Luis Ant\u00f3n del Olmet", "text": "Luis Ant\u00f3n del Olmet L\u00f3pez, nado en Bilbao o 17 de xaneiro de 1886 e finado en Madrid o 2 de marzo de 1923, foi un avogado, xornalista e escritor espa\u00f1ol.\nTraxectoria.\nEstudou Dereito na Universidade Central de Madrid e conseguiu unha praza na Delegaci\u00f3n de Facenda da Coru\u00f1a en 1906. Xa se iniciara como xornalista en \"La \u00c9poca\" de Madrid e cando chegou \u00e1 Coru\u00f1a incorporouse \u00e1 redacci\u00f3n de \"El Noroeste\". A principios de 1908 regresou a Madrid, onde se mantivo vinculado ao ambiente galego, tanto \u00e1 revista \"Galicia\" (dirixida por Basilio \u00c1lvarez) coma ao Centro Galego. Asistiu ao faladoiro do Excelsior e foi un dos fundadores do movemento agrario de Acci\u00f3n Gallega. Dirixiu, xunto a Prudencio Canitrot, a \"Biblioteca de Escritores Gallegos\", na que publicou \"El encanto de sus manos\" (1909). En \"Acci\u00f3n Gallega\" realizou a descrici\u00f3n dos principais l\u00edderes do agrarismo solidario coru\u00f1\u00e9s (Lugr\u00eds Freire, Joaqu\u00edn Mart\u00edn Mart\u00ednez, Juan Golpe, Rodrigo Sanz). En 1910 entrou na primeira redacci\u00f3n de \"El Debate\" xunto cos galegos Basilio \u00c1lvarez, Alfonso Alcal\u00e1 Mart\u00edn e Rafael Carvajal. Participou xunto aos agrarios na constituci\u00f3n da Liga Agrario-Redencionista e nas relaci\u00f3ns cos homes da Lliga Regionalista e con Camb\u00f3. Nesa \u00e9poca comezou a s\u00faa vida turbulenta, con duelos cos redactores de \"El Radical\". En 1911 colaborou tam\u00e9n en \"Mi Tierra\" de Ourense.\nEn 1912 iniciou a s\u00faa carreira pol\u00edtica, pasou a inspirar o maurismo agrario de Padr\u00f3n, colaborando con artigos ideol\u00f3xicos en \"El Barbero Municipal\", semanario conservador de Rianxo. Un ano m\u00e1is tarde publica \"El hidalgo don Tirso de Guimaraes\" con portada de Castelao.\nNas elecci\u00f3ns de marzo de 1914, como premio ao seu labor, conseguiu unha acta de deputado por Almer\u00eda militando \u00e1s ordes de Eduardo Dato. Para afianzar a s\u00faa lealdade \u00e1 situaci\u00f3n fundou o 1 de abril \"El Parlamentario\", do que foi director xerente, voceiro dos intereses do seu xefe pol\u00edtico fronte a liberais e mauristas irredentos; aqu\u00ed publicaron os seus amigos Castelao, Fern\u00e1ndez Fl\u00f3rez, Francisco Camba e Basilio \u00c1lvarez. En 1916 apareceu en \"El Parlamentario\", quincenalmente a folla Acci\u00f3n Gallega, dirixida polo propio Basilio.\nColaborou co agrarismo de Acci\u00f3n Gallega e en febreiro de 1917 ti\u00f1a o proxecto de sacar \u00e1 luz en Ourense o peri\u00f3dico \"La Raza\" con Basilio \u00c1lvarez como director. O seu nome soou como candidato agrario de Acci\u00f3n Gallega e da Conxunci\u00f3n Republicano-Agrario-Socialista para as elecci\u00f3ns de febreiro de 1918 por Celanova, pero desistiu ante a presentaci\u00f3n de Lu\u00eds Porteiro Garea como candidato rexionalista. Descartado Celanova, barallou presentarse polo distrito de Trives. A principios de febreiro chegou a Ourense para facer campa\u00f1a. Finalmente optou por intentar a representaci\u00f3n do distrito de Ver\u00edn; puxo en marcha \"La Raza\" como \u00f3rgano de propaganda, e fixo campa\u00f1a na comarca de Ver\u00edn con Basilio \u00c1lvarez e Heriberto P\u00e9rez Proenza, para finalmente resultar derrotado o 24 de febreiro polo candidato conservador Luis Espada Gunt\u00edn.\nFoi asasinado en 1923, mentres presentaba unha das s\u00faas obras no Teatro Eslava de Madrid. O autor do asasinato foi o seu socio e colega Alfonso Vidal Planas, a causa dun asunto de amor\u00edos."}
{"id": "188631", "revid": "1888", "url": "https://gl.wikipedia.org/wiki?curid=188631", "title": "Prudencio Canitrot", "text": "Prudencio Canitrot Mari\u00f1o, nado en Pontevedra en xaneiro de 1883 e finado en Madrid o 24 de xaneiro de 1913, foi un pintor, ilustrador e xornalista galego.\nTraxectoria.\nSobri\u00f1o de Jos\u00e9 Mill\u00e1n. Ti\u00f1a interese pola pintura e empezou a pintar e cando ti\u00f1a 16 anos fixo os seus primeiros \u00f3leos en Pontevedra, logo tivo un estudio e co tempo decidiu marchar para converterse en artista. Destacou como paisaxista e ilustrou varios libros da s\u00faa \u00e9poca. Estivo dous anos percorrendo Portugal e Francia ata chegar a Madrid a finais de 1903. Abandonou a pintura para dedicarse \u00e1 literatura e ao xornalismo. Colaborou en \"La Correspondencia Gallega\". Foi corrector da obra de Rosal\u00eda de Castro. Entre as s\u00faas obras destacan \"San Benito de L\u00e9rez\", \"Unha romer\u00eda en Galicia\" e \"Paisaje de las cercan\u00edas de Pontevedra\". Por afinidade art\u00edstica pode inclu\u00edrse na Xeraci\u00f3n Doente. Foi premiado polos seus relatos polas revistas \"Galicia\" e \"El Liberal\". Organizou a primeira Exposici\u00f3n de Pintura Gallega (Madrid, 1912). Dirixiu, xunto a Luis Ant\u00f3n del Olmet, a \"Biblioteca de Escritores Gallegos\" e colaborou nas principais revistas espa\u00f1olas e americanas como \"Suevia\". Tam\u00e9n participou no Rexionalismo galego en 1910 cando co\u00f1eceu a Basilio \u00c1lvarez e implicouse con Acci\u00f3n Gallega facendo campa\u00f1a pola redenci\u00f3n foral."}
{"id": "188639", "revid": "27249", "url": "https://gl.wikipedia.org/wiki?curid=188639", "title": "Rexi\u00f3n do Maule", "text": ""}
{"id": "188640", "revid": "1131", "url": "https://gl.wikipedia.org/wiki?curid=188640", "title": "Ant\u00f3n del Olmet", "text": ""}
{"id": "188641", "revid": "98629", "url": "https://gl.wikipedia.org/wiki?curid=188641", "title": "Elecci\u00f3ns parlamentarias de Chile de 1949", "text": "As elecci\u00f3ns xerais de Chile de 1949 celebr\u00e1ronse o 13 de marzo. Elix\u00edronse 147 deputados e renov\u00e1ronse 20 dos 45 senadores. As anteriores elecci\u00f3ns foran en 1945 e as posteriores foron en 1953.\nO FRAS, ou Falanxe Radical Agrario Socialista, un dos varios conglomerados de oposici\u00f3n ao goberno radical, logrou asegurar unha maior\u00eda, representando m\u00e1is ou menos o 25% do Congreso Nacional, en ambas as c\u00e1maras, convert\u00e9ndose nunha coalici\u00f3n pr\u00f3spera electoralmente.\nO Partido Comunista de Chile mantivo a s\u00faa clandestinidade e non adoptou nestas elecci\u00f3ns o nome de Partido Progresista Nacional, a\u00ednda que presentou alg\u00fans candidatos a nome do Partido Socialista, sen resultar electos.\nElecci\u00f3ns ao Senado.\nPresidentes do Senado.\nLista de Senadores 1949-1953.\nAs agrupaci\u00f3ns provinciais que escoll\u00edan senadores nesta elecci\u00f3n para o per\u00edodo 1949-1957 foron: Atacama e Coquimbo; Santiago; Curic\u00f3, Talca, Linares e Maule; e Biob\u00edo, Malleco e Caut\u00edn.\nNo cadro de distribuci\u00f3n at\u00f3panse marcados en celas amarelas aqueles escanos que se escolleron nesta elecci\u00f3n. Aquelas provincias que se encontran de cor celeste na lista que a continuaci\u00f3n se entrega, corresponden aos senadores do per\u00edodo 1945-1953."}
{"id": "188642", "revid": "1888", "url": "https://gl.wikipedia.org/wiki?curid=188642", "title": "La Voz del Pueblo (Ribadeo)", "text": "La Voz del Pueblo foi un peri\u00f3dico quincenal editado en Ribadeo entre 1910 e 1913.\nTraxectoria.\nSubtitulado \u00d3rgano independiente de defensa social y local, apareceu o 1 de maio de 1910. Fundado e dirixido por Celestino P\u00e9rez Andrade. De tendencia republicana e cat\u00f3lico, constaba de catro p\u00e1xinas e tir\u00e1base na imprenta asturiana de Manuel M\u00e9ndez, en Luarca. Na presentaci\u00f3n declara ser unha publicaci\u00f3n imparcial e estar destinada \u00f3s obreiros, e ti\u00f1a como lema \"es de concorida y de consideraci\u00f3n a la dignidad humana dentro de la vida social, y de tolerancia en el campo ideol\u00f3gico de las teor\u00edas y de las creencias\". Entre os seus colaboradores figuraron Francisco Lanza e Camilo Cancio Quind\u00f3s."}
{"id": "188643", "revid": "25871", "url": "https://gl.wikipedia.org/wiki?curid=188643", "title": "Michael Emerson", "text": "Michael Emerson, nado o 7 de setembro de 1954 en Iowa, \u00e9 un actor estadounidense co\u00f1ecido por interpretar a Benjamin Linus na serie de televisi\u00f3n \"Lost\" e a William Hinks en \"The Practice\". Tam\u00e9n traballou en \"The X-Files\" e protagonizou a serie da CBS \"Person of Interest\" como Mr. Finch.\nPor\u00e9n, Emerson \u00e9 moito m\u00e1is prol\u00edfico en papeis de teatro, a\u00ednda que tam\u00e9n o puidemos ver na gran pantalla na primeira entrega de \"Saw\" e \"The Legend of Zorro\".\nGa\u00f1ou o premio Emmy no ano 2001 como mellor actor convidade en Serie Dram\u00e1tica pola s\u00faa participaci\u00f3n en \"The Practice\", e no 2009 como mellor actor secundario polo seu traballo en \"Lost\"."}
{"id": "188644", "revid": "56817", "url": "https://gl.wikipedia.org/wiki?curid=188644", "title": "Partido Socialista Popular (Chile)", "text": "O Partido Socialista Popular (PSP) foi un partido pol\u00edtico chileno de esquerdas que existiu entre 1948 e 1957. Foi o resultado da divisi\u00f3n do Partido Socialista de Chile en 1948 pola votaci\u00f3n e promulgaci\u00f3n da Lei N\u00b0 8.987 de Defensa da Democracia na cal o PS se dividiu entre procomunista e anticomunistas.\nA facci\u00f3n anticomunista (na cal estaban Bernardo Ib\u00e1\u00f1ez, \u00d3scar Schnake e Juan Bautista Rosseti) apoiaba a lei e a procomunista (encabezada por Ra\u00fal Ampuero e Eugenio Gonz\u00e1lez) rexeit\u00e1baa. O grupo anticomunista \u00e9 expulsado pero logra que o Rexistro Electoral lles asigne o nome de Partido Socialista de Chile. Polo tanto, a facci\u00f3n dirixida por Ampuero adopta o nome de Partido Socialista Popular.\nApoian a candidatura presidencial en 1952 de Carlos Ib\u00e1\u00f1ez del Campo. O argumento usado para apoiar a Ib\u00e1\u00f1ez era que constitu\u00eda un candidato con arrastre popular e que era necesario darlle desde dentro unha orientaci\u00f3n verdadeiramente progresista. Ao asumir o novo goberno en novembro de 1952, o PSP obt\u00e9n o Ministerio de Traballo, con Clodomiro Almeyda ao mando. Desde a\u00ed ap\u00f3iase a fundaci\u00f3n da Central \u00danica de Traballadores en febreiro de 1953. En abril de 1953 Ib\u00e1\u00f1ez reorganiza o seu gabinete ocupando o PSP os ministerios de Facenda (Felipe Herrera), Traballo (Enrique Monti) e Miner\u00eda (Almeyda). A participaci\u00f3n do PSP no goberno remata en outubro de 1953.\nEn 1956, xunto con outros partidos, forma a Fronte de Acci\u00f3n Popular (FRAP), a cal permite un achegamento co PS e leva ao Congreso da Unidade de 1957, que reunifica as d\u00faas facci\u00f3ns importantes do socialismo chileno no Partido Socialista de Chile."}
{"id": "188645", "revid": "22570", "url": "https://gl.wikipedia.org/wiki?curid=188645", "title": "Familia Frei", "text": "A familia Frei de Chile est\u00e1 formada polos descendentes de Eduardo Frei Schlinz e Victoria Montalva Mart\u00ednez.\nVarios dos seus membros participaron ou participan na pol\u00edtica, e dous deles foron presidentes da Rep\u00fablica de Chile."}
{"id": "188650", "revid": "56817", "url": "https://gl.wikipedia.org/wiki?curid=188650", "title": "Estaquiosa", "text": "A estaquiosa \u00e9 un oligosac\u00e1rido de catro unidades (tetrasac\u00e1rido) formado por d\u00faas unidades de \u03b1--galactosa, unha de \u03b1--glicosa, e outra de \u03b2--frutosa unidas secuencialmente polos enlaces O-glicos\u00eddicos gal(\u03b11\u21926)gal(\u03b11\u21926)glc(\u03b11\u21942\u03b2)fru. A estaquiosa at\u00f3pase na natureza en numerosos vexetais, por exemplo, feix\u00f3ns verdes ou fabas de soia. O nome procede da planta lami\u00e1cea \"Stachys tuberifera\", propia de Asia oriental, que cont\u00e9n moita estaquiosa.\nA estaquiosa \u00e9 menos doce ca a sacarosa, aproximadamente o 28% ca esta a igual peso. \u00dasase principalmente como un edulcorante a granel polas s\u00faas propiedades funcionais como oligosac\u00e1rido. A estaquiosa non \u00e9 completamente dixerible polos seres humanos e proporciona de 1,5 a 2,4 kcal/g (equivalentes a de 6 a 10 kJ/g); a maior parte chega ao colon, onde \u00e9 fermentada polas bacterias, polo que pode producir gases."}
{"id": "188651", "revid": "23204", "url": "https://gl.wikipedia.org/wiki?curid=188651", "title": "Elecci\u00f3ns parlamentarias de Chile de 1945", "text": "As elecci\u00f3ns parlamentarias de Chile de 1945 celebr\u00e1ronse o 4 de marzo. Correspondentes ao per\u00edodo 1945-1949, escoll\u00e9ronse 147 deputados e renov\u00e1ronse 25 dos 45 postos de senador. A dereita, conformada por conservadores e liberais, logrou impo\u00f1erse esta vez \u00e1 radical-socialista Alianza Democr\u00e1tica, por unha ampla marxe, recuperando o control do congreso. As elecci\u00f3ns xerais anteriores foran en 1941 e as posteriores foron en 1949.\nOs partidos de goberno un\u00edronse na Alianza Democr\u00e1tica, integrada por radicais, socialistas, democr\u00e1ticos e comunistas. A Falanxe Nacional integrou nalgunhas circunscrici\u00f3ns listas com\u00fans coa Alianza Democr\u00e1tica, pero noutras pactou coa dereita.\nO Partido Socialista Aut\u00e9ntico, partido escindido do partido socialista por unha disputa entre as secci\u00f3ns de Marmaduque Grove e Salvador Allende, presentou listas propias na maior\u00eda do territorio, ali\u00e1ndose coa oposici\u00f3n noutras.\nDurante estas elecci\u00f3ns o Partido Comunista de Chile atoparase f\u00f3ra da legalidade polo decreto de Arturo Alessandri, chamado \"Lei de Seguridade Interior del Estado\", que evitaba a existencia de partidos revolucionarios. O Partido Comunista presentouse baixo o nome de Partido Progresista Nacional.\nTras a elecci\u00f3n, o presidente Juan Antonio R\u00edos formou o 14 de maio de 1945 un novo gabinete integrado polos partidos Radical, Democr\u00e1tico, Socialista Aut\u00e9ntico e Falanxe Nacional.\nElecci\u00f3ns ao Senado.\nLista de senadores 1945-1949.\nAs agrupaci\u00f3ns provinciais que escolleron senadores nesta elecci\u00f3n para o per\u00edodo 1945-1953 foron: Tarapac\u00e1 e Antofagasta; Aconcagua e Valpara\u00edso; O'Higgins e Colchagua; \u00d1uble, Concepci\u00f3n e Arauco; Valdivia, Osorno, Llanquihue, Chilo\u00e9, Ays\u00e9n e Magallanes.\nNo cadro de distribuci\u00f3n am\u00f3sanse marcados en amarelo aqueles escanos que se decidiron nesta elecci\u00f3n. Aquelas provincias que se encontran en cor celeste na lista que a continuaci\u00f3n se entrega, corresponden aos senadores do per\u00edodo 1941-1949."}
{"id": "188652", "revid": "22570", "url": "https://gl.wikipedia.org/wiki?curid=188652", "title": "Alianza Democr\u00e1tica (Chile)", "text": "A Alianza Democr\u00e1tica foi unha coalici\u00f3n electoral e de goberno chilena que existiu entre 1942 e 1947. Foi formada o 7 de outubro de 1942, conformada polo Partido Radical, Partido Socialista, Partido Comunista, Partido Democr\u00e1tico e o Partido Socialista dos Traballadores (at\u00e9 xu\u00f1o de 1944, cando se incorporan os seus militantes ao PC). Estivo apoiada pola Confederaci\u00f3n de Traballadores de Chile.\n\u00c9 a continuaci\u00f3n da Fronte Popular, tras a morte de Pedro Aguirre Cerda. O candidato presidencial, o radical Juan Antonio R\u00edos, ga\u00f1ou as elecci\u00f3ns de 1942. Este estableceu un goberno que ti\u00f1a como base os principais partidos da Alianza Democr\u00e1tica, a\u00ednda que xa no inicio da administraci\u00f3n de R\u00edos, a alianza t\u00e9nsase con presi\u00f3ns ao goberno repetidamente. Ao morrer R\u00edos no cargo (1946), a alianza empeza unha r\u00e1pida deterioraci\u00f3n que, non obstante, logra triunfar nas elecci\u00f3ns presidenciais novamente coa candidatura de Gabriel Gonz\u00e1lez Videla, mais esta ac\u00e1base disolvendo a mediados de 1947, derivando posteriormente na ilegalizaci\u00f3n do Partido Comunista de Chile."}
{"id": "188654", "revid": "27249", "url": "https://gl.wikipedia.org/wiki?curid=188654", "title": "Alianza Democr\u00e1tica", "text": ""}
{"id": "188657", "revid": "25871", "url": "https://gl.wikipedia.org/wiki?curid=188657", "title": "Gran Premio da Arxentina", "text": "O Gran Premio da Arxentina foi unha carreira do campionato de F\u00f3rmula Un, que se celebrou de forma intermitente desde a . A pesar de que xa non est\u00e1 no calendario de F\u00f3rmula Un, a carreira ten unha historia longa e variada. O presidente arxentino Juan Domingo Per\u00f3n foi o impulsor da creaci\u00f3n do circu\u00edto, logo de ver o \u00e9xito do seu compatriota Juan Manuel Fangio.\nConstru\u00eddo nun pantano nos arredores de Buenos Aires en 1952, o \"Aut\u00f3dromo\", como era co\u00f1ecido, ten un arco branco dedicado \u00e1 memoria do Almirante Guillermo Brown (William Brown). O circu\u00edto inaugurouse en marzo de 1952 cunha carreira da \"Copa Per\u00f3n\", que foi ga\u00f1ada por Fangio. En , o Aut\u00f3dromo acolleu a primeira carreira de F\u00f3rmula Un celebrada f\u00f3ra de Europa. A carreira viu a Fangio retirarse co seu Maserati logo de 36 voltas debido a un fallo na transmisi\u00f3n; a vitoria de Alberto Ascari para Ferrari viuse ensombrecida por un accidente no que morreron nove persoas.\nAo ano seguinte, Fangio puido chegar ao chanzo m\u00e1is alto do podio, ao ga\u00f1ar o Gran Premio do seu pa\u00eds no seu segundo intento, \u00eda a ga\u00f1ar tres dos pr\u00f3ximos catro Grandes Premios da Arxentina. En , Stirling Moss acadou a vitoria, na que ser\u00eda a pen\u00faltima carreira na distinguida carreira de Fangio. Co seu retiro, e co exilio de Per\u00f3n (en 1955) que leva a varios gobernos inestables, o Gran Premio da Arxentina desapareceu do calendario da F1 en por m\u00e1is dunha d\u00e9cada.\nUnha carreira non de campionato de F\u00f3rmula Un celebrouse en Bos Aires en 1971, ga\u00f1ou Chris Amon en d\u00faas series. En o Gran Premio da Arxentina regresou ao Campionato Mundial, con Carlos Reutemann como novo heroe arxentino. Reutemann acadou a 'pole position' no seu debut no campionato do mundo, convert\u00e9ndose no segundo piloto en lograr esta faza\u00f1a. A carreira foi ga\u00f1ada polo campi\u00f3n do mundo Jackie Stewart. O Gran Premio permaneceu na Arxentina ata . Pero a carreira de foi cancelada debido \u00e1 invasi\u00f3n da Arxentina das Illas Malvinas e o repentino retiro de Reutemann tras o Gran Premio do Brasil de 1982.\nUn consorcio privado, comprou o circu\u00edto en 1991 e comezou a melloralo. Conseguen entrar no calendario de . Pero a carreira (para outubro) foi abortada para continuar coa modernizaci\u00f3n. O Gran Premio da Arxentina regresou en , coa vitoria de Damon Hill. Hill, \u00eda ga\u00f1ar de novo a carreira en , (a tempada do seu campionato), e en Jacques Villeneuve ga\u00f1ou a carreira tam\u00e9n na tempada que ga\u00f1ou o seu campionato. Por desgraza, os organizadores do evento tropezaron con dificultades financeiras, e a carreira de foi a \u00faltima edici\u00f3n do Gran Premio da Arxentina, coa vitoria de Michael Schumacher, no seu noveno triunfo para Ferrari.\nA carreira celebrouse en 4 configuraci\u00f3ns diferentes da mesma pista (que foi renomeada ao longo dos anos). De 1953 a 1960 a carreira correuse na configuraci\u00f3n \"N\u00ba 2\" , cunha combinaci\u00f3n de curvas r\u00e1pidas e amplas secci\u00f3ns estreitas e reviradas na zona do estadio. En a carreira correuse en sentido antihorario, pero todas as carreiras posteriores lev\u00e1ronse a cabo no sentido das agullas do reloxo. De a a carreira levouse a cabo na configuraci\u00f3n \"N\u00ba 9\" , m\u00e1is ou menos a mesma que a configuraci\u00f3n \"N\u00ba 2\", pero a \"Horquilla\" f\u00edxose m\u00e1is apertada e m\u00e1is curta. De a a carreira correuse na configuraci\u00f3n \"N\u00ba 15\", a configuraci\u00f3n m\u00e1is longa e r\u00e1pida, cunha secci\u00f3n que combina d\u00faas curvas r\u00e1pidas sucesivas dereita esquerda con d\u00faas longas rectas e unha terceira curva espectacularmente longa e ancha (chamada Curvon) combinada coa secci\u00f3n interior da \u00faltima configuraci\u00f3n \"n\u00ba 9\". E logo de 1995 ata 1998 a carreira levouse a cabo na revirada configuraci\u00f3n \"N\u00ba 6\" utilizando s\u00f3 a secci\u00f3n interior e unha chicane que asem\u00e9llase a unha \"S\" de Ayrton Senna.\nA carreira prevista para , foi cancelada antes do inicio da tempada, deixando un espazo de 5 semanas entre as d\u00faas primeiras carreiras do campionato de .\nGa\u00f1adores.\nGa\u00f1adores m\u00faltiples (construtores).\nEn negra Construtores que seguen competindo no campionato de F\u00f3rmula Un."}
{"id": "188660", "revid": "89787", "url": "https://gl.wikipedia.org/wiki?curid=188660", "title": "Baddeleyita", "text": "A baddeleyita \u00e9 un raro mineral de \u00f3xido de circonio (ZrO2) ou circonia. At\u00f3pase en diversos cristais monocl\u00ednicos prism\u00e1ticos. Pode ser transparente ou transl\u00facido, cun alto \u00edndice de refracci\u00f3n, e un rango de cores que van desde o incolor at\u00e9 o amarelo, o verde e o marr\u00f3n escuro. \u00c9 un material refractario, cun punto de fusi\u00f3n de 2700\u00a0\u00b0C. O hafnio, moi similar ao circonio, \u00e9 unha impureza e pres\u00e9ntase sempre polo menos en pequenas porcentaxes de 0,1 %.\nA baddeleyita foi descrita por primeira vez en 1892 en Ratnapura, Sri Lanka, por Joseph Baddeley. Logo tam\u00e9n foi descrita en Minas Gerais e Jacupiranga, S\u00e3o Paulo, Brasil, como noutros lugares do mundo.\n\u00c9 atopada frecuentemente como grans detr\u00edticos en gravas. A s\u00faa principal aparici\u00f3n \u00e9 en vetas a altas temperaturas e \u00e9 un mineral accesorio da sienita, da diabase, do gabro, da anortosita, da carbonatita, da kimberlita e de intrusi\u00f3ns de lampro\u00edta. Tam\u00e9n se ten atopado en tectitas, meteoritos e no basalto lunar. Minerais asociados son a ilmenita, a zirkelita, a apatita, a magnetita e a perovskita, na mina de Jacupiranga, Brasil; e a fluorita, a nefelina, o pirocloro e a allanita en Monte Somma, Italia.\nDebido \u00e1 s\u00faa natureza refractaria, como \u00e1 s\u00faa estabilidade baixo certas condici\u00f3ns, os grans de baddeleyita, xunto co circ\u00f3n, \u00fasase na dataci\u00f3n radiom\u00e9trica ao uranio-chumbo."}
{"id": "188661", "revid": "89787", "url": "https://gl.wikipedia.org/wiki?curid=188661", "title": "Game of Thrones", "text": "Game of Thrones \u00e9 unha serie de televisi\u00f3n estadounidense de fantas\u00eda medieval creada para a canle HBO por David Benioff e D. B. Weiss. Est\u00e1 baseada na obra do autor George R. R. Martin \"A Song of Ice and Fire\", unha serie de novelas de fantas\u00eda, a primeira das cales se chama \"A Game of Thrones\". A serie rodouse en Paint Hall Studios de Belfast, e en diversas localizaci\u00f3ns en Irlanda do Norte, Malta, Croacia, Islandia, Espa\u00f1a, os Estados Unidos e Marrocos. A primeira tempada foi estreada nos Estados Unidos o 17 de abril de 2011, e rematou o 19 de maio de 2019 coa oitava tempada, que se estreou o 14 de abril de 2019.\nA serie, ambientada nos continentes ficticios de Westeros e Essos ten varias li\u00f1as argumentais e un grande elenco, mais segue tres historias arco principais. A primeira \u00e9 sobre o Trono de Ferro dos Sete Reinos, e conta a rede de alianzas e conflitos entre as dinast\u00edas nobres que loitan por reclamar o trono ou por manter a s\u00faa independencia. A segunda historia c\u00e9ntrase na derradeira descendente da dinast\u00eda real derrocada, que foi exiliada e desexa regresar \u00f3 trono. A terceira historia arco trata sobre Night's Watch, unha irmandade que defende os reinos dos salvaxes e das criaturas que habitan no norte.\n\"Game of Thrones\" conseguiu un gran n\u00famero de espectadores a trav\u00e9s da HBO, e ga\u00f1ou tam\u00e9n unha importante base de fans internacionais. Recibiu ademais moitos eloxios da cr\u00edtica, particularmente polas actuaci\u00f3ns, personaxes complexos, historia, ambientaci\u00f3n e produci\u00f3n, malia que o seu frecuente uso de espidos e violencia (inclu\u00edndo violencia sexual) atraeu o criticismo. A serie ga\u00f1ou varios galard\u00f3ns e nomeamentos, inclu\u00edndo 47 Premios Primetime Emmy, inclu\u00edndo Primetime Emmy \u00e1 mellor serie dram\u00e1tica en 2015, 2016 e 2018, cinco nomeamentos \u00f3 Globo de Ouro \u00e1 mellor serie-Drama (2012 e 2015\u20132018), tres nomeamentos \u00f3 Hugo \u00e1 mellor representaci\u00f3n dram\u00e1tica (2012\u20132014) e un \u00f3 Premio Peabody. Entre os membros do elenco, Peter Dinklage ga\u00f1ou tres Primetime Emmy \u00f3 mellor actor secundario - Serie dram\u00e1tica (2011, 2015 e 2018) e un Globo de Ouro \u00f3 mellor actor secundario de serie, miniserie ou telefilme (2012) polo seu papel de Tyrion Lannister. Lena Headey, Emilia Clarke, Kit Harington, Maisie Williams, Diana Rigg e Max von Sydow tam\u00e9n recibiron nomeamentos \u00f3s Emmy polas s\u00faas interpretaci\u00f3ns.\nSinopse.\nAmbientaci\u00f3n.\n\"Game of Thrones\" segue de preto as tres tramas principais da serie de \"A Song of Ice and Fire\". Ambientada nos Sete Reinos de Westeros, a serie narra as violentas loitas din\u00e1sticas entre as familias nobres dos reinos polo control do Trono de Ferro; ademais existen as ameazas adicionais da rexi\u00f3n do norte m\u00e1is al\u00f3 do muro de xeo, e Essos, a terra al\u00e9n do mar angosto.\n\"\"The Sopranos\" na Terra Media\" \u00e9 como definiu David Benioff cunha brincadeira a \"Game of Thrones\", refir\u00edndose a s\u00faa trama de intriga nun ton escuro combinado cun escenario de fantas\u00eda. Nun estudo de 2012, a serie foi clasificada no segundo posto nunha lista de 40 series americanas recentes segundo as mortes por episodio, cunha media de 14.\nInspiraci\u00f3ns e derivaci\u00f3ns.\nAs novelas e a s\u00faa adaptaci\u00f3n te\u00f1en localizaci\u00f3ns, personaxes e argumentos baseados en grande medida na historia de Europa. Unha das principais inspiraci\u00f3ns no argumento das novelas foi a Guerra das d\u00faas rosas inglesa (1455\u201385) entre as casas de Lancaster e York, que se corresponden coas casas Lannister e Stark. A meirande parte de Westeros, cos seus castelos e torneos de cabalar\u00eda, lembran \u00e1 Europa occidental da Alta Idade Media. A personaxe de Cersei, por exemplo, lembra a Isabel de Francia (1292-1358), a \"Loba de Francia\". Ela e a s\u00faa familia, tal como foron descritos por Maurice Druon nas s\u00faas novelas hist\u00f3ricas \"The Accursed Kings\", inspiraron fondamente a Martin. A serie combina outros elementos como a Muralla de Hadri\u00e1n (que \u00e9 o Gran Muro de Martin), a ca\u00edda do Imperio romano e a lenda da Atl\u00e1ntida (a antiga Valyria), o \"lume grego\" (\"lume valyrio\"), as sagas islandesas da era viquinga (os homes das \"Illas do Ferro\") e as hordas mongois (os Dothraki), as\u00ed como elementos da Guerra dos Cen Anos (1337\u20131453) e do Renacemento italiano (c. 1400\u20131500). A gran popularidade da historia responde en parte \u00e1 habilidade de Martin de mesturar eses elementos dispares nun conxunto harmonioso que semella crible, como unha historia alternativa \u00e1 real.\nPersonaxes.\n\u00d3 igual que as novelas que adapta, \"Game of Thrones\" conta cun extenso elenco, que se considera o meirande da televisi\u00f3n. Durante a produci\u00f3n da terceira tempada, foron acreditados 257 nomes. O seguinte resumo recolle a lista de personaxes de \"Game of Thrones\" que foron interpretados por actores acreditados como principais.\nLord Eddard \"Ned\" Stark (Sean Bean) \u00e9 o xefe da casa Stark, cuxos membros est\u00e1n envoltos na maior\u00eda das li\u00f1as argumentais da serie. El e a s\u00faa muller Catelyn Tully (Michelle Fairley) te\u00f1en cinco fillos: o maior, Robb (Richard Madden), a melindrosa Sansa (Sophie Turner), a marimacho Arya (Maisie Williams), o aventureiro Bran (Isaac Hempstead Wright) e o m\u00e1is cativo, Rickon (Art Parkinson). O ref\u00e9n e pupilo de Ned, Theon Greyjoy (Alfie Allen) viv\u00eda e serv\u00eda \u00f3s Stark antes de atoparse co s\u00e1dico Ramsay Snow (Iwan Rheon). A muller de Robb \u00e9 a curadora Talisa Maegyr (Oona Chaplin), e Arya fixo amizade co aprendiz de ferreiro Gendry (Joe Dempsie). O fillo bastardo de Ned, Jon Snow (Kit Harington) e o seu amigo Samwell Tarly (John Bradley) serven na Garda da Noite baixo o mando do Lord Comandante Jeor Mormont (James Cosmo). A rubia Ygritte (Rose Leslie), unha dos salvaxes liderados por Tormund Giantsbane (Kristofer Hivju), \u00e9 a namorada de Jon Snow, e Sam coida dunha das mulleres salvaxes de Craster, Gilly (Hannah Murray). Catelyn \u00e9 servida pola alta guerreira Brienne de Tarth (Gwendoline Christie).\nO vello amigo de Ned, o Rei Robert Baratheon (Mark Addy) est\u00e1 casado coa Ra\u00ed\u00f1a Cersei Lannister (Lena Headey), que ten \u00f3 seu irm\u00e1n xemelgo, o \"Matarreis\" Ser Jaime Lannister (Nikolaj Coster-Waldau) como amante. Ela detesta \u00f3 seu irm\u00e1n m\u00e1is novo, o espelido anano Tyrion Lannister (Peter Dinklage), que conta coa s\u00faa amante Shae (Sibel Kekilli) e o mercenario Bronn (Jerome Flynn). O pai de Cersei \u00e9 o rico Lord Tywin Lannister (Charles Dance), e o seu fillo m\u00e1is vello, o cruel Joffrey (Jack Gleeson), \u00e9 protexido polo seu guerreiro gardi\u00e1n Sandor \"o Can\" Clegane (Rory McCann).\nOs conselleiros reais incl\u00faen \u00f3 arteiro Mestre da Moeda, Lord Petyr \"Maimi\u00f1o\" Baelish (Aidan Gillen) e \u00f3 eunuco esp\u00eda Lord Varys (Conleth Hill). O irm\u00e1n de Robert, Stannis Baratheon (Stephen Dillane) \u00e9 aconsellado pola sacerdotisa estranxeira Melisandre (Carice van Houten) e o antigo contrabandista Ser Davos Seaworth (Liam Cunningham). A rica casa Tyrell est\u00e1 representada na corte pola ambiciosa Margaery Tyrell (Natalie Dormer).\nAl\u00e9n do Mar Angosto, os irm\u00e1ns Viserys (Harry Lloyd) e Daenerys Targaryen (Emilia Clarke) \u2013 os nenos exiliados da dinast\u00eda derrotada por Robert Baratheon \u2013 intentan recuperar o seu trono lex\u00edtimo. Daenerys casou con Khal Drogo (Jason Momoa), o l\u00edder dos n\u00f3mades Dothraki, e \u00e9 vixiada polo cabaleiro exiliado Ser Jorah Mormont (Iain Glen).\nProduci\u00f3n.\nConcepci\u00f3n e desenvolvemento.\nSegundo David Benioff e D. B. Weiss, a idea de adaptar as novelas de George R. R. Martin xurdiu en 2006, despois de que Benioff comezase a ler a primeira novela, \"A Game of Thrones\". Chamou a Weiss para compartir o seu entusiasmo, e Weiss acabou o libro, de aproximadamente mil follas, en \"quizais 36 horas\". Presentaron con \u00e9xito o proxecto \u00e1 HBO, e convenceron a Martin no transcurso dunha reuni\u00f3n de cinco horas nun restaurante de Santa Monica Boulevard. Benioff declarou que conseguiu o apoio de Martin pola resposta que recibiron \u00e1 pregunta: \"Quen \u00e9 a nai de Jon Snow\"\nA serie comezou o desenvolvemento en xaneiro de 2007. HBO, despois de mercar os dereitos televisivos das novelas, contratou a Benioff e Weiss para escribir e producir a serie, que realizar\u00edan unha tempada por novela. Inicialmente, Benioff e Weiss escribir\u00edan t\u00f3dolos episodios ag\u00e1s un por tempada, que Martin, que tam\u00e9n se uniu \u00f3 proxecto como produtor executivo, ser\u00eda o encargado de escribir. Jane Espenson e Bryan Cogman foron engadidos posteriormente para escribir cadanseu episodio na primeira tempada.\nO primeiro e segundo bosquexo do gui\u00f3n piloto, escritos por Benioff e Weiss, foron presentados en agosto de 2007 e en xu\u00f1o de 2008, respectivamente. Mentres que a HBO atopou \u00f3s dous bosquexos de seu gusto, o piloto non foi encargado ata novembro de 2008, xa que a folga de guionistas nos Estados Unidos (2007-2008) atrasou o proceso.\nO orzamento de \"Game of Thrones\" foi comparado co de \"Rome\". O episodio piloto custou entre 5 e 10 mill\u00f3ns de d\u00f3lares, e o total da primeira tempada cifrouse entre 50 e 60 mill\u00f3ns de d\u00f3lares. Na segunda tempada, a serie tivo un 15% de incremento de orzamento para poder gravar a \"Guerra dos Cinco Reis\", a guerra civil central na tempada.\nAdaptaci\u00f3n.\nDavid Benioff e D. B. Weiss pretenden adaptar a a\u00ednda incompleta saga de novelas \"A Song of Ice and Fire\", se a HBO o permite. A s\u00faa proposta \u00e9 facer 8 tempadas cunhas 80 horas de gravaci\u00f3n en total.\nEn 2013, o produtor Frank Doelger declarou que \"probablemente chegar\u00e1n a sete tempadas\". Benioff e Weiss dixeron que non quer\u00edan material de recheo de \"Game of Thrones\" de xeito que agardar\u00e1n a George R. R. Martin (a quen lle levou seis anos escribir unha entrega de \"A Song of Ice and Fire\") para que remate as d\u00faas \u00faltimas novelas. Co\u00f1ecedores das li\u00f1as xerais de Martin e a intenci\u00f3n do final de \"A Song of Ice and Fire\", e conscientes de que estender \"Game of Thrones\" a dez tempadas acabar\u00eda co impulso do momento, consideran a posibilidade (mais non preferible) de que a serie remate antes de que a derradeira novela sexa publicada.\nO 8 de abril de 2014, seis tempadas foron contratadas e cinco foron rodadas, adaptando as novelas cunha proporci\u00f3n de 0,8 minutos por p\u00e1xina.\nAs tempadas 1 e 2 foron adaptadas a partir das d\u00faas primeiras novelas. Para as tempadas seguintes, os creadores acordaron que \"Game of Thrones\" \u00e9 unha adaptaci\u00f3n de \"A Song of Ice and Fire\" como conxunto, m\u00e1is que das novelas indiviualmente. Isto deulles a liberdade de mover eventos adiante e atr\u00e1s no tempo axeit\u00e1ndoas do mellor xeito posible os requirimentos da adaptaci\u00f3n.\nAs catro primeiras tempadas te\u00f1en cada unha dez episodios. A maior\u00eda dos episodios das d\u00faas primeiras tempadas ti\u00f1an unha duraci\u00f3n de 52 minutos, mentres que os da terceira estaban entre os 56 e os 57 minutos de duraci\u00f3n.\nSecuencia de apertura.\nA secuencia de apertura da serie foi creada polo estudio de produci\u00f3n Elastic for HBO. O director creativo Angus Wall e os seus colaboradores recibiron o Premio Primetime Emmy \u00f3 mellor dese\u00f1o de t\u00edtulos de cr\u00e9dito polo seu traballo na secuencia. Representa un mapa en tres dimensi\u00f3ns do do mundo ficticio da serie, proxectado no interior dunha esfera, que est\u00e1 iluminado por un pequeno sol contido dentro dunha esfera armilar. A medida que a c\u00e1mara se achega \u00e1 superficie do mapa, vai amosando as localizaci\u00f3ns nas que ter\u00e1 lugar o argumento do episodio, e \u00f3 tempo, mecanismos de reloxo erguen os edificios e outras estruturas do mapa. Mentres que a secuencia \u00e9 acompa\u00f1ada polo tema principal, am\u00f3sanse os nomes dos actores principais e dos creadores da serie. A secuencia remata logo dun minuto e medio cunhas cartelas que indican os escritores e o director do episodio.\nRodaxe.\nA fotograf\u00eda da primeira tempada comezou o 26 de xullode 2010. A localizaci\u00f3n principal realizaouse nos Paint Hall Studios de Belfast, Irlanda do Norte. As escenas de exterior en Irlanda do Norte foron rodadas en Sandy Brae, nas Monta\u00f1as de Mourne (standing in for Vaes Dothrak), Castle Ward (Winterfell), Saintfield Estates (o bosque sagrado de Winterfell), Fraga de Tollymore (escenas de exterior), Carncastle (o lugar da execuci\u00f3n), Magheramorne (Castle Black) e Castelo de Shane (terreos do torneo). O castelo de Doune en Stirling, Escocia, foi usado no episodio piloto orixinal para as escenas de Winterfell. Os produtores consideraron nun comezo gravar a serie toda en Escocia, pero \u00f3 cabo escolleron Irlanda do Norte debido \u00e1 dispo\u00f1ibilidade do espazo do estudio.\nAs escenas da primeira tempada que representaban o sur foron tomadas en Malta, malia que a localizaci\u00f3n no episodio piloto f\u00edxose en Marrocos. A cidade de Mdina foi usada para as escenas de King's Landing, e a rodaxe tam\u00e9n se fixe en Forte Manoel (que represetou o Septo de Baelor), na Fiestra azul da illa de Gozo (a voda dothraki), e no Palacio de San Ant\u00f3n, Forte Ricasoli, Forte St Angelo e no mosteiro de St. Dominic (para as escenas da Fortaleza Vermella).\nNa segunda tempada, as escenas do sur mudaron de Malta a Croacia, onde a cidade de Dubrovnik e os seus arredores cumpriron coas esixencias dunha cidade amurallada a car\u00f3n do mar. A muralla de Dubrovnik e o Forte Lovrijenac foron usados para King's Landing e a Fortaleza Vermella. A illa de Lokrum, o Mosteiro de St. Dominic e a illa de Trogir, o Palacio do Reitor e o porto de Dubac a poucos quil\u00f3metros \u00f3 leste serviron de localizaci\u00f3ns de Qarth. As escenas \u00f3 norte do Muro de Xeo, foron tomadas en Islandia en novembro de 2011, no glaciar Sv\u00ednafellsj\u00f6kull e preto de Smyrlabj\u00f6rg e V\u00edk en H\u00f6f\u00f0abrekkuhei\u00f0i.\nPara a terceira tempada, a produci\u00f3n volveu a Dubrovnik, en Croacia. As murallas, o Forte Lovrijenac e os seus arredores foron usados para King's Landing e a Fortaleza Vermella. Unha nova localizaci\u00f3n, o Arboretum de Trsteno, \u00e9 o xard\u00edn que usan os Tyrell en King's Landing. A terceira tempada regresa a Marrocos (previamente usado no episodio piloto), inclu\u00edndo a cidade de Essaouira, para filmar as escenas de Daenerys en Essos. A produci\u00f3n empregou tres unidades de rodaxe simult\u00e1neas (\"Drag\u00f3n\", \"Lobo\" e \"Corvo\"), seis equipos directivos, 257 actores e 703 membros de persoal. Unha das escenas contou cun oso vivo, Little Bart, e foi rodada nos \u00c1nxeles.\nA cuarta tempada regresou a Dubrovnik e inclu\u00edu novas localizaci\u00f3ns en Croacia, como o Palacio de Diocleciano en Split, a Fortaleza de Klis no norte de Split, a canteira de Perun \u00f3 leste de Split, a monta\u00f1a de Mosor e Ba\u0161ka Voda no sur. A rodaxe tomou 136 d\u00edas, rematando o 21 de novembro de 2013."}
{"id": "188662", "revid": "98629", "url": "https://gl.wikipedia.org/wiki?curid=188662", "title": "My Girl (filme)", "text": "My Girl \u00e9 un filme dirixido por Howard Zieff que se estreou en 1991.\nSinopse.\nVada Sultenfuss \u00e9 unha nena obsesionada coa morte. A s\u00faa nai morreu, e o seu pai dirixe unha funeraria. Ademais est\u00e1 namorada do seu profesor de ingl\u00e9s e ap\u00fantase a uns cursos de poes\u00eda no ver\u00e1n s\u00f3 para impresionalo. Thomas J., o seu mellor amigo, \u00e9 al\u00e9rxico a todo. Cando o pai de Vada contrata a Shelly, unha experta maquilladora, para o seu negocio, comeza a namorarse dela. Pero Vada an\u00f3xase por iso, e intentar\u00e1 facer todo o posible por romper a relaci\u00f3n."}
{"id": "188663", "revid": "98629", "url": "https://gl.wikipedia.org/wiki?curid=188663", "title": "Johnny Mnemonic", "text": "Johnny Mnemonic \u00e9 un filme dirixido por Robert Longo que se estreou en 1995.\nSinopse.\nNo ano 2021, Johnny \u00e9 un traficante de datos que ten un implante que lle permite almacenar de forma segura os datos demasiado sens\u00edbeis para redes de computadoras regulares. O seu cerebro pode levar case 80 xigabites de datos, ou 160 xigabites de empregarse un dobrador. Johnny utiliza este implante para actuar como mensaxeiro entre as partes contratantes. Nun traballo que acepta, o paquete que leva non s\u00f3 excede os l\u00edmites de seguridade do implante (morrer\u00e1 se non quita os datos do cerebro a tempo), sen\u00f3n que tam\u00e9n cont\u00e9n a informaci\u00f3n m\u00e1is importante e valiosa do planeta. Johnny deber\u00e1 extraer os datos e evitar \u00f3s asasinos enviados pola compa\u00f1\u00eda da que procede a informaci\u00f3n."}
{"id": "188667", "revid": "98629", "url": "https://gl.wikipedia.org/wiki?curid=188667", "title": "The Day the Earth Stood Still (filme de 2008)", "text": "The Day the Earth Stood Still \u00e9 un filme dirixido por Scott Derrickson que se estreou no 2008. Remake do cl\u00e1sico de ciencia ficci\u00f3n de 1951 \"The Day the Earth Stood Still\".\nSinopse.\nUn d\u00eda a Doutora Helen Benson (Jennifer Connelly) \u00e9 sacada repentinamente da s\u00faa casa pola Axencia de Seguridade Nacional, e levada xunto a outros cient\u00edficos para investigar un misterioso obxecto do espazo que vai a chocar de forma inminente contra a illa de Manhattan. Pero a colisi\u00f3n non se produce, pois o OVNI, que resulta ser unha nave espacial de orixe desco\u00f1ecida, aterra no medio de Central Park. As extraordinarias circunstancias que seguen a tan prodixioso acontecemento, co planeta enteiro en estado de shock, levar\u00e1n a Helen a co\u00f1ecer a Klaatu (Keanu Reeves), un extraterrestre humanoide que di chegar \u00e1 Terra para advertir \u00e1 poboaci\u00f3n."}
{"id": "188668", "revid": "98629", "url": "https://gl.wikipedia.org/wiki?curid=188668", "title": "Good Night, and Good Luck", "text": "Good Night, and Good Luck \u00e9 un filme dirixido, coescrito e protagonizado por George Clooney que se estreou no 2005.\nSinopse.\nFilme baseado en feitos reais. Narra o enfrontamento que mantiveron o famoso periodista da CBS Edward R. Murrow (David Strathairn) e o seu produtor Fred Friendly (George Clooney) contra o senador Joseph McCarthy, feito que determinou o final da \"caza de bruxas\" de comunistas en Estados Unidos."}
{"id": "188669", "revid": "98629", "url": "https://gl.wikipedia.org/wiki?curid=188669", "title": "Coppa Acerbo", "text": "A Coppa Acerbo foi unha carreira automobil\u00edstica celebrada en Italia, chamada as\u00ed en honra a Tito Acerbo, o irm\u00e1n de Giacomo Acerbo, un pol\u00edtico fascista prominente. Tras a derrota de Italia na segunda guerra mundial, e a ca\u00edda consecuente do fascismo, a carreira pasou a chamarse Circu\u00edto di Pescara, e durante alg\u00fans anos tam\u00e9n se co\u00f1eceu como o Gran Premio de Pescara (\"Gran Premio di Pescara\"). A carreira correuse entre 1924 e 1961 e nos \u00faltimos anos tivo unha gran variedade de regulaci\u00f3ns, de duraci\u00f3n e de clase de veh\u00edculos. En o Gran Premio de Pescara formou parte do Campionato do Mundo de F\u00f3rmula Un, unha carreira que a\u00ednda mant\u00e9n a marca de ser a do circu\u00edto de maior lonxitude utilizado algunha vez para un evento de campionato.\nCircu\u00edto de Pescara.\nAs carreiras da Coppa Acerbo lev\u00e1ronse a cabo nun circu\u00edto de 24 \u2013 26\u00a0km., comezando e terminando en Pescara, na costa do Adri\u00e1tico. O dese\u00f1o da carreira ofrec\u00eda unha ruta interior a trav\u00e9s dos outeiros dos Abruzos, que pasaba a trav\u00e9s de varias aldeas, seguido dun descenso longo e recto de volta \u00e1 costa, onde un estreita curva \u00e1 dereita levaba a un longo tramo recto de 6 quil\u00f3metros \u00e1 beira do mar. O pit lane e o paddock at\u00f3pabanse ao final desta recta. Nun esforzo por frear a velocidade acadad nesta recta, o circu\u00edto de Pescara converteuse nun dos primeiros en ter instalada unha chicane artificial, xusto antes da r\u00faa de boxes. O trazado do circu\u00edto de Pescara ten a marca como o circu\u00edto m\u00e1is longo que nunca organizou unha carreira do Campionato do Mundo de F\u00f3rmula Un, co de N\u00fcrburgring Nordschleife en segunda posici\u00f3n con 23\u00a0km.\nCarreiras antes da guerra.\nA primeira Coppa Acerbo celebrouse en 1924 e foi ga\u00f1ado por un piloto novo ent\u00f3n desco\u00f1ecido Enzo Ferrari, que despois atopar\u00eda a fama como creador de Ferrari e xefe do equipo de F\u00f3rmula Un Scuderia Ferrari. A carreira tivo a m\u00e1xima categor\u00eda da competici\u00f3n internacional, o \u00fanico factor que realmente limitaba \u00e1s especificaci\u00f3ns dos veh\u00edculos era a capacidade dos coches para transmitir enerx\u00eda a trav\u00e9s dos inadecuados pneum\u00e1ticos da \u00e9poca. A\u00ednda que nunca formou parte do Campionato de Europa, a Coppa Acerbo foi considerada como unha das carreiras m\u00e1is prestixiosas da \u00e9poca. Estas primeiras carreiras foron dominadas por coches e pilotos italianos, e Alfa Romeo, en particular, era case imbatible. O fabricante de Mil\u00e1n ga\u00f1ou sete das nove primeiras carreiras, e s\u00f3 en 1926 foron batidos polo lendario Bugatti T35, e de novo en 1930 pola estrela italiana, o piloto Achille Varzi pilotando un Maserati.\nO dominio de Alfa na carreira chegou ao seu fin coa introduci\u00f3n da normativa dos 750\u00a0kg. no Gran Premio de 1934, unha carreira que estivo marcada tam\u00e9n pola traxedia, cando Guy Moll, un dos pilotos novos m\u00e1is prometedores da xornada, morreu. Financiados polo estado Alem\u00e1n as Frechas de Prata de Mercedes-Benz e Auto Union chegar\u00edan a eclipsar a todos os seus rivais nos seguintes cinco anos. A\u00ednda que a carreira foi ga\u00f1ada novamente por dous pilotos italianos durante este tempo, inclu\u00edndo unha segunda vitoria de Varzi, s\u00f3 cando os organizadores decidiron disputar a Copa coa f\u00f3rmula de 1\u00b45 litros voiturette (pequenos motores lixeiros) en 1939, foi cando os outros fabricantes tiveron unha oportunidade real de ga\u00f1ar. Oportunamente Alfa Romeo, co seu novo coche \"158 Alfetta\", foi quen levou as honras nesta \u00faltima carreira antes do estalido da segunda guerra mundial.\nCarreiras de posguerra.\nLogo da segunda guerra mundial a carreira quedou suspendida por un ano durante a reconstruci\u00f3n da posguerra. Cando finalmente se corre de novo en 1947 o nome da carreira cambiou, debido \u00e1s s\u00faas conexi\u00f3ns fascistas, e f\u00edxose co\u00f1ecida como o \"Circu\u00edto di Pescara\". Os tres primeiros anos a carreira foi para deportivos de dous asentos e foi unha competici\u00f3n menor no calendario europeo. Con todo, do mesmo xeito que o resto dos organizadores de carreiras de todo o continente, coa introduci\u00f3n do Campionato do Mundo de F\u00f3rmula Un en 1950, os organizadores da carreira viron unha oportunidade para devolver a carreira de Pescara \u00e1 s\u00faa antiga posici\u00f3n de prominencia. A\u00ednda que, unha vez m\u00e1is, unha carreira non de Campionato do Mundo atraeu a moitos equipos e pilotos de renome nos dous anos seguintes. A pesar de ser un evento italiano, e el mesmo un ex ga\u00f1ador, Ferrari decidiu retirar ao seu equipo da carreira de 1950, pero Alfa Romeo, Maserati e Talbot-Lago, xunto con privados e moitos corredores afeccionados. A carreira de 1950 foi ga\u00f1ada polo futuro campi\u00f3n do mundo Juan Manuel Fangio pilotando un Alfa Romeo. Ao ano seguinte, Ferrari estivo presente, e a carreira foi ga\u00f1ada por Jos\u00e9 Froil\u00e1n Gonz\u00e1lez pilotando un Ferrari 375.\nCando o Campionato do Mundo cambiou \u00e1s normas m\u00e1is lentas da F\u00f3rmula 2, os organizadores decidiron abandonar as carreiras de f\u00f3rmula en favor doutros eventos deportivos. Durante este per\u00edodo, as carreiras de resistencia eran case tan prestixiosas como as de f\u00f3rmula, e para 1952 os organizadores cambiaron o nome da carreira, unha vez m\u00e1is, \"12 Ore di Pescara\" (12 horas de Pescara). O cambio de formato non impediu a vitoria de Ferrari, e os seus coches e pilotos g\u00e1\u00f1aron tanto en 1952 e 1953. A pesar do \u00e9xito do formato da resistencia, cando a F\u00f3rmula Un, elevou a capacidade dos motores a 2\u00b45 litros a partir de 1954, o Circu\u00edto de Pescara cambiouse rapidamente as regras dos monoprazas. A carreira de 1954 foi ga\u00f1ada por un dos m\u00e1is emblem\u00e1ticos coches da F\u00f3rmula Un de todos os tempos, o Maserati 250F, pilotado por Luigi Musso. Este \u00eda ser a \u00faltima carreira en dous anos, en 1955, como consecuencia da cat\u00e1strofe das 24 horas de Le Mans, a carreira foi cancelada.\nOs deportivos regresaron unha vez m\u00e1is en 1956, antes de que en a carreira de Pescara fose declarada parte do Campionato do Mundo de F\u00f3rmula Un. Esta carreira, a\u00ednda que comunmente co\u00f1\u00e9cese como o \"Gran Premio de Pescara de 1957\" foi oficialmente outro evento do Circu\u00edto.\nNa d\u00e9cada de 1960, os problemas de seguridade convert\u00e9ronse nunha preocupaci\u00f3n importante e o circu\u00edto de Pescara foi visto como demasiado perigoso para os grandes eventos internacionais. Logo dun descanso de dous anos a carreira foi degradada \u00e1 F\u00f3rmula D\u00faas en 1960, unha carreira ga\u00f1ada polo futuro campi\u00f3n do mundo Denny Hulme no seu primeiro ano de carreiras en Europa. Un novo canto do cisne en 1961, por segunda vez na s\u00faa historia, a carreira de Pescara foi elevada ao status de campionato do mundo, esta vez no Campionato do Mundo de Resistencia. Apropiadamente, para unha carreira de 4 horas subtitulada Testa Rosa, o derradeiro Gran Premio de Pescara foi ga\u00f1ado por un Ferrari Testa Rossa, pilotado por Lorenzo Bandini e Giorgio Scarlatti, da Scuderia Centro Sud, un equipo italiano, cun coche italiano e dous pilotos italianos. Debido a crecente velocidade e a fr\u00e1xil construci\u00f3n da maior\u00eda dos coches da \u00e9poca, a carreira interrompeuse despois da carreira de 1961.\nGa\u00f1adores da carreira.\nBernd Rosemeyer, Luigi Fagioli e Achille Varzi ga\u00f1aron a carreira d\u00faas veces, pero Giuseppe Campari \u00e9 o \u00fanico piloto que ga\u00f1ou en tres ocasi\u00f3ns."}
{"id": "188670", "revid": "98629", "url": "https://gl.wikipedia.org/wiki?curid=188670", "title": "Hellboy (filme)", "text": "Hellboy \u00e9 un filme dirixido por Guillermo del Toro que se estreou no 2004. Filme baseado na banda dese\u00f1ada \"Hellboy\". Estreouse en galego na TVG o 5 de marzo de 2009.\nSinopse.\nFinais da segunda guerra mundial. Por medio da maxia negra, os nazis conxuran \u00f3 demo Hellboy (Ron Perlman), pero son detidos polos aliados. O pequeno demo Hellboy medra ata converterse en adulto, actuando como axente da oficina de defensa e investigaci\u00f3n paranormal."}
{"id": "188672", "revid": "98629", "url": "https://gl.wikipedia.org/wiki?curid=188672", "title": "Limitless", "text": "Limitless \u00e9 un filme dirixido por Neil Burger que se estreou no 2011. Est\u00e1 protagonizado por Bradley Cooper, Abbie Cornish, e Robert De Niro.\nSinopse.\nUn escritor (Bradley Cooper), que sofre unha crise de creatividade, proba un d\u00eda unha nova droga que o pon en condici\u00f3ns de empregar \u00f3 m\u00e1ximo todas as s\u00faas facultades mentais; \u00e9 unha especie de p\u00edlula intelixente grazas \u00e1 cal consegue triunfar en Nova York. Un poderoso financeiro de Wall Street (Robert De Niro) sente unha extraordinaria curiosidade por descubrir que se agocha detr\u00e1s de tanto \u00e9xito."}
{"id": "188673", "revid": "98629", "url": "https://gl.wikipedia.org/wiki?curid=188673", "title": "The Thing (filme de 2011)", "text": "The Thing \u00e9 unha pel\u00edcula de terror e ciencia ficci\u00f3n dirixida por Matthijs van Heijningen Jr., escrita por Eric Heisserer e protagonizada por Mary Elizabeth Winstead e Joel Edgerton. \u00c9 unha precuela do filme \"The Thing\" de John Carpenter, de 1982.\nSinopse.\nO filme comeza tres d\u00edas antes dos acontecementos da longametraxe orixinal de John Carpenter. Lloyd Kate e os seus dous asistentes Davida Morris Goodman e Adam \u00fanense a un equipo de investigaci\u00f3n noruegu\u00e9s que descubriu unha nave alien\u00edxena enterrada no xeo da Ant\u00e1rtida. Con este achado descobren unha criatura que morreu no accidente da s\u00faa nave espacial hai mill\u00f3ns de anos e que volve \u00e1 vida."}
{"id": "188675", "revid": "114292", "url": "https://gl.wikipedia.org/wiki?curid=188675", "title": "Henri Rochefort", "text": "Victor Henri Rochefort, Marqu\u00e9s de Rochefort-Lu\u00e7ay, nado en Par\u00eds o 30 de xaneiro de 1830 e finado en Aix-les-Bains o 30 de xu\u00f1o de 1913, foi un escritor, xornalista e pol\u00edtico franc\u00e9s.\nTraxectoria.\nDespois de iniciar os estudos de medicina, traballou durante un tempo nun sonado hotel parisiense, para logo adicarse a escribir teatro e ao xornalismo. En 1863 entrou a formar parte do xornal \"Le Figaro\", mais unha serie de artigos, que posteriormente publicar\u00eda baixo o t\u00edtulo xen\u00e9rico de \"A decadencia francesa\", provocaron un conflito do xornal coas autoridades e a rescisi\u00f3n do seu contrato.\nEn colaboraci\u00f3n con outros dramaturgos adicouse a escribir unha serie de vodeviles de certo \u00e9xito. Tras a sa\u00edda de \"Le Figaro\" fundou o seu propio xornal, \"La Lanterne\". Por\u00e9n, o xornal foi secuestrado ao sa\u00edr do prelo o seu und\u00e9cimo n\u00famero e Rochefort multado con 10.000 francos e condenado a un ano de prisi\u00f3n.\nPasou ent\u00f3n a publicar o xornal en Bruxelas, dende onde era introducido clandestinamente en Francia, impreso en franc\u00e9s, castel\u00e1n, ingl\u00e9s, italiano e alem\u00e1n. M\u00e1is tarde, en 1869, consegue ocupar un escano no parlamento franc\u00e9s. Aproveita para encetar un novo xornal, \"A Marsellesa\", que fixo do Segundo Imperio Franc\u00e9s o branco das s\u00faas cr\u00edticas, algunhas baixo a forma de artigos moi violentos. A causa dun deles un colaborador del, Victor Noir, foi asasinado por Pierre Napoleon Bonaparte, sobri\u00f1o de Napole\u00f3n I de Francia. Tanto Rochefort coma outro dos seus colaboradores, Paschal Grousset foron condenados a seis meses de prisi\u00f3n e o xornal clausurado en 1870.\nTras as revoltas parisienses de 1870 foi liberado e formou parte do goberno da Terceira Rep\u00fablica Francesa, pero as s\u00faas simpat\u00edas polos comuneiros socialistas fixo que o abandonase. Logo do ef\u00e9mero control do poder ostentado por estes, na primavera de 1871, tentou fuxir de Par\u00eds disfrazado, mais foi novamente apreixado e condenado desta vez a cadea perpetua. Malia os esforzos do escritor Victor Hugo por conseguir a s\u00faa liberaci\u00f3n foi deportado a Nova Caledonia. En 1874 logrou escapar e viviu exiliado en Londres e Xenebra, ata que a amnist\u00eda decretada en 1880 permitiu a s\u00faa volta a Par\u00eds, onde volveu fundar outro xornal, \"L'Intransigeant\", de ideario socialista.\nA axitaci\u00f3n provocada polos partidarios de Georges Boulanger d\u00e1lle unha nova oportunidade a Rochefort para facer uso do seu xornalismo incendiario e violento. En 1889 seguiu no exilio ao militar e, tras o suicidio de Boulanger, continuou coa pol\u00e9mica dende Londres. Volver\u00eda a Par\u00eds seis anos despois. En 1897 estalou o caso Dreyfus. Tomou parte polos \"anti-dreyfusards\", encarg\u00e1ndose de organizar a s\u00faa campa\u00f1a de prensa.\nPor toda a s\u00faa axitada carreira profesional, Rochefort pasou a historia do mundo do xornalismo co significativo alcume de \"Le prince des pol\u00e9mistes\" (\"O pr\u00edncipe dos polemistas\")."}
{"id": "188676", "revid": "1888", "url": "https://gl.wikipedia.org/wiki?curid=188676", "title": "Picoto", "text": "O top\u00f3nimo Picoto pode facer referencia a dous lugares de Galicia:"}
{"id": "188677", "revid": "5863", "url": "https://gl.wikipedia.org/wiki?curid=188677", "title": "Brasilino \u00c1lvarez Sobrino", "text": "Brasilino Honorio \u00c1lvarez Sobrino, nado na Guarda en 1896 e finado en Tui o 9 de decembro de 1936, foi un pol\u00edtico republicano galego.\nTraxectoria.\nFoi un dos fundadores da Agrupaci\u00f3n Republicana da Guarda. Elixido concelleiro da Guarda en 1931. Foi militante de Izquierda Republicana e despois fundador e presidente do Partido Galeguista da Guarda. Foi elixido alcalde da Guarda o 15 de xu\u00f1o de 1936. Co golpe de Estado do 18 de xullo de 1936 presidiu o Comit\u00e9 de Defensa da Rep\u00fablica. Acusado de rebeli\u00f3n militar, foi fusilado na alameda de Tui.\nTen unha r\u00faa adicada o seu nome no seu concello natal da Guarda."}
{"id": "188679", "revid": "27155", "url": "https://gl.wikipedia.org/wiki?curid=188679", "title": "Hepar\u00e1n sulfato", "text": "O hepar\u00e1n sulfato (HS) \u00e9 un heteropolisac\u00e1rido li\u00f1al presente en todos os tecidos animais do grupo dos glicosaminoglicanos. Como est\u00e1 unido a prote\u00ednas aparece en forma de proteoglicanos, nos cales d\u00faas ou tres cadeas de hepar\u00e1n sulfato contiguas se unen a prote\u00ednas da superficie celular ou da matriz extracelular. \u00c9 en forma de proteoglicano como o hepar\u00e1n sulfato se une a diversos ligandos proteicos e regula unha ampla variedade de actividades biol\u00f3xicas, como procesos de desenvolvemento, anxiox\u00e9nese, coagulaci\u00f3n do sangue e met\u00e1stase de tumores. O hepar\u00e1n sulfato serve de receptor celular para diversos virus como o virus respiratorio sincicial (Hallak et al. 2000).\nProteoglicanos do hepar\u00e1n sulfato.\nNa superficie celular os principais proteoglicanos do hepar\u00e1n sulfato son os sindecanos transmembrana e os glipicanos ancorados \u00e1 superficie celular por enlace covalente co glicosilfosfatidilinositol (GPI). Outras formas menos com\u00fans de proteoglicanos de membrana do hepar\u00e1n sulfato son o betaglicano e a isoforma V-3 do CD44 presente nos queratinocitos e monocitos activados.\nNa matriz extracelular, especialmente nas membranas basais, as prote\u00ednas perlecano multidominio, agrina e col\u00e1xeno tipo XVIII son as principais especies que se unen ao hepar\u00e1n sulfato.\nEstrutura e diferenzas con respecto \u00e1 heparina.\nO hepar\u00e1n sulfato \u00e9 un glicosaminoglicano cunha estrutura moi similar \u00e1 da heparina. Ambos os dous consisten nunha unidade repetitiva dun disac\u00e1rido variablemente sulfatado. As principais unidades disac\u00e1ridas que aparecen no hepar\u00e1n sulfato e na heparina son as que se mostran abaixo nas imaxes. Tam\u00e9n se mostra m\u00e1is abaixo o significado das abreviaturas que se usar\u00e1n para o nome das mol\u00e9culas.\nA unidade disac\u00e1rida m\u00e1is com\u00fan no hepar\u00e1n sulfato est\u00e1 composta por \u00e1cido glicur\u00f3nico (GlcA) unido \u00e1 \"N\"-acetilglicosamina (GlcNAc), que xeralmente constit\u00faen arredor do 50% do total das unidades de disac\u00e1rido. En comparaci\u00f3n, a heparina do pulm\u00f3n de boi ten un 85 % da unidade IdoA(2S)-GlcNS(6S), e as heparinas da mucosa intestinal porcina te\u00f1en un 75%. \nPor\u00e9n, pres\u00e9ntase un problema cando se queren definir os glicosaminoglicanos h\u00edbridos, que conte\u00f1en tanto estruturas do tipo da heparina coma do tipo do hepar\u00e1n sulfato. Suxeriuse que estes h\u00edbridos deber\u00edan denominarse heparina s\u00f3 en caso de que o seu contido en grupos N-sulfato supere claramente o de grupos N-acetil e a concentraci\u00f3n de grupos O-sulfato exceda a de grupos N-sulfato.\nA\u00ednda que non se mostran nas imaxes de m\u00e1is abaixo, poden presentarse tam\u00e9n unidades disac\u00e1ridas que conte\u00f1an glicosamina con sulfataci\u00f3n 3-O (GlcNS(3S,6S) ou un grupo amino libre (GlcNH3+). En condici\u00f3ns fisiol\u00f3xicas os grupos \u00e9ster e amida sulfato est\u00e1n desprotonados e atraen i\u00f3ns cargados positivamente para formar sales. Nesta forma \u00e9 como se cre que se encontra o hepar\u00e1n sulfato na superficie celular.\nBios\u00edntese do hepar\u00e1n sulfato.\nAs cadeas de hepar\u00e1n sulfato prod\u00facense en moitos tipos de c\u00e9lulas e con moi diferentes estruturas primarias. Por tanto, hai tam\u00e9n unha grande variabilidade no modo en que ditas cadeas se sintetizan. Por\u00e9n, o m\u00e1is esencial para a formaci\u00f3n do hepar\u00e1n sulfato en relaci\u00f3n coa s\u00faa estrutura primaria son os encimas que interve\u00f1en, que son m\u00faltiples glicosiltransferases, sulfotransferases e unha epimerase, os cales tam\u00e9n interve\u00f1en na s\u00edntese de heparina.\nMoitos destes encimas foron purificados, clonados molecularmente e foron estudados os seus patr\u00f3ns de expresi\u00f3n. Fix\u00e9ronse estudos nun sistema libre de c\u00e9lulas de mastocistoma de rato sobre as rutas biosint\u00e9ticos do hepar\u00e1n sulfato/heparina que permitiron co\u00f1ecer moitos datos sobre a orde das reacci\u00f3ns encim\u00e1ticas e a s\u00faa especificidade.\nIniciaci\u00f3n da cadea.\nA s\u00edntese do hepar\u00e1n sulfato comeza coa transferencia, catalizada pola xilosiltransferase (XT), de xilosa desde a UDP-xilosa a un residuo espec\u00edfico de serina da prote\u00edna base. Despois compl\u00e9tase a formaci\u00f3n dun tetrasac\u00e1rido de uni\u00f3n \u00e1 prote\u00edna coa uni\u00f3n de dous residuos de galactosa (Gal) catalizada polas galactosiltransferases I e II (GalTI e GalTII), e un residuo de \u00e1cido glicur\u00f3nico (GlcA) catalizada pola glicuronosiltransferase I (GlcATI), orixinando o tetrasac\u00e1rido \u03b2GlcA-1,3-\u03b2Gal-1,3-\u03b2Gal-1,4-\u03b2Xyl unido \u00e1 prote\u00edna.\nA uni\u00f3n da xilosa \u00e1 prote\u00edna parece que ocorre no ret\u00edculo endoplasm\u00e1tico, e a ensamblaxe posterior da rexi\u00f3n de uni\u00f3n (o tetrasac\u00e1rido) e do resto da cadea ocorre no aparato de Golgi.\nA ruta biosint\u00e9tica do hepar\u00e1n sulfato/heparina, do condroit\u00edn sulfato e do dermat\u00e1n sulfato diverxen a partir da formaci\u00f3n da estrutura de uni\u00f3n (tetrrasac\u00e1rido), que \u00e9 com\u00fan en todos eles. Os seguintes encimas en actuar, a GlcNAcT-I ou a GalNAcT-I, dirixen a s\u00edntese, respectivamente, do hepar\u00e1n sulfato/heparina e do condroit\u00ednsulfato/dermat\u00e1n sulfato.\nElongaci\u00f3n da cadea.\nDespois da uni\u00f3n da primeira \"N\"-acetilglicosamina (GlcNAc) a elongaci\u00f3n a partir do tetrasac\u00e1rido de uni\u00f3n contin\u00faa coa adici\u00f3n paso a paso de residuos de \u00e1cido glicur\u00f3nico e N-acetilglicosamina, que son transferidos desde nucle\u00f3tidos UDP-azucre. Isto est\u00e1 catalizado por un ou varios encimas relacionados cuxos xenes pertencen \u00e1 familia de xenes da exostose (EXT) de supresores de tumores.\nNos humanos as mutaci\u00f3ns nos loci dos xenes EXT1-3 causa a incapacidade das c\u00e9lulas de producir hepar\u00e1n sulfato e o desenvolvemento da enfermidade exostose m\u00faltiple hereditaria (MHE). Esta doenza caracter\u00edzase pola formaci\u00f3n de tumores cubertos de cartilaxe, chamados osteocondromas ou exostoses, que se desenvolven inicialmente nos \u00f3sos longos dos individuos afectados e que aparecen desde a infancia \u00e1 puberdade. A\u00ednda que as exostoses son benignas, pode ser necesaria a cirurx\u00eda para aliviar complicaci\u00f3ns como a dor articular ou a restrici\u00f3n de movementos.\nModificaci\u00f3n da cadea.\nConsonte a cadea se polimeriza, sofre unha serie de modificaci\u00f3ns levadas a cabo por catro clases de sulfotransferases e unha epimerase. A dispo\u00f1ibilidade do doante de sulfatos PAPS \u00e9 esencial para a actividade das sulfotransferases.\nN-desacetilaci\u00f3n/N-sulfataci\u00f3n.\nA primeira modificaci\u00f3n do pol\u00edmero \u00e9 a N-desacetilaci\u00f3n/N-sulfataci\u00f3n de residuos de N-acetilglicosamina \u00e1 forma sulfatada GlcNS. Isto \u00e9 un prerrequisito para todas as subseguintes reacci\u00f3ns de modificaci\u00f3n, e l\u00e9vano a cabo un ou m\u00e1is membros dunha familia de catro encimas \"N-acetilglicosamina N-desacetilase/N-sulfotransferase\" (NDSTs). Nos primeiros estudos realizados, observouse que os encimas modificadores pod\u00edan reco\u00f1ecer e actuar sobre calquera residuo N-acetilado do pol\u00edmero en formaci\u00f3n. Por tanto, a modificaci\u00f3n de residuos de N-acetilglicosamina deber\u00eda ocorrer aleatoriamente por toda a cadea. Por\u00e9n, no hepar\u00e1n sulfato, os residuos N-sulfatados est\u00e1n principalmente agrupados e separados por rexi\u00f3ns de N-acetilaci\u00f3n nas que a N-acetilglicosamina permanece sen modificar.\nXeraci\u00f3n da GlcNH2.\nDebido a que as actividades de N-desacetilase e de N-sulfotransferase as leva a cabo o mesmo encima, a N-sulfataci\u00f3n est\u00e1 normalmente combinada coa N-desulfataci\u00f3n. Na heparina e nalgunhas especies de hepar\u00e1n sulfato atop\u00e1ronse residuos de GlcNH2 orixinados polo aparente desaxuste entre as d\u00faas actividades.\nEpimerizaci\u00f3n e sulfataci\u00f3n 2-O.\nA epimerizaci\u00f3n est\u00e1 catalizada por un s\u00f3 encima, a \u00e1cido glicur\u00f3nico C5 epimerase ou heparos\u00e1n-N-sulfato-glicuronato 5-epimerase (co n\u00famero EC 5.1.3.17). Este encima epimeriza o \u00e1cido glicur\u00f3nico a \u00e1cido idur\u00f3nico (IdoA). O reco\u00f1ecemento de substrato require que estea N-sulfatado o residuo de GlcN unido ao lado non redutor dun \u00e1cido glicur\u00f3nico diana potencial. O encima uronosil-2-O-sulfotransferase (2OST) sulfata os residuos resultantes de \u00e1cido idur\u00f3nico.\nSulfataci\u00f3n 6-O.\nForon identificadas tres glicosaminil 6-O-transferases (6OSTs) que orixinan a formaci\u00f3n de GlcNS(6S) adxacente a un \u00e1cido idur\u00f3nico sulfatado ou non sulfatado. A GlcNAc(6S) tam\u00e9n se atopa nas cadeas maduras de hepar\u00e1n sulfato.\nSulfataci\u00f3n 3-O.\nActualmente co\u00f1\u00e9cense sete glicosaminil 3-\"O\"-sulfotransferases (3OSTs) en mam\u00edferos e oito no peixe cebra . Os encimas 3OST crean varios posibles disac\u00e1ridos con sulfataci\u00f3n 3-\"O\", como a GlcA-GlcNS(3S\u00b16S) (modificado por 3OST1 e 3OST5), IdoA(2S)-GlcNH2(3S\u00b16S) (modificado por 3OST3a, 3OST3b, 3OST5 e 3OST6) e GlcA/IdoA(2S)-GlcNS(3S) (modificado por 3OST2 e 3OST4) . Igual que todas as demais sulfotransferases do hepar\u00e1n sulfato, as 3OSTs utilizan o 3'-fosfoadenosina-5'-fosfosulfato (PAPS) como doante de sulfatos. A pesar de ser a familia m\u00e1is grande de encimas modificadores do hepar\u00e1n sulfato, as 3OSTs producen as modificaci\u00f3n m\u00e1is raras do hepar\u00e1n sulfato, a sulfataci\u00f3n 3-\"O\" de residuos espec\u00edficos de glicosamina nun resto C3-OH .\nOs encimas 3OSTs div\u00eddense en d\u00faas subcategor\u00edas funcionais: os que xeran un sitio de uni\u00f3n de antitrombina III (3OST1 e 3OST5), e os que xeran un sitio de uni\u00f3n para a glicoprote\u00edna D do virus herpes simplex 1 (HSV-1 gD) (3OST2, 3OST3a, 3OST3b, 3OST4, 3OST5 e 3OST6) . Como as 3OSTs son a maior familia de encimas modificadores do hepar\u00e1n sulfato e as s\u00faas acci\u00f3ns son limitantes para a velocidade, son espec\u00edficos de substrato e producen modificaci\u00f3ns raras, tense hipotetizado que o hepar\u00e1n sulfato modificado por 3OST xoga un importante papel regulatorio nos procesos biol\u00f3xicos .\nUni\u00f3n aos ligandos.\nInterfer\u00f3n-\u03b3.\nA rexi\u00f3n de uni\u00f3n receptora do interfer\u00f3n-\u03b3 da superficie celular sol\u00e1pase coa rexi\u00f3n de uni\u00f3n do hepar\u00e1n sulfato, preto do extremo C-terminal da prote\u00edna. Cando se une o hepar\u00e1n sulfato, bloquea o sitio de uni\u00f3n dese receptor e como resultado, os complexos prote\u00edna-hepar\u00e1n sulfato son inactivos.\nForon tam\u00e9n estudadas as propiedades de uni\u00f3n ao hepar\u00e1n sulfato das seguintes prote\u00ednas:"}
{"id": "188680", "revid": "56817", "url": "https://gl.wikipedia.org/wiki?curid=188680", "title": "O Almac\u00e9n", "text": "O top\u00f3nimo O Almac\u00e9n pode facer referencia a varios lugares de Galicia:"}
{"id": "188681", "revid": "27155", "url": "https://gl.wikipedia.org/wiki?curid=188681", "title": "Sulfato de hepar\u00e1n", "text": ""}
{"id": "188682", "revid": "1888", "url": "https://gl.wikipedia.org/wiki?curid=188682", "title": "Vilarvello", "text": "O top\u00f3nimo Vilarvello pode facer referencia a varios lugares de Galicia:"}
{"id": "188683", "revid": "1093", "url": "https://gl.wikipedia.org/wiki?curid=188683", "title": "Jos\u00e9 Manuel Dom\u00ednguez Freitas", "text": "Jos\u00e9 Manuel Dom\u00ednguez Freitas, nado en Camposancos (A Guarda) en 1954, \u00e9 un mestre e pol\u00edtico galego do PSdeG. Foi alcalde da Guarda dende 1999 ata o 2000 e dende o 2007 ata o 2015.\nTraxectoria.\nEncabezou a candidatura do PSdeG por vez primeira nas elecci\u00f3ns municipais de 1999 e foi elixido alcalde co apoio do BNG e Esquerda Unida ata novembro de 1999 e dende ent\u00f3n s\u00f3 do BNG. En xullo de 2000 o PPdeG e EU presentaron unha moci\u00f3n de censura e perdeu a alcald\u00eda en favor de Jos\u00e9 Luis Alonso Riego.\nNas municipais de 2007, a candidatura do PSdeG encabezada por Dom\u00ednguez Freitas logrou a maior\u00eda absoluta con nove concelleiros, sendo a maior\u00eda tam\u00e9n nove, e foi elixido alcalde da Guarda. En 2011, perdendo un concelleiro e quedando con 8, volveu ser elixido alcalde, a\u00ednda que sen maior\u00eda absoluta.\nDespois de 28 anos en pol\u00edtica non se presentou \u00e1s elecci\u00f3ns municipais de 2015. Sendo substitu\u00eddo por Antonio Lomba Baz."}
{"id": "188685", "revid": "98629", "url": "https://gl.wikipedia.org/wiki?curid=188685", "title": "Munich (filme)", "text": "Munich \u00e9 unha pel\u00edcula estadounidense estreada no 2005, dirixida por Steven Spielberg e escrita por Tony Kushner e Eric Roth. Bas\u00e9ase na novela \"\" de George Jonas.\nSinopse.\nA historia transcorre nos meses posteriores ao masacre xudeu nos Xogos Ol\u00edmpicos de M\u00fanic 1972, e conta a historia dun comando do Mossad, dirixido por un axente secreto novo israel\u00ed \"Avner\" (Eric Bana), ao que ordenan a procura e asasinato de 11 palestinos, alg\u00fans deles membros da organizaci\u00f3n terrorista Setembro Negro, responsable da morte dos 11 membros do equipo ol\u00edmpico israel\u00ed. Para isto, ter\u00e1 que abandonar \u00e1 s\u00faa muller embarazada, cambiar de identidade e, canda outros axentes, localizar, buscar e matar \u00e1s persoas que segundo o Mossad foron parte responsable do masacre. Os seus compa\u00f1eiros ser\u00e1n \"Steve\" (Daniel Craig), un xudeu de orixe surafricana, \"Carl\" (Ciar\u00e1n Hinds), encargado da limpeza posterior a cada acci\u00f3n, \"Hans\" (Hanns Zischler), experto falsificador alem\u00e1n, e \"Robert\" (Mathieu Kassovitz), fabricante belga de xoguetes transformado en artilleiro (fabricante de explosivos)."}
{"id": "188686", "revid": "23204", "url": "https://gl.wikipedia.org/wiki?curid=188686", "title": "M\u00fanic (hom\u00f3nimos)", "text": "M\u00fanic (en alem\u00e1n: \"M\u00fcnchen\") \u00e9 a capital do estado alem\u00e1n de Baviera, mais tam\u00e9n se pode referir a:"}
{"id": "188687", "revid": "27249", "url": "https://gl.wikipedia.org/wiki?curid=188687", "title": "Masacre de M\u00fanic", "text": ""}
{"id": "188688", "revid": "23204", "url": "https://gl.wikipedia.org/wiki?curid=188688", "title": "Elecci\u00f3ns parlamentarias de Chile de 1941", "text": "As elecci\u00f3ns xerais de Chile de 1941 celebr\u00e1ronse o 9 de marzo. Correspondentes ao per\u00edodo 1941-1945, elix\u00edronse 147 deputados e renov\u00e1ronse 20 dos 45 senadores. As anteriores elecci\u00f3ns xerais foran en 1937 e as posteriores foron en 1945.\nElecci\u00f3ns ao Senado.\nPresidentes do Senado.\nListado de senadores 1941-1945.\nAs provincias que escoll\u00edan senadores nesta elecci\u00f3n para o per\u00edodo 1941-1949 foron: Atacama e Coquimbo; Santiago; Curic\u00f3, Talca e Maule; Biob\u00edo, Malleco e Caut\u00edn, que se mostran destacadas en amarelo no seguinte cadro de distribuci\u00f3n.\nAquelas provincias que se amosan en cor celeste no listado que a continuaci\u00f3n se entrega, corresponden aos senadores do per\u00edodo 1937-1945, que mantiveron o seu escano desde a elecci\u00f3n inmediatamente anterior (1937)."}
{"id": "188690", "revid": "23204", "url": "https://gl.wikipedia.org/wiki?curid=188690", "title": "Vermiculita", "text": "A vermiculita \u00e9 un mineral formado por silicatos de ferro ou magnesio, pertencente ao grupo das micas. A s\u00faa f\u00f3rmula qu\u00edmica e:\nOrix\u00ednase principalmente na alteraci\u00f3n hidrotermal de biotita.\nEmpr\u00e9gase como substrato en cultivos hidrop\u00f3nicos, como \u00e1rido para elaborar formig\u00f3ns de baixa densidade, como illante t\u00e9rmico e ac\u00fastico, en extintores, como elemento filtrante, para protecci\u00f3n de materiais ou equipamentos fr\u00e1xiles, para aumentar a viscosidade de aceites lubricantes, como absorbente de humidade e outras contaminaci\u00f3ns l\u00edquidas ou como excipiente en produtos diversos, inclu\u00edndo medicamentos.\nAo elevar rapidamente a temperatura da vermiculita prov\u00f3case unha expansi\u00f3n co\u00f1ecida como exfoliaci\u00f3n, resultando un produto utilizado como agregado livi\u00e1n na construci\u00f3n con propiedades illantes t\u00e9rmicas e ac\u00fasticas, ademais de ser quimicamente inerte.\nCaracter\u00edsticas.\nVermiculita \u00e9 un termo xen\u00e9rico para designar o mineral da familia da mica composto basicamente por silicatos de aluminio, de magnesio e de ferro. A s\u00faa forma natural \u00e9 a dunha mica de cor parda con estrutura laminar, con auga interlaminada.\nA s\u00faa caracter\u00edstica principal \u00e9 que ao quentala at\u00e9 unha temperatura determinada, a s\u00faa capacidade de expansi\u00f3n ou exfoliaci\u00f3n resulta nun aumento de oito a vinte veces o seu volume orixinal. Esta exfoliaci\u00f3n d\u00e9bese \u00e1 presenza de auga no mineral natural. Cando se quenta bruscamente por riba de 870\u00a0\u00b0C, ao mesmo tempo que se evapora a auga, transf\u00f3rmase cada part\u00edcula laminar do mineral nun fol a modo de verme e crea un gran n\u00famero de pequenas l\u00e1minas con reflexos met\u00e1licos, de cor parda, con baixa densidade aparente e elevada porosidade.\nPropiedades.\n\u00c9 un material lixeiro, cunhas densidades aparentes que oscilan entre 60 e 140 kg/m\u00b3.\nAs paredes brillantes das l\u00e1minas de mica de vermiculita forman unha multitude de pantallas que reflicten e dispersan a enerx\u00eda calor\u00edfica transmitida por radiaci\u00f3n, e converten dito material en illante ideal para altas temperaturas. A s\u00faa condutividade t\u00e9rmica \u00e9 de 0,053 kcal/h/m \u00b0C para unha temperatura media de 20\u00a0\u00b0C. A s\u00faa capacidade calor\u00edfica \u00e9 moi baixa (0,2). Naturalmente, co aumento de temperatura, o coeficiente aumenta como en calquera material illante, mais cunha proporci\u00f3n menor do normal. A vermiculita expandida mant\u00e9n a s\u00faa capacidade de illamento t\u00e9rmico entre os 200 e os 1200\u00a0\u00b0C.\nTam\u00e9n ten capacidades de illamento ac\u00fastico. Ao incidir as ondas sonoras sobre as l\u00e1minas multidireccionais da vermiculita expandida, estas son reflectidas en multitude de direcci\u00f3ns e absorbidas pola estrutura microsc\u00f3pica de burbullas de aire do mineral. Por estas raz\u00f3ns, a vermiculita \u00e9 un excelente illante ac\u00fastico para unha ampla gama de frecuencias.\n\u00c9 resistente ao lume, sendo o seu punto de fusi\u00f3n de 1 370\u00a0\u00b0C e a temperatura de abrandamento de 1 250\u00a0\u00b0C. \u00c9 un mineral incombustible e quimicamente moi estable a altas temperaturas, o que o converte nun material id\u00f3neo para a protecci\u00f3n contra o fogo.\nE destacar finalmente a s\u00faa inalterabilidade, a vermiculita \u00e9 insensible aos axentes atmosf\u00e9ricos e ao paso do tempo. \u00c9 estable, quimicamente neutra (pH = 7,2) e inerte, non \u00e9 higrosc\u00f3pica e non produce ningunha acci\u00f3n sobre o ferro ou o aceiro."}
{"id": "188691", "revid": "1888", "url": "https://gl.wikipedia.org/wiki?curid=188691", "title": "Guillermo Vicente", "text": "Guillermo Vicente Santiago, nado no Brasil en 1896 e finado en Pint\u00e1n (A Guarda) o 10 de xaneiro de 1940, foi un industrial, xornalista e pol\u00edtico galego.\nTraxectoria.\nEmpregado no Banco Nacional da Arxentina, logo na Guarda traballou na corresponsal\u00eda de banca da familia Nand\u00edn e m\u00e1is tarde trasladouse a Tui. Era o propietario e director da imprenta onde se editaba \"La Integridad\" e os semanarios \"Tierra\" (1932) e \"Tribuna\" (1933), que dirixiu. Tam\u00e9n foi colaborador e correspondente dos semanarios \"Heraldo Guard\u00e9s\" e \"Nuevo Heraldo\".\nMilitou en Acci\u00f3n Republicana, e despois en Izquierda Republicana da que foi presidente do grupo de Tui. Foi elixido alcalde de Tui o 16 de xullo de 1936. Co golpe de Estado do 18 de xullo de 1936 presidiu o Comit\u00e9 de Defensa da Rep\u00fablica. Cando caeu a resistencia, botouse ao monte con Ant\u00f3n Alonso R\u00edos. Tras vagar varios d\u00edas por distintos lugares, d\u00e9ronlles acollida nunha casa en Torro\u00f1a, onde permaneceron agochados dende o 31 de xullo at\u00e9 o d\u00eda 11 de agosto. Polo perigo de seren atopados, decidiron marchar varios d\u00edas para volver outra vez o 14 de agosto, permanecendo at\u00e9 o 19 de agosto. Al\u00ed chegaron a saber que andaban na s\u00faa procura. Guillermo debido a problemas pulmonares non puido seguir no monte e decidiu agocharse no domicilio familiar en Pint\u00e1n, onde permaneceu nun zulo en tan malas condici\u00f3ns que a enfermidade agravouse a pesar das medicinas receitadas polo m\u00e9dico Dar\u00edo \u00c1lvarez Bl\u00e1zquez. Faleceu a causa de tuberculose o 1 de maio de 1940. Abr\u00edronlle expediente de responsabilidades pol\u00edticas e como resultado foi condenado polo tribunal o 30 de xu\u00f1o de 1941 a quince anos de inhabilitaci\u00f3n, dez anos de extra\u00f1amento e \u00e1 perda dos bens embargados."}
{"id": "188692", "revid": "1888", "url": "https://gl.wikipedia.org/wiki?curid=188692", "title": "Guillermo Vicente Santiago", "text": ""}
{"id": "188693", "revid": "85894", "url": "https://gl.wikipedia.org/wiki?curid=188693", "title": "Pint\u00e1n, Salcidos, A Guarda", "text": "Pint\u00e1n \u00e9 un lugar da parroquia de Salcidos no concello da Guarda, na comarca do Baixo Mi\u00f1o. Segundo o IGE en 2013 ti\u00f1a 73 habitantes (37 mulleres e 36 homes), o que sup\u00f3n unha diminuci\u00f3n respecto do ano 1999 cando ti\u00f1a 92 habitantes."}
{"id": "188694", "revid": "1888", "url": "https://gl.wikipedia.org/wiki?curid=188694", "title": "Pint\u00e1n", "text": "O top\u00f3nimo Pint\u00e1n pode facer referencia a dous lugares de Galicia:"}
{"id": "188696", "revid": "98629", "url": "https://gl.wikipedia.org/wiki?curid=188696", "title": "The Thing (filme de 1982)", "text": "The Thing \u00e9 unha pel\u00edcula estadounidense de 1982 dos x\u00e9neros de terror e ciencia ficci\u00f3n, dirixido por John Carpenter e con efectos especiais de Rob Bottini. A m\u00fasica \u00e9 de Ennio Morricone e do propio director (non aparece nos cr\u00e9ditos). O gui\u00f3n \u00e9 de Bill Lancaster, claramente inspirado na pel\u00edcula de 1951 \"The Thing from Another World\". As localizaci\u00f3ns foron na Columbia Brit\u00e1nica. A pel\u00edcula foi o cuarto traballo de Carpenter co fot\u00f3grafo Dean Cundey e o terceiro co actor Kurt Russell.\nA pel\u00edcula foi considerado un fracaso de portelo de Carpenter na \u00e9poca do lanzamento, porque o director vi\u00f1a de ter varios \u00e9xitos, como \"Halloween\" de 1978. Pero coa chegada do home v\u00eddeo, CD e da TV por cable, a produci\u00f3n foi revalorizada e tornouse nun \"filme de culto\". En 2002 foi lanzado o videoxogo baseado na pel\u00edcula.\nJohn Carpenter considera \"The Thing\" como o primeiro da s\u00faa \"Trilox\u00eda da Apocalipse\". Os outros ser\u00edan \"Prince of Darkness\" (1987) e \"In the Mouth of Madness\" (1995).\nSinopse.\nO primeiro d\u00eda de inverno na Ant\u00e1rtida, o equipo dunha estaci\u00f3n polar cient\u00edfica americana \u00e9 sorprendida pola invasi\u00f3n do campo por un home estranxeiro (que despois descubrir\u00edan tratarse dun membro da estaci\u00f3n norueguesa) armado dun rifle, que persegue histericamente un can Malamute (raza usada para arrastrar os zorras polas estepas xeadas de Alasca). Ao tentar acertar o can, o invasor atinxe a perna de Bennings, un dos americanos, o que leva o comandante da base Garry a reaccionar e matalo cun tiro de pistola.\nIntentando descubrir o que pasou, o piloto de helic\u00f3pteros R. J. Macready e o m\u00e9dico do equipo, o Dr Copper, van ata o campo noruegu\u00e9s. Ao chegaren al\u00ed, non encontran sobreviventes. S\u00f3 a carcasa fumegante que parece ser un humano, a\u00ednda que todo deformado. Cargar iso consigo, as\u00ed como v\u00eddeos e informes, en busca de explicaci\u00f3n para o que acontecer\u00eda. A autopsia confirma que os \u00f3rganos internos da carcasa son mesmo humanos, mais o Dr Blair a\u00ednda non est\u00e1 convencido. Mentres eses acontecementos ocorren, o animal que f\u00f3ra perseguido pasea tranquilamente pola estaci\u00f3n, e s\u00f3 \u00e1 noite o veterinario Clark recibe ordes de levalo ao canil, xunto cos outros cans.\nLogo despois, Clark houbo os urros e ganidos desesperados dos animais e corre cara ao canil, a tempo de ver unha horrible criatura atacando e \"asimilando\" os cans, ou sexa, a converter e ga\u00f1ando a mesma aparencia das v\u00edtimas. Macready chega co resto do equipo ao canil, e inmediatamente ordena a Childs que incinerado a criatura cun lanza-chamas.\nAo examinar os restos da criatura, Blair descobre que o can novato era en realidade un alien\u00edxena coa capacidade de absorber e imitar \u00e1 perfecci\u00f3n outras formas de vida. Horrorizado coas implicaci\u00f3ns diso, inmediatamente parte para destru\u00edr o helic\u00f3ptero e o equipo, buscando illar o equipo na Ant\u00e1rtida, tratando de evitar que o alien\u00edxena siga a contaminar outros seres humanos e por fin destru\u00edr a humanidade.\nM\u00e1is tarde, os homes descobren que un dos membros do equipo xa f\u00f3ra contaminado e estaba en proceso de asimilaci\u00f3n, cando \u00e9 incinerado polos outros. As\u00ed, a par dos descubrimentos de Blair (que queda preso) e do que f\u00f3ra presenciado, os sobreviventes do equipo entenden que o alien\u00edxena tivo tempo e pode ter contaminado e asimilado outros homes do equipo. E uns pasan a desconfiar dos demais, ata que Macready, de arma en man, toma a fronte da situaci\u00f3n e crea unha proba sangu\u00edneo para descubrir se algu\u00e9n foi asimilado polo alien\u00edxena.\nBanda sonora.\nComposta por Ennio Morricone, foi relanzada pola Varese Sarabande en 1991. \u00c9 o\u00edda no DVD de 1998 pero non est\u00e1 presente na edici\u00f3n de 2004, atopando-se na actualidade \"f\u00f3ra de cat\u00e1logo\". Os temas son:\nV\u00e9xase tam\u00e9n.\nLigaz\u00f3ns externas.\n[[Categor\u00eda:Filmes de 1982]]\n[[Categor\u00eda:Filmes en lingua inglesa]]\n[[Categor\u00eda:Filmes en lingua norueguesa]]\n[[Categor\u00eda:Filmes dos Estados Unidos de Am\u00e9rica]]\n[[Categor\u00eda:Filmes dirixidos por John Carpenter]]\n[[Categor\u00eda:Filmes de Universal Pictures]]\n[[Categor\u00eda:Filmes rodados na Columbia Brit\u00e1nica]]\n[[Categor\u00eda:Filmes rodados en Alasca]]\n[[Categor\u00eda:Filmes de monstros]]\n[[Categor\u00eda:Filmes sobre extraterrestres]]\n[[Categor\u00eda:Filmes ambientados en 1982]]\n[[Categor\u00eda:Filmes ambientados na Ant\u00e1rtida]]"}
{"id": "188697", "revid": "2074", "url": "https://gl.wikipedia.org/wiki?curid=188697", "title": "The Thing (pel\u00edcula de 2011)", "text": ""}
{"id": "188701", "revid": "1131", "url": "https://gl.wikipedia.org/wiki?curid=188701", "title": "Dar\u00edo \u00c1lvarez Bl\u00e1zquez", "text": "Dar\u00edo \u00c1lvarez Bl\u00e1zquez, nado en Tui o 30 de setembro de 1910 e finado en Vigo o 7 de xu\u00f1o de 1979, foi un m\u00e9dico e escritor galego.\nTraxectoria.\nFillo de Dar\u00edo \u00c1lvarez Limeses e Mar\u00eda Bl\u00e1zquez Ballester, irm\u00e1n de Emilio e Xos\u00e9 Mar\u00eda \u00c1lvarez Bl\u00e1zquez, tras estudar en Tui o ensino elemental fixo o bacharelato por libre examin\u00e1ndose en Pontevedra e a carreira de medicina na Universidade de Santiago de Compostela, acadando a licenciatura en 1932. Posteriormente especializouse en pulm\u00f3n e coraz\u00f3n no Hospital de San Carlos de Madrid.\nEstableceuse como m\u00e9dico en Tui e dende 1933 a 1936 ocupou a praza de tisi\u00f3logo no Centro Secundario de Hixiene Rural da Guarda. Tam\u00e9n foi profesor auxiliar da c\u00e1tedra de Ciencias Naturais no Instituto de Tui. En 1942 estableceuse a Vigo onde foi m\u00e9dico en Pescanova e outras entidades.\nFoi membro do Partido Galeguista e o promotor da creaci\u00f3n da agrupaci\u00f3n local tudense. Foi detido os primeiros d\u00edas despois do Golpe de Estado do 18 de xullo de 1936. En 1947 foi detido en Vigo xunto a varios profesionais por pertencer a U.I.L. (Uni\u00f3n de Intelectuais Libres), e en 1974, foi fundador da Xunta Democr\u00e1tica de Vigo e de Galicia. Neste anos fundou tam\u00e9n o Movemento Socialista de Galicia que m\u00e1is tarde se fusionar\u00eda co Partido Socialista Galego, abandonando o partido en 1977.\nFaleceu na s\u00faa cl\u00ednica da r\u00faa Marqu\u00e9s de Valadares cando agardaba polo primeiro paciente da tarde, e foi soterrado no cemiterio de Pereir\u00f3.\nFoi membro correspondente da Real Academia Galega e da Academia de Medicina de Sevilla.\nVida persoal.\nCasou con Carmen G\u00e1ndara Fern\u00e1ndez, e foi pai de Dar\u00edo e Alfonso \u00c1lvarez G\u00e1ndara.\nObra.\nColaborou en numerosos peri\u00f3dicos e revistas: \"Galicia Emigrante\", \"El Pueblo Gallego\", \"La Noche\", \"Faro de Vigo\", \"La Voz de Galicia\", \"Papeles de Son Armadans\", \"Jornal de Noticias\". Escribiu d\u00faas novelas en castel\u00e1n: \"O fracaso de Clayton\" (1938, traducida ao galego en 1994) e \"A las cinco en punto\" (1939) asinadas co pseud\u00f3nimo de L\u00e1zaro Evia.\nA s\u00faa tese de doutoramento (1960) est\u00e1 dedicada a Francisco S\u00e1nchez e en 1964 publicou o libro \"Francisco S\u00e1nchez, \u201cEl esc\u00e9ptico\u201d. Un gallego precursor\". Tam\u00e9n publicou traballos sobre a \u00e9poca de guerra civil na comarca do Baixo Mi\u00f1o: \"Historias de la retaguardia nacionalista\" na revista \"Historia y vida\" (1975), e unha serie de artigos en \"La Voz de Galicia\" titulados \"Historias de fuxidos\"."}
{"id": "188702", "revid": "1888", "url": "https://gl.wikipedia.org/wiki?curid=188702", "title": "El fracaso de Clayton", "text": ""}
{"id": "188703", "revid": "23204", "url": "https://gl.wikipedia.org/wiki?curid=188703", "title": "The Thing (pel\u00edcula)", "text": ""}
{"id": "188704", "revid": "23204", "url": "https://gl.wikipedia.org/wiki?curid=188704", "title": "The Thing (filme)", "text": ""}
{"id": "188705", "revid": "5863", "url": "https://gl.wikipedia.org/wiki?curid=188705", "title": "\u00c1nxel Casal Gosenge", "text": ""}
{"id": "188706", "revid": "5863", "url": "https://gl.wikipedia.org/wiki?curid=188706", "title": "\u00c1ngel Casal Gosenge", "text": ""}
{"id": "188707", "revid": "5863", "url": "https://gl.wikipedia.org/wiki?curid=188707", "title": "San Vicente de Soutelo", "text": ""}
{"id": "188708", "revid": "22570", "url": "https://gl.wikipedia.org/wiki?curid=188708", "title": "Sandaun", "text": "Sandaun, anteriormente co\u00f1ecido como West Sepik, en contraposici\u00f3n de East Sepik, \u00e9 a provincia m\u00e1is ao noroeste de Pap\u00faa Nova Guinea, que ocupa unha superficie de 36.300\u00a0km\u00b2. A provincia ti\u00f1a unha poboaci\u00f3n total de 185.741 habitantes segundo o censo do ano 2000. A s\u00faa capital \u00e9 a cidade de Vanimo.\nDistritos.\nA provincia conta con catro distritos. Cada un destes distritos ten unhas \u00c1reas de Goberno Local (AGL), as cales se dividen e usan para fins estat\u00edsticos."}
{"id": "188709", "revid": "2079004", "url": "https://gl.wikipedia.org/wiki?curid=188709", "title": "Gran Premio de Pescara", "text": ""}
{"id": "188710", "revid": "114944", "url": "https://gl.wikipedia.org/wiki?curid=188710", "title": "Vince Gill", "text": "Vince Gill nado o 12 de abril de 1957 en Norman, Oklahoma \u00e9 un cantante country estadounidense.\nTraxectoria.\nComezou cantando na banda Pure Prairie League. Como solista leva vendidos 22 mill\u00f3ns de discos, foi premiado 18 veces pola CMA e conta con 20 Premios Grammy, sendo o cantante country masculino que m\u00e1is veces obtivo este galard\u00f3n."}
{"id": "188711", "revid": "1888", "url": "https://gl.wikipedia.org/wiki?curid=188711", "title": "Laura Celeiro Garc\u00eda", "text": "Laura Celeiro Garc\u00eda, nada en Leb\u00f3n (O Incio) en 1981, \u00e9 unha avogada e pol\u00edtica galega do PSdeG-PSOE.\nTraxectoria.\nAfiliada ao PSdeG dende 2006, en 2007 encabezou a lista do partido \u00e1 alcald\u00eda do Incio nas municipais, nas que obtivo dous concelleiros. En 2011 volveu encabezar a candidatura que obtivo tres ed\u00eds, sendo elixida alcaldesa co apoio dos outros dous concelleiros do seu partido, os dous ed\u00eds do BNG e o representante electo do Centro Democr\u00e1tico Liberal (CDL), se ben gobernou en minor\u00eda cos outros compa\u00f1eiros socialistas. Nas elecci\u00f3ns municipais do 2015 foi reelixida alcaldesa logrando maior\u00eda absoluta. Cedeu o bast\u00f3n de mando tralas elecci\u00f3ns de 2019, ao perder a maior\u00eda por cinco votos."}
{"id": "188712", "revid": "89787", "url": "https://gl.wikipedia.org/wiki?curid=188712", "title": "\u00c1ngel Camino Copa", "text": "\u00c1ngel Camino Copa, nado en Laiosa (O Incio) o 24 de febreiro de 1944, \u00e9 un pol\u00edtico galego do PPdeG\nTraxectoria.\nEmigrou a Barcelona ao cumprir a maior\u00eda de idade. Durante 19 anos traballou na SEAT. Retornou ao Incio e presentouse \u00e1s municipais de 1983 na candidatura de Alianza Popular. Nas elecci\u00f3ns municipais de 1987 presentouse \u00e1 alcald\u00eda do Incio encabezando a candidatura de AP e foi elixido alcalde co apoio do CDS. Volveu ser alcalde polo PPdeG con maior\u00eda absoluta nas sucesivas elecci\u00f3ns ata 2011, cando perdeu a maior\u00eda absoluta e a alcald\u00eda en favor da socialista Laura Celeiro Garc\u00eda. Foi elixido deputado do Parlamento de Galicia nas auton\u00f3micas de 2012."}
{"id": "188713", "revid": "22570", "url": "https://gl.wikipedia.org/wiki?curid=188713", "title": "Sepik do Leste", "text": "Sepik do Leste \u00e9 unha das provincias de Pap\u00faa Nova Guinea de Pap\u00faa Nova Guinea, con capital na cidade de Wewak e unha superficie de 42.800\u00a0km2. O censo do ano 2000 indicaba unha poboaci\u00f3n total na provincia de 343.180 habitantes.\nA capital provincial \u00e9 unha cidade portuaria. Existe un conxunto de illas ao redor, e a costa est\u00e1 dominada polos cumios do interior. O maior fito da zona \u00e9 o r\u00edo Sepik, un dos m\u00e1is caudalosos do mundo. As \u00e1reas meridionais da provincia son monta\u00f1osas, onde destacan os Picos Hunstein."}
{"id": "188714", "revid": "23204", "url": "https://gl.wikipedia.org/wiki?curid=188714", "title": "Epic Records", "text": "Epic Records \u00e9 un selo discogr\u00e1fico estadounidense, propiedade do grupo Sony Music Entertainment, que opera ao amparo do Columbia/Epic Label Group. A pesar de que inicialmente concibiuse como un selo de jazz, dende ent\u00f3n expandiuse abarcando varios x\u00e9neros.\nHistoria.\nComezos.\nEpic Records iniciouna en 1953 a CBS co prop\u00f3sito de comercializar jazz, pop e m\u00fasica cl\u00e1sica que non encaixase na m\u00e1is orientada ao gran p\u00fablico Columbia Records. Os novos talentos do pop do selo Okeh Records, que en parte pertenc\u00eda \u00e1 CBS, foron transferidos a Epic, deixando a Okeh como un selo de rhythm and blues. O logo de Epic converteuse nunha marca familiar en moitas edici\u00f3ns de jazz e m\u00fasica cl\u00e1sica, e entre estas inclu\u00edanse discos da Berlin Philharmonic, Charles Rosen, The Juilliard String Quartet, Antal Dor\u00e1ti dirixindo a Hague Philharmonic e George Szell dirixindo a Cleveland Orchestra.\nExpansi\u00f3n de x\u00e9neros.\nCara 1960, a base musical do selo expand\u00edrase para inclu\u00edr todos os x\u00e9neros. Isto f\u00edxose en parte para evitar que o elenco de Columbia Records (que, nese tempo, editaba material de artistas m\u00e1is establecidos) se enchese de novos artistas. Polo tanto, Epic f\u00edxose m\u00e1is co\u00f1ecida por asinar con m\u00fasicos emerxentes. Cara finais da d\u00e9cada dos 60 Epic ga\u00f1ou os seus primeiros discos de ouro e volveuse nunha importante factor\u00eda de \"hits\" no rock and roll, o R&amp;B e a m\u00fasica country. Entre os seus artistas inclu\u00edanse Roy Hamilton, Bobby Vinton, The Dave Clark Five, The Hollies, Tammy Wynette, Donovan, The Yardbirds, Lulu, July e Jeff Beck. Varios dos artistas brit\u00e1nicos de Epic durante os anos 60 foron o resultado do contrato de distribuci\u00f3n internacional da unidade Epic/Okeh con EMI. As gravaci\u00f3ns de Epic foron publicadas por EMI a trav\u00e9s do selo Columbia.\nTam\u00e9n durante os 60, Epic supervisou \u00e1s subsidiarias m\u00e1is pequenas de CBS, como Okeh Records e Date Records. En 1968, o selo Epic introduc\u00eduse no Reino Unido e foi distribu\u00eddo por CBS, despois de que o contrato con EMI rematase ese ano.\nO \u00e9xito comercial de Epic continuou medrando nos anos 70 con edici\u00f3ns de ABBA, Boston, Cheap Trick, The Clash, Charlie Daniels, Heart, The Isley Brothers, The Jacksons, Labelle, Johnny Nash, Ted Nugent, REO Speedwagon, Charlie Rich, Sly &amp; the Family Stone, Steve Vai e Edgar Winter. A este \u00e9xito tam\u00e9n axudou a s\u00faa distribuci\u00f3n con Philadelphia International Records, que produciu gravaci\u00f3ns exitosas de artistas como The Three Degrees e McFadden and Whitehead.\nDurante os anos 80, Epic foi probablemente o selo m\u00e1is exitoso da d\u00e9cada. O seu \u00e9xito entre o gran p\u00fablico durante os anos 80 e 90 foi alimentado coa contrataci\u00f3n de artistas como Michael Jackson, Culture Club, Gloria Estefan and the Miami Sound Machine, Adam Ant, Living Colour, Faith No More, Dead or Alive, Europe, Cyndi Lauper, Ozzy Osbourne, Pearl Jam, Sade, Luther Vandross, Stevie Ray Vaughan, ou C\u00e9line Dion entre outros. O seu maior \u00e9xito chegou coa edici\u00f3n do \u00e1lbum de Michael Jackson \"Thriller\", que chegou a vender ao redor dos 80 mill\u00f3ns de copias, comvert\u00e9ndose no disco con m\u00e1is vendas da historia.\nM\u00e1is recentemente, outros exitosos artistas do selo foron Jennifer Lopez, The Fray, Jessica Simpson, Shakira, Korn, Fiona Apple, Ozzy Osbourne, Chevelle e Rage Against the Machine.\nActualidade.\nEpic Records \u00e9 hoxe en d\u00eda propiedade de Sony BMG. Sony mercou CBS Records en 1987, e a compa\u00f1\u00eda foi rebautizada Sony Music en 1991. En 2004, Sony fusionouse con BMG, levando a selos como Epic, Arista, Columbia, RCA, Jive e moitas outras a unha \u00fanica compa\u00f1\u00eda nai, Sony BMG. En febreiro de 2009 a cantante e compositora Amanda Ghost foi nomeada presidenta de Epic Records. Posteriormente ese mesmo ano, Sony BMG Music fusionou as operaci\u00f3ns de Epic e Columbia, formando o Columbia/Epic Label Group (a\u00ednda que \u00e1mbolos dous selos contin\u00faan operando como marcas independentes).\nAdemais, nos anos 90, as operaci\u00f3ns europeas de Sony Music integr\u00e1ronse en dous selos por separado, Epic e Columbia. A isto segu\u00edronlle as operaci\u00f3ns de Sony en Australia e Nova Zelandia en 1997. A operadora xaponesa do selo ch\u00e1mase Epic Records Japan Inc."}
{"id": "188715", "revid": "1888", "url": "https://gl.wikipedia.org/wiki?curid=188715", "title": "Jos\u00e9 Dafonte Varela", "text": "Jos\u00e9 Dafonte Varela, \u00e9 un empresario e pol\u00edtico galego do PPdeG.\nTraxectoria.\nEmigrante, ao retornar foi madeireiro e despois rexentou unha explotaci\u00f3n agr\u00edcola. Foi un dos fundadores de Alianza Popular en 1982. Participou sempre nas candidaturas do partido pero non en postos de sa\u00edda ata que en 2002 a morte do anterior alcalde e a renuncia do n\u00famero dous colocarano na alcald\u00eda que revalidou nas elecci\u00f3ns municipais de 2003 e nas sucesivas elecci\u00f3ns sempre con maior\u00eda absoluta. Foi deputado provincial.\nNas municipais de 2019 renunciou a presentarse e foi substitu\u00eddo por Josefina Su\u00e1rez L\u00f3pez que finalmente foi a que acadou a alcald\u00eda. Nas municipais de 2023 volveu \u00e1 pol\u00edtica encabezando a formaci\u00f3n Uni\u00f3n por Trazo."}
{"id": "188716", "revid": "865", "url": "https://gl.wikipedia.org/wiki?curid=188716", "title": "Epic", "text": ""}
{"id": "188717", "revid": "1888", "url": "https://gl.wikipedia.org/wiki?curid=188717", "title": "Su\u00e1rez Vence", "text": ""}
{"id": "188718", "revid": "89787", "url": "https://gl.wikipedia.org/wiki?curid=188718", "title": "Macaulay Culkin", "text": "Macaulay Carson Culkin, nado o 26 de agosto de 1980 en Nova York, \u00e9 un actor estadounidense. Acadou a fama co seu papel de Kevin McCallister en \"S\u00f3 na casa\" e \"\". Tam\u00e9n \u00e9 co\u00f1ecido por filmes como \"Neno rico\", \"Uncle Buck\", \"My Girl\" e \"O gardi\u00e1n das palabras\". No cumio da s\u00faa fama, foi considerado o neno actor m\u00e1is exitoso dende Shirley Temple."}
{"id": "188719", "revid": "85894", "url": "https://gl.wikipedia.org/wiki?curid=188719", "title": "Santos Oujo", "text": "Santos Oujo Bello, nado en Ribeira o 20 de xu\u00f1o de 1943, \u00e9 un enxe\u00f1eiro e pol\u00edtico galego.\nTraxectoria.\nComeza os seus estudos no Colexio de \"El Pilar\", na s\u00faa vila natal. Realizou o bacharelato no Colexio Peleteiro de Santiago e estuda Enxe\u00f1er\u00eda Superior de Telecomunicaci\u00f3ns, facendo o posgraduado no ICADE.\nFoi director xeral do servizo de Autoestradas e Autov\u00edas. Foi deputado no Parlamento de Galicia por UCD (1981-1985), por Coalici\u00f3n Galega (1985-1993) e polo PSdeG-PSOE (1993-1999). Foi un dos fundadores de Coalici\u00f3n Galega e conselleiro de Industria, Comercio e Turismo entre 1987 e 1990. Foi membro do consello de administraci\u00f3n da Compa\u00f1\u00eda de Radio-Televisi\u00f3n de Galicia.\nVida persoal.\nCasou con Esperanza Canal Yubero."}
{"id": "188720", "revid": "1888", "url": "https://gl.wikipedia.org/wiki?curid=188720", "title": "Santos Oujo Bello", "text": ""}
{"id": "188722", "revid": "89787", "url": "https://gl.wikipedia.org/wiki?curid=188722", "title": "Antonio D\u00edaz Fuentes", "text": "Antonio D\u00edaz Fuentes, nado en Sarria o 6 de xu\u00f1o de 1935 e finado o 27 de maio de 2011, foi un avogado e pol\u00edtico galego. Era irm\u00e1n do escultor Jos\u00e9 D\u00edaz Fuentes.\nTraxectoria.\nFoi presidente da C\u00e1mara Agraria Provincial de Lugo. Foi deputado no Congreso por UCD pola provincia de Lugo na lexislatura constitu\u00ednte (1977-1979), e na I e II lexislaturas (1979-1986). Foi e membro da Comisi\u00f3n mixta que informou o Estatuto de Autonom\u00eda de Galicia. En 1984 foi elixido presidente de Coalici\u00f3n Galega no congreso constitu\u00ednte, posto do que dimitiu o 10 de xullo de 1986 polo fracaso electoral do partido nas elecci\u00f3ns do 22 de xu\u00f1o.\n\u00c9 autor de diversos traballos xur\u00eddicos e artigos en prensa publicados na \"Revista Galega de Estudios Agrarios\" e varios libros sobre Dereito e toponimia."}
{"id": "188723", "revid": "1131", "url": "https://gl.wikipedia.org/wiki?curid=188723", "title": "Campo Municipal de Monte Porreiro", "text": "O Campo Municipal de Monte Porreiro \u00e9 un recinto deportivo da cidade de Pontevedra, sito no lugar de Monte Porreiro, homologado para a pr\u00e1ctica do f\u00fatbol e o rugby. As s\u00faas dimensi\u00f3ns son de 111 por 72 metros, e a superficie \u00e9 de herba sint\u00e9tica.\nConstruci\u00f3n.\nA construci\u00f3n do recinto obedeceu a unha demanda de varios anos dos veci\u00f1os de Monte Porreiro que ped\u00edan que o vello campo de terra fose arranxado e cuberto de herba artificial. O concello e a deputaci\u00f3n de Pontevedra chegaron a un acordo en 2009, e asinaron un convenio polo cal o goberno local achegar\u00eda 477.000 euros e o goberno provincial 276.000. A obra foi levada a cabo pola empresa E.C. Casas, e o novo campo foi inaugurado o 27 de marzo de 2011 polo alcalde Miguel Anxo Fern\u00e1ndez Lores e o presidente da deputaci\u00f3n Rafael Louz\u00e1n. As instalaci\u00f3ns do recinto contan con bancadas desmontables, banqui\u00f1os, taboleiro electr\u00f3nico, accesos independentes para deportistas e seareiros, e a posibilidade de partir o campo en 2 campos transversais de f\u00fatbol 7 para nenos pequenos. Os promotores da construci\u00f3n te\u00f1en falado da posibilidade de instalar un tellado sobre as bancadas, novos vestiarios e unha cafeter\u00eda.\nLocal\u00edas.\nOs equipos de rugby Mareantes Rugby Clube Pontevedra, Pontevedra Rugby Club e o equipo de f\u00fatbol SD Monteporreiro xogan os seus encontros como locais neste novo recinto deportivo. \nEventos.\nDende a s\u00faa inauguraci\u00f3n, o 21 de maio o club de rugby Mareantes organizou no Campo Municipal de Monte Porreiro o segundo evento do Circu\u00edto Galego de Sevens 2011. O 5 de xu\u00f1o disputouse al\u00ed por vez primeira en Pontevedra a final da edici\u00f3n 2011 da tradicional Copa Galiza de Rugby."}
{"id": "188724", "revid": "25871", "url": "https://gl.wikipedia.org/wiki?curid=188724", "title": "Escola de amiga", "text": "As escolas de amigas ou de migas, xorden en Andaluc\u00eda no s\u00e9culo XVI. Trat\u00e1base dunhas escolas onde unha muller coidaba dos nenos da vila mentres as s\u00faas nais estaban ocupadas en labores do campo ou do fogar. Non sempre coidaba os nenos a mesma persoa sen\u00f3n que se turnaban entre elas, pero en caso de que existise unha muller incapacitada para outras tarefas ser\u00eda a encargada fixa e cobraria polo seu traballo.\nMentres estaban \"nas migas\", os nenos e nenas pasaban o d\u00eda recitando oraci\u00f3ns, cantando e, en ocasi\u00f3ns, ensin\u00e1banselles as letras e os n\u00fameros. Por\u00e9n, as \"migas\" non pretend\u00edan ter un car\u00e1cter educativo xa que os nenos e nenas en canto pod\u00edan axudar nas tarefas do campo deixaban de acudir a elas e incorpor\u00e1banse ao traballo.\nEste tipo de escola remata coa chegada da guerra civil e son substitu\u00eddas polo \"Auxilio Social\", a\u00ednda que nalg\u00fans lugares conservan o nome e as funci\u00f3ns. Remataron por converterse nunha escola para ensinarlle \u00e1s nenas cousas como costura, bos modos, relixi\u00f3n etc. pero non aprender a ler nin escribir."}
{"id": "188725", "revid": "15490", "url": "https://gl.wikipedia.org/wiki?curid=188725", "title": "As bruxas", "text": "As bruxas \u00e9 unha novela infantil do escritor gal\u00e9s Roald Dahl, publicada en 1983 co t\u00edtulo orixinal de The Witches, ilustrada por Quentin Blake.\nFoi traducida ao galego por Xela Arias e Lidia Iglesias Izquierdo e publicada na Colecci\u00f3n Xabar\u00edn de Edici\u00f3ns Xerais de Galicia en 1989.\nSinopse.\nO protagonista \u00e9 un neno ingl\u00e9s, que trala morte de seus pais vaia a Noruega xunto a s\u00faa avoa. Ela f\u00e1lalle das bruxas, seres malvados e ben organizados nos diferentes pa\u00edses do mundo co \u00fanico prop\u00f3sito de facer desaparecer os nenos e nenas, aos que aborrecen. De todas as bruxas do mundo, a m\u00e1is perigosa \u00e9 a Gran Bruxa. Despois, a avoa expl\u00edcalle como reco\u00f1ecer a unha bruxa para ter coidado con elas: en vez de u\u00f1as te\u00f1en gadoupas; non te\u00f1en pelo natural, sen\u00f3n perruca; te\u00f1en os buratos do nariz grandes, para detectar o cheiro a neno ou nena; a pupila m\u00fadalles de cor; nos p\u00e9s non te\u00f1en dedos; e te\u00f1en o cuspe azul.\nO neno ten o seu primeiro encontro cunha bruxa xogando nunha cabana nunha \u00e1rbore. Unha se\u00f1ora chama por el e ofr\u00e9celle unha serpe, pero o neno dec\u00e1tase e sobe \u00e1rbore arriba.\nLogo de que enferme a avoa, que fuma caxatos, marchan a Inglaterra para descansar. No hotel, o neno dec\u00e1tase de que se est\u00e1 a levar a cabo a Convenci\u00f3n Anual das Bruxas de Inglaterra, disfrazadas como damas da Real Sociedade para a Prevenci\u00f3n da Crueldade cos Nenos. Escondido para que non o descubran as 85 bruxas presentes, escoita atento as novidades e decisi\u00f3ns tomadas: A Gran Bruxa pres\u00e9ntalles a \"F\u00f3rmula 86: Facedor de Ratos de Acci\u00f3n Retardada\", coa que as bruxas deben converter os nenos en ratos. O neno \u00e9 descuberto, e antes de lograr escapar, \u00e9 convertido en rato.\nXa transfigurado chega \u00e1 habitaci\u00f3n da avoa, e c\u00f3ntalle o que sucedeu. Entre os dous deciden rematar coas bruxas. Rouban un frasco da beberaxe e b\u00f3tano no caldo que han comer. De s\u00fapeto, no comedor as bruxas conv\u00e9rtense en ratos, e os camareiros acaban con elas.\nXa de volta en Noruega, o neno \u00e9 consciente de que non ha vivir m\u00e1is al\u00e1 de dez anos, pero non lle d\u00e1 m\u00e1goa, porque s\u00f3 quere ser coidado pola s\u00faa avoa, que xa ten oitenta e seis anos. Pero axi\u00f1a se po\u00f1en a pensar noutro plan para rematar coas bruxas. Investigando, e a trav\u00e9s da polic\u00eda de Londres, a avoa descobre que o refuxio da Gran Bruxa era un castelo de Noruega, e deciden ir al\u00e1 cuns gatos e frascos coa f\u00f3rmula para remataren coas bruxas.\nAdaptaci\u00f3ns.\nO libro foi levado ao cinema, nun filme de 1990 dirixido por Nicolas Roeg, con Anjelica Huston e Rowan Atkinson nos papeis principais. No filme, o neno \u00e9 chamado Lucas (Luke) Eveshim, a avoa \u00e9 Helga Eveshim e a Gran Bruxa \u00e9 Evangeline Ernst."}
{"id": "188726", "revid": "23204", "url": "https://gl.wikipedia.org/wiki?curid=188726", "title": "The Witches", "text": "The Witches pode referirse a:"}
{"id": "188728", "revid": "56817", "url": "https://gl.wikipedia.org/wiki?curid=188728", "title": "Escola de dama", "text": "As escolas de dama eran escolas privadas baratas que comezaron a funcionar en Gran Breta\u00f1a dende o s\u00e9culo XVII. En moitos casos eran simples habitaci\u00f3ns nas que unha se\u00f1ora daba educaci\u00f3n a nenos e nenas de 2 a 15 anos. A aprendizaxe era m\u00ednima e consist\u00eda en rudimentos de escritura, no co\u00f1ecemento da Biblia e nos labores dom\u00e9sticos.\nAs educadoras eran persoas con escasa educaci\u00f3n que destacaban na s\u00faa comunidade, m\u00e1is polas s\u00faas caracter\u00edsticas persoais e morais, que polos seus co\u00f1ecementos cient\u00edficos e pedag\u00f3xicos.\nEste modelo de educaci\u00f3n escolar, moi anterior ao ensino obrigatorio, tivo unha importante expansi\u00f3n nas colonias inglesas en Am\u00e9rica e, xunto coas escolas de amiga estend\u00e9ronse por Suram\u00e9rica. As escolas de dama tiveron moita importancia en Norteam\u00e9rica."}
{"id": "188731", "revid": "98629", "url": "https://gl.wikipedia.org/wiki?curid=188731", "title": "Escola de asilo", "text": "As escolas de asilo foron creadas por Jean-Denys Cochin e apareceron por primeira vez en Par\u00eds (Francia) no ano 1826, como consecuencia dos habituais abandonos por parte das familias aos nenos no distrito no que el era alcalde. Para intentar por soluci\u00f3n a este problema Cochin alugou d\u00faas salas, d\u00faas dedicadas a ensinanza primaria e unha a p\u00e1rvulos, nas que puxo \u00e1 fronte a unha nai maila s\u00faa filla. Para intentar mellorar ditas escolas o comit\u00e9 de damas nobres presidido pola marquesa de Pastoret decidiu enviar a unha das responsables a Inglaterra para observar o funcionamento das \"infant schools\" e as\u00ed introducir o mesmo m\u00e9todo en Francia.\nAo mesmo tempo tam\u00e9n creou unha escola para a formaci\u00f3n de mestras de salas de asilo baixo a direcci\u00f3n de Madame Millet (a encargada de visitar as \"infant school\"). En 1828 ceder\u00eda a escola \u00e1 cidade de Par\u00eds a\u00ednda que seguir\u00eda baixo a s\u00faa direcci\u00f3n.\nNo 1833 Cochin publicou o seu manual das salas de asilo (manuel des fondateurs et des directeurs des premi\u00e8res \u00e9coles de l'enfance connues sous le nom de salles d'asile).\nEn 1837 unha ordenanza ministerial crear\u00eda oficialmente as escolas de asilo que pasar\u00edan a ser m\u00e1is tarde as escolas maternais.\nO ideal visual que ti\u00f1a Cochin destas aulas era coa entrada dende o patio , a aula con pupitres e cunha zona de bancadas dedicada \u00e1 escritura.\nO m\u00e9todo de ensinanza neste tipo de aulas foi moi influente e chegaron a implantarse algunhas destas aulas en Espa\u00f1a."}
{"id": "188732", "revid": "23204", "url": "https://gl.wikipedia.org/wiki?curid=188732", "title": "Marie Pape-Carpantier", "text": "Marie Pape-Carpentier, nada como Marie Jos\u00e9phine Olinde Carpantier o 11 de setembro de 1815 en La Fl\u00e8che (Sarthe) e finada o 31 de xullo de 1878 en Villiers-le-Bel (Val-d'Oise), foi unha docente francesa. \u00c9 reco\u00f1ecida por loitar contra a inxustiza social e a pobreza, e a favor da educaci\u00f3n das nenas. Ademais foi a primeira en dar o paso cara \u00e1 renovaci\u00f3n do ensino infantil en Francia.\nTraxectoria.\nA s\u00faa vida estivo dedicada de maneira total \u00e1 pedagox\u00eda, e fixo posible introducir melloras sobre todo nun sector, o referente \u00e1s salas de asilo (escolas de p\u00e1rvulos).\nF\u00edxose cargo durante catro anos dunha sala, A Fleche, con axuda da s\u00faa nai, onde se formou como mestra. \u00c1 parte dun manual de Cochin en 1833, non exist\u00edan apenas consellos pedag\u00f3xicos sobre as salas de asilo; todo estaba por facer e Marie Pape Carpentier atopou niso o seu cami\u00f1o.\nInventa modos de ensinar e levar a clase e en 1845 publica a s\u00faa primeira obra (\"Conseils sur la direction des salles d\u00b4asile\"). Logo de lograr fama enc\u00e1rgaselle que dirixa un establecemento onde se forme a mestras de salas, o cal converter\u00edase en Escola maternal.\nO seu pensamento madura e leva acabo outra obra: \"Enseignement pratique dans les \u00e9coles maternelles ou premi\u00e9res le\u00e7ons a donner aux petits enfants suivies de chansons et de jeux por la recr\u00e9ation de l\u00b4enfance\" (\"Ensino pr\u00e1ctico das escolas de p\u00e1rvulos, ou primeiras lecci\u00f3ns para os nenos, con algunhas canci\u00f3ns e xogos para o seu recreo\"). Onde recomenda un ensino met\u00f3dico que respecte as necesidades do neno e inter\u00e9sase polos aspectos relativos \u00e1 educaci\u00f3n do neno e \u00e1 s\u00faa propia preparaci\u00f3n. Non esixir a un neno actividades para as que non estea preparado. D\u00e9bese respectar a s\u00faa dignidade e espertarlle valores morais e gusto polo traballo, ademais de proporcionarlle afecto.\nEn 1874, os partidarios do ensino cat\u00f3lico, pux\u00e9ronse en contra (xa que o ensino deb\u00eda ser profundamente relixioso), foi despedida polo ministro Cummont. Debido \u00e1 indignaci\u00f3n do seu despedimento, xa que gozaba dun certo reco\u00f1ecemento, foi integrada no seu posto a t\u00edtulo de Inspectora Xeral.\nMorreu en 1879, dous anos antes de que se cumprise o seu desexo, o de substitu\u00edr oficialmente en Francia a denominaci\u00f3n de escolas de asilo pola de escolas maternais.\nNo cine.\nA pel\u00edcula \"La Voli\u00e8re aux enfants\" \u00e9 unha adaptaci\u00f3n da vida de Marie Pape-Carpentier."}
{"id": "188735", "revid": "22570", "url": "https://gl.wikipedia.org/wiki?curid=188735", "title": "Escola maternal", "text": "A Escola maternal naceu en Francia da man da pedagoga Marie Pape-Carpantier(1815-1878), que dedicou toda a s\u00faa vida \u00e1 educaci\u00f3n tanto nas salas de asilo como tam\u00e9n no ensino primario. Sendo moi nova, foi directora das salas de asilo na cidade de La Fl\u00e8che.\nTrasladada a Le Mans, ocupa a direcci\u00f3n en 1845, trala publicaci\u00f3n de \"Consellos sobre a direcci\u00f3n das salas de asilo\", da Escola Normal Maternal de Par\u00eds. Concibe estes centros como unha instituci\u00f3n para a educaci\u00f3n dos cativos de clases populares e sen posibilidades formativas.\nMarie Pape-Carpantier caracterizouse polo seu laicismo e por utilizar unha metodolox\u00eda natural e atractiva que evita todo tipo de coacci\u00f3ns, resaltando a relevancia da educaci\u00f3n sensorial e moral. No 1846 publica \"Asesoramento sobre a direcci\u00f3n das salas de asilo\". Destaca \u00e1 s\u00faa vez o respecto \u00e1 espontaneidade e a adaptaci\u00f3n ao desenvolvemento do cativo, para o cal prop\u00f3n unha ensinanza conc\u00e9ntrica e progresiva que posibilite a especializaci\u00f3n.\nOs asilos onde traballaba eran instituci\u00f3ns que xurdiron pola necesidade social da \u00e9poca. Eran de car\u00e1cter ben\u00e9fico caritativo e pertenc\u00edan na s\u00faa maior\u00eda ao sector privado. Neses lugares os nenos eran atendidos por persoas adultas. As caracter\u00edsticas destes asilos eran:\nMarie Pape-Carpentier efectuou un cambio enorme nos asilos que dirix\u00eda, xa que incorpora ideas innovadoras ao distribu\u00edr os nenos en secci\u00f3ns organizadas e reducindo a matr\u00edcula a un m\u00e1ximo de cento cincuenta nenos. O feito de que os mestres co\u00f1eceran os alumnos contribu\u00edu positivamente na ensinanza; creou un m\u00e9todo de ensinanza onde os nenos aprend\u00edan co contacto de diversos elementos, o que fac\u00eda o traballo m\u00e1is agradable para alumnos e mestres. Dadas estas condici\u00f3ns os asilos pasaron a ser Escolas Maternais e comenzou a instaurase nelas a pedagox\u00eda.\nO \u00e9xito destas novas instituci\u00f3ns despertou o interese de persoas caritativas e industriais que quer\u00edan que lles brindaran aos fillos das traballadoras, e os nenos orfos. Isto causou o interese por parte do estado, intervindo e investindo nelas."}
{"id": "188737", "revid": "98629", "url": "https://gl.wikipedia.org/wiki?curid=188737", "title": "Escola mutua", "text": "As escolas mutuas foron un modelo educativo creado por Joseph Lancaster (1778-1838), quen dese\u00f1ou un programa no que o propio alumnado se transmit\u00eda o co\u00f1ecemento.\nCaracter\u00edsticas.\nCando o alumnado destas aulas acadaba unha certa idade convert\u00edanse en mestres do grupo, e o mestre s\u00f3 ti\u00f1a a funci\u00f3n de vixiar e intervir cando dose necesario. Este tipo de escola xurdiu polo gran n\u00famero de alumnos que exist\u00eda nesa \u00e9poca debido \u00e1 escaseza de mestres. Nestas escolas mant\u00ed\u00f1ase a disciplina a trav\u00e9s de premios e castigos. Un dos motivos polos que foi co\u00f1ecido o seu m\u00e9todo foi porque se os alumnos transmit\u00edan ben a informaci\u00f3n \u00f3s seus compa\u00f1eiros estes eran premiados. \nPor\u00e9n este tipo de escola tivo moitas cr\u00edticas xa que os seus logros eran m\u00ednimos e a disciplina era moi elevada para os alumnos desas idades. Tam\u00e9n cabe destacar os castigos corporais que recib\u00edan os alumnos, a\u00ednda que a xente opina que prefire eses castigos e non someterse a educaci\u00f3n lancasteriana.\nNun principio Lancaster fracasou o intentar incorporar este m\u00e9todo a educaci\u00f3n infantil, pero co tempo emigrou aos EUA e conseguiu fundar algunhas escolas. Este m\u00e9todo alcanzou nos EUA a s\u00faa maior popularidade na primeira d\u00e9cada do s\u00e9culo XIX. No momento da s\u00faa morte (1838) hab\u00eda entre 1200 e 1500 escolas co seu modelo educativo.\nPero a ensinanza de Lancaster presenta algunhas debilidades no seu sistema como:"}
{"id": "188742", "revid": "75439", "url": "https://gl.wikipedia.org/wiki?curid=188742", "title": "Patrick Makau Musyoki", "text": "Patrick Makau Musyoki, nado en Manyanzwani o 2 de marzo de 1985, \u00e9 un corredor de longa distancia kenyano, actual plusmarquista mundial do marat\u00f3n.\nTraxectoria.\nFondista dedicado a carreiras de r\u00faa, m\u00e1is especialmente de medio marat\u00f3n e marat\u00f3n, ten o cuarto tempo do mundo na primeira modalidade (58' 52\"), marca conquistada en Ras al-Khaimah, nos Emiratos \u00c1rabes Unidos, en febreiro de 2009.\nCon grandes resultados no medio marat\u00f3n entre 2005 e 2009, ese ano Makau comezou a disputar o marat\u00f3n, comezando no marat\u00f3n de Rotterdam co excelente tempo de 2h 06' 14\" e o cuarto posto. \u00d3 ano seguinte, volveu a Rotterdam e venceu a proba esta vez en 2h 04' 48\", a mellor marca do ano e a ent\u00f3n cuarta mellor marca da historia, e conseguiu nova vitoria no marat\u00f3n de Berl\u00edn, con 2h 05' 08\".\nO 25 de setembro de 2011, Makau volveu disputar o marat\u00f3n de Berl\u00edn e venceu a proba por segunda vez, establecendo nova marca mundial de 2h 03' 38\", 21 segundos m\u00e1is r\u00e1pido que a marca anterior do et\u00edope Haile Gebrselassie, tam\u00e9n conquistada en Berl\u00edn, en setembro de 2008. Gebrselassie, que tam\u00e9n disputou a proba mais desistiu no km 35 debido a problemas de respiraci\u00f3n, viu o seu antigo r\u00e9cord mundial ser quebrado polo kenyano, encerrando unha era de m\u00e1is de 20 anos de dominio do et\u00edope, considerado o m\u00e1is grande fondista da historia do atletismo, en probas de longa distancia."}
{"id": "188743", "revid": "27177", "url": "https://gl.wikipedia.org/wiki?curid=188743", "title": "Maramure\u015f", "text": ""}
{"id": "188744", "revid": "89787", "url": "https://gl.wikipedia.org/wiki?curid=188744", "title": "Les Wriggles", "text": "Les Wriggles \u00e9 un grupo musical franc\u00e9s nacido en 1995 formado por Christophe Gendreau, St\u00e9phane Gourdon, Fr\u00e9d\u00e9ric Volovitch, Antoine R\u00e9jasse e Franck Zerbib, deixando estes dous \u00faltimos o grupo en setembro de 2006.\nNas s\u00faas actuaci\u00f3ns visten roupa vermella mentres tocan a guitarra, cantan sobre as trivialidades da existencia humana e realizan unhas coreograf\u00edas.\nAs canci\u00f3ns m\u00e1is populares de Le Wriggles en Francia son La petite olive, Poupine et Thierry, Monolithe e Les voisins."}
{"id": "188745", "revid": "56817", "url": "https://gl.wikipedia.org/wiki?curid=188745", "title": "Os taxis vermellos", "text": "Os taxis vermellos (Les Taxis rouges en lingua francesa) \u00e9 a primeira historia de banda dese\u00f1ada da serie do personaxe Bieito Fendeferro, creada por Peyo. Apareceu co t\u00edtulo de \"Beno\u00eet Brisefer\" en 1960, entre os n\u00fameros 1183 e 1224 da revista \"Spirou\", e foi publicada como \u00e1lbum en 1962.\nFoi traducido ao galego por Miguel V\u00e1zquez Freire, e publicado por Editorial Casals en outubro de 1991.\nTrama.\nBieito Fendeferro \u00e9 un rapaz moi educado e estudoso que vive en Vila Ledicia. Na cidade aparece unha nova compa\u00f1\u00eda de taxis, que amolan ao seu amigo o taxista Caetano. Investigando, Bieito descobre que a compa\u00f1\u00eda \u00e9 unha tapadeira do se\u00f1or Pol\u00f3nez para roubar os bancos e mais as xoier\u00edas da vila.\nCaetano e Bieito son secuestrados e levados a unha illa deserta, pero Bieito logra escapar nunha barca, e tras desembarcar en Portugal, volve correndo \u00e1 s\u00faa vila para avisar \u00e1 polic\u00eda."}
{"id": "188746", "revid": "23204", "url": "https://gl.wikipedia.org/wiki?curid=188746", "title": "O t\u00edo Pl\u00e1cido", "text": "O t\u00edo Pl\u00e1cido (Tonton Placide en lingua francesa) \u00e9 a cuarta historia de banda dese\u00f1ada da serie do personaxe Bieito Fendeferro, creada por Peyo. Apareceu en 1968, entre os n\u00fameros 1555 e 1584 da revista \"Spirou\", e foi publicada como \u00e1lbum en 1969.\nFoi traducido ao galego por Miguel V\u00e1zquez Freire, e publicado por Editorial Casals en outubro de 1990.\nTrama.\nBieito Fendeferro vai pasar as vacaci\u00f3ns \u00e1 casa do seu t\u00edo Pl\u00e1cido. Este traballa de gardacostas dos servizos secretos, encargado da vixilancia de pol\u00edticos importantes. O seu superior, o coronel, enc\u00e1rgalle que vix\u00ede o ministro de Finanzas dun pa\u00eds estranxeiro, que v\u00e9n recoller uns documentos importantes para a impresi\u00f3n de billetes de banco. Pl\u00e1cido protesta porque est\u00e1 tam\u00e9n de vacaci\u00f3ns pero o xefe dille que \u00e9 unha misi\u00f3n sen risco e que pode levar con el ao cativo, pois tr\u00e1tase simplemente de escoltar ao home at\u00e9 o aeroporto.\nPor\u00e9n, unha banda de ladr\u00f3ns quere roubarlle a maleta ao ministro, e comeza un secuestro e unha persecuci\u00f3n, na que Bieito toma parte para axudar ao seu t\u00edo."}
{"id": "188748", "revid": "98629", "url": "https://gl.wikipedia.org/wiki?curid=188748", "title": "Levon Kendall", "text": "Levon Maxwell Simon Kendall, nado en Vancouver (Columbia Brit\u00e1nica) o 4 de xullo de 1984, \u00e9 un xogador de baloncesto canadense, que \u00e9 axente libre. Mide 2,09 metros e pode xogar de ala-pivote e de pivote\nTraxectoria.\nAdemais de interesarse polo basket, xogou ao f\u00fatbol ata a \"High School\", onde compaxinou ambos deportes. Como futbolista xogou dous anos no equipo de Kitsilano, na demarcaci\u00f3n de porteiro, ga\u00f1ando a medalla de prata nos nacionais sub-15 do 1998, e tres campionatos provinciais.\nNo 2002 graduouse pola \"Kitsilano High School\" de Vancouver (British Columbia), en cuxo equipo xogou tres anos baixo as ordes de Simon Dykstra. Ese mesmo ano, nome\u00e1rono deportista do ano da \"mainland\" de British Columbia, tras ter unha media de 23,2 puntos, 13 rebotes e 3,2 asistencias por partido no seu derradeiro ano. Rematou a \"High School\" liderando aos Kitsilano Blue Demons cara a unha xeira de 84-4, que lle serviu para lograr tres campionatos provinciais e multitude de reco\u00f1ecementos.\nA tempada 2002-2003 pasouna como \"redshirted player\", e non xogou. Foi na seguinte na que comezou a xogar, a\u00ednda que non viu moito xogo: promediou 5.6 minutos por partido. A s\u00faa participaci\u00f3n cos \"Pittsburgh Panthers\", da Universidade de Pittsburgh, ir\u00eda medrando en tempadas vindeiras, promediando 13.9 minutos por partido na 2004-2005, 23.8 na 2005-2006 e 26.0 na 2006-2007, na que participou coma titular en 30 de 33 encontros. Graduado en antropolox\u00eda, presentouse ao \"draft\" da NBA dese ano, non sendo escollido por ningunha franqu\u00eda.\nAs\u00ed pois, comezou a s\u00faa carreira \"overseas\" na liga de baloncesto grega, tras asinar co Panionios, equipo co que chegou a xogar a Eurocup (6.1 puntos e 4.5 rebotes por partido) e a Euroliga (4.4 puntos e 2.7 rebotes por partido). No campionato dom\u00e9stico, conseguiron ficar no 4\u00ba posto na tempada 2007-2008 e no 6\u00ba posto na tempada 2008-2009, mov\u00e9ndose Kendall en n\u00fameros similares aos de competici\u00f3n europea. Logo desas d\u00faas tempadas, firmou polo Maroussi, co que tam\u00e9n xogou a Euroliga (5.8 puntos e 2.5 rebotes), rematando no 3\u00ba lugar, tan s\u00f3 por detr\u00e1s de Panathinaikos e Olympiakos.\nFinalizada a s\u00faa etapa en Grecia, fai as maletas pra asinar polo Obradoiro CAB galego, recentemente descendido \u00e1 Liga Adecco LEB Ouro dende a Liga ACB. Comandados por Moncho Fern\u00e1ndez, o equipo firma o mellor arranque da historia do campionato, cun r\u00e9cord de 13-0. Remataron a liga regular coma segundos, a pesar de ga\u00f1arlle os dous encontros (m\u00e1is a Copa Pr\u00edncipe) ao CB Murcia, que foi o primeiro e, por tanto, ascendido directamente \u00e1 m\u00e1xima categor\u00eda. Mentres, o Obradoiro ter\u00eda que ga\u00f1ar a s\u00faa praza sa\u00edndo vitoriosos no playoff, como as\u00ed aconteceu. Levon Kendall tivo un papel destacado dita tempada, promediando 8.9 puntos e 4.7 rebotes por partido na liga regular, \u00edndose a 9.5 puntos por partido nos playoff polo ascenso.\nTras non facer efectiva a cl\u00e1usula para rescindir o contrato tanto o xogador coma o club, Levon Kendall continuar\u00e1 na disciplina do Obradoiro \u00e1s ordes de Moncho Fern\u00e1ndez, co obxectivo de salvar a categor\u00eda. A achega do xogador canadense ant\u00f3llase fundamental.\nEn 2005, Kendall liderou \u00e1 selecci\u00f3n j\u00fanior do Canad\u00e1 no Campionato Mundial J\u00fanior Mar del Plata, no que chegaron a conseguir a primeira medalla da historia da selecci\u00f3n fronte Australia. Nese partido anotou 16 puntos e colleu 9 rebotes. Nese mesmo campionato, tam\u00e9n venceron aos seus veci\u00f1os estadounidenses por 93-90, necesitando un tempo extra. Nese encontro, Kendall fixo 40 puntos (con 16/22 en tiros de campo) e colleu 12 rebotes. Dende aquela xoga coa selecci\u00f3n absoluta do Canad\u00e1, representando ao seu pa\u00eds no Campionato FIBA Am\u00e9ricas de 2005, 2007, 2009 e 2011, e no Campionato Mundial da FIBA no ano 2010."}
{"id": "188751", "revid": "98629", "url": "https://gl.wikipedia.org/wiki?curid=188751", "title": "Monsters, Inc.", "text": "Monsters, Inc. \u00e9 un filme de animaci\u00f3n estadounidense producido por Pixar e dirixido por Pete Docter, estreado no 2001.\nSinopse.\nMonsters Inc. \u00e9 a maior empresa de medo do mundo, e James P. Sullivan \u00e9 un dos seus mellores empregados. Asustar os nenos non \u00e9 un traballo doado, xa que todos cren que os nenos son t\u00f3xicos e non poden ter contacto con eles. Pero un d\u00eda, unha nena c\u00f3lase sen querer na empresa, provocando o caos."}
{"id": "188755", "revid": "115666", "url": "https://gl.wikipedia.org/wiki?curid=188755", "title": "Voto de San Nicol\u00e1s", "text": "O Voto de San Nicol\u00e1s de Tolentino \u00e9 unha ofrenda a dito santo instaurada polos veci\u00f1os de Pontedeume (A Coru\u00f1a) despois do incendio que padeceu a vila no ano 1621, en agradecemento pola s\u00faa intervenci\u00f3n para aplacar o lume.\nHistoria.\nConta a tradici\u00f3n que en dito incendio os monxes do Convento de Santo Agosti\u00f1o sacaron en procesi\u00f3n unha imaxe de San Nicol\u00e1s de Tolentino e botaron ao lume unha reliquia ou xoia do santo. A partir dese momento o lume comezou a minguar ata a s\u00faa extinci\u00f3n. O feito foi considerado como un milagre.\nPouco despois do incendio re\u00fanese a Corporaci\u00f3n Municipal o 19 de xu\u00f1o de 1621 decidindo que se vote un d\u00eda para gardalo, que ser\u00e1 o 10 de setembro de cada ano coincidindo coa s\u00faa onom\u00e1stica. Ese d\u00eda farase misa solemne cantada con serm\u00f3n e procesi\u00f3n, e o d\u00eda anterior v\u00e9speras solemnes no Convento de Santo Agosti\u00f1o.\nO 16 de maio do ano seguinte, a vila, e no seu nome o Alcalde Maior Pedro Labora, renova o Voto e determ\u00ednase nomear a San Nicol\u00e1s de Tolentino co-patr\u00f3n da vila que ti\u00f1a como \u00fanico patr\u00f3n a Santiago Ap\u00f3stolo. Neste Voto faise referencia aos boli\u00f1os de San Nicol\u00e1s, pequenas pezas de pan que se consagran na misa solemne do d\u00eda 10 de setembro e que se reparten entre os veci\u00f1os para protexeren as s\u00faas casas do lume. Este costume lembra \u00e1 reliquia que se lanzara \u00e1s chamas.\nTradici\u00f3n.\nDesde ent\u00f3n, as familias eumesas vanse turnando na renovaci\u00f3n do voto e a preparaci\u00f3n dos boli\u00f1os, dos que son moi celosos os eumeses, lev\u00e1ndoos \u00e1s s\u00faas casas para protexelas dos incendios. En dous incendios posteriores nos anos 1892, cando se queimaron tres casas, e en 1941 que ardeu unha casa, bot\u00e1ronse ao lume os boli\u00f1os.\nHoxe en d\u00eda, o d\u00eda 10 de setembro \u00e9 un dos d\u00edas grandes das Festas Patronais e contin\u00faase renovando o Voto."}
{"id": "188757", "revid": "54336", "url": "https://gl.wikipedia.org/wiki?curid=188757", "title": "Estaci\u00f3n de Vigo-Guixar", "text": "A Estaci\u00f3n de Vigo-Guixar \u00e9 unha estaci\u00f3n de ferrocarril de Adif da cidade de Vigo. Ten servizos de longa e media distancia, mentres que os servizos de alta velocidade chegan \u00e1 estaci\u00f3n de Vigo-Urz\u00e1iz.\nHistoria.\nSituada na r\u00faa Areal do lugar de Guixar (parroquia hist\u00f3rica de Teis), tradicionalmente destinouse \u00f3 tr\u00e1fico de mercador\u00edas da zona portuaria da cidade. Foi reconstru\u00edda para acoller tr\u00e1fico de pasaxeiros por mor do desmantelamento da Estaci\u00f3n de Vigo-Urz\u00e1iz. Nesta \u00faltima edificouse unha nova estaci\u00f3n que acolle, entre outros, os servizos de alta velocidade.\nAs obras para a s\u00faa construci\u00f3n inici\u00e1ronse en marzo de 2010 e conclu\u00edron pouco m\u00e1is dun ano despois en agosto do 2011. A estaci\u00f3n inaugurouse o 27 de agosto de 2011. O orzamento inicial de 11 mill\u00f3ns de euros acabou alcanzando os 17,5 mill\u00f3ns de euros unha vez rematada a obra.\nA\u00ednda que inicialmente se proxectou como unha estaci\u00f3n provisional mentres duraran as obras da principal estaci\u00f3n da cidade, a de Urz\u00e1iz, finalmente optouse por manter as d\u00faas estaci\u00f3ns, unha para trens de v\u00eda convencional e a outra para servizos de alta velocidade maioritariamente.\nServizos ferroviarios.\nLonga Distancia.\n\"Actualizados a 10 de xu\u00f1o de 2016.\"\nMedia distancia.\n\"Actualizados a 10 de xu\u00f1o de 2016.\""}
{"id": "188758", "revid": "45576", "url": "https://gl.wikipedia.org/wiki?curid=188758", "title": "Gran Premio de Portugal", "text": "O Gran Premio de Portugal (\"Grande Premio de Portugal\") foi unha carreira automovilistica que se celebraba fai varios anos, sobre todo na d\u00e9cada de 1950 e logo na d\u00e9cada de 1980 e 90. Foi unha carreira de F\u00f3rmula Un entre e e entre e . Volveu en como consecuencia da modificaci\u00f3n do calendario a causa da Pandemia por coronavirus de 2019-2020. Mudando a s\u00faa localizaci\u00f3n de Lisboa ao Algarve.\nHistoria.\nA primeira carreira levouse a cabo no circu\u00edto urbano de Boavista de Porto o 17 de xu\u00f1o de 1951, como unha carreira de prototipos. O Gran Premio foi trasladado a Monsanto Park, en Lisboa, en 1954, como un feito illado. A primeira carreira de F\u00f3rmula Un levouse a cabo o 14 de agosto de 1958 en Boavista, seguida en 1959 polo Gran Premio de Monsanto. Volveu a Boavista en 1960, logo do cal se terminou.\nO nome resucitouse para unha carreira de coches deportivos de velocidade no circu\u00edto urbano de Cascais en 1964. Os dous anos seguintes, foi unha carreira de F\u00f3rmula Tres.\nAs bases para o regreso do Gran Premio de Portugal plant\u00e1ronse coa inauguraci\u00f3n do Aut\u00f3dromo do Estoril en 1972. O Gran Premio de Estoril levouse a cabo como unha carreira do Campionato de Europa de F\u00f3rmula D\u00faas durante a d\u00e9cada de 1970. O 21 de outubro de regresou a Portugal o calendario de F1, onde Alain Prost ga\u00f1ou a carreira pero non puido ga\u00f1ar o campionato por medio punto. En , o Gran Premio trasladouse ao 21 de abril e disp\u00fatase baixo unha intensa choiva, as condici\u00f3ns ideais para que Ayrton Senna ga\u00f1ase a s\u00faa primeira carreira. Desde , a carreira levouse a cabo no que se converter\u00eda na s\u00faa data tradicional, na pen\u00faltima semana de setembro.\nLogo da morte de Senna e Roland Ratzenberger en Imola en , a pista de Estoril cambiouse, cunha nova chicane constru\u00edda no lugar da curva \"tanque\", pas\u00e1ndose a chamar \"chicane Gancho\", como medida de seguridade. Estoril consider\u00e1base unha pista insegura e obsoleta, e o \u00faltimo Gran Premio de Portugal foi en Estoril o 22 de setembro de 1996, con Jacques Villeneuve como o ga\u00f1ador. Estoril foi planeado para ser a carreira final da tempada de , pero as melloras no circu\u00edto non se terminaron a tempo, polo que foi substitu\u00eddo polo Gran Premio de Europa, que se celebrou en Xerez, Espa\u00f1a.\nO 4 de abril de 2009 Max Mosley declarou que en base \u00e1 calidade do circu\u00edto do Aut\u00f3dromo Internacional do Algarve, o Gran Premio de Portugal poder\u00eda ser integrado no campionato de F\u00f3rmula Un, a condici\u00f3n de lograr un acordo comercial coa Formula One Management.\nA carreira volveu en como consecuencia da modificaci\u00f3n do calendario a causa da Pandemia por coronavirus de 2019-2020. Mudando a s\u00faa localizaci\u00f3n de Lisboa ao Algarve.\nOs ga\u00f1adores do Gran Premio de Portugal.\nGa\u00f1adores m\u00faltiples (construtores).\n\"Os equipos en negra est\u00e1n competindo no campionato de F\u00f3rmula Un na tempada actual.\"\n\"O fondo de cor rosa indica que unha carreira non forma parte do Campionato do Mundo de F\u00f3rmula Un.\"\nPor tempada.\n\"O fondo de cor rosa indica que unha carreira non forma parte do Campionato do Mundo de F\u00f3rmula Un.\""}
{"id": "188765", "revid": "22570", "url": "https://gl.wikipedia.org/wiki?curid=188765", "title": "Gran Premio de Marrocos", "text": "O Gran Premio de Marrocos (en \u00e1rabe: \u0627\u0644\u0645\u063a\u0631\u0628\u064a \u0633\u0628\u0627\u0642 \u0627\u0644\u062c\u0627\u0626\u0632\u0629 \u0627\u0644\u0643\u0628\u0631\u0649\u200e) foi un Gran Premio de automobilismo iniciado en 1925 en Casablanca, Marrocos coa denominaci\u00f3n oficial de \"Gran Premio de Casablanca\".\nHistoria.\nEn 1930 a carreira celebrouse no novo Circu\u00edto de Anfa Cobrouse a vida do piloto conde Bruno d'Harcourt durante unha sesi\u00f3n de pr\u00e1ctica. Todos os ga\u00f1adores, de autom\u00f3biles de turismo, eran franc\u00e9ses ou de M\u00f3naco.\nNon houbo carreira en 1933, nin entre os anos 1935 e 1953. Cando volveu en 1954, levouse a cabo nun circu\u00edto para autom\u00f3biles deportivos na cidade de Agadir, e o dominio franc\u00e9s viuse interrompido por un piloto italiano, Giuseppe Farina.\nUn novo dese\u00f1o en Ain-Diab preto de Casablanca, foi preparado para o Gran Premio de Marrocos de 1957 de F\u00f3rmula Un unha carreira que, a\u00ednda que non contaba para o Campionato Mundial, atraeu aos mellores pilotos de clase mundial do momento.\nAo ano seguinte, a carreira foi declarada oficial e levouse a cabo o 19 de outubro de 1958. A carreira viuse lixada pola morte de Stuart Lewis-Evans (o segundo na carreira de 1957) que morreu nun hospital de Londres a causa das queimaduras, seis d\u00edas logo de estrelarse no poeirento circu\u00edto. O seu Vanwall gripou o motor (posiblemente por mor do po) e mandouno dando tombos \u00e1s barreiras a alta velocidade, prendendo o seu coche en chamas. Este foi o \u00faltimo Gran Premio organizado en Marrocos.\nGa\u00f1adores do Gran Premio de Gran Marrocos.\n\"O fondo de cor rosa indica unha carreira que non forma parte do Campionato do Mundo de F\u00f3rmula Un.\""}
{"id": "188772", "revid": "1505", "url": "https://gl.wikipedia.org/wiki?curid=188772", "title": "Principado de Lamballe", "text": "O Principado de Lamballe \u00e9 un t\u00edtulo nobiliario franc\u00e9s, que ten a s\u00faa orixe no territorio dos condes de Penthi\u00e8vre, na Breta\u00f1a.\nHistoria.\nO territorio dos condes de Penthi\u00e8vre, co\u00f1ecidos como duques a partir de 1569 estend\u00edase aproximadamente polo que agora \u00e9 o cant\u00f3n de Lamballe no distrito bret\u00f3n de Saint-Brieuc. En 1747 Lu\u00eds Xo\u00e1n Mar\u00eda de Borb\u00f3n, duque de Penthi\u00e8vre, conc\u00e9delle ao seu fillo, Lu\u00eds Alexandre Xos\u00e9 de Borb\u00f3n, o t\u00edtulo de pr\u00edncipe de Lamballe e o tratamento da S\u00faa Seren\u00edsima Alteza."}
{"id": "188773", "revid": "98629", "url": "https://gl.wikipedia.org/wiki?curid=188773", "title": "Super League", "text": "A Super League \u00e9 o torneo mais importante de Europa de rugby a 13 (\"rugby league\" en ingl\u00e9s). O campionato naceu en 1995 como sucesor do antigo \"Rugby Football League Championship\" (a liga inglesa de rugby a 13) coa intenci\u00f3n de ser un torneo continental, espall\u00e1ndose por outros pa\u00edses f\u00f3ra de Inglaterra. Actualmente o torneo est\u00e1 composto por 14 equipos, 12 ingleses, 1 franc\u00e9s e 1 gal\u00e9s.\nA Super League \u00e9 a principal competici\u00f3ns de rugby a 13 a nivel de clubs no hemisferio norte, e o campi\u00f3n compite cada ano co campi\u00f3n da NRL (liga de Australia e Nova Zelandia) no World Club Challenge (t\u00edtulo semellante \u00e1 antiga Copa Intercontinental de f\u00fatbol).\nDende 2011 a liga pode seguirse en Espa\u00f1a na canle Sportman\u00eda. O actual campi\u00f3n \u00e9 o equipo Leeds Rhinos, que venceu o 8 de outubro a St Helens por 32-16 diante de 69.000 seareiros que ench\u00edan Old Trafford, acadando dese xeito o seu 5\u00ba t\u00edtulo. St Helens, que tam\u00e9n ten 5 t\u00edtulos no seu palmar\u00e9s, ven de acadar 5 subcampionatos seguidos dende 2007 ata 2011.\nFormato.\nCada tempada comeza en febreiro e remata en outubro. Est\u00e1 composta por 27 xornadas. Cada equipo xoga 13 encontros como local na s\u00faa casa, 13 encontros como visitante, e finalmente unha xornada mais, no chamado \"Magic Weekend\" (fin de semana m\u00e1xico), no cal o Millennium Stadium de Cardiff acolle 7 encontros en 2 d\u00edas. Dende 1998, trala tempada regular disp\u00fatanse os \"play offs\" polo t\u00edtulo, cos 8 primeiros equipos da t\u00e1boa. A gran final do torneo Super League disp\u00fatase cada ano no estadio Old Trafford de Manchester, sendo un dos eventos deportivos m\u00e1is populares e m\u00e1is vistos pola televisi\u00f3n cada ano en Inglaterra.\nCando remata a tempada regular, antes de que comecen as eliminatorias polo t\u00edtulo, a liga publica a lista dos 13 xogadores elixidos no \"Super League Dream Team\", un premio que reco\u00f1ece \u00f3 mellor xogador da tempada en cada unha das 13 posici\u00f3ns do campo.\nEquipos.\nA maior\u00eda dos equipos da Super League pertencen \u00e1 zona norte de Inglaterra onde naceu o rugby league no s\u00e9culo XIX, entre as cidades de Liverpool, Manchester, Leeds e Hull. Fora desa rexi\u00f3n hai 2 equipos, 1 en Londres e 1 no sur de Francia. \nCatalans\nBroncos\nVikings\nSt. Helens\nWarrington\nWigan\nSalford\nHull F.C\nHull KR\nCastleford\nLeeds\nWakefield\nBradford\nHuddersfield"}
{"id": "188774", "revid": "197", "url": "https://gl.wikipedia.org/wiki?curid=188774", "title": "Gram\u00e1tica xerativa", "text": ""}
{"id": "188776", "revid": "197", "url": "https://gl.wikipedia.org/wiki?curid=188776", "title": "Gram\u00e1tica transformativo-xenerativa", "text": ""}
{"id": "188777", "revid": "197", "url": "https://gl.wikipedia.org/wiki?curid=188777", "title": "Ling\u00fc\u00edstica xerativa", "text": ""}
{"id": "188778", "revid": "56817", "url": "https://gl.wikipedia.org/wiki?curid=188778", "title": "Carballeira de San Lourenzo", "text": "A carballeira de San Lourenzo \u00e9 unha carballeira compostel\u00e1 cunha extensi\u00f3n de 8.000 metros cadrados. Est\u00e1 situada \u00e1 beira do r\u00edo Sarela, xusto ao p\u00e9 do convento franciscano de San Lourenzo de Trasouto, que foi fundado no s\u00e9culo XIII.\nPor medio desta zona arborada transcorre o Cami\u00f1o de Santiago, en direcci\u00f3n a Fisterra. No interior da carballeira hai dispostos unha fonte e dous cruceiros de interese.\nTr\u00e1tase dun lugar de reuni\u00f3n ao que Rosal\u00eda de Castro cantou na s\u00faa obra \"Follas Novas\"."}
{"id": "188779", "revid": "89787", "url": "https://gl.wikipedia.org/wiki?curid=188779", "title": "Pazo de San Lourenzo de Trasouto", "text": "O pazo ou convento de San Lourenzo de Trasouto \u00e9 un pazo e antigo mosteiro franciscano localizado a rentes da carballeira de San Lourenzo, na cidade de Santiago de Compostela. O conxunto conta cun recinto amurallado que ocupa unha superficie de m\u00e1is de 40.000 m\u00b2; est\u00e1 inclu\u00eddo desde 1979 coma Ben de Interese Cultural - Patrimonio Art\u00edstico Nacional. Salienta o seu xard\u00edn de buxos.\nHistoria e arquitectura.\nFoi mandado constru\u00edr polo bispo de Zamora Mart\u00edn Arias, en 1216 (s\u00e9culo XIII), cando fundou unha ermida. Nel pasou unha noite o emperador Carlos V en 1520. Desde o s\u00e9culo XV \u00e9 propiedade dos Condes de Altamira, que o cederon \u00e1 Orde Franciscana. No s\u00e9culo XVIII foi constru\u00eddo o claustro, a sancrist\u00eda e foi erixido un cruceiro, t\u00e9ndose alterado a planta da igrexa a cruz latina, cunha nave en catro tramos e b\u00f3vedas de can\u00f3n. Da igrexa rom\u00e1nica cons\u00e9rvanse tres tramos da nave e o p\u00f3rtico da entrada.\nSalienta o altar maior cun fermoso retablo feito en m\u00e1rmore de Carrara, executado en X\u00e9nova cara a 1526, probablemente polos irm\u00e1ns lombardos Antonio Maria e Giovanni Antonio di Aprile, xunto a Pier Angelo della Scala di Carona. Estivo orixinalmente na capela maior do convento chamado Casa Grande de San Francisco de Sevilla (no soar do que hoxe \u00e9 a Plaza Nueva), de onde foi trasladado por orde da condesa de Altamira, Mar\u00eda Eugenia Osorio-de Moscoso Carvajal (1834-1892) en xullo de 1879. O conxunto de m\u00e1rmore foi tra\u00eddo desde Sevilla ata o porto do Carril, sendo instalado polos artistas locais Agust\u00edn Rodr\u00edguez (carpinteiro) e Vicente Pic\u00f3n (escultor), baixo a direcci\u00f3n e planos do arquitecto Agust\u00edn Ortiz de Villajos, que tivo que adaptalo ao espazo dispo\u00f1ible. A igrexa co \"novo\" retablo inaugurouse o 9 de agosto de 1883. Non obstante, o propio retablo orixinal do mosteiro, en estilo churrigueresco do s\u00e9culo XVIII, foi doado pola condesa a unha igrexa do rural sevillano.\nNo cruceiro existen outros dous retablos, tam\u00e9n de orixe sevillano. O do Evanxeo ten a est\u00e9tica do s\u00e9culo XVI, cunha representaci\u00f3n da Virxe da Cadeira, lembrando \u00e1 obra de Jer\u00f3nimo Hern\u00e1ndez, e unha copia dun lenzo de Bartolom\u00e9 Esteban Murillo, \"Os nenos da cuncha\"; mentres tanto, o da Ep\u00edstola ten trazas de pertencer ao segundo terzo do s\u00e9culo XVIII, represent\u00e1ndose a Santa Ana ensinando a ler \u00e1 Virxe, nun estilo pr\u00f3ximo ao escultor Jos\u00e9 Montes de Oca. Salienta tam\u00e9n e a imaxe da Virxe co Neno, obra do escultor Juan Mart\u00ednez Monta\u00f1\u00e9s.\nA portada lateral data de 1760; nela at\u00f3pase un nicho cunha imaxe de San Lourenzo. O claustro ten dous andares, con arcos de medio punto. etc. No lado occidental, unha escalinata de pedra conduce a unha fonte rematada por unha escultura da Virxe cuberta de hedras.\nNo s\u00e9culo XIX, trala desamortizaci\u00f3n, os duques de Soma e de Medina de las Torres (actuais propietarios e descendentes dos condes de Altamira), restaur\u00e1rono para o empregar coma residencia.\nMalia as moitas reformas, conserva as naves rom\u00e1nicas do primeiro edificio. Dende 1993 est\u00e1 rehabilitado para acoller xantares de congresos, convenci\u00f3ns, vodas e outros actos de car\u00e1cter social. O pazo \u00e9 de uso privado e s\u00f3 se abre unicamente para actos concertados.\nXard\u00edns.\nTen a particularidade de se tratar dun pazo-mosteiro en cuxo claustro se atopa unha das m\u00e1is importantes mostras da xardinaxe xeom\u00e9trica galega: uns macizos/ sebes de buxo de catro s\u00e9culos de antig\u00fcidade que foron tallados seguindo formas da fe cristi\u00e1 que a\u00ednda se conservan: a cuncha de vieira de Santiago, a cruz de San Domingos, a da Orde de Calatrava, Alfa e Omega, a grella de San Lourenzo etc; t\u00e1llanse d\u00faas veces ao ano.\nMalia que o bosque de buxo \u00e9 o seu principal sinal de identidade, os xard\u00edns adxacentes tam\u00e9n pagan a pena a visita, xard\u00edns umbr\u00edos e vizosos do s\u00e9culo XIX, onde medran distintas especies aut\u00f3ctonas e for\u00e1neas.\nOs xard\u00edns conservan a orixinal traza conventual e o estilo rom\u00e1ntico do tempo do seu dese\u00f1o. Salientan ademais dos buxos, as camelias e os magnolios entre as m\u00e1is de cen especies vexetais de xard\u00edns e arboredo.\nEtnograf\u00eda.\nRosal\u00eda de Castro dic\u00eda as\u00ed sobre o pazo no seu poema \"San Lourenzo\":"}
{"id": "188780", "revid": "6939", "url": "https://gl.wikipedia.org/wiki?curid=188780", "title": "Convento de San Lourenzo de Trasouto", "text": ""}
{"id": "188781", "revid": "6939", "url": "https://gl.wikipedia.org/wiki?curid=188781", "title": "Mosteiro de San Lourenzo de Trasouto", "text": ""}
{"id": "188783", "revid": "197", "url": "https://gl.wikipedia.org/wiki?curid=188783", "title": "Cataforese", "text": ""}
{"id": "188785", "revid": "23204", "url": "https://gl.wikipedia.org/wiki?curid=188785", "title": "Monterrei, M\u00e9xico", "text": "Monterrei, oficialmente Monterrey, \u00e9 unha importante cidade da Rep\u00fablica Mexicana, dentro da terceira \u00e1rea metropolitana m\u00e1is grande do pa\u00eds e a novena cidade en tama\u00f1o, capital do estado de Nuevo Le\u00f3n, no nordeste do pa\u00eds (540 m de altitude), e a uns oitocentos quil\u00f3metros ao norte do Distrito Federal. Ten unha poboaci\u00f3n de seu de 1.135.550 habitantes (2010).\nNo s\u00e9culo XX converteuse nun importante centro industrial, comercial e cultural ao norte do pa\u00eds.\nHistoria.\nCaso frecuente nas fundaci\u00f3ns coloniais espa\u00f1olas, a historia de Monterrei tivo varios intentos previos errados. En 1577 houbo un primeiro asentamento xunto aos \"Ojos de Agua de Sta. Luc\u00eda\", un manancial ao p\u00e9 do somonte setentrional da Sierra Madre Oriental mexicana, que polo mesmo recibiu o nome de lugar de Santa Luc\u00eda.\nCinco anos m\u00e1is tarde, en 1582 e na mesma localizaci\u00f3n, tivo lugar unha segunda fundaci\u00f3n co nome de Villa de San Luis Rey de Francia. Ambas remataron despoboadas en pouco tempo polos constantes e violentos enfrontamentos cos ind\u00edxenas.\nNon foi ata 1596 que Diego de Montemayor fundou, cunha ducia de familias e coma capital do Novo Reino de Le\u00f3n, a Ciudad Metropolitana de Nuestra Se\u00f1ora de Monterrey rentes tam\u00e9n dos varios regos que conformaban o regato de Santa Luc\u00eda). Precisamente un asolagamento que destru\u00edu o asentamento en 1611 obrigou \u00f3 seu traslado a un lugar m\u00e1is alto, cara ao sur e preto do curso do r\u00edo de Santa Catarina (as\u00ed e todo houbo novas e frecuentes inundaci\u00f3ns na historia da vila). Arredor da Praza Principal ou Maior (Praza Zaragoza) onde se erixiu a primitiva igrexa, despois catedral, xurdiu definitivamente o centro da vila ata hoxe .\nS\u00e9culos XVII e XVIII.\nA s\u00faa posici\u00f3n exc\u00e9ntrica de fronteira e a ausencia de minerais, asemade a constante sangr\u00eda poboacional que supu\u00f1a a colonizaci\u00f3n do inmenso nord\u00e9s (vg. 3.000h en 1746 e s\u00f3 600h en 1754), fixeron que Monterrei ficara unha pequena vila ata fins do s\u00e9culo XVIII, cando co gallo do establecemento do bispado (1779) comezou un desenvolvemento estable (7.000h en 1802) e foron erixidas as primeiras edificaci\u00f3ns de relevo: a catedral, o pazo do bispado ao oeste no outeiro ep\u00f3nimo (Loma Chepe Vera) ), alg\u00fans conventos (franciscano de San Andr\u00e9s ao suroeste da Praza dende 1626, San Francisco Xavier dos xesu\u00edtas en 1702) e a casa do gobernador. O que foran currais nunha cuadra pegada polo oeste \u00e1 Praza Zaragoza rematou convert\u00e9ndose na Praza do Mercado (hoxe Hidalgo).\nO proxecto da Ciudad Nueva.\nFoi o primeiro bispo residente, Andr\u00e9s A. de Llanos, quen chamou ao arquitecto Juan Crouset en 1794 para dese\u00f1ar o proxecto da primeira ampliaci\u00f3n da vila (asemade \u00f3 dunha nova catedral). Trat\u00e1base de feito do plan para unha nova cidade, trasladada aos terreos m\u00e1is a salvo de inundaci\u00f3ns do norte do arroio de Sta. Luc\u00eda. Ordenado en rigorosa ret\u00edcula con prazas centrais (coa nova gran catedral coma foco) e angulares conti\u00f1a os edificios representativos que correspond\u00edan a unha capital da \u00e9poca .\nInterrompido polo novo gobernador militar non foron realizados m\u00e1is que alg\u00fans edificios (Hospital de Pobres), pero ser\u00eda retomado d\u00e9cadas despois e nas futuras expansi\u00f3ns da urbe .\nOs \"Repuebles\".\nDespois da independencia (1811), Monterrei foi nomeada capital do estado federado de Nuevo Le\u00f3n (1824). Tras un primeiro intento de elaborar o ensanche da cidade seguindo o plan de Crouset (W. Still, 1842 ), en 1864 Isidoro Epstein leva a cabo a proposta de \"repueble\", estendendo mesmo a idea orixinaria pero perdendo a s\u00faa singularidade nunha malla an\u00f3dina. Unicamente a Alameda sin\u00e1lase coma elemento configurador e no lugar no que se iniciou a nova catedral (finalmente erixida no canto da primitiva igrexa parroquial) unha cidadela defensiva que tivera protagonismo no asedio norteamericano (batalla de Monterrei, 1846) da guerra entre M\u00e9xico e os Estados Unidos.\nAdemais por primeira vez sup\u00e9rase o leito do r\u00edo Santa Catarina cara \u00f3 sur cunha reproduci\u00f3n da ret\u00edcula (\"repueble\" sur).\nIndustrializaci\u00f3n e modernizaci\u00f3n.\nPrecisamente a primeira ponte sobor do r\u00edo vai ser un dos legados do grande impulsor da cidade moderna, o gobernador Bernardo Reyes (1885-1909). Unindo ambos \"repuebles\", dende a beira norte da ponte arranca a Avenida Ju\u00e1rez, a v\u00eda que fac\u00eda de l\u00edmite da vila primitiva e que na s\u00faa continuaci\u00f3n serv\u00eda de eixo central do ensanche de Crouset-Epstein. Reyes vai crear d\u00faas novas arterias fundamentais de Monterrei: Uni\u00f3n (un bulevar E-O polo bordo superior do \"Repueble\", hoxe Calzada Madero) e Progreso (N-S, hoxe Pino Su\u00e1rez). Esta segunda un\u00eda as novas estaci\u00f3ns ferroviarias (li\u00f1as entre 1881-91) no l\u00edmite norte do ensanche co centro hist\u00f3rico pasando xunto a Alameda (a Cidadela demoleuse). Centro que enriqu\u00e9cese cunha ampliaci\u00f3n do Pazo Municipal e un Pazo de Goberno de Nuevo Le\u00f3n. O arroio de Sta. Luc\u00eda sot\u00e9rrase na meirande parte do curso.\nImpulso tam\u00e9n de Reyes ser\u00e1 a industrializaci\u00f3n da cidade xusto nese mesmo norte do \"Repueble\", pero que vai rematar en \u00e1rea desorganizada de v\u00edas e f\u00e1bricas (ademais de cuarteis) no nome do progreso. A capitalizaci\u00f3n xurdida dunha cada vez m\u00e1is forte uni\u00f3n da cidade \u00e1 econom\u00eda texana permitiron esa engalaxe.\nS\u00e9culo XX.\nTrala maior inundaci\u00f3n da historia da cidade (r\u00edo Sta. Catarina, 1909, con plan de canalizaci\u00f3n en 1941), pre\u00e1mbulo da \u00e9poca da Revoluci\u00f3n Mexicana (1911), un novo per\u00edodo de forte industrializaci\u00f3n comezou nos anos trinta , desta vez cunha grande inmigraci\u00f3n do rural de Nuevo Le\u00f3n e os estados veci\u00f1os (de 241.000h en 1943 a 389.000h en 1950 e 723.000h en 1960). Gran parte desta man de obra asentouse no oriente, ao p\u00e9 do Cerro da Silla, onde dende os tempos da colonia t\u00ed\u00f1anse creado os asentamentos dos ind\u00edxenas (sinaladamente Guadalupe), e que tam\u00e9n foi unha \u00e1rea de ocupaci\u00f3n industrial .\nA cidade desbordou definitivamente os \"repuebles\" acadando progresivamente unha configuraci\u00f3n metropolitana, de tipo cidade xard\u00edn europea aos comezos nas ladeiras de Chepe Vera ou as Mitras, e m\u00e1is de tipo \"sprawl\" suburbano estadounidense na segunda metade do s\u00e9culo.\nD\u00faas actuaci\u00f3ns contempor\u00e1neas (1984-88 ) de importancia son: a pol\u00e9mica \"Macroplaza\", reuni\u00f3n nun alongado \u00e1mbito dos edificios c\u00edvicos representativos da urbe (pazos de goberno, catedral na antiga Praza Zaragoza, teatro e novos museos) a costa da desaparici\u00f3n da s\u00faa trama hist\u00f3rica inicial; e o Parque Fundidora, exemplo de rehabilitaci\u00f3n dun antigo espazo industrial.\nPor \u00faltimo, tam\u00e9n salientable \u00e9 a recuperaci\u00f3n do xermolo da cidade, o curso do Arroio de Sta. Luc\u00eda, cunha canle conmemorativa e paseo (2007) unindo precisamente a Macroplaza e o Parque Fundidora."}
{"id": "188786", "revid": "98629", "url": "https://gl.wikipedia.org/wiki?curid=188786", "title": "My Name Is Jonas", "text": "\"My Name Is Jonas\" \u00e9 unha canci\u00f3n da banda estadounidense de rock alternativo Weezer, composta por Rivers Cuomo, Pat Wilson e Jason Cropper que aparece no seu disco de estrea \"Weezer\", editado en 1994. \u00c9 unha das poucas canci\u00f3ns de Weezer cos cr\u00e9ditos de composici\u00f3n atribu\u00eddos a toda a banda, e a \u00fanica na que aparece Cropper, que fixo a introduci\u00f3n cunha guitarra ac\u00fastica.\n\"My Name Is Jonas\" inspirouse no irm\u00e1n de Rivers, que tivo un accidente de coche no Oberlin College e tivo problemas co seu seguro.\nEn 1995 aparentemente houbo confusi\u00f3ns por se ser\u00eda o terceiro sinxelo de \"The Blue Album\", e varias emisoras dos Estados Unidos e do Canad\u00e1 pincharon \"My Name Is Jonas\" como sinxelo na primavera de 1995. No Canad\u00e1 de feito foi lanzada como sinxelo promocional para as radios, despois de que \"Say It Ain't So\" fose confirmada como terceiro sinxelo. O sinxelo canadense converteuse dende ent\u00f3n nun dos obxectos m\u00e1is preciados para os coleccionistas de Weezer.\nA canci\u00f3n continua a ser moi popular e \u00e9 unha peza b\u00e1sica nos concertos da banda. Ao vivo Brian Bell toca o solo de harm\u00f3nica. Na xira do 2008 \"Troublemaker\", a canci\u00f3n foi cantada a tres voces por Pat Wilson, Scott Shriner e Rivers Cuomo.\nNo ano 2010, membros de My Chemical Romance un\u00edronse a Weezer unha noite nos \u00c1nxeles para interpretar este tema. A actuaci\u00f3n de Weezer formaba parte da serie de concertos \"AXE Music: One Night Only\"."}
{"id": "188787", "revid": "75439", "url": "https://gl.wikipedia.org/wiki?curid=188787", "title": "Jorge Canda Mart\u00ednez", "text": "Jorge Canda Mart\u00ednez, nado na Lama en 1956, \u00e9 un pol\u00edtico galego do PPdeG.\nTraxectoria.\nAxente de seguros e antigo militante e candidato do CDS en 1987, nas elecci\u00f3ns municipais de 1991 e de 1995 encabezou a lista do PSdeG-PSOE coma independente, alcanzando a alcald\u00eda Lama neses \u00faltimos comicios mediante un pacto cunha forza independente. Nas municipais de 1999 encabezou de novo a candidatura do PSdeG-PSOE e acadou a maior\u00eda absoluta, co que continuou como alcalde. Jorge Canda e todo o seu equipo de goberno pas\u00e1ronse ao grupo mixto e en 2002 formalizaron o seu ingreso no PPdeG. Nas municipais de 2003 encabezou a lista do PPdeG, coa que foi reelixido. Volveu ser elixido alcalde con maior\u00eda absoluta encabezando a lista de PPdeG nas sucesivas elecci\u00f3ns."}
{"id": "188789", "revid": "124656", "url": "https://gl.wikipedia.org/wiki?curid=188789", "title": "Jos\u00e9 Manuel L\u00f3pez Varela", "text": "Jos\u00e9 Manuel L\u00f3pez Varela, nado na Laracha o 25 de setembro de 1961, \u00e9 un mestre e pol\u00edtico galego do PPdeG.\nTraxectoria.\nDiplomado en Maxisterio pola Universidade de Santiago de Compostela. En 1980 afiliouse a Alianza Popular e entre 1987 e 1999 foi de tenente de alcalde do concello da Laracha como segundo de Jes\u00fas Rama Becerra. Nas municipais de 1999 encabezou a lista do PPdeG, coa que obtivo maior\u00eda absoluta e foi elixido alcalde. Volveu ga\u00f1ar as elecci\u00f3ns municipais dos anos seguintes por maior\u00eda absoluta, tanto en 2003 como en 2007. \nDende o 2003 ata 2011 formou parte do grupo popular na Deputaci\u00f3n da Coru\u00f1a, en representaci\u00f3n da comarca de Berganti\u00f1os. En 2007 figurou como candidato a asumir a presidencia da Deputaci\u00f3n polo PPdeG na sesi\u00f3n de investidura, na cal PSdeG e BNG fixeron valer a s\u00faa maior\u00eda e elixiron novamente presidente \u00f3 socialista Salvador Fern\u00e1ndez Moreda. \nNas municipais de 2011 revalidou a alcald\u00eda co mellor resultado da historia do PP no municipio con 13 concelleiros, fronte a 2 do BNG e outros 2 do PSdeG. Nas municipais de 2015 revalidar\u00eda de novo a alcald\u00eda con 12 ed\u00eds. Nas elecci\u00f3ns municipais de 2019 acadou de novo a alcald\u00eda con 11 concelleiros. En 2023 revalidou a alcald\u00eda subindo ata os 12 concelleiros."}
{"id": "188792", "revid": "35560", "url": "https://gl.wikipedia.org/wiki?curid=188792", "title": "Tiangong 1", "text": "Tiangong 1 (chin\u00e9s tradicional: \u5929\u5bae\u4e00\u865f; chin\u00e9s simplificado: \u5929\u5bab\u4e00\u53f7; pinyin: \"Ti\u0101ng\u014dng y\u012b h\u00e0o\"; Templo 1 en chin\u00e9s) \u00e9 unha estaci\u00f3n espacial desenvolvida pola axencia espacial chinesa CNSA que foi lanzada ao espazo para ser colocada en \u00f3rbita en 29 de setembro de 2011. Forma parte do Proxecto 921-2 , cuxo obxectivo \u00e9 a construci\u00f3n dunha estaci\u00f3n espacial con varios m\u00f3dulos.\nSegundo a CNSA, Tiangong 1 \u00e9 un laboratorio espacial de 8,5 toneladas que deber\u00e1 ser visitado polas misi\u00f3ns Shenzhou 8, Shenzhou 9 e Shenzhou 10 ao longo da s\u00faa vida de preto de dous anos. O 29 de setembro de 2008 Zhang Jianqi, n\u00famero dous do grupo encargado de dese\u00f1ar voos tripulados, declarou nunha entrevista a unha televisi\u00f3n chinesa, a CCT que a Tiangong 1 ser\u00eda lanzada en 2010 ou 2011.\nTiangong 1 entrou e queimouse \u00e1 atmosfera o 2 de abril de 2018, \u00e1s 00:16 GMT. A maior\u00eda das pezas caeron sobre o Oc\u00e9ano Pac\u00edfico Sur, preto de Tahit\u00ed. "}
{"id": "188794", "revid": "1131", "url": "https://gl.wikipedia.org/wiki?curid=188794", "title": "Fala o fistor e f\u00e1ise o dia", "text": "Fala o fistor e f\u00e1ise o dia \u00e9 unha obra en lingua galega da fil\u00f3loga francesa Martine Roux, editada por Edici\u00f3s do Castro en 1982, na serie Liminar de ling\u00fc\u00edstica.\nCaracter\u00edsticas.\nA obra escolma \"alg\u00fans aspectos da tradici\u00f3n oral galega na parroquia do Cebreiro\". \u00c9 o resultado da s\u00faa tese doutoral, presentada na Facultade de Letras e Ciencias Humanas da Universidade de Nantes o 26 de xu\u00f1o de 1979, con direcci\u00f3n de Antoine Resano.\nNos agradecementos a autora explica que foi \u00c1lvaro Cunqueiro quen lle recomendou que fixese a s\u00faa investigaci\u00f3n no Cebreiro. A transcrici\u00f3n dos textos foi revisada por Francisco Fern\u00e1ndez Rei, e o traballo contou coa colaboraci\u00f3n de Carlos Alonso del Real, quen foi part\u00edcipe da publicaci\u00f3n e escribiu o pr\u00f3logo da obra.\nNa introduci\u00f3n incl\u00faese unha caracterizaci\u00f3n ling\u00fc\u00edstica, na que se explica as caracter\u00edsticas propias do galego oriental. O traballo en si est\u00e1 estruturado en catro apartados: \"Miseria e traballo\", \"Vida e morte\", \"Maxia, relixi\u00f3n\" e \"Os tempos pasados\". Cada apartado incl\u00fae diversos relatos orais dos informadores, comentados ao final pola autora."}
{"id": "188795", "revid": "27155", "url": "https://gl.wikipedia.org/wiki?curid=188795", "title": "Carall\u00e1n", "text": "O carall\u00e1n (Phallus impudicus) \u00e9 un fungo moi com\u00fan en Europa e Am\u00e9rica do Norte, reco\u00f1ecible de forma doada cando est\u00e1 maduro polo seu mal cheiro e a s\u00faa forma f\u00e1lica. Adoita habitar en chans ricos en restos vexetais, como bosques e xard\u00edns con abundante vexetaci\u00f3n. Aparece desde o ver\u00e1n at\u00e9 o final do outono. O corpo frut\u00edfero \u00e9 longo e branco, cunha cabeza c\u00f3nica, de tacto viscoso de cor verde escuro. Malia o seu mal cheiro, este fungo non \u00e9 velenoso e na s\u00faa etapa xuvenil \u00e9 consumido nalg\u00fans lugares de Francia e Alema\u00f1a.\nTaxonom\u00eda.\nEn 1597, o bot\u00e1nico John Gerard, na s\u00faa \"Historia Xeral das Plantas\" chamouno \"pricke mushroom\" ou \"fungus virilis penis effigie\", e John Parkinson mostr\u00e1baa baixo o nome de \"ferramenta dos holandeses\" ou \"phallus hollandicus\" no seu \"Teatrum botanicum\" de 1640. Linneo foi o responsable do nome que actualmente se lle d\u00e1 a esta especie. O seu ep\u00edteto espec\u00edfico, o termo en lat\u00edn \"impudicus\", significa \"imp\u00fadico\", \"falto de vergo\u00f1a\"."}
{"id": "188796", "revid": "23204", "url": "https://gl.wikipedia.org/wiki?curid=188796", "title": "Carlos Alonso del Real", "text": "Carlos Alonso del Real Ramos, nado en Madrid o 2 de maio de 1914 e finado o 11 de xaneiro de 1993, foi catedr\u00e1tico de Prehistoria e Etnograf\u00eda ligado a Galiza.\nTraxectoria.\nCursou os seus estudos superiores na Facultade de Filosof\u00eda e Letras da Universidade de Madrid (1931-1936). Doutorouse en Filolox\u00eda Cl\u00e1sica en 1940. Foi profesor de lat\u00edn no Instituto Cardeal Cisneros (1939), e de a\u00ed pasou \u00e1 Universidade de Madrid, onde ensinou Historia Primitiva e lingua grega (1939-1941), ademais de exercer como conservador do Museo do Seminario de Historia Primitiva desde 1942 at\u00e9 1954.\nEn 1954 pasou a ostentar a c\u00e1tedra de Prehistoria e Etnolox\u00eda na Universidade de Santiago de Compostela, na que foi vicedecano da Facultade de Filosof\u00eda e Letras desde 1956 a 1965. Cultivou o xornalismo entre os anos 1937 e 1955.\nFoi acad\u00e9mico correspondente da Real Academia da Historia e colaborou co Instituto de Estudos Pol\u00edticos. Pertenceu \u00e1 Orde de Mehdauia, \u00e1 de Cisneros e contou con varias condecoraci\u00f3ns por m\u00e9ritos de guerra. Estivo casado con Mar\u00eda Ana Manteola Cabeza.\nTam\u00e9n escribiu en lingua galega, como no caso dun pr\u00f3logo para o libro \"Fala o fistor e f\u00e1ise o dia\", de Martine Roux."}
{"id": "188797", "revid": "1888", "url": "https://gl.wikipedia.org/wiki?curid=188797", "title": "San Vicenzo de Aro", "text": ""}
{"id": "188799", "revid": "98629", "url": "https://gl.wikipedia.org/wiki?curid=188799", "title": "Monumento das catro esquinas", "text": "O monumento das catro esquinas, en ingl\u00e9s \"Four Corners Monument\", \u00e9 un pequeno monumento do sueste dos Estados Unidos, localizado en terras indias dos navajos e utes que marca a localizaci\u00f3n xeogr\u00e1fica do punto de uni\u00f3n cu\u00e1drupla dos estados de Arizona, Colorado, Novo M\u00e9xico e Utah.\nCaracter\u00edsticas.\nEst\u00e1 situado na meseta de Colorado, ao oeste da ruta 160. O punto foi designado orixinalmente polo Congreso dos Estados Unidos, pero un erro provocado por unha primeira mala medici\u00f3n emprazouno xeograficamente nunha posici\u00f3n incorrecta. O Tribunal Supremo dos Estados Unidos determinou m\u00e1is adiante que esa localizaci\u00f3n chegara a ser tan reco\u00f1ecida que deb\u00eda ser considerada oficialmente como o l\u00edmite real entre o catro estados.\nNon s\u00f3 \u00e9 o punto de intersecci\u00f3n perpendicular do catro esquinas, sen\u00f3n que ademais \u00e9 o \u00fanico punto cu\u00e1druplo nos Estados Unidos entre estados, e por iso \u00e1 rexi\u00f3n recibe o nome de rexi\u00f3n das Catro Esquinas (Four Corners). O punto local\u00edzase nunha reserva india dos ute en Colorado. O lugar \u00e9 controlado por \"Navajo Nation Parks\" e o departamento de Reconstruci\u00f3n e \u00e9 unha popular atracci\u00f3n tur\u00edstica, a pesar do remoto da s\u00faa posici\u00f3n. Para ver e tomar unha fotograf\u00eda no monumento d\u00e9bese pagar por persoa unha tarifa de 3$, para manter os permisos que o monumento leva.\nAo redor do monumento, os artes\u00e1ns locais navajos e utes venden recordos e alimentos. A posici\u00f3n do punto foi descuberta inicialmente en 1868 e foi sinalada cun pedestal de pedra arenisca. Posteriormente, en 1912, colocouse o primeiro marcador permanente, que foi substitu\u00eddo en 1992 por un pedestal de granito no que encaixa un disco de bronce circular ao redor do punto, que est\u00e1 rodeado polos escudos e bandeiras dos estados que lindan al\u00ed."}
{"id": "188801", "revid": "6939", "url": "https://gl.wikipedia.org/wiki?curid=188801", "title": "Four Corners Monument", "text": ""}
{"id": "188803", "revid": "23204", "url": "https://gl.wikipedia.org/wiki?curid=188803", "title": "Anne Sexton", "text": "Anne Gray Harvey, co\u00f1ecida como Anne Sexton, nada en Norton (Massachusetts) o 9 de novembro de 1928 e finada en Boston o 4 de outubro de 1974, foi unha poeta estadounidense.\nTraxectoria.\nO seu temperamento depresivo e a obsesi\u00f3n pola morte lev\u00e1rona ao suicidio. A s\u00faa obra expresa a s\u00faa angustia existencial e ach\u00e9gase \u00e1 poes\u00eda confesional de Robert Lowell ou Sylvia Plath.\nPeter Gabriel escribiulle a canci\u00f3n \"Mercy Street\" en 1986."}
{"id": "188804", "revid": "3471", "url": "https://gl.wikipedia.org/wiki?curid=188804", "title": "Albedro", "text": ""}
{"id": "188805", "revid": "89787", "url": "https://gl.wikipedia.org/wiki?curid=188805", "title": "Condroit\u00edn sulfato", "text": "O condroit\u00edn sulfato ou sulfato de condroitina \u00e9 un heteropolisac\u00e1rido sulfatado do grupo dos glicosaminoglicanos composto por unha unidade disac\u00e1rida repetida formada por N-acetilgalactosamina e \u00e1cido glicur\u00f3nico. O condroit\u00edn sulfato est\u00e1 normalmente asociado a prote\u00ednas, formando proteoglicanos. Unha cadea de condroit\u00edn sulfato pode constar de m\u00e1is de 100 azucres individuais, cada un dos cales pode estar sulfatado en posici\u00f3ns e en n\u00famero diverso.\nO condroit\u00edn sulfato \u00e9 un importante compo\u00f1ente da maior\u00eda dos tecidos dos vertebrados e invertebrados e abunda naqueles que pos\u00faen moita matriz extracelular, como os que forman os tecidos conectivos do corpo, cartilaxe, pel, vasos sangu\u00edneos, ligamentos e tend\u00f3ns. O condroit\u00edn sulfato achega \u00e1 cartilaxe as s\u00faas propiedades mec\u00e1nicas e el\u00e1sticas, e d\u00e1lle a ese tecido moita da s\u00faa resistencia \u00e1 compresi\u00f3n.\nDescrici\u00f3n e propiedades f\u00edsico-qu\u00edmicas.\nAs cadeas de condroit\u00edn sulfato son polisac\u00e1ridos de lonxitude variable que conte\u00f1en dous monosac\u00e1ridos alternados: D-\u00e1cido glicur\u00f3nico (GlcA) e N-acetil-D-galactosamina (GalNac). Dentro desta unidade disac\u00e1rida os enlaces glicos\u00eddicos entre os azucres son beta 1,3, e entre unha unidade disac\u00e1rida e a seguinte son beta 1,4. Cando alg\u00fans dos residuos de \u00e1cido glicur\u00f3nico est\u00e1n epimerizados a \u00e1cido L-idur\u00f3nico (IdoA), o polisac\u00e1rido resultante xa non \u00e9 condroit\u00edn sulfato sen\u00f3n dermat\u00e1n sulfato.\nUni\u00f3n a prote\u00ednas.\nAs cadeas de condroit\u00edn sulfato est\u00e1n unidas aos grupos hidroxilo dos residuos de serina das prote\u00ednas. Desco\u00f1\u00e9cese exactamente como se seleccionan as prote\u00ednas que se van unir aos glicosaminoglicanos. Empiricamente, as serinas glicosiladas acostuman ir seguidas de glicina e te\u00f1en residuos acidos contiguos.\nA uni\u00f3n das cadeas de glicosaminoglicanos empeza con catro monosac\u00e1ridos que forman un patr\u00f3n fixo: xilosa (Xil) - Galactosa (Gal) - galactosa \u2013 \u00e1cido glicur\u00f3nico (GlcA). Cada azucre \u00fanese pola acci\u00f3n dun encima espec\u00edfico, o que permite m\u00faltiples niveis de control sobre a s\u00edntese de gicosaminoglicanos. A xilosa empeza a unirse \u00e1s prote\u00ednas no ret\u00edculo endoplasm\u00e1tico, entanto que o resto dos azucres se unen no aparato de Golgi.\nSulfataci\u00f3n.\nCada monosac\u00e1rido pode estar sulfatado unha ou d\u00faas veces. \nNormalmente os hidroxilos das posici\u00f3ns 4 e 6 da N-acetil-galactosamina est\u00e1n sulfatados. A sulfataci\u00f3n real\u00edzase por sulfotransferases espec\u00edficas. O grupo sulfato f\u00edxase na galactosamina en posici\u00f3n 4 e 6, o que explica a existencia de dous is\u00f3meros do condroit\u00edn sulfato. A sulfataci\u00f3n nestas diferentes posiciones confire as actividades biol\u00f3xicas espec\u00edficas \u00e1s cadeas de condroit\u00edn sulfato.\nTipos.\nO condroit\u00edn sulfato foi illado moito antes de que se determinase a s\u00faa estrutura, o que fixo que houbese cambios nas s\u00faas denominaci\u00f3ns ao longo do tempo. Os primeiros investigadores designaron con letras as diferentes fracci\u00f3ns desta substancia.\nUnha denominaci\u00f3n antiga \u00e9 \"condroit\u00edn sulfato B\", que hoxe se denomina dermat\u00e1n sulfato, e non se clasifica xa como unha forma de condroit\u00edn sulfato.\nO termo \"condroitina\" (sen engadirlle \"sulfato\") \u00fasase \u00e1s veces para a designar a fracci\u00f3n con pouca ou ningunha sulfataci\u00f3n, a\u00ednda que este uso non est\u00e1 xeneralizado.\nA\u00ednda que o nome \"condroit\u00edn sulfato\" parece que suxire que \u00e9 un sal cun ani\u00f3n sulfato, en realidade non \u00e9 as\u00ed, xa que o sulfato est\u00e1 unido covalentemente ao azucre. M\u00e1is ben o que ocorre \u00e9 que, como a mol\u00e9cula ten moitas cargas negativas a pH fisiol\u00f3xico, hai cati\u00f3ns incorporados nos sales de condroit\u00edn sulfato. As preparaci\u00f3ns comerciais de condroit\u00edn sulfato son normalmente sales de sodio. Mesmo alg\u00fans investigadores, como Barnhill et al. suxiren que todas as preparaci\u00f3ns de condroit\u00edn sulfato se denominen \"condroit\u00edn s\u00f3dico\" sen facer referencia \u00e1 s\u00faa sulfataci\u00f3n.\nFunci\u00f3ns.\nA funci\u00f3n do condroit\u00edn sulfato no organismo depende das propiedades de todo o proteoglicano do cal forma parte. Estas funci\u00f3ns poden ser de tipo estrutural e de tipo regulatorio ou ambas as d\u00faas \u00e1 vez.\nFunci\u00f3n estrutural.\nO condroit\u00edn sulfato \u00e9 o compo\u00f1ente maioritario da matriz extracelular da maior\u00eda dos tecidos de vertebrados e representa un elemento importante no mantemento da integridade estrutural dos tecidos con abondosa matriz extracelular (tecidos conectivos, cartilaxe, pel, vasos sangu\u00edneos, ligamentos e tend\u00f3ns). Esta funci\u00f3n \u00e9 t\u00edpica dos proteoglicanos de elevado peso molecular como o agrec\u00e1n, versic\u00e1n, brevic\u00e1n e neuroc\u00e1n.\nComo parte do agrec\u00e1n, o condroit\u00edn sulfato \u00e9 o compo\u00f1ente maioritario da cartilaxe. O nivel de agregaci\u00f3n e as fortes cargas dos grupos sulfato do condroit\u00edn sulfato danlle a propiedade de retenci\u00f3n de auga a estes proteoglicanos, o que proporciona \u00e1 cartilaxe resistencia \u00e1 compresi\u00f3n.\nNas enfermidades articulares dexenerativas, como a artrose, prod\u00facese unha deterioraci\u00f3n e perda de cartilaxe articular. Unha fase chave no proceso dexenerativo artr\u00f3sico \u00e9 a perda de proteoglicano (formado por condroit\u00edn sulfato) do tecido cartilaxinoso, o que somete \u00e1 s\u00faa rede de col\u00e1xeno a un mal funcionamento mec\u00e1nico.\nFunci\u00f3n regulatoria.\nA capacidade interactiva do condroit\u00edn sulfato coas prote\u00ednas da matriz extracelular d\u00e9bese \u00e1s cargas negativas da mol\u00e9cula. Estas interacci\u00f3ns son importantes para regular un abano diverso de actividades celulares. \nA\u00ednda que ditas funci\u00f3ns non est\u00e1n tan ben caracterizadas coma as do hepar\u00e1n sulfato, seguen descubr\u00edndose novas funci\u00f3ns dos proteoglicanos con condroit\u00edn sulfato. Os lecticanos son a parte principal da matriz extracelular do cerebro, onde as cadeas de condroit\u00edn sulfato funcionan estabilizando as sinapses cerebrais, xa que forman parte das redes perineuronais. Cando existen danos no sistema nervioso central, os niveis de proteoglicanos con condroit\u00edn sulfato aumentan, de maneira que act\u00faan impedindo a rexeneraci\u00f3n das terminaci\u00f3ns nerviosas danadas.\nNo desenvolvemento cortical fetal o condroit\u00edn sulfato expr\u00e9sase na Sub Placa e act\u00faa como un sinal de stop para as neuronas que migran desde a Zona Ventricular. As neuronas que se dete\u00f1en aqu\u00ed poden despois ser programadas para posteriores migraci\u00f3ns a capas espec\u00edficas da placa cortical.\nAplicaci\u00f3ns en medicina.\nO condroit\u00edn sulfato est\u00e1 considerado como f\u00e1rmaco de acci\u00f3n sintom\u00e1tica lenta para a artrose (\"SYSADOA, Symptomatic Slow Acting Drug for Osteoarthritis\") en m\u00e1is de 22 pa\u00edses europeos, e en Estados Unidos est\u00e1 regulado pola FDA (\"Food and Drug Administration\") como suplemento nutricional. Ademais, o condroit\u00edn sulfato tam\u00e9n se usa en medicina veterinaria para o tratamento das patolox\u00edas articulares de animais como cans, gatos e cabalos.\nComo f\u00e1rmaco, o condroit\u00edn sulfato pertence ao grupo M01AX: Outros antiinflamatorios e antirreum\u00e1ticos non esteroideos (clasificaci\u00f3n \"ATC -Anatomic Therapeutic Chemical Classification\"- da Organizaci\u00f3n Mundial da Sa\u00fade que utiliza un sistema de clasificaci\u00f3n internacional no que todos os f\u00e1rmacos est\u00e1n subdivididos en categor\u00edas segundo o \u00f3rgano ou o aparato sobre o que act\u00faan e segundo as s\u00faas propiedades qu\u00edmicas, farmacol\u00f3xicas e terap\u00e9uticas).\nO condroit\u00edn sulfato extr\u00e1ese principalmente de cartilaxe bovina, porcina ou mari\u00f1a (de quenllas principalmente). O m\u00e9todo de extracci\u00f3n incl\u00fae un tratamento proteol\u00edtico seguido dunha separaci\u00f3n espec\u00edfica e unha purificaci\u00f3n. O condroit\u00edn sulfato usado na maior\u00eda dos estudos extr\u00e1ese da traquea bovina (95% de pureza), e \u00e9 o que se utiliza nos ensaios cl\u00ednicos, e por tanto, do que se co\u00f1ece mellor a s\u00faa eficacia e seguridade a nivel cl\u00ednico.\nDependendo da orixe terrestre ou mari\u00f1a da especie animal da que se extrae, o condroit\u00edn sulfato mostra diferentes proporci\u00f3ns de sulfato en posici\u00f3n 4 ou na 6, e diferentes medias de masa molecular.\nFarmacolox\u00eda.\nA dose oral de condroit\u00edn sulfato en ensaios cl\u00ednicos en humanos \u00e9 de 800 - 1.200\u00a0mg/d\u00eda.\nA prescrici\u00f3n de condroit\u00edn sulfato \u00e9 o tratamento sintom\u00e1tico normal da artrose. O condroit\u00edn sulfato pres\u00e9ntase en doses de 800\u00a0mg/d\u00eda (2 x 400\u00a0mg c\u00e1psulas), preferentemente nunha dose (d\u00faas c\u00e1psulas \u00e1 vez) e t\u00f3mase durante polo menos 3 meses. Por\u00e9n, en pacientes con sintomatolox\u00eda inflamatoria importante, est\u00e1 indicado comezar cunha dose de 1200\u00a0mg/d\u00eda (3 x 400\u00a0mg c\u00e1psulas ao d\u00eda nunha soa toma ou en d\u00faas doses) durante as primeiras 4 ou 6 semanas para seguir con 800\u00a0mg/d\u00eda ata completar o per\u00edodo de administraci\u00f3n de polo menos 3 meses.\nEn ning\u00fan estudo cl\u00ednico levado a cabo con condroit\u00edn sulfato se identificaron efectos adversos graves nin sobredoses.\nPropiedades farmacocin\u00e9ticas.\nVarios estudos farmacocin\u00e9ticos levados a cabo en humanos e animais sinalan que o condroit\u00edn sulfato pode absorberse oralmente e que a biodispo\u00f1ibilidade de condroit\u00edn sulfato var\u00eda entre un 15 e un 24% da dose administrada por v\u00eda oral. Da fracci\u00f3n absorbida de condroit\u00edn sulfato, o 10% est\u00e1 en forma de condroit\u00edn sulfato e o 90% en forma de derivados despolimerizados de menor peso molecular. Tras a administraci\u00f3n oral de condroit\u00edn sulfato, a concentraci\u00f3n m\u00e1xima de condroit\u00edn sulfato en sangue at\u00ednguese nunhas 4 horas.\nEn sangue, o 85% da concentraci\u00f3n de condroit\u00edn sulfato e dos derivados despolimerizados est\u00e1 fixada a diversas prote\u00ednas plasm\u00e1ticas. O volume de distribuci\u00f3n de condroit\u00edn sulfato \u00e9 relativamente pequeno, arredor de 0,3 l/kg. No home, o condroit\u00edn sulfato presenta afinidade polo tecido articular. En particular, Ronca \"et al\", atoparon que o condroit\u00edn sulfato non se absorbe rapidamente no tracto gastrointestinal e que un elevado contido desta mol\u00e9cula se encontra despois no l\u00edquido sinovial e cartilaxe.\nMetabol\u00edzase polo menos o 90% da dose de condroit\u00edn sulfato. O f\u00edgado, os riles e outros \u00f3rganos participan na despolimerizaci\u00f3n de condroit\u00edn sulfato. O condroit\u00edn sulfato non \u00e9 metabolizado por encimas do citocromo P450 (superfamilia de hemoprote\u00ednas), o que \u00e9 de grande transcendencia, xa que implica que o condroit\u00edn sulfato non pode presentar interacci\u00f3ns metab\u00f3licas con outros medicamentos (eliminaci\u00f3n).\nO tempo de vida media est\u00e1 entre 5 e 15 horas. A v\u00eda de eliminaci\u00f3n de condroit\u00edn sulfato e dos derivados despolimerizados m\u00e1is importante \u00e9 o ril.\nA cin\u00e9tica encim\u00e1tica do condroit\u00edn sulfato \u00e9 de primeiro orde ata doses de 3000\u00a0mg, o que implica que non se acumula no organismo ata esa dose.\nToxicidade.\nO condroit\u00edn sulfato \u00e9 unha substancia natural end\u00f3xena presente na matriz extracelular de moitos tecidos do corpo, entre eles a cartilaxe, e non presenta interacci\u00f3ns con outros medicamentos, xa que non \u00e9 metabolizado polo citocromo P450.\nOs estudos de toxicidade (aguda, subaguda e cr\u00f3nica), mutaxenicidade (potencial de provocar mutaci\u00f3ns), carcinox\u00e9nese (produci\u00f3n de c\u00e1ncer) e de toxicidade sobre a reproduci\u00f3n, efectuados con condroit\u00edn sulfato, deron en todos os casos resultados negativos.\nOs resultados de estudos cl\u00ednicos publicados na literatura, cunha duraci\u00f3n aproximada de 6 a 40 meses nun n\u00famero limitado de pacientes, mostraron unha total ausencia de toxicidade do condroit\u00edn sulfato administrado oralmente en doses de 1 a 2 g ao d\u00eda. Os efectos adversos rexistrados nestes estudos son menores e a maior\u00eda non se asocian directamente ao propio tratamento con condroit\u00edn sulfato.\nO condroit\u00edn sulfato foi amplamente usado como tratamento sintom\u00e1tico para a artrose en Europa durante m\u00e1is de 20 anos: en Su\u00edza (desde 1983), en Italia (1990), en Francia (desde 1993), en Italia e Austria (desde 1994), en Su\u00edza (desde 1996) e en Portugal (desde 2000), e en varios pa\u00edses da Europa do Leste. En Espa\u00f1a este produto leva comercializ\u00e1ndose desde 2003. Durante estes anos, os estudos de farmacovixilancia nunca revelaron ning\u00fan efecto t\u00f3xico importante no home resultante da utilizaci\u00f3n deste composto. Neste sentido, hai que salientar que non foi precisa ningunha medida correctiva derivada da farmacovixilancia que se levou a cabo do produto en Europa, nin tampouco ningunha modificaci\u00f3n da ficha t\u00e9cnica do f\u00e1rmaco a causa dalg\u00fan efecto adverso grave.\nPor outro lado, tampouco se detectou ning\u00fan efecto grave derivado do uso de condroit\u00edn sulfato tanto a curto coma a longo prazo nos Estados Unidos, onde leva moito tempo comercializado como complemento nutricional.\nAs \u00faltimas recomendaci\u00f3ns da Liga Europea Reumatol\u00f3xica (EULAR) para o tratamento da artrose de xeonllo fan referencia ao seu elevado perfil de seguridade. Nunha escala do 0 ao 100, atrib\u00faeselle un nivel de toxicidade de 6 (canto menor m\u00e1is seguro), polo que constit\u00fae un dos f\u00e1rmacos m\u00e1is seguros, xunto ao sulfato de glicosamina, para o tratamento da artrose.\nA ausencia de problemas graves derivados do uso deste medicamento no tratamento da artrose, como os que presentan os antiinflamatorios non esteroideos e os analx\u00e9sicos (problemas de tipo gastrointestinal, renal, cardiovascular etc.), \u00e9 unha das raz\u00f3ns polas que cada vez m\u00e1is este produto se presenta como unha alternativa moi segura para manexar unha patolox\u00eda que \u00e9 de tipo cr\u00f3nico, onde moitos dos pacientes afectados presentan doenzas concomitantes como a diabetes e a hipertensi\u00f3n, e ademais adoitan estar polimedicados.\nModo de acci\u00f3n.\nA acci\u00f3n terap\u00e9utica do condroit\u00edn sulfato en pacientes artr\u00f3sicos d\u00e9bese ao seu efecto beneficioso sobre o desequilibrio metab\u00f3lico ocorrido na cartilaxe artr\u00f3sica. Os mecanismos de acci\u00f3n do condroit\u00edn sulfato est\u00e1n descritos para os tres niveis da articulaci\u00f3n: cartilaxe, membrana sinovial e \u00f3so subcondral.\nSobre a cartilaxe, este f\u00e1rmaco act\u00faa favorecendo a s\u00edntese de proteoglicanos, \u00e1cido hialur\u00f3nico e col\u00e1xeno II; e por outro lado diminu\u00edndo a actividade catab\u00f3lica dos condrocitos inhibindo alg\u00fans encimas proteol\u00edticos (MMP-3, MMP-9, MMP-13, MMP-14, colaxenase, elastase, fosfolipase A2, NAG, catepsinas como a catepsina B, agrecanase 1), a formaci\u00f3n doutras substancias que danan a cartilaxe (\u00f3xido n\u00edtrico e radicais libres) e reducindo a apoptose. Ademais est\u00e1 descrita unha actividade antiinflamatoria que act\u00faa sobre os compo\u00f1entes celulares da inflamaci\u00f3n (TNF-\u03b1, IL-1\u03b2, COX-2, PGE2, NF-\u0138B).\nSobre a membrana sinovial, o condroit\u00edn sulfato act\u00faa estimulando a s\u00edntese de \u00e1cido hialur\u00f3nico, e reducindo a inflamaci\u00f3n e o derramo articular. \nSobre o \u00f3so subcondral, describiuse nun traballo recente que o condroit\u00edn sulfato exerce un efecto positivo sobre o desequilibrio \u00f3seo ocorrido no \u00f3so subcondral artr\u00f3sico.\nPublicouse na revista \"Annals of the Rheumatic Diseases\" unha revisi\u00f3n que describe todas as evidencias publicadas en relaci\u00f3n aos mecanismos de acci\u00f3n do condroit\u00edn sulfato.\nEfecto cl\u00ednico.\nDiversos ensaios cl\u00ednicos controlados levados a cabo para avaliar a eficacia do condroit\u00edn sulfto no tratamento da artrose comparado con placebo ou con antiinflamatorios, demostraron que este produto \u00e9 beneficioso para o alivio da dor e a mellor\u00eda da incapacidade funcional nestes pacientes, e a reduci\u00f3n da inchaz\u00f3n e o derramo articular, todos eles s\u00edntomas caracter\u00edsticos desta patolox\u00eda. Concretamente, os datos dispo\u00f1ibles mostran que a\u00ednda que o efecto cl\u00ednico deste produto tarda entre d\u00faas e tres semanas en aparecer, pode chegar a ter unha eficacia global parecida \u00e1 dos antiinflamatorios e ademais o seu efecto perdura ata dous meses despois da finalizaci\u00f3n do tratamento (efecto remanente).\nNa membrana sinovial, o condroit\u00edn sulfato pode diminu\u00edr de forma significativa a inchaz\u00f3n e o derramo articular, o que representa un beneficio significativo tendo en conta que a prevalencia da sinovite se estimou nun 50 % da poboaci\u00f3n que padece artrose.\nA maior parte da literatura sobre a eficacia cl\u00ednica do condroit\u00edn sulfato son estudos sobre o tratamento con este produto da artrose de xeonllo (Morreale \"et al\", 1996; Bourgeois \"et al\", 1998; Bucsi \"et al\", 1998; Pavelka \"et al\", 1998; Uebelhart \"et al\", 1998; Mazieres \"et al\", 2001; Uebelhart \"et al\", 2004, Clegg \"et al\", 2006, e M\u00f6ller \"et al\", 2010)., pero tam\u00e9n se estudou a s\u00faa eficacia condroprotectora noutras articulaci\u00f3ns.\nOs diferentes estudos e metaan\u00e1lises realizados sobre a eficacia do produto na mellora dos s\u00edntomas e alivio da dor nas artroses chegan \u00e1 conclusi\u00f3n que \u00e9 un produto \u00fatil e eficaz para estes tratamentos . A\u00ednda que houbo tam\u00e9n alg\u00fans estudos realizados por Reisenbach e Wandel que discutiron a eficacia do produto nestes tratamentos , as an\u00e1lises estat\u00edsticas e metodolox\u00eda dos mesmos foron postas en cuesti\u00f3n .\nFinalmente, \u00e9 importante indicar, que as conclusi\u00f3ns de Wandel et al. est\u00e1n en desacordo con todas as Gu\u00edas Internacionais e Europeas, que unanimemente recomendan o uso da prescrici\u00f3n de glicosamina e condroit\u00edn sulfato. Concretamente, o condroit\u00edn sulfato foi catalogado co m\u00e1ximo nivel de evidencia (1A) e grao de recomendaci\u00f3n m\u00e1is elevado (A) por sociedades reumatol\u00f3xicas de prestixio tanto espa\u00f1olas coma internacionais e os seus grupos de Medicina Baseada na Evidencia (EULAR, Liga Europea de Reumatolox\u00eda; OARSI, Sociedade Internacional da Artrose; SER, Sociedad Espa\u00f1ola de Reumatolog\u00eda; SEMERGEN, Sociedad Espa\u00f1ola de Medicina General; etc.)."}
{"id": "188806", "revid": "27155", "url": "https://gl.wikipedia.org/wiki?curid=188806", "title": "Sulfato de condroitina", "text": ""}
{"id": "188807", "revid": "85894", "url": "https://gl.wikipedia.org/wiki?curid=188807", "title": "Jeff Fahey", "text": "Jeffrey David \"Jeff\" Fahey, nado o 29 de novembro de 1952 Olean, Nova York, \u00e9 un actor estadounidense de cinema e televisi\u00f3n. Entre as s\u00faas actuaci\u00f3ns m\u00e1is detac\u00e1beis destacan o Capit\u00e1n Frank Lapidus na serie de televisi\u00f3n da ABC \"Lost\" e como Marshal Winston MacBride en \"The Marshal\"."}
{"id": "188809", "revid": "23204", "url": "https://gl.wikipedia.org/wiki?curid=188809", "title": "Fionnula Flanagan", "text": "Fionnghuala Manon Flanagan, nada en Dubl\u00edn o 10 de decembro de 1941, \u00e9 unha actriz irlandesa que traballou de xeito moi prol\u00edfico no teatro, cinema e televisi\u00f3n.\nTraxectoria.\nCriouse en Dubl\u00edn xunto cos seus pais, Rosanna e Terence Niall Flanagan e os seus catro irm\u00e1ns. Fala irland\u00e9s e ingl\u00e9s de xeito flu\u00eddo. A\u00ednda que os seus pais non eran falantes nativos do primeiro, quer\u00edan que ela e mailos seus irm\u00e1ns o aprendesen. Flanagan foi educada en Su\u00edza e Inglaterra, e formouse no Abbey Theatre de Dubl\u00edn. Viaxou por toda Europa antes de radicar finalmente nos \u00c1nxeles en 1968.\nPol\u00edtica.\nFlanagan apareceu xunto a Helen Mirren en \"Some mother's son\", un filme de 1996 escrito e dirixida por Terry George, onde interpretou a nai dun folguista de fame do Ex\u00e9rcito Republicano Irland\u00e9s (IRA). Posteriormente, nun acto conmemorativo presentado polo partido pol\u00edtico Sinn F\u00e9in en Dubl\u00edn, Flanagan pronunciou un discurso para os republicanos irlandeses e os seus familiares falecidos durante o \u00faltimo episodio do Conflito de Irlanda do Norte.\nFlanagan e o seu esposo (dende 1972), Garrett O'Connor, tam\u00e9n un nacionalista irland\u00e9s, son co\u00f1ecidos por ofrecer festas para a comunidade irlandesa de Estados Unidos na s\u00faa casa de Hollywood Hills."}
{"id": "188810", "revid": "1888", "url": "https://gl.wikipedia.org/wiki?curid=188810", "title": "Julio Gurriar\u00e1n", "text": "Julio Gurriar\u00e1n Canalejas, nado no Barco de Valdeorras o 17 de abril de 1919 e finado no mesmo concello o 27 de marzo de 2012, foi un m\u00e9dico e pol\u00edtico galego.\nTraxectoria.\nFoi xefe local do SEU, un dos fundadores do Club Pe\u00f1a Trevinca (1944), alcalde do Barco de Valdeorras (1953\u20131979), deputado provincial e procurador en Cortes en representaci\u00f3n dos concellos da provincia de Ourense (1958-1961). Foi presidente do Consello de Administraci\u00f3n do Instituto Nacional de Previsi\u00f3n.\nNa democracia foi elixido senador pola provincia de Ourense por Alianza Popular na segunda lexislatura (1982-1986) e volveu ser alcalde do Barco de Valdeorras polo PPdeG (1991\u20131999).\nReco\u00f1ecementos.\nNo Barco de Valdeorras o CEIP Pluriling\u00fce Julio Gurriar\u00e1n Canalejas leva o seu nome."}
{"id": "188811", "revid": "98629", "url": "https://gl.wikipedia.org/wiki?curid=188811", "title": "The Client", "text": "The Client \u00e9 un filme estadounidense dirixido por Joel Schumacher que se estreou en 1994.\nSinopse.\nMark Sway \u00e9 un rapaz de once anos ameazado polo que sabe pero que nunca poder\u00e1 contar. Foi testemu\u00f1a dun asasinato da mafia, pero se revela o que sabe ser\u00e1 eliminado por eles. Un ambicioso fiscal federal non deixar\u00e1 de acurralar \u00f3 rapaz para que diga a verdade. Sen querelo, Mark converteuse no instrumento dun xogo mortal. A s\u00faa \u00fanica aliada \u00e9 unha valente avogada que arriscar\u00e1 a s\u00faa carreira e mesmo a s\u00faa vida con tal de axudalo."}
{"id": "188812", "revid": "23204", "url": "https://gl.wikipedia.org/wiki?curid=188812", "title": "Brad Renfro", "text": "Brad Barron Renfro, nado en Knoxville (Tennessee) o 25 de xullo de 1982, e finado nos \u00c1nxeles o 15 de xaneiro de 2008, foi un actor estadounidense. Fixo o seu debut no cine \u00f3s 12 anos no filme de 1994 \"The Client\", e \u00f3 longo da s\u00faa carreira actuou en numerosos filmes, curtametraxes, e dous episodios en televisi\u00f3n. Morreu dunha sobredose de hero\u00edna o 15 de xaneiro de 2008 \u00f3s 25 anos de idade."}
{"id": "188813", "revid": "98629", "url": "https://gl.wikipedia.org/wiki?curid=188813", "title": "WALL-E", "text": "WALL-E \u00e9 un filme de animaci\u00f3n estadounidense producido por Pixar e dirixido por Andrew Stanton, estreado no 2008.\nSinopse.\nNo ano 2700, nun planeta Terra devastado e sen vida, tras centos de solitarios anos facendo aquilo para o que foi constru\u00eddo -limpar o planeta de lixo- o pequeno robot WALL-E (acr\u00f3nimo de Waste Allocation Load Lifter Earth-Class) descobre unha nova misi\u00f3n na s\u00faa vida (ademais de recoller cousas inservibles) cando se atopa cunha moderna e lustrosa robot exploradora chamada EVE. Ambos vivir\u00e1n unha emocionante e inesquecible aventura."}
{"id": "188817", "revid": "865", "url": "https://gl.wikipedia.org/wiki?curid=188817", "title": "Topeka", "text": ""}
{"id": "188821", "revid": "23204", "url": "https://gl.wikipedia.org/wiki?curid=188821", "title": "Jos\u00e9 Antonio Gurriar\u00e1n", "text": "Jos\u00e9 Antonio Gurriar\u00e1n L\u00f3pez, nado no Barco de Valdeorras o 7 de xullo de 1941 e finado en Madrid o 31 de marzo de 2019, foi un xornalista e escritor galego.\nTraxectoria.\nPasou a infancia e mocidade na s\u00faa vila natal. Iniciouse no xornalismo con colaboraci\u00f3ns no peri\u00f3dico \"El Sil\" e na radio Ondas del Sil. En Salamanca estudou o preuniversitario e en Madrid realizou os estudos de xornalismo e dereito. Comezou a traballar na axencia Hispania Press, en \"Madrid La Noche\", con reportaxes escritas e radio. No xornal \"El Alc\u00e1zar\" foi redactor de sucesos, xefe de secci\u00f3n e enviado especial a diversos lugares de Espa\u00f1a e do estranxeiro, Cubriu as viaxes do papa Paulo VI a F\u00e1tima e Pomezia, na India entrevistou a Indira Gandhi e fixo varias reportaxes, e nos Estados Unidos estivo en Nova York, Dallas e Fort Worth e investigou a morte de John F. Kennedy, con entrevistas aos seus asesores, ao seu sustituto Lyndon B. Johnson, a Marina Oswald ou ao sheriff Bill Decker.\nTraballou na publicaci\u00f3n \"Semana\", dirixida por Jes\u00fas Mar\u00eda Zuloaga. Entrevistou Salvador Dal\u00ed, os duques de Windsor, Jacqueline Kennedy. Durante ano e medio dirixiu \"El Diario Monta\u00f1\u00e9s\" e despois pasou a \"Pueblo\" como redactor xefe, sendo despois subdirector e director. Entrevistou, entre outros, Neil Armstrong, Juan Domingo Per\u00f3n, Diego Armando Maradona e Jean-Paul Belmondo. Dirixiu tam\u00e9n a edici\u00f3n espa\u00f1ola da publicaci\u00f3n internacional \"Revista de Geograf\u00eda Universal\", presentada en Madrid o 23 de decembro de 1976.\nEn Televisi\u00f3n Espa\u00f1ola ocupou cargos directivos, fixo viaxes \u00e1s rep\u00fablicas iberoamericanas, a Uni\u00f3n Sovi\u00e9tica e Europa, e realizou entrevistas e reportaxes, como a primeira entrevista a Filipe de Borb\u00f3n cando estudaba no Canad\u00e1, os presidentes chilenos Eduardo Frei e Ricardo Lagos e o presidente arxentino Ra\u00fal Alfons\u00edn. Durante oito anos foi correspondente de TVE en Lisboa.\nO 27 de novembro de 1979, cando Gurriar\u00e1n sa\u00eda do edificio do xornal \"Pueblo\", pensaba ir ver un filme de Woody Allen coa s\u00faa dona e mentres cami\u00f1aban pola Gran V\u00eda de Madrid o\u00edu unha grande explosi\u00f3n, na fachada de Swissair. Achegouse e entrou nunha cabina de tel\u00e9fono para chamar un compa\u00f1eiro fot\u00f3grafo do xornal, mais nese intre estoupou outra bomba que provocou nove feridos, entre eles Gurriar\u00e1n. NO hospital comezou a documentarse sobre o atentado. En 1982 localizou no L\u00edbano os l\u00edderes do Ex\u00e9rcito Secreto Armenio para a Liberaci\u00f3n de Armenia (ESALA) e reuniuse con eles. Escribiu o libro \"La bomba\", traducido ao armenio e franc\u00e9s, con gran repercusi\u00f3n internacional. En maio de 2015 o director de cine Robert Gu\u00e9diguian presentou no Festival de Cannes o filme \"Une histoire de fou\", baseado no libro.\nEntrou en Radio y Televisi\u00f3n de Andaluc\u00eda como director de informativos e posteriormente director da segunda canle. Fundou o espazo \"Andaluc\u00eda directo\", contratou a Jes\u00fas Quintero \u2014que levaba anos afastado da pantalla\u2014 e por vez primeira puxo unha persoa cega a cargo dun informativo, Nuria del Saz.. Solicitou incorporarse comocorrespondente en Bruxelas, cargo que ocupou catro anos. Visitou os pa\u00edses membros da Uni\u00f3n Europea, cubriu a actividade do Parlamento Europeo, os consellos de ministros de Luxemburgo, as cumbres comunitarias e viaxes da troika comunitaria, asistindo tam\u00e9n a viaxes institucionais \u00e1 India, Pakist\u00e1n, Siria, L\u00edbano, Iugoslavia, Estonia, Afganist\u00e1n ou a Rep\u00fablica Checa. Logo de dezasete anos regresou a Madrid, onde faleceu."}
{"id": "188822", "revid": "1888", "url": "https://gl.wikipedia.org/wiki?curid=188822", "title": "Jos\u00e9 Antonio Gurriar\u00e1n L\u00f3pez", "text": ""}
{"id": "188823", "revid": "98629", "url": "https://gl.wikipedia.org/wiki?curid=188823", "title": "Gran Premio de Sur\u00e1frica", "text": "O Gran Premio de Sur\u00e1frica correuse por primeira vez como Gran Premio de automobilismo en 1934 no Circu\u00edto Prince George en East London , provincia de Eastern Cape. Chamou a atenci\u00f3n dos mellores pilotos da Europa como Bernd Rosemeyer, Richard \"Dick\" Seaman, Richard Shuttleworth e o ga\u00f1ador de 1939 Luigi Villoresi.\nA segunda guerra mundial puxo fin \u00e1 carreira, pero foi restablecida en como parte da tempada de F\u00f3rmula Un. Foi unha popular carreira de F1, pero a competici\u00f3n quedo en suspenso logo da pol\u00e9mica da carreira de 1985, debido \u00e1 pol\u00edtica de apartheid.\nTras o fin do apartheid en 1991, celebr\u00e1ronse d\u00faas carreiras m\u00e1is en e . Bernie Ecclestone deu a entender que a F\u00f3rmula Un pode volver a Sur\u00e1frica, posiblemente en Cidade do Cabo.\nHistoria.\nA primeira carreira de F1 de Sur\u00e1frica levouse a cabo o 29 de decembro de 1962 na pista de East London. Levouse a cabo al\u00ed de novo en e . En , a carreira trasladouse a Kyalami, onde permanecer\u00eda mentres que o Gran Premio de Sur\u00e1frica foi oficial no calendario da F\u00f3rmula Un. Un total de 23 Grandes Premios de F1 celebr\u00e1ronse entre e a carreira final en .\nAqu\u00ed sucedeu un dos accidentes m\u00e1is terribles da historia, coa morte de Tom Pryce. A morte de Pryce produciuse na volta 22 do Gran Premio de Kyalami de 1977, cando non puido esquivar ao comisario de pista Jansen Von Vuuren, ao intentar este e outro comisario m\u00e1is cruzar a pista para apagar o lume que se xerou al\u00e9n do trazado no coche do piloto italiano Renzo Zorzi, compa\u00f1eiro de Tom no equipo Shadow. O impacto provocou a morte instant\u00e1nea do comisario, e a mala fortuna quixo ademais que o extintor que este portaba impactase na cabeza de Pryce, semidecapit\u00e1ndoo e mat\u00e1ndoo no acto. O impacto produciuse a m\u00e1is de 200\u00a0km/h, e o Shadow de Price continuou varios metros m\u00e1is por inercia ata que impactou co coche do franc\u00e9s Jacques Laffite (Ligier).\nA carreira de foi v\u00edtima da guerra FISA-FOCA. Como non se puido chegar a un acordo coa FISA para o Gran Premio se executase como unha proba do Campionato do Mundo de F\u00f3rmula Un, ou como unha proba non de campionato, escenif\u00edcase como unha carreira oficial de F\u00f3rmula Libre. En consecuencia, foi impugnada unicamente polos equipos asociados \u00e1 FOCA. Con veh\u00edculos que non cumpr\u00edan estritamente coas regulaci\u00f3ns da F\u00f3rmula Un de 1981.\nEntrando na d\u00e9cada de 1980, os coches turbo comezaron a dominar o Gran Premio. Debido \u00e1 grande altitude do r\u00e1pido circu\u00edto de Kyalami (aprox. 1.828 metros sobre o nivel do mar) os motores turbo de induci\u00f3n forzada pod\u00edan regular a cantidade de aire que entraba no motor, mentres que os motores de aspiraci\u00f3n normal non pod\u00edan, en 1982 os motores turboalimentados ti\u00f1an unha vantaxe en cabalos de forza, de 150 CV, sobre os motores de aspiraci\u00f3n normal, o equipo Renault dominou as carreiras dos anos e .\nA carreira de 1985, estivo envolta na controversia internacional, os pa\u00edses comezaron a boicotear os eventos deportivos de Sur\u00e1frica debido \u00e1 segregaci\u00f3n racial no pa\u00eds, chamada apartheid. Alg\u00fans gobernos intentaron prohibir asistir aos pilotos, e os equipos Ligier e Renault boicotearon a carreira en li\u00f1a co Goberno franc\u00e9s. Con todo os pilotos franceses Alain Prost e Steriff Philippe, \u00e1mbolos dous en equipos brit\u00e1nicos, tomaron parte.\n foi o \u00faltimo Gran Premio de Sur\u00e1frica ata o final do apartheid, o presidente da FIA Jean-Marie Balestre anunciou uns d\u00edas despois da carreira que o Gran Premio non regresar\u00eda \u00e1 Sur\u00e1frica por mor de apartheid.\nDespois do fin do apartheid en 1991, a F\u00f3rmula Un volveu a Kyalami para dous Grandes Premios en e .\nOs ga\u00f1adores do Gran Premio de Sur\u00e1frica.\nGa\u00f1adores m\u00faltiples (pilotos).\nPilotos en letra grosa a\u00ednda compiten no campionato de F\u00f3rmula Un \n\"O fondo de cor rosa indica que unha carreira non formou parte do Campionato do Mundo de F\u00f3rmula Un\".\nGa\u00f1adores m\u00faltiples (construtores).\n\"O fondo de cor rosa indica que a carreira non forma parte do Campionato do Mundo de F\u00f3rmula Un\". \nEquipos en letra grosa que seguen competindo no campionato da F\u00f3rmula Un\"\nPor ano.\n\"O fondo de cor rosa indica que a carreira non forma parte do Campionato do Mundo de F\u00f3rmula Un\""}
{"id": "188824", "revid": "23204", "url": "https://gl.wikipedia.org/wiki?curid=188824", "title": "Campo Municipal de Santa Isabel", "text": "O campo municipal de Santa Isabel \u00e9 un recinto deportivo da cidade de Santiago de Compostela adicado \u00e1 pr\u00e1ctica do f\u00fatbol. O campo de Santa Isabel forma parte do complexo deportivo Santa Isabel do barrio de Vista Alegre, composto polo pavill\u00f3n de Santa Isabel, a piscina de Santa Isabel, o Ximnasio de Santa Isabel e o propio campo de f\u00fatbol.\nHistoria.\nInaugurouse o 22 de setembro de 1963 cun peche sinxelo e unha cuberta. En 1969 foille instalada unha tribuna e alumeado, cun custo de 1 mill\u00f3n de pesetas. A SD Compostela, creada en 1962, xogou os seus encontros como local neste estadio dende 1963 ata 1993, ano no cal foi inaugurado o novo Estadio Multi\u00fasos de San L\u00e1zaro, polo tanto acolleu encontros da Segunda Divisi\u00f3n entre 1991 e 1993, pasando polos vestiarios de Santa Isabel equipos como RCD Mallorca, Racing Santander, Real Valladolid, Real Betis, Villareal CF, Celta de Vigo, UD Las Palmas, CD M\u00e1laga, Real Murcia ou Rayo Vallecano.\nO Campo de Santa Isabel foi reconstru\u00eddo en 2003, e dende ent\u00f3n acolle adestramentos e encontros de varios equipos locais en categor\u00edas rexionais, como o Santiago de Compostela Club de F\u00fatbol e o Sociedade Deportiva Grixoa da Preferente Auton\u00f3mica de Galicia. Ademais dende 2020 disputa nel os seus partidos como local o Agrupaci\u00f3n Estudiantil de Terceira Divisi\u00f3n."}
{"id": "188825", "revid": "23562", "url": "https://gl.wikipedia.org/wiki?curid=188825", "title": "Campo de Santa Isabel", "text": ""}
{"id": "188829", "revid": "624", "url": "https://gl.wikipedia.org/wiki?curid=188829", "title": "Caso vocativo", "text": ""}
{"id": "188830", "revid": "624", "url": "https://gl.wikipedia.org/wiki?curid=188830", "title": "Caso nominativo", "text": ""}
{"id": "188831", "revid": "624", "url": "https://gl.wikipedia.org/wiki?curid=188831", "title": "Caso dativo", "text": ""}
{"id": "188832", "revid": "624", "url": "https://gl.wikipedia.org/wiki?curid=188832", "title": "Caso acusativo", "text": ""}
{"id": "188834", "revid": "624", "url": "https://gl.wikipedia.org/wiki?curid=188834", "title": "Casos gramaticais", "text": ""}
{"id": "188835", "revid": "624", "url": "https://gl.wikipedia.org/wiki?curid=188835", "title": "Lingua declinable", "text": ""}
{"id": "188836", "revid": "624", "url": "https://gl.wikipedia.org/wiki?curid=188836", "title": "Caso ablativo", "text": ""}
{"id": "188837", "revid": "12452", "url": "https://gl.wikipedia.org/wiki?curid=188837", "title": "Caso locativo", "text": ""}
{"id": "188838", "revid": "12452", "url": "https://gl.wikipedia.org/wiki?curid=188838", "title": "Caso instrumental", "text": ""}
{"id": "188839", "revid": "25871", "url": "https://gl.wikipedia.org/wiki?curid=188839", "title": "Don Pio", "text": "Manuel Meli\u00e0 Fuster, co\u00f1ecido artisticamente como Don P\u00edo, nado en Valencia en 1951 e finado na mesma localidade o 25 de xu\u00f1o de 1994, foi un humorista valenciano.\nTraxectoria.\nF\u00edxose popular no inicio dos anos oitenta con actuaci\u00f3ns en varias salas de festas do Pa\u00eds Valenciano. Posteriormente gravou diversas cintas cos seus chistes, explicados sempre cun marcado sotaque labrego.\nNo inicio das emisi\u00f3ns da TVV, sempre vestido con camisa negra, faixa e lentes redondas, Don P\u00edo participou en moitos programas de Canal 9, entre os que destaca \"Rialto Bar\", onde tivo un espazo fixo semanal.\nCreou diferentes personaxes para os chistes das s\u00faas actuaci\u00f3ns, como o Ramonet e o Motoret, e popularizou frases como \"ie, el de l'oli ja est\u00e0 ac\u00ed\". O seu humor popular perdurou na memoria colectiva de moitos valencianos.\nNa d\u00e9cada dos noventa formou parte do grupo de humoristas do programa de TVE1 \"No te r\u00edas, que es peor\". Tam\u00e9n colaborou durante algunhas temporadas coa emisi\u00f3n local de Radio Color, hoxe Onda Cero, onde fixo de comentarista nas retransmisi\u00f3ns onde xogaba o Valencia CF. A s\u00faa afecci\u00f3n por este equipo era notoria e entre os seus amigos hab\u00eda futbolistas como Mario Alberto Kempes e outros.\nManuel Meli\u00e0 morreu en 1994 por unha afecci\u00f3n card\u00edaca cando estaba nun bar de Valencia. Era casado e ti\u00f1a dous fillos."}
{"id": "188840", "revid": "839", "url": "https://gl.wikipedia.org/wiki?curid=188840", "title": "Abelard Saragoss\u00e0", "text": "Abelard Saragoss\u00e0, nado en Silla, Horta Sud, en 1954, \u00e9 un fil\u00f3logo valenciano e profesor do Departamento de Filolox\u00eda Catal\u00e1 da Universidade de Valencia.\nTraxectoria.\nEditou varias obras entre as que c\u00f3mpre citar a \"Gram\u00e0tica Valenciana raonada i popular\" ou \"Passat, present i futur de les Normes ortogr\u00e0fiques de Castell\u00f3 (1932)\". Obtivo o Premio de Ensaio 2006 da Generalitat valenciana na modalidade de Ensaio en valenciano polo seu traballo \"Reivindicaci\u00f3 cient\u00edfica del valenci\u00e0\". Trata dunha obra onde o autor sost\u00e9n como tese a necesidade de achegar o valenciano popular, en gran medida constru\u00eddo polos usuarios da lingua, co culto e cient\u00edfico, que se cultiva en \u00e1mbitos universitarios, cultos e cient\u00edficos, ao tempo que \u00e9 reivindicada unha actitude por parte dos valencianos de amor pola s\u00faa lingua propia, pola cultura hist\u00f3rica que lle \u00e9 inherente e polas peculiaridades que, ao longo dos s\u00e9culos, fora xerando.\nColaborador da revista Sa\u00f3. Abelard foi un dos gram\u00e1ticos valencianos que defendeu a dobre denominaci\u00f3n valenciano/catal\u00e1n xunto con outros fil\u00f3logos valencianos como Jordi Colomina. Escribiu varios artigos como o da concordancia do participio na revista Llengua Nacional, onde defende a necesidade de facer sistematicamente a concordancia do feminino singular, posto que cando apostrofar, o artigo deixa de explicitar o x\u00e9nero, pero \u00e9 xustamente o participio o elemento que pasa a explicitalo."}
{"id": "188841", "revid": "27916", "url": "https://gl.wikipedia.org/wiki?curid=188841", "title": "Abelard Saragoss\u00e0 i Alba", "text": ""}
{"id": "188842", "revid": "22570", "url": "https://gl.wikipedia.org/wiki?curid=188842", "title": "Sympathy for the Record Industry", "text": "Sympathy for the Record Industry (tam\u00e9n co\u00f1ecida como Sympathy Records or Sympathy 4 the R.I.) \u00e9 un selo discogr\u00e1fico independente formado in 1988 polo anti-magnate da industria musical Long Gone John. Sympathy for the Record Industry ten a s\u00faa sede en Long Beach (California), e \u00e9 principalmente un selo para garage rock e punk rock independente. A primeira edici\u00f3n de Sympathy foi o \u00e1lbum de Lazy Cowgirls \"Radio Cowgirl\", e na actualidade o selo ten un cat\u00e1logo de m\u00e1is de 750 lanzamentos.\nEntre os artistas que comezaron con Sympathy e acabaron tendo \u00e9xito no gran p\u00fablico incl\u00faense The White Stripes, The Electrocutes (a primeira encarnaci\u00f3n de The Donnas) e Hole.\nLong Gone John \u00e9 o dono, CEO, e aparentemente o \u00fanico empregado de Sympathy. \u00c9 un gran coleccionista de discos, con m\u00e1is de 10.000 na s\u00faa colecci\u00f3n. Tam\u00e9n pos\u00fae a Necessaries Toy Foundation, unha empresa que fabrica figuras de entre 18 e 24 polgadas. Long Gone John tam\u00e9n opera Sympathetic Press, unha editorial de libros de tem\u00e1tica rock.\nOutros artistas de Sympathy destacados son Jack Off Jill, Scarling., Miss Derringer, The Muffs, The (International) Noise Conspiracy, The Von Bondies, Rocket from the Crypt, Billy Childish, Turbonegro, April March, The Dwarves, Suicide, The Gun Club, Inger Lorre and Motel Shootout, Man or Astro-man?, The Waldos e Redd Kross.\nO seu nome fai referencia \u00e1 canci\u00f3n de The Rolling Stones \"Sympathy for the Devil\"."}
{"id": "188844", "revid": "85894", "url": "https://gl.wikipedia.org/wiki?curid=188844", "title": "Pablo Cobi\u00e1n Fern\u00e1ndez", "text": "Pablo Cobi\u00e1n Fern\u00e1ndez de la Fuente, nado en Oleiros o 22 de marzo de 1962, \u00e9 un empresario e pol\u00edtico galego do PPdeG.\nTraxectoria.\nPablo Cobi\u00e1n naceu en Oleiros en 1962. Cursou os seus estudos nos Xesu\u00edtas e no Masculino da Coru\u00f1a. Estudou ingl\u00e9s en Londres, onde deu os seus primeiros pasos profesionais. \u00d3 seu regreso creou a s\u00faa propia empresa e completou a s\u00faa formaci\u00f3n no negocio do seguro e asesoramento de empresas.\nMilitante de Novas Xeraci\u00f3ns desde os anos setenta, foi candidato \u00e1 alcald\u00eda de Oleiros polo PPdeG en 2003 e 2007 e voceiro municipal do PPdeG. Dende 2007 foi deputado provincial. En 2009 foi elixido deputado do Parlamento de Galicia pola provincia da Coru\u00f1a. O 4 de outubro de 2011 dimitiu como deputado e concelleiro de Oleiros, logo de que Jorge Dorribo, propietario de Nupel, o vinculase con supostos pagos ilegais, no marco da Operaci\u00f3n Campi\u00f3n."}
{"id": "188860", "revid": "22570", "url": "https://gl.wikipedia.org/wiki?curid=188860", "title": "Torrebarrio", "text": "Torrebarrio (\"Torrebarriu\", en leon\u00e9s) \u00e9 unha pequena poboaci\u00f3n do concello leon\u00e9s de San Emiliano (Castela e Le\u00f3n, Espa\u00f1a). \u00c9 co\u00f1ecida por ser o punto de partida cara a Pe\u00f1a Ubi\u00f1a desde a s\u00faa vertente leonesa.\nConta con dous barrios: o barrio de abaixo, que esta encravado na estrada LE-481; e Cubiechas, ou barrio alto, que esta encravado na faldra de Pe\u00f1a Ubi\u00f1a, sendo unha vila gandeira por excelencia."}
{"id": "188865", "revid": "1131", "url": "https://gl.wikipedia.org/wiki?curid=188865", "title": "Facultade de Dereito da Coru\u00f1a", "text": "A Facultade de Dereito da Coru\u00f1a \u00e9 un centro educativo da Universidade da Coru\u00f1a situado no Campus de Elvi\u00f1a. A actual localizaci\u00f3n inaugurouse en 1996.\nTitulaci\u00f3ns.\nEst\u00e1 en proceso de adaptaci\u00f3n \u00f3 EEES nado a ra\u00edz do proceso de Bologna. Tras esta reforma universitaria, na Facultade imp\u00e1rtense os graos en Dereito e en Dereito + ADE.\nEst\u00e1n en proceso de extinci\u00f3n a licenciatura en Dereito e a dupla licenciatura en Dereito e Administraci\u00f3n de Empresas, ademais do m\u00e1ster en Dereito: Especialidade en Estudos da Uni\u00f3n Europea, e o m\u00e1ster en Asesoramento Xur\u00eddico Empresarial. Tam\u00e9n est\u00e1 neste proceso o doutoramento en Liberdades P\u00fablicas e Dereitos fundamentais.\nEquipo decanal.\nO actual decano \u00e9 Xulio Ferreiro Baamonde, sendo vicedecanos Ana Aba Catoira, Natalia \u00c1lvarez Lata e Jorge Antonio Quindimil L\u00f3pez.\nDepartamentos.\nOs departamentos cos que conta a Facultade son: Dereito Privado, Dereito P\u00fablico e Dereito P\u00fablico Especial. Outros departamentos son Fundamentos da An\u00e1lise Econ\u00f3mica (Econom\u00eda Pol\u00edtica) e Econom\u00eda Aplicada (Facenda P\u00fablica)."}
{"id": "188868", "revid": "98629", "url": "https://gl.wikipedia.org/wiki?curid=188868", "title": "O altar de Tetschen", "text": "O altar de Tetschen \u00e9 unha obra pict\u00f3rica do pintor alem\u00e1n romanticista Caspar David Friedrich. Nun orixe o cadro foi ideado para enviarllo o rei de Suecia como s\u00edmbolo de esperanza na guerra contra Napole\u00f3n, pero foi imposible envialo e terminou sendo vendido \u00f3s condes cat\u00f3licos von Thun-Hohenstein; rematando na capela do castelo de Tetschen.\nContexto hist\u00f3rico.\nA obra, tam\u00e9n co\u00f1ecida como \"A cruz das monta\u00f1as\", foi creada entre 1807 e 1808, nesta \u00e9poca Alema\u00f1a fora conquistada tras unha humillante derrota realizada a Prusia por parte de Napole\u00f3n; e as novas ideas pol\u00edticas que tra\u00eda consigo a revoluci\u00f3n francesa comezaban a estenderse tras a conquista de Bonaparte. Neste contexto non faltaron cr\u00edticos \u00f3 cadro como Friedrich Wilhelm Basilius von Ramdohr chanceler sax\u00f3n quen comparaba a obra co \u201ccalamitoso esp\u00edrito destes tempos\u201d espantado pola ruptura que supu\u00f1a con todo o anterior e a buscada relixosidade da representaci\u00f3n dunha paisaxe.\nA obra.\nNa imaxe pres\u00e9ntasenos un primeiro plano que altera a perspectiva, non existindo tampouco profundidade, polo que resulta imposible fixar a posici\u00f3n do espectador, xa que hai numerosos puntos de vista. Representa o ocaso a luz e comp\u00e1rase co mundo antigo, desaparecido coa doutrina cristi\u00e1.\nO marco tam\u00e9n foi dese\u00f1ado por David e creado por un escultor ori\u00fando de Dresde; de estilo g\u00f3tico. Os querub\u00edns do marco superior corresponden cos 5 raios do bordo inferior. Aparece un feixe de trigo e unha rama de vide aludindo \u00e1 Eucarist\u00eda, xunto \u00f3 ollo que todo o ve de Deus.\nAlg\u00fan autor defende a non relixiosidade do mesmo, pero s\u00e1bese que Friedrich foi un gran devoto, protestante e que o cadro foi exposto xustamente o d\u00eda de Nadal.\nTr\u00e1tase dun antes e un despois, na representaci\u00f3n relixiosa, combinando paisaxe e elementos relixiosos, e o punto de vista distante \u00e9 completamente novo nunha crucifixi\u00f3n propia do leste de Europa."}
{"id": "188869", "revid": "1888", "url": "https://gl.wikipedia.org/wiki?curid=188869", "title": "Alfredo L Garc\u00eda Rodr\u00edguez", "text": ""}
{"id": "188871", "revid": "5863", "url": "https://gl.wikipedia.org/wiki?curid=188871", "title": "Berlusconi", "text": "O apelido Berlusconi pode referirse a:"}
{"id": "188873", "revid": "22570", "url": "https://gl.wikipedia.org/wiki?curid=188873", "title": "Criopreservaci\u00f3n", "text": "Criopreservaci\u00f3n ou crioconservaci\u00f3n \u00e9 un proceso onde c\u00e9lulas ou tecidos biol\u00f3xicos son preservados a trav\u00e9s da conxelaci\u00f3n a temperaturas moi baixas, xeralmente \u2212196 \u00b0C (o punto de ebulici\u00f3n do nitr\u00f3xeno l\u00edquido).\nCriopreservaci\u00f3n de c\u00e9lulas estaminais.\nA criopreservaci\u00f3n de c\u00e9lulas estaminais \u00e9 a t\u00e9cnica de illar e manter as c\u00e9lulas nai a baixas temperaturas para que toda a s\u00faa composici\u00f3n permaneza inalterada e a s\u00faa viabilidade mantida por tempo indefinido. O proceso de criopreservaci\u00f3n require que as mostras de sangue, que cont\u00e9n c\u00e9lulas nai, sexan sometidas a un arrefriamento moderado e controlado para salvagardar a viabilidade das c\u00e9lulas. Tras a chegada \u00e1 temperatura de 196 \u00ba negativos as c\u00e9lulas estaminais poder\u00e1n ser mantidas neste estado por tempo indefinido.\nProceso.\nNo momento que as mostras de sangue, que conte\u00f1en as c\u00e9lulas estaminais, chegan ao laboratorio proc\u00e9dese ao procesamento de viabilidade, en que \u00e9 feita a contaxe* celular que determina o n\u00famero de leucocitos, o n\u00famero de c\u00e9lulas mononucleadas e o n\u00famero de c\u00e9lulas CD34+. Esta fase engloba, ademais, as probas que indicar\u00e1n se a mostra est\u00e1 ou non contaminado por bacterias, virus ou fungos. Tras a separaci\u00f3n celular, en que son separadas as c\u00e9lulas estaminais das varias c\u00e9lulas que constit\u00faen o noso sangue, proc\u00e9dese \u00e1 fase da Criopreservaci\u00f3n - cada mostra \u00e9 debidamente identificada e rotulada proced\u00e9ndose, de seguida, \u00e1 baixada gradual de temperatura, a unha velocidade controlada dos 4\u00a0\u00b0C ata os 120\u00a0\u00b0C negativos. A continuaci\u00f3n a mostra col\u00f3case nun contedor de nitr\u00f3xeno l\u00edquido \u00e1 temperatura de -196\u00a0\u00b0C, podendo ser criopreservada por tempo indeterminado. O control de baixada de temperatura dimin\u00fae a posibilidade de perda de viabilidade celular da mostra evitando a formaci\u00f3n de cristais de xeo no seu interior."}
{"id": "188876", "revid": "85894", "url": "https://gl.wikipedia.org/wiki?curid=188876", "title": "Juan Jos\u00e9 Rocha", "text": "Juan Jos\u00e9 Rocha Carro, nado en Abegondo no ano 1961, \u00e9 un pol\u00edtico galego.\nTraxectoria.\nEntrou na corporaci\u00f3n de Abegondo como concelleiro do PPdeG nas elecci\u00f3ns municipais de 1999, que lle deron a alcald\u00eda a Jos\u00e9 Antonio Santiso Miramontes. En 2004, e logo de revalidar os populares a maior\u00eda absoluta nas auton\u00f3micas de 2001, Santiso Miramontes cedeulle a Alcald\u00eda para ser Conselleiro de Agricultura no goberno de Manuel Fraga. Nas municipais de 2007 Rocha liderou a Agrupaci\u00f3n Progresista de Abegondo cando a volta de Santiso Miramontes lle impediu presentarse como cabeza de lista do PPdeG. Co apoio de dous concelleiros do BNG e dun socialista conseguiu manter a Alcald\u00eda desbancando ao PPdeG. En abril de 2009, Santiso Miramontes volve ocupar a alcald\u00eda de Abegondo mediante unha moci\u00f3n de censura realizada co apoio do concelleiro Manuel Eladio, do PSdeG-PSOE. Rocha volveu presentarse \u00e1 alcald\u00eda por \u00faltima vez en 2011 encabezando a lista de Agrupaci\u00f3n Progresistas de Abegondo, e obtendo tres concelleiros."}
{"id": "188877", "revid": "1888", "url": "https://gl.wikipedia.org/wiki?curid=188877", "title": "Juan Jos\u00e9 Rocha Carro", "text": ""}
{"id": "188878", "revid": "55340", "url": "https://gl.wikipedia.org/wiki?curid=188878", "title": "Arrefriado", "text": "O arrefriado tam\u00e9n co\u00f1ecido como constipado, catarreira ou catarro \u00e9 unha enfermidade infecciosa viral leve do sistema respiratorio superior de natureza v\u00edrica, bacteriana ou al\u00e9rxica que afecta a persoas de todas as idades, altamente contaxiosa, causada fundamentalmente por rinovirus e coronavirus.\nCaracter\u00edsticas.\nOs s\u00edntomas principais son esbirros, secreci\u00f3n nasal, dor de cabeza, pingueira e conxesti\u00f3n nasal, ollos que choran, pro\u00eddo, dor ou flegma na gorxa, tose, canseira e unha sensaci\u00f3n de malestar xeral. \u00c9 unha das enfermidades m\u00e1is com\u00fans que, polo xeral, dura entre 3 e 10 d\u00edas. A\u00ednda que o arrefriado com\u00fan non ten cura, os s\u00edntomas xeralmente res\u00f3lvense espontaneamente entre 7 a 10 d\u00edas, con alg\u00fans s\u00edntomas que poden permanecer at\u00e9 por tres semanas.\nO arrefriado \u00e9 distinto da gripe, unha infecci\u00f3n viral m\u00e1is grave do tracto respiratorio que mostra s\u00edntomas adicionais: febre en aumento, tremores e dores musculares, a\u00ednda cando moitas persoas confunden ambos os termos.\nNon existe un tratamento espec\u00edfico para o catarro com\u00fan al\u00e9n do coidado dos s\u00edntomas, polo que leva ao uso frecuente de medicamentos de venda libre, de prescrici\u00f3n e remedios alternativos. O dextrometorfano adoita ser beneficioso en adultos con tose, pero a s\u00faa efectividade non foi demostrada en nenos e adolescentes.\nNon se demostrou con certeza se a code\u00edna \u00e9 eficaz para tratar a tose causada polo arrefriado com\u00fan. A\u00ednda que a hidrocodona ind\u00edcase amplamente a pacientes arrefriados e demostrouse que \u00e9 eficaz para a tose noutras enfermidades, non foi estudado ben en pacientes con arrefriados.\nOs desconxestionantes nasais orais e intranasais demostraron ser capaces de aliviar os s\u00edntomas nasais con rapidez e poden usarse en adolescentes e adultos por at\u00e9 tres d\u00edas. Os antihistam\u00ednicos poden mellorar modestamente os s\u00edntomas en adultos, con todo, os beneficios deben sopesarse os pos\u00edbeis efectos secundarios. antihistam\u00ednicos non sedantes m\u00e1is novos non son eficaces contra a tose. O ipratropio t\u00f3pico, alivia os s\u00edntomas nasais en nenos maiores e adultos. Os antibi\u00f3ticos non demostraron mellorar os s\u00edntomas ou acurtar a duraci\u00f3n do trastorno. Non se recomendan certas terapias complementarias e alternativas, inclu\u00edndo o uso de echinacea e cinc, para o tratamento dos s\u00edntomas do arrefriado com\u00fan. En contra da crenza popular, a vitamina C non reduce nin prev\u00e9n os s\u00edntomas da enfermidade. Considerase o arrefriado como unha enfermidade end\u00e9mica.\nEpidemiolox\u00eda.\nO arrefriado com\u00fan \u00e9 unha enfermidade de orixe viral e a epidemiolox\u00eda \u00e9, polo tanto, a propia dese tipo de enfermidades. As infecci\u00f3ns do tracto respiratorio superior son moi com\u00fans e constit\u00faen un dos cinco diagn\u00f3sticos m\u00e1is frecuentes nas visitas de atenci\u00f3n m\u00e9dica ambulatoria. Malia tratarse de infecci\u00f3ns leves, autolimitada e de curta duraci\u00f3n, son a principal causa de morbilidade aguda no absentismo laboral e escolar.\nAlg\u00fans factores que infl\u00faen na gravidade dos s\u00edntomas son: o estr\u00e9s psicol\u00f3xico e as carencias sociecon\u00f3micas. Ademais, unha sa\u00fade d\u00e9bil en xeral ou outras condici\u00f3ns preexistentes, como as alerxias, poden agravarse debido a unha infecci\u00f3n. O persoal de sa\u00fade, inclu\u00edndo o odontol\u00f3xico ten un risco, polo menos potencial, de enfermar dunha enfermidade respiratoria como o arrefriado com\u00fan, a gripe etc.\nA mellor forma de evitar os arrefriados \u00e9 manter o sistema inmunitario en condici\u00f3ns \u00f3ptimas: durmindo o suficiente para sentirse descansado, reducindo o estr\u00e9s, levando unha alimentaci\u00f3n adecuada e evitando o exceso de consumo de alcohol.\nFactores de risco.\nO pasar tempo nun lugar pechado con persoas infectadas ou en contacto pr\u00f3ximo cunha persoa infectada aumenta o risco de contraer un arrefriado. O catarro com\u00fan \u00e9 unha infecci\u00f3n transmitida por pingas, o que significa que se transmite principalmente a trav\u00e9s da inhalaci\u00f3n de pequenas part\u00edculas que emite a persoa infectada cando tose, esbirra, ou exhala.\nA pouca humidade ambiental aumenta as taxas de transmisi\u00f3n viral. Unha teor\u00eda \u00e9 que o aire seco provoca a evaporaci\u00f3n de auga, o que permite que pequenas pingas con virus poidan dispersarse a maior distancia e permanecer no aire por un per\u00edodo de tempo m\u00e1is prolongado.\nH\u00e1bitos psicobiol\u00f3xicos.\nO h\u00e1bito de fumar estende a duraci\u00f3n da enfermidade aproximadamente tres d\u00edas de termo medio. O durmir menos de sete horas diarias asociouse cun risco tres veces maior de desenvolver unha infecci\u00f3n cando tal suxeito est\u00e1 exposto a un rinovirus, en comparaci\u00f3n cos que dormen m\u00e1is de oito horas por noite.\nOs niveis diminu\u00eddos de vitamina D no plasma sangu\u00edneo as\u00f3cianse cun maior risco de contraer un arrefriado com\u00fan. A\u00ednda non se determinou se esta asociaci\u00f3n \u00e9 causal.\nHixiene.\nCon frecuencia o tocarse os ollos, o nariz ou a boca cos dedos contaminados transm\u00edtese o virus. Este comportamento aumenta un tanto a probabilidade de transferencia dos virus da superficie das mans, lugar onde os virus resultan inofensivos, cara ao tracto respiratorio superior, onde poden infectar os tecidos nasais. Alg\u00fans estudos mostran que o lavarse as mans con frecuencia e diminu\u00edr o tocar as membranas mucosas pode reducir a probabilidade de contraer un arrefriado en adultos.\nAmbiente fr\u00edo.\nA\u00ednda que os arrefriados com\u00fans son estacionais, con m\u00e1is casos en inverno, non hai probas cient\u00edficas de que unha exposici\u00f3n curta ao fr\u00edo incremente a susceptibilidade \u00e1 infecci\u00f3n, o cal implica que a variaci\u00f3n por estaci\u00f3ns v\u00e9n dada por un cambio no comportamento, como por exemplo o feito de pasar maior tempo en espazos pechados, en contacto pr\u00f3ximo coas demais persoas.\nUn estudo demostrou que a exposici\u00f3n ao fr\u00edo fai que aparezan s\u00edntomas do arrefriado nun 10% das persoas as\u00ed expostas, e que os suxeitos que experimentan este efecto reportan con m\u00e1is frecuencia a aparici\u00f3n de arrefriados en xeral que aqueles non afectados por exposici\u00f3n ao fr\u00edo.\nCon respecto \u00e1 causa dos s\u00edntomas, as investigaci\u00f3ns no Centro do Arrefriado Com\u00fan da Universidade de Cardiff conduciron a un estudo para \"probar as hip\u00f3teses de que un arrefriamento agudo dos p\u00e9s causa o comezo dos s\u00edntomas do arrefriado com\u00fan\". O estudo evidenciou que os suxeitos ti\u00f1an m\u00e1is s\u00edntomas de arrefriado ao cabo de 5 d\u00edas, probablemente porque a constrici\u00f3n dos vasos sangu\u00edneos dos orificios nasais poden levar a reducir a capacidade inmunol\u00f3xica no tracto respiratorio superior.\nDoutra banda, s\u00e1bese que en \u00e9pocas invernais o movemento r\u00edtmico acelerado dos cilios nasais dimin\u00fae en presenza do fr\u00edo do outono-inverno, o que dar\u00eda m\u00e1is tempo para que os virus e as bacterias pasen a trav\u00e9s do moco e logren infectar c\u00e9lulas corporais\nS\u00famase a isto que as aves migratorias, importantes vectores dos virus desde o outro hemisferio, deixan un ronsel de virus no aire, favorecendo a aparici\u00f3n de epidemias.\nEtiolox\u00eda.\nVirus.\nO arrefriado com\u00fan \u00e9 unha infecci\u00f3n viral do tracto respiratorio superior. En total m\u00e1is de 200 tipos virais seroloxicamente diferentes causan arrefriados. O virus m\u00e1is frecuentemente implicado \u00e9 un rinovirus (30-50%), un tipo de picornavirus con 99 serotipos co\u00f1ecidos.\nOutros virus implicados incl\u00faen: os coronavirus (10-15%), virus influenza (5-15%), os virus parainfluenza humano, e os virus sincitial respiratorio, adenovirus, enterovirus, e metapneumovirus. \nRinovirus.\nOs rinovirus constit\u00faen a principal causa do arrefriado com\u00fan. A temperatura \u00f3ptima para a replicaci\u00f3n do rinovirus \u00e9 33-35\u00a0\u00b0C. Os rinovirus non replican de xeito eficiente \u00e1 temperatura corporal. Iso pode explicar por que os rinovirus replican tan ben nas fosas nasais e a \u00e1rbore traqueobronquial superior, pero non tan ben no tracto respiratorio inferior. O per\u00edodo de incubaci\u00f3n \u00e9 de aproximadamente 2-4 d\u00edas. A viremia con rinovirus \u00e9 moi infrecuente.\nCoronavirus.\nOs coronavirus son os virus m\u00e1is particularmente implicados nos arrefriados de adultos. Do total de m\u00e1is de 30 coronavirus identificados, 3 ou 4 son os que causan infecci\u00f3ns en seres humanos, pero son dif\u00edciles de cultivar no laboratorio, de maneira que o seu significado segue sendo pouco comprendido. Os coronavirus que causan o arrefriado com\u00fan son dos tipos 229E e OC43; ocasionalmente poden producir pneumon\u00eda en persoas de idade avanzada, neonatos e pacientes inmunocomprometidos.\nVirus da gripe.\nOs virus da gripe tam\u00e9n poden causar arrefriados leves. A infecci\u00f3n por virus de influenza prod\u00facese logo da transferencia das secreci\u00f3ns respiratorias dunha persoa infectada a unha persoa inmunoloxicamente susceptible. Se o virus non \u00e9 neutralizado polos anticorpos secretores, invade as c\u00e9lulas do tracto respiratorio. Unha vez dentro das c\u00e9lulas do h\u00f3spede, prod\u00facese unha disfunci\u00f3n e dexeneraci\u00f3n celular, xunto coa replicaci\u00f3n viral e a liberaci\u00f3n da proxene viral. A diferenza da gripe, o virus influenza causa arrefriado com\u00fan cando non aparecen s\u00edntomas sist\u00e9micos resultado de mediadores de inflamaci\u00f3n no organismo. O per\u00edodo de incubaci\u00f3n var\u00eda desde 18 ata 72 horas.\nAdenovirus.\nOs adenovirus son virus de ADN, illados por primeira vez nos anos de 1950 en cultivos de c\u00e9lulas adenoides (de a\u00ed o nome), causan un 5% dos casos de arrefriado com\u00fan. Os adenovirus son unha causa frecuente de infecci\u00f3n asintom\u00e1tica do tracto respiratorio.\nFisiopatolox\u00eda.\nCausado por numerosos virus (principalmente rinovirus, coronavirus e tam\u00e9n certos ecovirus e coxsackievirus) que infectan o aparello respiratorio superior. Describ\u00edronse varios centos de virus causantes do arrefriado com\u00fan. A variedade de axentes causantes fai moi ineficaz calquera tipo de vacinaci\u00f3n. Transm\u00edtense de persoa a persoa a trav\u00e9s de pequenas pingas de saliva que se expelen ao toser, falar ou durante os espirros. As pingas son inhaladas directamente ou, m\u00e1is frecuentemente, transm\u00edtense polo contacto de man en man mediante apret\u00f3ns de man ou de obxectos que adoitan estar en contacto coas mans tales como os picaportes, e logo estas introd\u00facense nos condutos nasais cando a man toca o nariz, a boca ou os ollos.\nO virus entra nas c\u00e9lulas das paredes do nariz e a garganta, e multipl\u00edcase rapidamente dentro delas. Os s\u00edntomas comezan 1 ou 2 d\u00edas logo da infecci\u00f3n. Son o resultado dos mecanismos de defensa do corpo: espirros, goteo do nariz e tose para expeler ao invasor, e a inflamaci\u00f3n para atraer e activar \u00e1s c\u00e9lulas inmunitarias. O virus aprov\u00e9itase dos espirros e a tose para infectar \u00e1 seguinte persoa antes de ser eliminado polo sistema inmunitario do corpo. Un enfermo \u00e9 m\u00e1is infeccioso dentro dos tres primeiros d\u00edas da enfermidade.\nTras un arrefriado com\u00fan, o enfermo desenvolve inmunidade ao virus particular que o afectou. No entanto, debido ao gran n\u00famero de virus do arrefriado distintos que hai, esta inmunidade \u00e9 limitada e unha persoa pode infectarse facilmente por outro virus do arrefriado e comezar o proceso de novo.\nComplicaci\u00f3ns.\nAs bacterias que normalmente est\u00e1n presentes nas v\u00edas respiratorias p\u00f3dense aproveitar da debilidade do sistema inmunitario durante un arrefriado com\u00fan e producir unha coinfecci\u00f3n. A infecci\u00f3n do o\u00eddo medio (nos nenos) e a sinusite bacteriana son coinfecci\u00f3ns com\u00fans.\nPrevenci\u00f3n.\nA mellor prevenci\u00f3n \u00e9 permanecer afastado das persoas que estean infectadas, porque a inmensa maior\u00eda das infecci\u00f3ns adqu\u00edrense pola inhalaci\u00f3n de aire cargado de virus que emitiu unha persoa infectada ao toser, esbirrar ou exhalar o aire durante a respiraci\u00f3n.\nAs probas cl\u00ednicas dispo\u00f1ibles tam\u00e9n suxiren que a exposici\u00f3n a baixas temperaturas pode po\u00f1er en perigo o sistema inmunol\u00f3xico (a\u00ednda que este efecto \u00e9 discutido). A exposici\u00f3n ao fr\u00edo deber\u00eda evitarse durante os per\u00edodos de baixas temperaturas e especialmente para as poboaci\u00f3ns m\u00e1is vulnerables.\nAdicionalmente, os expertos recomendan lavarse meticulosamente e regularmente as mans, especialmente en contornas sanitarias, xa que isto reduce a probabilidade de transmisi\u00f3n a trav\u00e9s da v\u00eda menos habitual, a do contacto directo. Os xab\u00f3ns antibacterianos non te\u00f1en efecto sobre os virus do arrefriado, \u00e9 a propia acci\u00f3n mec\u00e1nica de lavarse as mans a que elimina as part\u00edculas v\u00edricas. Uns altos niveis de lavado de mans pode dar como resultado nunha diminuci\u00f3n do 20% na transmisi\u00f3n do arrefriado com\u00fan. nos fogares, as escolas e nos postos de traballo, lavarse as mans e desinfectalas a base de alcohol son acci\u00f3ns que reducen o n\u00famero de virus na pel de xeito significativo pero dado que as infecci\u00f3ns das v\u00edas respiratorias superiores son adquiridas principalmente a trav\u00e9s da respiraci\u00f3n, e non polo contacto f\u00edsico, non son uns m\u00e9todos de prevenci\u00f3n especialmente eficaces. os desinfectantes para as mans a base de alcohol ofrecen moi pouca protecci\u00f3n contra as infecci\u00f3ns respiratorias e en especial entre os nenos. Como o arrefriado com\u00fan \u00e9 causado por un virus en lugar dunha bacteria, os xab\u00f3ns antibacterianos non son mellores que o xab\u00f3n normal para eliminar os virus da pel ou doutras superficies. Non tocarse o nariz, os ollos ou a boca cos dedos potencialmente contaminados tam\u00e9n pode reducir a transmisi\u00f3n do virus por v\u00eda do contacto directo.\nNalg\u00fans lugares, como o Xap\u00f3n, as persoas arrefriadas col\u00f3canse m\u00e1scaras de cirurxi\u00e1n como cortes\u00eda cara ao resto. Na nosa sociedade hai persoas que, en eixavuirar, c\u00f3brense a boca e o nariz co seu xersei, camiseta, bufanda ou pano, para reter as micropart\u00edculas emitidas.\nOs esforzos para desenvolver unha vacina contra o arrefriado non han ter \u00e9xito. Esta enfermidade \u00e9 producida por unha gran variedade de virus que mutan rapidamente, polo que a posibilidade de crear con \u00e9xito dunha vacina eficaz \u00e9 altamente improbable.\nTratamento.\nNon existe cura para o arrefriado com\u00fan, \u00e9 dicir, non hai tratamento que combata directamente ao virus. S\u00f3 o sistema inmunol\u00f3xico do organismo pode destru\u00edr con efectividade ao invasor. Un arrefriado pode estar composto por varios mill\u00f3ns de part\u00edculas virais, e normalmente en poucos d\u00edas o organismo comeza a producir en masa o anticorpo m\u00e1is adecuado que poida impedir que o virus infecte m\u00e1is c\u00e9lulas, ademais de gl\u00f3bulos brancos que destr\u00faen o virus mediante a fagocitose e \u00e1s c\u00e9lulas infectadas para impedir m\u00e1is replicaci\u00f3ns do virus.\nXa que logo, os tratamentos dispo\u00f1ibles c\u00e9ntranse en aliviar os s\u00edntomas, e tam\u00e9n en axudar ao corpo a desenvolver as s\u00faas defensas.\nPara algunhas persoas, os arrefriados son inconveniencias relativamente leves, e poden continuar coas s\u00faas actividades coti\u00e1s cunha incomodidade tolerable. D\u00e9bense ponderar esta incomodidade e o prezo e os posibles efectos secundarios dos remedios.\nOs tratamentos com\u00fans incl\u00faen: analx\u00e9sicos como o \u00e1cido acetilsalic\u00edlico, o acetaminof\u00e9n ou paracetamol, ademais de versi\u00f3ns localizadas para a garganta (receitadas a mi\u00fado en forma de pastillas), desconxestionantes nasais que reducen a inflamaci\u00f3n das v\u00edas nasais, constrinxindo os vasos sangu\u00edneos locais, supresores da tose (que funcionan como un narc\u00f3tico, suprimindo o reflexo cerebral da tose ou dilu\u00edndo a mucosidade dos pulm\u00f3ns), e antihistam\u00ednicos de primeira xeraci\u00f3n, como a bromfeniramina, a clorfeniramina e a clemastina (que reducen a segregaci\u00f3n de mucosa na gl\u00e1ndula correspondente e combaten as\u00ed o goteo e a conxesti\u00f3n nasal, a\u00ednda que tam\u00e9n provocan somnolencia como efecto secundario). Os antihistam\u00ednicos de segunda xeraci\u00f3n non te\u00f1en efectos \u00fatiles sobre o arrefriado.Fix\u00e9ronse investigaci\u00f3ns sobre a acci\u00f3n coadxuvante en enfermidades respiratorias das soluci\u00f3ns electrolizadas de superoxidaci\u00f3n con pH neutro, polo seu amplo espectro contra bacterias, virus e fungos presentes nas fosas nasais, tendo \u00e9xito ao diminu\u00edr o proceso inflamatorio e mellorar os s\u00edntomas de conxesti\u00f3n.\nProcurarse un ambiente c\u00e1lido e seco e beber gran cantidade de flu\u00eddos, especialmente l\u00edquidos quentes, aliviar\u00e1 os s\u00edntomas en certo xeito.\nOs antibi\u00f3ticos son ineficaces contra o arrefriado com\u00fan e tam\u00e9n contra calquera outra infecci\u00f3n viral. Son \u00fatiles para tratar calquera infecci\u00f3n bacteriana secundaria, pero o tratamento con antibi\u00f3ticos antes de que se desenvolvan estas coinfecci\u00f3ns \u00e9 contraproducente, xa que pode xerar unha resistencia ao medicamento.\nNon hai que esquecer que todos os medicamentos son para o alivio sintom\u00e1tico e non impiden a propagaci\u00f3n da infecci\u00f3n a aqueles que nos rodean e hai que pensar na cantidade de persoas que infectaremos se seguimos co noso ritmo diario e polo tanto, ser\u00eda recomendable que as persoas arrefriadas usasen m\u00e1scaras cir\u00farxicas. S\u00f3 logo de reaccionar o noso corpo, xerar defensas contra a infecci\u00f3n e eliminar os s\u00edntomas de forma natural deixamos de ser portadores da infecci\u00f3n."}
{"id": "188879", "revid": "1987", "url": "https://gl.wikipedia.org/wiki?curid=188879", "title": "Crioxenia", "text": "A crioxenia \u00e9 un ramo da fisicoqu\u00edmica que estuda tecnolox\u00edas para a produci\u00f3n de temperaturas moi baixas (por baixo de \u2212150\u00b0C, de \u2212238\u00b0F ou de 123 K), principalmente ata a temperatura de ebulici\u00f3n do nitr\u00f3xeno l\u00edquido ou a\u00ednda m\u00e1is baixo, e o comportamento dos elementos e materiais nestas temperaturas sendo que a tecnolox\u00eda usada explora os efectos de transferencia t\u00e9rmica entre un axente e o medio. Ese ramo da ciencia que \u00e9 constantemente asociado co seu principal sector, a criobiolox\u00eda, que \u00e9 o estudo de baixas temperaturas en organismos.\nAdemais das escalas de temperatura com\u00fans, como Fahrenheit, Celsius e Kelvin, os crioxenistas usan outras escalas de temperatura, como a de Rankine.\nSendo licuados, gases como o nitr\u00f3xeno e o helio \u200b\u200ben moitas aplicaci\u00f3ns criox\u00e9nicas. O nitr\u00f3xeno l\u00edquido \u00e9 o elemento m\u00e1is usado na crioxenia e \u00e9 adquirido legalmente en todo o mundo. O helio l\u00edquido xeralmente tam\u00e9n \u00e9 usado e permite acadar temperaturas a\u00ednda m\u00e1is baixas.\nEstes gases almacenanse en recipientes especiais co\u00f1ecidos como frascos de Dewar, ou botellas de Dewar, que te\u00f1en aproximadamente 1.8 metros de altura e 90 cent\u00edmetros de di\u00e1metro, mais existen tam\u00e9n os tanques xigantes en operaci\u00f3ns comerciais m\u00e1is grandes. Os frascos de Dewar foron nomeados en homenaxe ao seu inventor, James Dewar, o primeiro home a licuar o hidr\u00f3xeno\nOutro uso da crioxenia son os combustibles criox\u00e9nicos. Estes, principalmente compostos de os\u00edxeno e hidr\u00f3xeno, son usados \u200b\u200bcomo combustibles para foguetes. O comercio internacional de gas natural \u00e9 practicado na s\u00faa forma criox\u00e9nica, o gas natural licuado ou GNL."}
{"id": "188880", "revid": "98629", "url": "https://gl.wikipedia.org/wiki?curid=188880", "title": "The Tree of Life", "text": "The Tree of Life \u00e9 un filme estadounidense experimental dirixido por Terrence Malick que se estreou no 2011. Est\u00e1 protagonizado por Sean Penn, Brad Pitt e Jessica Chastain.\nSinopse.\nO filme narra a evoluci\u00f3n de Jack (Hunter McCracken), un neno que vive coa s\u00faa nai (Jessica Chastain), que encarna o amor e a bondade, e co seu pai (Brad Pitt), que representa a severidade, e \u00e9 o encargado de ensinarlle a enfrontarse a un mundo hostil. Sean Penn interpreta a Jack na idade adulta. Por outro lado, trata tam\u00e9n a historia do Universo dende a s\u00faa orixe ata a desaparici\u00f3n da Terra."}
{"id": "188881", "revid": "98629", "url": "https://gl.wikipedia.org/wiki?curid=188881", "title": "Zanele Muholi", "text": "Zanele Muholi, nada o 19 de xullo de 1972 en Umlazi (Durban), \u00e9 unha fot\u00f3grafa e activista surafricana a prol da igualdade de x\u00e9nero e a liberdade sexual."}
{"id": "188882", "revid": "865", "url": "https://gl.wikipedia.org/wiki?curid=188882", "title": "Nashville", "text": ""}
{"id": "188883", "revid": "865", "url": "https://gl.wikipedia.org/wiki?curid=188883", "title": "Providence", "text": ""}
{"id": "188893", "revid": "865", "url": "https://gl.wikipedia.org/wiki?curid=188893", "title": "Carson City", "text": ""}
{"id": "188896", "revid": "12452", "url": "https://gl.wikipedia.org/wiki?curid=188896", "title": "Unalaska, Alaska", "text": ""}
{"id": "188897", "revid": "865", "url": "https://gl.wikipedia.org/wiki?curid=188897", "title": "Tulsa", "text": ""}
{"id": "188898", "revid": "865", "url": "https://gl.wikipedia.org/wiki?curid=188898", "title": "Lansing", "text": ""}
{"id": "188899", "revid": "865", "url": "https://gl.wikipedia.org/wiki?curid=188899", "title": "Columbia", "text": ""}
{"id": "188901", "revid": "98629", "url": "https://gl.wikipedia.org/wiki?curid=188901", "title": "Heparina", "text": "A heparina (do grego \u03b7\u03c0\u03b1\u03c1, \"hepar\", f\u00edgado), \u00e9 un polisac\u00e1rido sulfatado do grupo dos glicosaminoglicanos, que se utiliza como anticoagulante. Ten a maior densidade de carga negativa de todas as biomol\u00e9culas co\u00f1ecidas. Tam\u00e9n se usa en diversos aparellos m\u00e9dicos e de laboratorio para formar unha superficie anticoagulante interna, tales como tubos de ensaio e m\u00e1quinas de hemodi\u00e1lise.\nA\u00ednda que o seu uso m\u00e9dico principal \u00e9 como anticoagulante, o seu verdadeiro papel fisiol\u00f3xico no corpo non est\u00e1 claro, porque a misi\u00f3n da anticoagulaci\u00f3n no sangue l\u00e9vana a cabo fundamentalmente os proteoglicanos con hepar\u00e1n sulfato (e non a heparina) derivados das c\u00e9lulas do endotelio vascular. A heparina almac\u00e9nase normalmente nos gr\u00e1nulos secretorios dos mastocitos, e \u00e9 liberada nos vasos sangu\u00edneos nos sitios onde hai danos tisulares. Suxeriuse que, en vez da anticoagulaci\u00f3n, a misi\u00f3n principal da heparina no organismo poder\u00eda ser a defensa dos tecidos danados contra a invasi\u00f3n de bacterias e materiais estra\u00f1os. Ademais, a heparina \u00e9 unha substancia conservada evolutivamente en moitos taxons de animais, inclu\u00eddos alg\u00fans invertebrados que non te\u00f1en sistemas de coagulaci\u00f3n sangu\u00ednea comparables.\nEstrutura qu\u00edmica.\nA heparina nativa \u00e9 un pol\u00edmero cun peso molecular de 3 a 30 kDa, pero o peso molecular medio dos preparados de heparina comerciais \u00e9 de 12 kDa a 15 kDa. A heparina \u00e9 un membro da familia dos glicosaminoglicano (entre os que tam\u00e9n se incl\u00fae outra mol\u00e9cula moi relacionada, o hepar\u00e1n sulfato) e consta dunha unidade repetida dun disac\u00e1rido variablemente sulfatado.\nAs principais unidades de disac\u00e1rido que poden aparecer na heparina son as que se mostran m\u00e1is abaixo. A unidade disac\u00e1rida m\u00e1is com\u00fan est\u00e1 composta por \u00e1cido idur\u00f3nico con sulfataci\u00f3n 2-O e glicosamina N-sulfatada con sulfataci\u00f3n 6-O, IdoA(2S)-GlcNS(6S). As heparinas con esta unidade disac\u00e1rida supo\u00f1en, por exemplo, o 85% das heparinas extra\u00eddas do pulm\u00f3n de vaca e o 75% das da mucosa intestinal porcina.\nA\u00ednda que non se mostran abaixo, poden aparecer tam\u00e9n disac\u00e1ridos raros que conte\u00f1en glicosamina con sulfataci\u00f3n 3-O (GlcNS(3S,6S)) ou cun grupo amino libre (GlcNH3+). En condici\u00f3ns fisiol\u00f3xicas, os grupos \u00e9ster e amida sulfato est\u00e1n desprotonados e atraen i\u00f3ns de carga positiva, que forman sales de heparina. \u00c9 en forma de sales como se administra a heparina como anticoagulante.\nUnha unidade de heparina (a \"unidade Howell\") equivale a 0,002\u00a0mg de heparina pura, a cal \u00e9 a cantidade requirida para manter flu\u00eddo 1 mL de sangue de gato durante 24 horas a 0\u00a0\u00b0C.\nEstrutura tridimensional.\nA estrutura tridimensional da heparina \u00e9 bastante complicada debido a que o \u00e1cido idur\u00f3nico pode presentarse en d\u00faas conformaci\u00f3ns de baixa enerx\u00eda cando est\u00e1 nunha posici\u00f3n interna nun oligosac\u00e1rido. O equilibrio conformacional est\u00e1 influenciado polo estado de sulfataci\u00f3n das unidades de glicosamina adxacentes. Non obstante, determinouse a estrutura en disoluci\u00f3n dun dodecasac\u00e1rido de heparina composto s\u00f3 por seis unidades repetidas de GlcNS(6S)-IdoA(2S) utilizando unha combinaci\u00f3n de espectroscop\u00eda de resonancia magn\u00e9tica nuclear e t\u00e9cnicas de modelaxe molecular. Constru\u00edronse dous modelos, un no cal todos os IdoA(2S) estaban na conformaci\u00f3n 2S0 (indicados por A e B abaixo), e outro no cal est\u00e1n na conformaci\u00f3n 1C4 (indicados por C e D abaixo). Por\u00e9n, non hai probas que suxiran que aparezan cambios entre estas conformaci\u00f3ns. Estes modelos corresponden ao c\u00f3digo dos bancos de datos de prote\u00ednas 1HPN.\nNa imaxe de arriba:\nNestes modelos a heparina adopta unha conformaci\u00f3n helicoidal, a rotaci\u00f3n da h\u00e9lice sit\u00faa grupos de sulfatos a intervalos regulares de arredor de 17 \u00e1ngstroms (1,7 nm) a cada lado do eixe da h\u00e9lice.\nAplicaci\u00f3ns m\u00e9dicas.\nA heparina \u00e9 un anticoagulante natural producido polos bas\u00f3filos e as c\u00e9lulas mastoides ou cebadas. Os efectos anticoagulantes da heparina impiden a formaci\u00f3n de novos co\u00e1gulos e o aumento dos co\u00e1gulos xa existentes no sangue. A heparina non destr\u00fae directamente os co\u00e1gulos xa formados (a diferenza do activador do plasmin\u00f3xeno tisular), sen\u00f3n que facilita que funcionen normalmente os mecanismos naturais de lise dos co\u00e1gulos (fibrinolise) para que destr\u00faan os co\u00e1gulos formados. A heparina non degrada a fibrina, pero impide a conversi\u00f3n do fibirin\u00f3xeno en fibrina (s\u00f3 os trombol\u00edticos poden destru\u00edr un co\u00e1gulo).\nA heparina \u00fasase xeralmente como anticoagulante nas seguintes doenzas:\nMecanismo de acci\u00f3n.\nA heparina e os seus derivados de baixo peso molecular (como a enoxaparina, dalteparina, tinzaparina) son efectivos na prevenci\u00f3n das tromboses venosa profunda e embolias pulmonares en pacientes de risco, pero non hai evidencia de que alg\u00fan deles sexa m\u00e1is efectivo ca o outro na prevenci\u00f3n da mortalidade. A heparina \u00fanese ao inhibidor encim\u00e1tico antitrombina III caus\u00e1ndolle un cambio conformacional, que o activa ao incrementar a flexibilidade do bucle do seu sitio activo. A antitrombina activada act\u00faa sobre a trombina inactiv\u00e1ndoa e sobre outras proteases implicadas na coagulaci\u00f3n do sangue, principalmente sobre o factor Xa. O grao de inactivaci\u00f3n destas proteases causado pola antitrombina pode aumentar ata 1000 veces debido \u00e1 uni\u00f3n da heparina.\nA antitrombina III \u00fanese a unha secuencia de sulfataci\u00f3n pentasac\u00e1rida espec\u00edfica do pol\u00edmero de heparina, que \u00e9 a seguinte:\nGlcNAc/NS(6S)-GlcA-GlcNS(3S,6S)-IdoA(2S)-GlcNS(6S)\nO cambio conformacional na antitrombina ao unirse a heparina \u00e9 o que causa que inhiba o factor Xa. Por\u00e9n, para inhibir a trombina, esta debe tam\u00e9n unirse ao pol\u00edmero de heparina nun sitio proximal do pentasac\u00e1rido. A densidade de carga negativa tan alta da heparina contrib\u00fae \u00e1 s\u00faa forte interacci\u00f3n electrost\u00e1tica coa trombina. A formaci\u00f3n dun complexo ternario formado pola antitrombina III, trombina e heparina causa a inactivaci\u00f3n da trombina. Por esta raz\u00f3n, a actividade da heparina sobre a trombina \u00e9 dependente do tama\u00f1o, xa que o complexo ternario require polo menos 18 unidades monosac\u00e1ridas para a s\u00faa eficiente formaci\u00f3n. Polo contrario, a actividade antifactor Xa require s\u00f3 o sitio de uni\u00f3n pentasac\u00e1rido.\nEsta diferenza de tama\u00f1o levou ao desenvolvemento como anticoagulantes farmac\u00e9uticos de heparinas de baixo peso molecular (LMWHs) e, m\u00e1is recentemente, ao do fondaparinux. O obxectivo das heparinas de baixo peso molecular e do fondaparinux \u00e9 ter unha actividade antifactor Xa en vez dunha actividade antitrombina (IIa), que facilite unha regulaci\u00f3n m\u00e1is sutil da coagulaci\u00f3n e unha mellora dos resultados terap\u00e9uticos. A estrutura qu\u00edmica do fondaparinux m\u00f3strase na imaxe. Tr\u00e1tase dun pentasac\u00e1rido sint\u00e9tico, cuxa estrutura qu\u00edmica \u00e9 case id\u00e9ntica \u00e1 da secuencia pentasac\u00e1rida de uni\u00f3n que pode atoparse na heparina polim\u00e9rica e no hepar\u00e1n sulfato.\nCo uso de heparinas de baixo peso molecular e fondaparinux, hai un risco reducido de osteoporose e trombocitopenia inducida por heparina. Tampouco se require a monitorizaci\u00f3n do tempo de tromboplastina parcial activado e non reflicte o efecto anticoagulante, xa que \u00e9 insensible \u00e1s alteraci\u00f3ns do factor Xa.\nO \"danaparoid\", unha mestura de hepar\u00e1n sulfato, dermat\u00e1n sulfato, e condroit\u00edn sulfato, pode utilizarse como anticoagulante en pacientes que presentan trombocitopenia inducida por heparina. Como o danaparoid non cont\u00e9n heparina nin fragmentos de heparina, os efectos cruzados entre o danaparoid e os anticorpos inducidos pola heparina son de menos do 10%.\nOs efectos da heparina m\u00eddense no laboratorio polo tempo de tromboplastina parcial (o tempo que tarda o plasma sangu\u00edneo en coagular).\nAdministraci\u00f3n.\nA heparina admin\u00edstrase por v\u00eda parenteral porque non se absorbe no tacto gastrointestinal, debido \u00e1 s\u00faa carga negativa e gran tama\u00f1o. A heparina pode administrarse por inxecci\u00f3n intravenosa ou subcut\u00e1nea; non se realizan inxecci\u00f3ns intramusculares a causa do seu potencial de formar hematomas. Debido \u00e1 s\u00faa curta vida media biol\u00f3xica de aproximadamente unha hora, a heparina debe administrarse con certa frecuencia ou como unha infusi\u00f3n continua. Por\u00e9n, o uso de heparina de baixo peso molecular permite administrar unha soa dose diaria, polo que non \u00e9 precisa a infusi\u00f3n continua do produto. Se c\u00f3mpre un efecto anticoagulante de longa duraci\u00f3n, a heparina xeralmente s\u00f3 se usa ao comezo da terapia, ata que o anticoagulante oral warfarina empece a facer efecto.\nOs detalles concretos da administraci\u00f3n de heparina var\u00edan nas distintas directrices de pr\u00e1ctica cl\u00ednica:\nProduci\u00f3n.\nA heparina farmac\u00e9utica deriva de tecidos mucosos animais como o intestino de porco ou o pulm\u00f3n bovino. En 2003 e 2008 fix\u00e9ronse diversos avances na produci\u00f3n sint\u00e9tica de heparina.\nReacci\u00f3ns adversas.\nUn efecto secundario grave da heparina \u00e9 a trombocitopecia inducida por heparina. Est\u00e1 causada por unha reacci\u00f3n inmunol\u00f3xica na que as plaquetas (trombocitos) son o branco da resposta inmunol\u00f3xica, o que causa a destruci\u00f3n das plaquetas e o seu n\u00famero dimin\u00fae(trombocitopenia). Esta condici\u00f3n \u00e9 normalemnte reversible, e pode xeralmente evitarse co uso de heparinas sint\u00e9ticas. Existe tam\u00e9n unha forma benigna de trombocitopenia asociada co uso inicial da heparina, que desaparece sen ter que parar a terapia con heparina.\nHai dous efectos secundarios non hemorr\u00e1xicos do tratamento con heparina. O primeiro \u00e9 a elevaci\u00f3n dos niveis s\u00e9ricos de aminotransferase, que se produce no 80% dos pacientes que recibiron heparina. Esta anormalidade non est\u00e1 asociada con trastornos hep\u00e1ticos, e desaparece co cesamento do tratamento. O segundo trastorno \u00e9 a hipercalemia, que se d\u00e1 no 5 a 10% dos pacientes tratados con heparina, e \u00e9 o resultado da supresi\u00f3n da aldosterona inducida por heparina. A hipercalemia pode aparecer poucos d\u00edas despois do comezo da terapia. M\u00e1is raramente, poden presentarse efectos secundarios como alopecia e osteoporose se o uso \u00e9 cr\u00f3nico.\nComo acontece con moitas drogas, a sobredose de heparina pode ser fatal . Houbo varios casos de mortes hospitalarias accidentais por sobredose de heparina . Mesmo houbo en 2006 un caso de homicidios m\u00faltiples realizados por unha enfermeira na Rep\u00fablica Checa, que administrou deliberadamente sobredoses de heparina a varios pacientes, asasinando a sete deles.\nAntidotos contra a sobredose de heparina.\nO sulfato de protamina (1\u00a0mg por cada 100 unidades de heparina administradas nas anteriores catro horas) \u00e9 un produto que se administra para contrarrestar os efectos anticoagulantes da heparina.\nHistoria.\nDescubriuse en 1916, a\u00ednda que os ensaios cl\u00ednicos con ela non comezaron ata 1935. Foi illada por primeira vez de c\u00e9lulas de f\u00edgado de can, feito do que procede o seu nome (\"hepar\" ou \"\u03ae\u03c0\u03b1\u03c1\" significa \"f\u00edgado\" en grego). O descubrimento da heparina pode atribu\u00edrse aos traballos de dous investigadores: Jay McLean e William Henry Howell.\nEn 1916, McLean, un estudante de segundo ano de medicina na Universidade Johns Hopkins, estaba traballando baixo a direcci\u00f3n de Howell investigando preparaci\u00f3ns pro-coagulantes, e illou das c\u00e9lulas hep\u00e1ticas caninas un fosf\u00e1tido liposoluble anticoagulante. Foi Howell en 1918 quen acu\u00f1ou o termo \"heparina\" para este tipo de anticoagulante liposoluble. Ao inicio da d\u00e9cada de 1920, Howell illou un polisac\u00e1rido hidrosoluble anticoagulante, o cal foi tam\u00e9n denominado \"heparina\", a\u00ednda que era diferente das preparaci\u00f3ns de fosf\u00e1tidos illadas previamente. \u00c9 probable que o taballo de McLean como cirurxi\u00e1n cambiase o enfoque do grupo de Howell na procura de anticoagulantes, o que finalmente levou \u00e1 descuberta do polisac\u00e1rido.\nNa d\u00e9cada de 1930, varios cient\u00edficos investigaron a heparina. En 1935 Erik Jorpes no Karolinska Institutet publicou as s\u00faas investigaci\u00f3ns sobre a estrutura da heparina, o que fixo posible que a compa\u00f1\u00eda sueca Vitrum AB lanzase ao mercado o primeiro produto de heparina para uso intravenoso en 1936. Entre 1933 e 1936, os Connaught Medical Research Laboratories, que ent\u00f3n formaban parte da Universidade de Toronto, perfeccionaron unha t\u00e9cnica para producir heparina segura e non t\u00f3xica que pod\u00eda ser administrada aos pacientes en soluci\u00f3n salina. Os primeiros ensaios humanos coa heparina comezaron en 1935, e, en 1937, estaba xa claro que a heparina dos laboratorios Connaught era segura, de f\u00e1cil dispo\u00f1ibilidade e efectiva como anticoagulante sangu\u00edneo. Antes de 1933, a heparina estaba dispo\u00f1ible, pero s\u00f3 en pequenas cantidades, e era extremadamente cara, t\u00f3xica, e, como consecuencia non ti\u00f1a importancia para a medicina.\nDesenvolvemento de novos f\u00e1rmacos.\nComo se mostra na t\u00e1boa, existe un gran potencial para o desenvolvemento de estruturas similares \u00e1 heparina con utilidade farmacol\u00f3xica para tratar diversas enfermidades, ademais do uso actual como anticoagulante.\nComo a heparina ten efecto sobre unha gama tan ampla de enfermidades, est\u00e1n desenvolv\u00e9ndose moitos f\u00e1rmacos con estruturas moleculares id\u00e9nticas ou similares \u00e1s de certas partes da cadea do pol\u00edmero de heparina.\nT\u00e9cnicas de despolimerizaci\u00f3n.\nA base da maior\u00eda das an\u00e1lises levadas a cabo sobre a estrutura e funci\u00f3n da heparina e o hepar\u00e1n sulfato son diversas t\u00e9cnicas de despolarizaci\u00f3n qu\u00edmica ou encim\u00e1tica ou unha combinaci\u00f3n de ambas as d\u00faas.\nEncim\u00e1ticas.\nOs encimas utilizados normalmente para dixerir a heparina ou o hepar\u00e1n sulfato pertencen \u00e1 bacteria do solo \"Pedobacter heparinus\" (antes chamada \"Flavobacterium heparinum\"). Esta bacteria pode utilizar tanto a heparina coma o hepar\u00e1n sulfato como a s\u00faa \u00fanica fonte de carbono e nitr\u00f3xeno. Para poder facer isto a bacteria ten diversos encimas como liases, glicuronidases, sulfoesterases, e sulfamidases. Os encimas m\u00e1is usados nos estudos da heparina e hepar\u00e1n sulfato son as liases. A bacteria produce tres liases, heparinases I (co n\u00famero EC 4.2.2.7), II (sen n\u00famero EC asignado) e III (co n\u00famero EC 4.2.2.8), e cada unha delas ten distinta especificidade de substrato, tal como se detalla na t\u00e1boa.\nAs liases cortan as cadeas de heparina e hepar\u00e1n sulfato por un mecanismo de eliminaci\u00f3n beta. Esta acci\u00f3n xera un dobre enlace insaturado entre os carbonos 4 e 5 do residuo de uronato. O uronato insaturado nos carbonos 4 e 5 denom\u00ednase \u0394UA ou UA. \u00c9 un crom\u00f3foro sensible aos raios ultravioletas (absorci\u00f3n m\u00e1xima a 232\u00a0nm), permite que sexa estudada a velocidade de dixesti\u00f3n encim\u00e1tica, e proporciona un m\u00e9todo axeitado para a detecci\u00f3n dos fragmentos producidos pola dixesti\u00f3n encim\u00e1tica.\nPropiedades qu\u00edmicas.\nO \u00e1cido nitroso pode utilizarse tam\u00e9n para despolimerizar quimicamente a heparina e o hepar\u00e1n sulfato. O \u00e1cido nitroso pode utilizarse a pH 1,5 ou a pH maior de 4. En ambas as condici\u00f3ns os efectos desaminativos do \u00e1cido nitroso cortan a cadea de heparina. Tanto a pH maior de 4 coma a 1,5, a escisi\u00f3n desaminativa da cadea ocorre entre GlcNS-GlcA e GlcNS-IdoA, pero sempre a unha velocidade menor no pH alto. A reacci\u00f3n de desaminaci\u00f3n, e, por tanto, a escisi\u00f3n da cadea, \u00e9 independente da O-sulfataci\u00f3n de cada unidade monosac\u00e1rida.\nA pH baixo, a escisi\u00f3n desaminativa da cadea causa a liberaci\u00f3n de SO4 inorg\u00e1nico, e a conversi\u00f3n da GlcNS a anhidromanosa (aMan). O tratamento con \u00e1cido nitroso a pH baixo \u00e9 un excelente m\u00e9todo para distinguir os polisac\u00e1ridos N-sulfatados, como a heparina e o hepar\u00e1n sulfato, dos polisac\u00e1ridos non N-sulfatados, como o condroit\u00edn sulfato e o dermat\u00e1n sulfato, estes \u00faltimos non susceptibles \u00e1 escisi\u00f3n por \u00e1cido nitroso.\nConservaci\u00f3n na evoluci\u00f3n.\nAdemais de extraerse dos tecidos bovinos e porcinos, que son as fontes habituais da heparina farmac\u00e9utica, a heparina foi extra\u00edda e caracterizada tam\u00e9n das seguintes especies:\nA actividade biol\u00f3xica da heparina nas especies 6 a 11 da lista non est\u00e1 clara e iso apoia a idea de que o principal papel fisiol\u00f3xico da heparina non \u00e9 ser un anticoagulante. Esas especies non pos\u00faen ning\u00fan sistema de coagulaci\u00f3n sangu\u00ednea similar ao das especies 1 a 5 da lista. A lista tam\u00e9n demostra que a heparina foi moi conservada na evoluci\u00f3n de organismos de moi diversos phyla.\nToxicolox\u00eda.\nContraindicaci\u00f3ns: risco de hemorraxias (especialmente en pacientes con presi\u00f3n sangu\u00ednea descontrolada, enfermidades hep\u00e1ticas ou cerebrovasculares), doenzas hep\u00e1ticas agudas, hipertensi\u00f3n severa.\nEfectos secundarios: hemorraxia, trombocitopenia, incremento dos niveis de potasio e osteoporose.\nDetecci\u00f3n nos flu\u00eddos corporais.\nOs actuais ensaios cl\u00ednicos de heparina dependen da medida indirecta do efecto do f\u00e1rmaco, e non da medida directa da s\u00faa presenza qu\u00edmica. Isto incl\u00fae a medida do tempo de tromboplastina parcial activado e a actividade anti factor Xa. Normalmente util\u00edzase para a medici\u00f3n plasma fresco non hemolizado de sangue ao que se lle fixo un tratamento anticoagulante con citrato, fluoruro ou oxalato."}
{"id": "188902", "revid": "98629", "url": "https://gl.wikipedia.org/wiki?curid=188902", "title": "Ron Perlman", "text": "Ronald N. \"Ron\" Perlman nado o 13 de abril de 1950 en Nova York, \u00e9 un actor estadounidense de cine e televisi\u00f3n, ademais de actor de dobraxe. Famoso por interpretar o personaxe de banda dese\u00f1ada Hellboy nos filmes \"Hellboy\" e \"\"."}
{"id": "188905", "revid": "865", "url": "https://gl.wikipedia.org/wiki?curid=188905", "title": "Baton Rouge", "text": ""}
{"id": "188906", "revid": "865", "url": "https://gl.wikipedia.org/wiki?curid=188906", "title": "Peekskill", "text": ""}
{"id": "188907", "revid": "12452", "url": "https://gl.wikipedia.org/wiki?curid=188907", "title": "Pierre", "text": ""}
{"id": "188911", "revid": "865", "url": "https://gl.wikipedia.org/wiki?curid=188911", "title": "Clemson", "text": ""}
{"id": "188912", "revid": "12452", "url": "https://gl.wikipedia.org/wiki?curid=188912", "title": "San Petersburgo, Estados Unidos", "text": ""}
{"id": "188915", "revid": "6264452", "url": "https://gl.wikipedia.org/wiki?curid=188915", "title": "New York City", "text": ""}
{"id": "188920", "revid": "5863", "url": "https://gl.wikipedia.org/wiki?curid=188920", "title": "Manuel Montero G\u00f3mez", "text": "Manuel Montero G\u00f3mez, nado en Valladolid o 26 de agosto de 1933 e finado en Ourense o 20 de decembro de 2006, foi un m\u00e9dico e pol\u00edtico galego ligado ao PPdeG.\nTraxectoria.\nFoi xefe do Servizo de Cirurx\u00eda do Hospital Provincial de Ourense dende 1965 e xefe de Cota da Seguridade Social (1978-1989). Foi elixido senador pola provincia de Ourense na IV lexislatura (1989-1990) pero renunciou ao ser nomeado Conselleiro de Sanidade da Xunta de Galicia en febreiro de 1990. Foi Presidente do Colexio Oficial de M\u00e9dicos de Ourense e do Consello Galego de Colexios M\u00e9dicos."}
{"id": "188921", "revid": "27177", "url": "https://gl.wikipedia.org/wiki?curid=188921", "title": "Timi\u015foara", "text": ""}
{"id": "188925", "revid": "98629", "url": "https://gl.wikipedia.org/wiki?curid=188925", "title": "Parque Natural do Cad\u00ed-Moixer\u00f3", "text": "O Parque Natural do Cad\u00ed-Moixer\u00f3 sit\u00faase en Catalu\u00f1a repartido entre as comarcas de Bergued\u00e0, Alt Urgell e Cerdanya, sendo o segundo espazo protexido en extensi\u00f3n da comunidade aut\u00f3noma.\nHistoria.\nHistoria do parque.\nA necesidade de protexer a serra do Cad\u00ed e a s\u00faa \u00e1rea de influencia rem\u00f3ntase \u00f3 ano 1932 cando a Generalitat de Catalu\u00f1a por medio do seu primeiro plano de ordenaci\u00f3n do territorio catal\u00e1n, desenvolto por Rubio i Turdur\u00ed, xa estruturaba un primeiro sistema de espazos naturais coa denominaci\u00f3n de \"Zona de parques e bosques reservados\". Posteriormente o plan provincial de Barcelona no 1963 volveu a contemplar a protecci\u00f3n da zona mediante a proposta de crear varios parques provinciais. Non foi ata o ano 1966 cando se creou a primeira figura de protecci\u00f3n, mediante a Reserva Nacional de Caza do Cad\u00ed, que ti\u00f1a coma principal obxectivo xestionar os recursos cinex\u00e9ticos das poboaci\u00f3ns afectadas proporcionando unha fonte de recursos econ\u00f3micos e ademais garantindo a conservaci\u00f3n da fauna local. M\u00e1is adiante,o 6 de maio de 1982 o Parlamento de Catalu\u00f1a declaraba o Pedraforca e os seus redores coma Paraxe Natural de interese nacional ante a urxencia de regular as extracci\u00f3ns de lignito que se fac\u00edan a ceo aberto na monta\u00f1a. Finalmente o 15 de xullo de 1983 a Generalitat de Catalu\u00f1a aprobou por lei a creaci\u00f3n do Parque Natural, que protex\u00eda o macizo de Pedraforca e a val de Gresolet. Posteriormente, no 2003 a meirande parte do parque vai ser inclu\u00edda nunha ZEPA, ou \"zona de especial protecci\u00f3n para as aves\", xa que se trataba do territorio protexido catal\u00e1n con m\u00e1is h\u00e1bitats e especies de flora e fauna de interese europeo, de acordo \u00e1 Directiva de H\u00e1bitats da Uni\u00f3n Europea.\nMiner\u00eda.\nA explotaci\u00f3n do carb\u00f3n na comarca.\nNo s\u00e9culo XIX, o carb\u00f3n e o ferro eran os minerais m\u00e1is cobizados pola s\u00faa importancia para o desenvolvemento industrial daquela \u00e9poca. No 1851 abr\u00edronse as primeiras vilas na vila de Pobla de Lillet. As primeiras empresas mineiras importantes naceron na d\u00e9cada seguinte: \u201cA Central Bergadana\u201d(1861), \u201cLa Perla Bergadana\u201d(1864) e \u201cLa Carbonera espa\u00f1ola\u201d (1863). Ademais da dificultada da extracci\u00f3n do carb\u00f3n e da separaci\u00f3n da terra, hab\u00eda que engadir a dificultade do transporte da materia prima. De feito os primeiros tranv\u00edas eran tirados por mulas ou cabalos ata a chegada dos primeiros trens, realmente mec\u00e1nicos que comunicaban as minas de F\u00edgols, Guardiola, Sant Corneli, Sant Josep e da Consolaci\u00f3.\nA \u00e9poca dourada.\nPor\u00e9n o primeiro terzo do s\u00e9culo XX vai ser a \u00e9poca da engalaxe das minas. Apareceron as primeiras colonias industriais, as primeiras f\u00e1bricas e empresas de viaxeiros, entre os que se atoparon o rei Afonso XIII no 1908 ou a infanta Isabel de Borb\u00f3n no 1916. Cos beneficios obtidos as minas ampli\u00e1ronse e moderniz\u00e1ronse con novos equipos e posteriormente creouse a central t\u00e9rmica de Cercs no 1929 que produc\u00eda electricidade eco carb\u00f3n das minas. Posteriormente, nos anos 30 apareceron novas minas en Vallcebre e en Saldes, convertendo a rexi\u00f3n nunha das m\u00e1is importantes de Espa\u00f1a en canto a explotaci\u00f3n mineira.\nA decadencia.\nCo paso do tempo e as reformas econ\u00f3micas o carb\u00f3n deixou de ser o principal combustible do pa\u00eds. Moitas empresas, especialmente as pequenas sen capacidade de investimento, tiveron que pechar. As\u00ed nos anos sesenta do s\u00e9culo XX s\u00f3 quedaban d\u00faas empresas: \u201cCarbones Pedraforca s. a.\u201d e \u201cCarbones de Berga s.a.\u201d, posteriormente adquirida pola el\u00e9ctrica FECSA. Finalmente ambas empresas pecharon no 2007 e no 1991, respectivamente, rematando deste xeito a actividade mineira no Parque natural e por extensi\u00f3n na comarca do Bergued\u00e0\nPicasso en G\u00f3sol.\nPicasso pasou a primavera-ver\u00e1n no 1906 na vila de G\u00f3sol, coa s\u00faa daquela muller Fernande Olivier. As paisaxes e xentes da vila serviron de fonte de inspiraci\u00f3n \u00f3 artista para abandonar a s\u00faa \u00e9poca rosa e pasar a unha \u00e9poca de cores m\u00e1is ocres. Entre as obras pintadas nesta \u00e9poca podemos salientar o cadro A muller dos pans.\nActualmente nesta vila existe un museo adicado \u00f3s traballos desta \u00e9poca.\nOrograf\u00eda.\nO Parque Natural do Cad\u00ed Moixer\u00f3 est\u00e1 clasificado coma de alta monta\u00f1a, xa que as s\u00faas altitudes sit\u00faanse entre os 900 metros dos vales ata os 2648 metros do Puig de la Calma Baridiana. Polo tanto o ecosistema predominante \u00e9 alpino alternando os densos boscos coas prader\u00edas alpinas e as grandes formaci\u00f3ns rochosas. Morfoloxicamente o parque est\u00e1 formado pola confluencia das cordilleiras do Cad\u00ed e de Moixer\u00f3, unidas no porto de monta\u00f1a de Tancalaporta. Ambas cordilleiras forman un parede monta\u00f1osa que se estende 30 quil\u00f3metros de oeste a leste.\nSen d\u00fabida os dous puntos m\u00e1is salientables da zona son a monta\u00f1a de Pedraforca e o nacemento do r\u00edo Llobregat. A monta\u00f1a do Pedraforca, ademais da s\u00faa beleza paisax\u00edstica e particular forma, pasa por ser un dos cumios m\u00e1is populares do alpinismo catal\u00e1n. En canto o nacemento do r\u00edo Llobregat sit\u00faase na vila de Castellar de N'Hug, punto que pola s\u00faa beleza natural \u00e9 un dos maiores atractivos tur\u00edsticos do parque.\nOs recursos h\u00eddricos, cursos fluviais e masas de auga, son escasos debido \u00e1 natureza calc\u00e1rea do conxunto orogr\u00e1fico que fai que a auga se escoe polo terreo, feito especialmente apreciable na parte occidental do Cad\u00ed. Soamente o xa nomeado Llobregat, o Bastareny e o R\u00edo de Saldes son os cursos de auga realmente salientables, xa que a conca do Segre, que limita co norte co Parque natural, xa est\u00e1 f\u00f3ra do \u00e1mbito xeogr\u00e1fico do Cad\u00ed e do Moixer\u00f3.\nOs arredores do parque natural.\nF\u00f3ra dos l\u00edmites estritos do Parque natural existen formaci\u00f3ns, moi pr\u00f3ximas, que polo seu valor ecol\u00f3xico e paisax\u00edstico foron incorporadas \u00e1 lista de espazos protexidos. Desta vez baixo a figura legal dos PEIN (Espazos de Interese natural) e as Reservas Naturais Parciais.\nEstes espazos ser\u00edan a Serra del Verd, Serra de Port del Comte, Serra d'Ensija, Os Rasos de Peguera, O mazico de Catllar\u00e0s no sur do parque e as reservas parciais de Segre\u2013Is\u00f2vol e Segre-Prullans no norte.\nVexetaci\u00f3n.\nA vexetaci\u00f3n do parque ten un elevado interese. Grazas \u00e1s diferenzas clim\u00e1ticas existentes entre a parte oeste e leste e as diferenzas de altitude existen un gran n\u00famero de diferentes taxons vexetais, contabilizando alg\u00fans estudos preto de 1800 especies diferentes.\nNo oeste, as secas son m\u00e1is frecuentes e o clima de car\u00e1cter m\u00e1is continental, polo que a vexetaci\u00f3n predominante \u00e9 de tipo mediterr\u00e1neo, namentres que no leste as especies predominantes son de tipo medio-europeo. Por outra banda os diferentes graos de altitude posibilitan as baixas temperaturas e unha elevada humidade. posibilitando as\u00ed a presenza de especies centroeuropeas ou m\u00e1is propias do norte de Europa. As\u00ed podemos indicar catros grandes \u00e1reas:\nNon obstante as \"xoias\" bot\u00e1nicas do parque son a Xatardia scabra e a Ramonda myconi, especies end\u00e9micas do sector oriental dos Pireneos. Ademais a Ramonda myconi ten a s\u00faa orixe na era das glaciaci\u00f3ns e tam\u00e9n se co\u00f1ece coma \"orella de oso\".\nNo ano 2000 publicouse o \"Cat\u00e0leg de la flora d\u2019inter\u00e8s especial\" ( Aymerich, 2000, ). As motivaci\u00f3ns desta publicaci\u00f3n orixin\u00e1ronse nas discrepancias existentes entre as listas de especies a protexer, indicadas polos criterios UICN (1994, 2001) e aquelas especies realmente protexidas polas directivas europeas, espa\u00f1olas e catal\u00e1s (Directiva 92/43/CEEE: Directiva de H\u00e1bitats, Anexos II, IV e V; Decreto 328/992 da Generalitat de Catalu\u00f1a: Pla d\u2019Espais d\u2019Inter\u00e8s Natural; Orde 5/11/84 da G. d Cat. Sobre protecci\u00f3n da flora Aut\u00f3ctona; Orde 28/11/86 da G. de C. sobre a regulaci\u00f3n do \"Verd nadalenc\" (llex aquifolium))\nEste cat\u00e1logo ti\u00f1a coma obxectivo listar t\u00f3dalas especies bot\u00e1nicas que ben por ser end\u00e9micas da rexi\u00f3n ou por estar as s\u00faas poboaci\u00f3ns en regresi\u00f3n ou moi illadas, precisaban dunha atenci\u00f3n especial dende o punto de vista conservacionista.\nFinalmente o cat\u00e1logo inclu\u00edu 60 especies coma de alto interese e merecedoras dun esforzo conservador especial. As m\u00e1is salientables: a xa nomeada \"Xatardia scabra\", a \"Delphinium Montanum\" e a \"Asplenium Seelosii subsp. Catalaunicum\".\nOutras especies vexetais son pouco abundantes ou moi raras, mais polo seu interese bot\u00e1nico tam\u00e9n merecen especial atenci\u00f3n. As\u00ed no 2013, confirmouse, tras unha \u00fanica cita do ano 1980, a presenza da \"Epipogium aphyllum\", orqu\u00eddea de comportamento moi esquivo que lle mereceu en ingl\u00e9s o nome de \"ghost orchid\" ou orqu\u00eddea pantasma. Esta orqu\u00eddea at\u00f3pase en Catalu\u00f1a, tam\u00e9n no Pireneos e no Montseny. Tam\u00e9n citar a presenza do musgo \"Buxbanmia Viridis\", especie listada na Directiva 92/43/CEE como obxectivo de conservaci\u00f3n pola Rede Natura 2000 europea.\nFauna.\nMam\u00edferos.\nO rebezo no parque natural.\nAs monta\u00f1as do Cad\u00ed e Moixer\u00f3 son un refuxio da fauna pirenaica. A causa do clima, dos seus ecosistemas e \u00e1 s\u00faa accidentada orograf\u00eda, estas monta\u00f1as son o H\u00e1bitat id\u00f3neo para moitas especies de ungulados coma o cervo ou o corzo. Non obstante, o rebezo, co\u00f1ecido nos Pireneos coma Isard ou Sarrio \u00e9 unha das especies m\u00e1is destacadas do parque cunha importante poboaci\u00f3n.\nNo momento da creaci\u00f3n da Reserva Nacional de caza do Cad\u00ed, a poboaci\u00f3n de rebezos chegaba a un cento de individuos. Por\u00e9n no ano 2004 chegaron a superar os dous mil exemplares, convert\u00e9ndose dese xeito, nunha das poboaci\u00f3n m\u00e1is importantes dos Pireneos e Prepireneo. No 2005, unha infecci\u00f3n causada por un virus vai reducir a poboaci\u00f3n nun 40%. Afortunadamente a poboaci\u00f3n vai resistir e vai volver a aumentar dende aquela.\nOutras especies.\nO lobo tam\u00e9n est\u00e1 presente no \"Parque Natural do Cad\u00ed Moixer\u00f3\" con presenzas detectadas e confirmadas dende o ano 2000, e que hoxe en d\u00eda \u00e9 obxecto de estudo e seguimento para garantir a s\u00faa supervivencia. Grazas a diversas investigaci\u00f3ns, confirmouse que a orixe destes lobos sit\u00faanse nos Apeninos, atravesando o corredor natural dos Alpes Mar\u00edtimos franceses que une Italia e os Pireneos. Isto \u00e9 factible pola capacidade que ten esta especie de percorrer longas distancias en per\u00edodos de tempo relativamente curtos..\nComentar a importancia dos morcegos no parque, xa que est\u00e1n presentes especies de gran singularidades ou ameazadas de extinci\u00f3n. As\u00ed no agosto do ano 2011 confirmouse no Parque unha poboaci\u00f3n de morcego bicolor (Vespertilio murinus), especie t\u00edpica do norte europeo. Por outra banda investigaci\u00f3ns feitas no ano 2010 confirmaron a presenza do orelludo alpino, especie que serve coma bioindicador do ecosistema do parque debido a s\u00faa adaptaci\u00f3n a ecosistemas alpinos de gran sensibilidade \u00f3 cambio clim\u00e1tico.\nAves.\nDentro das aves atopamos a pita do monte, cunha poboaci\u00f3n en regresi\u00f3n, o peto negro, escollido coma o s\u00edmbolo do parque, o Bicotorto com\u00fan e o Moucho de Tengmalm, nome cient\u00edfico \"Aegolius funereus\" descuberto fai anos no parque onde ten o seu l\u00edmite meridional de distribuci\u00f3n. Esta ave debido \u00f3 seu illamento do resto de individuos de Europa, consid\u00e9rase unha especie moi vulnerable. Debido a isto o Servizo de Fauna do Departament de Medi Ambient i Habitatge da Genralitat de Catalu\u00f1a creou o proxecto Aegolius. Este proxecto incl\u00fae diversas actividades e tarefas encami\u00f1adas a asegurar a supervivencia desta ave. Con esta finalidade t\u00e9\u00f1ense levado a cabo anelamentos e posterior seguimento de individuos ou a instalaci\u00f3n de caixas ni\u00f1o coa fin de posibilitar unha maior taxa de cr\u00eda.\nInvertebrados.\nSalientar o escaravello, \"rosalia alpina\", moi vinculado os faiais maduros e ben conservados. As s\u00faas larvas alim\u00e9ntanse da madeira morta destas \u00e1rbores."}
{"id": "188929", "revid": "89787", "url": "https://gl.wikipedia.org/wiki?curid=188929", "title": "Grao sesaxesimal", "text": "Un grao sesaxesimal, ou sexaxesimal, corresponde a un \u00e1ngulo central subtendido por un arco de lonxitude 1/360 de circunferencia, a nonax\u00e9sima parte dun \u00e1ngulo recto. Non se debe confundir co grao centesimal.\nChamado comunmente simplemente grao, de s\u00edmbolo, \u00b0, \u00e9 orixinario da civilizaci\u00f3n babil\u00f3nica. Para estabelecer o grao, os babilonios dividiron o c\u00edrculo en 360 partes iguais, pois esa era a cantidade de d\u00edas referente ao per\u00edodo dun ano e porque o seu sistema de numeraci\u00f3n era de base sesenta. Outra herdanza dos babilonios \u00e9 a divisi\u00f3n en minutos e segundos, e as\u00ed temos o minuto sexaxesimal (\u2032, \"arcmin\"), e o segundo sexaxesimal (\u2033), que est\u00e1n definidos do seguinte xeito:\nNotaci\u00f3n decimal.\nUnha cantidade en graos p\u00f3dese expresar tranquilamente en forma decimal, sen recorrer a minutos nin segundos, separando a parte enteira da fraccionaria coa coma decimal. Por exemplo:\nPara pasar \u00e1 notaci\u00f3n sesaxesimal, collemos os decimais de grao, multiplic\u00e1molos por sesenta e obtemos os minutos. Se obtiveramos decimais nos minutos, tomariamos estes decimais e multiplicari\u00e1molos novamente por sesenta, obtendo as\u00ed os segundos.\nNotaci\u00f3n sesaxesimal.\nPodemos expresar unha cantidade en graos, minutos e segundos, expresando as partes de grao inferiores ao segundo como parte decimal deste, por exemplo:\nComo norma xeral de notaci\u00f3n, non se deixan espazos entre as cifras.\nPodemos pasar \u00e1 forma decimal a medida dun \u00e1ngulo en representaci\u00f3n sesaxesimal tendo en conta que:\nAs\u00ed:\nRelaci\u00f3n entre radi\u00e1ns e graos.\nPartido de que unha circunferencia completa ten formula_1 radi\u00e1ns, e que unha circunferencia ten 360\u00b0, temos logo:\nFacendo unha regra de tres ch\u00e9gase a que a relaci\u00f3n de conversi\u00f3n de graos a radi\u00e1ns \u00e9: \nLogo temos que, para un \u00e1ngulo x dado en graos, o seu equivalente X en radi\u00e1ns \u00e9:\ne ao rev\u00e9s, un \u00e1ngulo X dado en radi\u00e1ns, o seu equivalente x en graos \u00e9:"}
{"id": "188930", "revid": "27249", "url": "https://gl.wikipedia.org/wiki?curid=188930", "title": "Grao sexaxesimal", "text": ""}
{"id": "188931", "revid": "27249", "url": "https://gl.wikipedia.org/wiki?curid=188931", "title": "Grao (xeometr\u00eda)", "text": ""}
{"id": "188933", "revid": "22570", "url": "https://gl.wikipedia.org/wiki?curid=188933", "title": "Curva oval torta", "text": "Na xeometr\u00eda alx\u00e9brica, unha curva que pode ser chamada curva oval torta \u00e9 unha curva alx\u00e9brica plana de grao catro e x\u00e9nero cero, con ecuaci\u00f3n:\nA ecuaci\u00f3n tam\u00e9n pode ser dada na forma polar como:\nNon \u00e9 a mesma que outra curva chamada curva feix\u00f3n, a pesar de posu\u00edr propiedades similares en termos de grao e singularidade \u00fanica, como tam\u00e9n similitude das s\u00faas formas. Ambas as curvas pertencen \u00e1 familia das curvas en forma de feix\u00f3n, de x\u00e9nero cero e con singularidade \u00fanica de punto triplo com\u00fan na orixe coa ecuaci\u00f3n:\nque fornece a curva oval torta cando \"a\" \u00e9 0, e a curva faba cando \"a\" \u00e9 1."}
{"id": "188939", "revid": "23204", "url": "https://gl.wikipedia.org/wiki?curid=188939", "title": "Campo Municipal das Cancelas", "text": "O Campo Municipal das Cancelas \u00e9 un recinto deportivo adicado \u00f3 f\u00fatbol situado a car\u00f3n do cuartel da Garda Civil en Santiago de Compostela. As instalaci\u00f3ns est\u00e1n xestionadas polo concello, o mesmo que o Estadio Multi\u00fasos de San L\u00e1zaro e o Campo Municipal de Santa Isabel.\nCaracter\u00edsticas.\nO campo de f\u00fatbol foi constru\u00eddo en 1940 por membros do Victoria F\u00fatbol Club de San L\u00e1zaro, equipo fundado en 1937, nuns terreos que foran propiedade de Felipe Romero Donallo e que \u00edan ser convertidos nun cemiterio. O primeiro encontro xogado nas Cancelas enfrontou \u00f3 Victoria co San Cayetano.\nO recinto conta cunha \u00fanica tribuna cuberta, con capacidade para 600 seareiros. Os vestiarios est\u00e1n debaixo da tribuna. En 2007 fix\u00e9ronse reformas no estadio por valor de 390.000 euros para mellorar os vestiarios e o terreo de xogo, que agora \u00e9 de herba sint\u00e9tica cunhas dimensi\u00f3ns de 100x65 metros.\nA utilizaci\u00f3n do campo corresponde a equipos locais, e sobre todo a categor\u00edas inferiores, \u00e9 dicir, rapaces de distintas idades. As li\u00f1as do campo permiten dividir o terreo de xogo para a pr\u00e1ctica de f\u00fatbol 7."}
{"id": "188941", "revid": "114944", "url": "https://gl.wikipedia.org/wiki?curid=188941", "title": "Sergio Pizzorno", "text": "Sergio Lorenzo \"Serge\" Pizzorno, nado o 15 de decembro de 1980 en Newton Abbot, Devon, \u00e9 un guitarrista e compositor ingl\u00e9s, co\u00f1ecido por ser membro da banda de indie rock Kasabian. Converteuse no compositor principal de Kasabian tras a marcha de Christopher Karloff."}
{"id": "188943", "revid": "1888", "url": "https://gl.wikipedia.org/wiki?curid=188943", "title": "Antonio Hervella Mart\u00ednez", "text": "Antonio Hervella Mart\u00ednez, nado no Barco de Valdeorras o 17 de marzo de 1935 e finado no mesmo concello o 1 de xaneiro de 2020, foi un procurador e pol\u00edtico galego.\nTraxectoria.\nFillo de Pedro Tertuliano Hervella Nieto. Foi concelleiro do Barco de Valdeorras entre 1979 e 1983. En 1983 foi elixido alcalde do Barco de Valdeorras por AP, tam\u00e9n foi o primeiro presidente da Mancomunidade de Valdeorras (1983-1987). Foi deputado provincial e asesor da Conseller\u00eda de Agricultura da Xunta de Galicia. En 1993 foi elixido senador pola provincia de Ourense polo Partido Popular na V lexislatura (1993-1996).\nVida persoal.\nCasou con Aurelia Garrido Forneiro e foi pai de Antonio Aurelio, Pedro Tertuliano e Mirian Hervella Garrido."}
{"id": "188947", "revid": "1987", "url": "https://gl.wikipedia.org/wiki?curid=188947", "title": "Surat", "text": "Surat \u00e9 unha importante cidade do estado de Guxarat, na costa occidental da India.\nSituada \u00e1 beira do r\u00edo Tapi preto da s\u00faa desembocadura no Mar Ar\u00e1bigo, sit\u00faase na ruta entre a capital do estado, Ahmedabad, ao norte e a megal\u00f3pole de Mumbai, a uns 200 quil\u00f3metros \u00f3 sur.\nPorto de renome dende \u00e9poca antiga, acadou o seu c\u00e9nit co Imperio mogol nos s\u00e9culos XVI e XVII. Despois deveu un centro da industria t\u00e9xtil e o comercio de diamantes. Na actualidade \u00e9 unha das urbes de m\u00e1is r\u00e1pido crecemento do pa\u00eds habendo duplicado a s\u00faa poboaci\u00f3n dende o censo do 2001 (5.064.219h, 2011)."}
{"id": "188948", "revid": "23204", "url": "https://gl.wikipedia.org/wiki?curid=188948", "title": "75\u00aa edici\u00f3n dos \u00d3scar", "text": "A 75\u00aa cerimonia de entrega dos premios \u00d3scar tivo lugar o 23 de marzo de 2003 no Teatro Kodak dos \u00c1nxeles (California). Tivo a Steve Martin como mestre de cerimonias."}
{"id": "188971", "revid": "865", "url": "https://gl.wikipedia.org/wiki?curid=188971", "title": "Augusta, Arkansas", "text": ""}
{"id": "188973", "revid": "865", "url": "https://gl.wikipedia.org/wiki?curid=188973", "title": "Concord, New Hampshire", "text": ""}
{"id": "188978", "revid": "865", "url": "https://gl.wikipedia.org/wiki?curid=188978", "title": "Indianapolis", "text": ""}
{"id": "188983", "revid": "1888", "url": "https://gl.wikipedia.org/wiki?curid=188983", "title": "Ricardo Gonz\u00e1lez Lage", "text": "Ricardo Gonz\u00e1lez Lage, nado en 1964, \u00e9 un pol\u00edtico galego do PPdeG.\nTraxectoria.\nFuncionario da Xunta de Galicia nos servizos de extinci\u00f3n de incendios, foi elixido alcalde de Xunqueira de Espadanedo polo PPdeG en 1991, empatado ao mesmo n\u00famero de escanos co CDS. Dende ent\u00f3n sempre revalidou a vitoria con maior\u00eda absoluta ata en cinco ocasi\u00f3ns m\u00e1is. Foi tam\u00e9n deputado provincial entre 2003 e 2011. Foi durante trece anos tam\u00e9n o presidente da agrupaci\u00f3n Pa\u00eds do Bibei-Ribeira Sacra do Sil, unha agrupaci\u00f3n de concellos beneficiados polo Plan Leader.\nEn novembro de 2011, uns meses despois de revalidar a s\u00faa sexta maior\u00eda absoluta, presentou a s\u00faa renuncia aludindo \"motivos persoais\"."}
{"id": "188985", "revid": "23204", "url": "https://gl.wikipedia.org/wiki?curid=188985", "title": "Rostock", "text": "Rostock \u00e9 unha cidade no norte de Alema\u00f1a e \u00e9 a maior cidade de Mecklemburgo-Antepomerania. Segundo datos do 2011 conta con 204.260 habitantes."}
{"id": "188986", "revid": "89787", "url": "https://gl.wikipedia.org/wiki?curid=188986", "title": "Juan Su\u00e1rez Acevedo", "text": "Jos\u00e9 Juan Su\u00e1rez Acevedo, nado en Ribadeo en 1918 e finado na mesma localidade o 26 de setembro de 2011, foi un historiador de Ribadeo.\nTraxectoria.\nIntelectual e profesor de Historia formado na Instituci\u00f3n Libre de Ense\u00f1anza (ILE) foi Catedr\u00e1tico de Instituto. A s\u00faa tesi\u00f1a levou por t\u00edtulo: \"A Comarca Ribadense escenario da vida e da obra do Marqu\u00e9s de Sargadelos\". A partir de 1948 imparte aulas na Academia Santo Tom\u00e1s de Aquino de Ribadeo, at\u00e9 o ano 1955, no que pasou a dar clase de xeograf\u00eda e historia no Instituto Carlos Mar\u00eda Rodr\u00edguez de Valc\u00e1rcel (actual IES Dionisio Gamallo Fierros). Na s\u00faa ampla actividade como intelectual e historiador, ten publicado en diarios e revistas especializados.\nA s\u00faa vida deu p\u00e9 \u00e1 entrevista polo Proxecto Nomes e Voces no ano 2006, nunha conversa acerca das s\u00faas lembranzas e vivencias no marco da Segunda Rep\u00fablica e posterior Golpe de Estado en Ribadeo a partir de 1936."}
{"id": "188987", "revid": "6", "url": "https://gl.wikipedia.org/wiki?curid=188987", "title": "Instituto Carlos Mar\u00eda Rodr\u00edguez de Valc\u00e1rcel", "text": ""}
{"id": "188988", "revid": "2074", "url": "https://gl.wikipedia.org/wiki?curid=188988", "title": "C\u00e1ncer de pulm\u00f3n", "text": ""}
{"id": "188989", "revid": "2074", "url": "https://gl.wikipedia.org/wiki?curid=188989", "title": "GUI", "text": ""}
{"id": "188991", "revid": "1888", "url": "https://gl.wikipedia.org/wiki?curid=188991", "title": "Jos\u00e9 Luis Gavilanes", "text": "Jos\u00e9 Luis Gavilanes Losada, nado en Xunqueira de Amb\u00eda o 31 de maio de 1953, \u00e9 un empresario e pol\u00edtico galego do PPdeG.\nTraxectoria.\nDono de varias empresas, entre elas unha de transportes (Coporsa), \u00e9 alcalde de Xunqueira de Amb\u00eda dende as primeiras elecci\u00f3ns democr\u00e1ticas, primeiro pola UCD, en 1983 por Coalici\u00f3n Galega, en 1987 por AP e a partir de 1991 polo PPdeG, sempre con maior\u00eda absoluta.\nEn xaneiro de 2000 foi acusado de prevaricaci\u00f3n, polo derribo dun muro para ensanchar un cami\u00f1o, e foi absolto. En 2001 como empresario enfrontouse a unha petici\u00f3n fiscal de quince meses de prisi\u00f3n por un suposto delito de falsidade documental."}
{"id": "188993", "revid": "1888", "url": "https://gl.wikipedia.org/wiki?curid=188993", "title": "Jos\u00e9 Luis Gavilanes Losada", "text": ""}
{"id": "188994", "revid": "12452", "url": "https://gl.wikipedia.org/wiki?curid=188994", "title": "Xos\u00e9 Luis Gavilanes Losada", "text": ""}
{"id": "188995", "revid": "85894", "url": "https://gl.wikipedia.org/wiki?curid=188995", "title": "Antonio-Carlos Pereira Menaut", "text": "Antonio-Carlos Pereira Menaut, nado en Santiago de Compostela en 1948, \u00e9 un xurista e profesor galego.\nTraxectoria.\n\u00c9 de profesor titular (acreditado como catedr\u00e1tico) da Universidade de Santiago de Compostela (USC) na \u00e1rea de Dereito Constitucional. Tam\u00e9n \u00e9 director da C\u00e1tedra Jean Monnet de Dereito Constitucional europeo.\nOcupouse de Teor\u00eda Pol\u00edtica, Teor\u00eda Constitucional, Constitucionalismo Comparado (sobre todo, ingl\u00e9s), e Federalismo, Autonom\u00eda e organizaci\u00f3n territorial. Ultimamente centra a s\u00faa investigaci\u00f3n no proceso de constitucionalizaci\u00f3n da Uni\u00f3n Europea."}
{"id": "188996", "revid": "56817", "url": "https://gl.wikipedia.org/wiki?curid=188996", "title": "Demetrio Salgueiro", "text": "Jos\u00e9 Demetrio Salgueiro Rapa, nado en Lago (Xove) o 2 de xullo de 1971, \u00e9 un pol\u00edtico galego do PPdeG.\nTraxectoria.\nLicenciado en Ciencias Econ\u00f3micas pola Universidade de Santiago de Compostela (1997). Foi axente de Emprego e Desenvolvemento Local no concello de Burela dende 1998. \u00c9 axente de seguros.\n\u00c9 alcalde do concello de Xove dende 2007, cando ga\u00f1ou as elecci\u00f3ns por maior\u00eda absoluta encabezando a lista do PPdeG. En 2011 volveu ser elixido alcalde ampliando a\u00ednda m\u00e1is a s\u00faa maior\u00eda."}
{"id": "188998", "revid": "85894", "url": "https://gl.wikipedia.org/wiki?curid=188998", "title": "Kiele Sanchez", "text": "Kiele Michelle S\u00e1nchez, nada o 13 de outubro de 1976 en Chicago, Illinois, \u00e9 unha actriz estadounidense co\u00f1ecida polas s\u00faas aparici\u00f3ns espor\u00e1dicas en series de televisi\u00f3n. O seu traballo m\u00e1is recente foi na serie de televisi\u00f3n da ABC \"Lost\", onde interpreta o papel de Nikki Fern\u00e1ndez na terceira tempada."}
{"id": "188999", "revid": "52373", "url": "https://gl.wikipedia.org/wiki?curid=188999", "title": "Antonio P\u00e9rez Rodr\u00edguez", "text": "Antonio P\u00e9rez Rodr\u00edguez, nado en Vilar de Lebres (Trasmiras) en 1969, \u00e9 un pol\u00edtico galego do PPdeG\nTraxectoria.\nEstudou Maxisterio e \u00e9 diplomado en Empresariais pola Universidade de Le\u00f3n. \u00c9 asesor fiscal. Foi tenente de alcalde e concelleiro de tr\u00e1fico polo PPdeG en Xinzo de Limia e deputado provincial, o 1 de xullo de 2010 foi proclamado presidente do Partido Popular de Xinzo de Limia. O 11 de outubro de 2010 Isaac Vila dimitiu como alcalde de Xinzo ante o pleno municipal e Antonio P\u00e9rez resultou elixido como novo alcalde. Nas elecci\u00f3ns municipais de 2011 encabezou a lista do PPdeG que ga\u00f1ou por maior\u00eda absoluta, volvendo ser elixido alcalde. O 21 de marzo de 2018 P\u00e9rez foi condenado polo Xulgado Penal de Ourense por prevaricaci\u00f3n e inhabilitado dirante 8,5 anos, motivo polo que se viu obrigado a presentar a s\u00faa dimisi\u00f3n como concelleiro e rexedor do concello, polo que foi substitu\u00eddo por Manuel L\u00f3pez Casas."}
{"id": "189000", "revid": "89787", "url": "https://gl.wikipedia.org/wiki?curid=189000", "title": "Mona Simpson", "text": "Mona Simpson, nada o 14 de xu\u00f1o de 1957 en Green Bay (Wisconsin), \u00e9 unha ensa\u00edsta e novelista norteamericana. \u00c9 a irm\u00e1 biol\u00f3xica menor de Steve Jobs -cofundador de Apple-, a quen co\u00f1eceu sendo adulta."}
{"id": "189001", "revid": "89787", "url": "https://gl.wikipedia.org/wiki?curid=189001", "title": "Pepsi", "text": "Pepsi Cola, co\u00f1ecida normalmente como Pepsi, \u00e9 unha bebida carbonatada de cola orixinaria de Estados Unidos e producida pola compa\u00f1\u00eda PepsiCo. A s\u00faa maior competidora \u00e9 a tam\u00e9n estadounidense Coca-Cola. Pepsi-Cola foi inventada a finais do s\u00e9culo XIX en Carolina do Norte por Caleb Bradham, un farmac\u00e9utico de New Bern que a ofrec\u00eda aos seus clientes como medicamento contra a dispepsia. En 1902, Caleb Bradham solicitou o rexistro da marca e fundou a empresa con 97 acci\u00f3ns de capital, empezando a vender o concentrado de Pepsi."}
{"id": "189002", "revid": "6939", "url": "https://gl.wikipedia.org/wiki?curid=189002", "title": "Pepsi Cola", "text": ""}
{"id": "189003", "revid": "6939", "url": "https://gl.wikipedia.org/wiki?curid=189003", "title": "Pepsi-Cola", "text": ""}
{"id": "189004", "revid": "109216", "url": "https://gl.wikipedia.org/wiki?curid=189004", "title": "NeXT", "text": "NeXT Computer, Inc., cuxo nome cambiou m\u00e1is tarde a NeXT Software, Inc., foi unha empresa de inform\u00e1tica estadounidense con sede en Redwood City (California) que desenvolveu e fabricou unha serie de estaci\u00f3ns de traballo destinadas \u00e1 educaci\u00f3n superior e \u00e1s empresas. NeXT foi fundada en 1985 polo co-fundador de Apple, Steve Jobs, despois da s\u00faa renuncia forzada de Apple. As vendas dos seus ordenadores eran relativamente baixas, con aproximadamente 50.000 unidades vendidas en total, malia isto, o seu sistema operativo NeXTSTEP foi moi influente, pois este software foi a base para os sistemas operativos macOS e iOS.\nO NeXT Computer foi utilizado por Tim Berners-Lee no CERN e chegou a ser o primeiro servidor web no mundo."}
{"id": "189005", "revid": "35560", "url": "https://gl.wikipedia.org/wiki?curid=189005", "title": "Centro Espacial de Kourou", "text": "O Centro Espacial de Kourou oficialmente co\u00f1ecido como Centre Spatial Guyanais o CSG \u00e9 o lugar de lanzamento da Axencia Espacial Europea no territorio de ultramar da G\u00fciana Francesa, moi preto de Kourou.\nHistoria.\nEn 1964 o goberno de Francia creouno como base espacial para lanzar sat\u00e9lites. Cando se fundou a Axencia Espacial Europea no ano 1975 Francia ofreceuse a compartir o porto espacial de Kourou coa ESA. A ESA mellorou as instalaci\u00f3ns e preparounas para o foguete europeo Ariane.\nPlataforma de lanzamento.\nA s\u00faa situaci\u00f3n a unha latitude de 5\u00b0 3', a uns 500 km do ecuador terrestre fai o lugar axeitado para lanzamentos espaciais, permitindo aproveitar a velocidade de rotaci\u00f3n da Terra ga\u00f1ando pulo, aforrando combustible e cartos.\nO centro ten tres zonas de lanzamento.\nELA 1.\nFoi plataforma de lanzamento do foguete Ariane, usada para os modelos Ariane 1, Ariane 2 e Ariane 3 os cales foron retirados do servizo en 1989. Volveu utilizarse para o lanzamento do foguete Vega que iniciou a s\u00faa primeira engalaxe o 13 de febreiro de 2012. \nELA 2.\nFoi usado para lanzar Ariane 4 ata o ano 2004.\nELA 3.\nDesde 1996 \u00fasase para o lanzamento de Ariane 5.\nEnsemble de Lancement Soiouz (ELS) no Centre Spatial Guyanais (CSG).\nPlataforma de lanzamento do foguete fabricado por Rusia Soiuz. A plataforma \u00e9 case id\u00e9ntica a doutros sitios como Baikonur en Casaquist\u00e1n e Plesetsk en Rusia e capaz de po\u00f1er 3 toneladas en \u00f3rbita xeoestacionaria no Centro espacial de Kourou comparadas 1,7 toneladas do Cosm\u00f3dromo de Baikonur. O seu primeiro lanzamento puxo en orbita os dous primeiros sat\u00e9lites do europeo Sistema de Navegaci\u00f3n por Sat\u00e9lite Galileo o 21 de novembro de 2011 "}
{"id": "189006", "revid": "5863", "url": "https://gl.wikipedia.org/wiki?curid=189006", "title": "Jefferson City", "text": ""}
{"id": "189014", "revid": "197", "url": "https://gl.wikipedia.org/wiki?curid=189014", "title": "Persoais", "text": ""}
{"id": "189015", "revid": "865", "url": "https://gl.wikipedia.org/wiki?curid=189015", "title": "Salt Lake City", "text": ""}
{"id": "189018", "revid": "15490", "url": "https://gl.wikipedia.org/wiki?curid=189018", "title": "Tomas Transtr\u00f6mer", "text": "Tomas Transtr\u00f6mer G\u00f6sta, nado o 15 de abril de 1931 en Estocolmo e finado o 26 de marzo de 2015, foi un escritor, poeta e tradutor sueco, cuxa poes\u00eda foi traducida a m\u00e1is de 60 idiomas. Foi o ga\u00f1ador do Premio Nobel de Literatura 2011, \"xa que, a trav\u00e9s das s\u00faas condensadas, transparentes imaxes, d\u00e1nos un acceso fresco \u00e1 realidade\". Transtr\u00f6mer \u00e9 aclamado como un dos escritores escandinavos, m\u00e1is importantes dende a segunda guerra mundial. Os cr\u00edticos eloxiaron os poemas de Transtr\u00f6mer pola s\u00faa accesibilidade, mesmo na traduci\u00f3n; as s\u00faas descrici\u00f3ns dos longos invernos suecos, o ritmo das estaci\u00f3ns e a palpable beleza da natureza.\nVida.\nTranstr\u00f6mer recibiu a s\u00faa educaci\u00f3n secundario na Escola S\u00f6dra Latin de Estocolmo, gradu\u00e1ndose en Psicolox\u00eda, Historia da Literatura e Historia das Relixi\u00f3ns na Universidade de Estocolmo en 1956. Comezou a escribir ao trece anos, publicando a s\u00faa primeira colecci\u00f3n de poemas, \"17 dikter\" (Dezasete poemas) en 1954. A s\u00faa antolox\u00eda m\u00e1is recente, \"Dean stora g\u00e5tan\" (Gran enigma), foi publicada no 2004. Tam\u00e9n editou unha autobiograf\u00eda curta, \"Minnena ser mig\" (Os lembranzas m\u00edranme - Visi\u00f3n da memoria), en 1993.\nOutros poetas, especialmente na d\u00e9cada de 1970, acus\u00e1rono de apartarse da tradici\u00f3n e de non inclu\u00edr temas sociais nos seus poemas e novelas. O seu traballo ap\u00f3iase nunha linguaxe modernista, expresionista e \u00e1s veces surrealista, con retratos aparentemente simples a partir da vida diaria e da natureza en detalle, revela unha penetraci\u00f3n m\u00edstica en canto aos aspectos universais da mente humana. En 1990, sufriu unha hemiplex\u00eda que afectou o seu discurso, mais contin\u00faa a escrib\u00edr. Gust\u00e1balle tam\u00e9n tocar o piano .\nCr\u00edtica.\nA cr\u00edtica internacional consid\u00e9rao un dos poetas m\u00e1is sobresa\u00edntes de Suecia. En 2011 foi galardoado co Premio Nobel de Literatura; previamente ga\u00f1ara o premio Bonnier de poes\u00eda, o premio internacional Neustadt de literatura, o Oevralids, o Petrach de Alema\u00f1a, e o galard\u00f3n sueco do Foro Internacional da Poes\u00eda. A s\u00faa obra po\u00e9tica foi traducida a m\u00e1is de sesenta idiomas."}
{"id": "189020", "revid": "45576", "url": "https://gl.wikipedia.org/wiki?curid=189020", "title": "Gran Premio de M\u00e9xico", "text": "O Gran Premio de M\u00e9xico \u00e9 unha carreira de F\u00f3rmula Un, celebrada no Aut\u00f3dromo Hermanos Rodr\u00edguez da Cidade de M\u00e9xico. Apareceu por primeira vez como unha carreira f\u00f3ra de campionato en , antes de celebrarse como unha carreira de campionato de ata de a , de a , .\nPrimeiras carreiras.\nO Gran Premio de M\u00e9xico celebrouse por primeira vez o 4 de novembro de 1962 no circu\u00edto Magdalena Mixhuca. O circu\u00edto foi a primeira pista de carreiras internacional de M\u00e9xico e estaba constru\u00eddo dentro dun parque na capital Cidade de M\u00e9xico. A carreira sempre proporcionou desaf\u00edos raros nas carreiras debido a s\u00faa grande altitude e a unha curva peraltada moi r\u00e1pida e en lixeira pendente na que terminaba a primeira volta, ademais era unha pista chea de fochancas.\nA primeira carreira, f\u00f3ra de campionato, atraeu a unha importante participaci\u00f3n internacional, foi ga\u00f1ada polo Team Lotus de Jim Clark, que tivo que coller o coche do seu compa\u00f1eiro de equipo Trevor Taylor para conseguir a vitoria despois de que Clark vise a bandeira negra logo de recibir un empux\u00f3n para arrancar, nunha confusa sa\u00edda da carreira. A carreira viuse empa\u00f1ada pola morte da nova estrela mexicana Ricardo Rodr\u00edguez, quen na s\u00faa adolescencia xa era piloto oficial de Ferrari. Rodr\u00edguez morreu a causa das feridas recibidas tras estrelarse co seu Lotus 24 do equipo Rob Walker na \"peraltada\". O Campionato Mundial de F\u00f3rmula Un chegou ao ano seguinte con Clark ga\u00f1ando outra vez. A carreira continuou ata cando foi eliminada do calendario.\nRetorno en 1980.\nA IndyCars estadounidense chegou cunha breve visita de dous anos en 1980 e 1981. A pista foi nomeada co nome dos dous irmans pilotos m\u00e9xicanos falecidos nas pistas, Aut\u00f3dromo Hermanos Rodr\u00edguez. Cinco anos m\u00e1is tarde a F\u00f3rmula 1 regresou \u00e1 Cidade de M\u00e9xico en , onde ga\u00f1ou a s\u00faa primeira carreira Gerhard Berger no seu Benetton B186. A carreira gozou de novo dunha breve presenza no calendario, a \u00faltima carreira celebrouse en 1992 onde a parella de Williams, Nigel Mansell e Riccardo Patrese dominaron a carreira. Nese intre co circu\u00edto moi deteriorado, o declive da propia cidade de M\u00e9xico cun hacinamiento cada vez maior e os problemas de contaminaci\u00f3n, viuse o final da F\u00f3rmula 1 en M\u00e9xico.\nAusencia do calendario (1993-2014).\nEn 2002 produciuse o renacemento do Gran Premio de M\u00e9xico para Champ Cars nunha versi\u00f3n moi modificada do circu\u00edto Aut\u00f3dromo Hermanos Rodr\u00edguez, que inclu\u00edu o corte da peraltada pola metade. Disputouse seis anos que viron a S\u00e9bastien Bourdais ga\u00f1ar a metade das seis carreiras.\nXurdiron rumores por primeira vez en 2003 que dician que o Gran Premio de M\u00e9xico volver\u00eda ao calendario da F\u00f3rmula Un no 2003. Nun novo circu\u00edto de 70 $ mill\u00f3ns, chamado \"Mantarraya\", que se construir\u00e1 preto de Canc\u00fan. En 2005, o gobernador do estado de Quintana Roo dixo con valent\u00eda que M\u00e9xico ter\u00eda un Gran Premio no calendario para . M\u00e9xico anunciou a carreira en outubro de 2006 pero o plan fracasou.\nDespois do Gran Premio dos Estados Unidos de 2006, Bernie Ecclestone anunciou que o Gran Premio de M\u00e9xico volver\u00eda para a tempada da F\u00f3rmula 1, pero o plan tampoco chegou a bo fin.\nVolta ao campionato (2015-presente).\nEn agosto de 2011, Carlos Slim Domit (Carlos Slim Domit) revelou plans para retomar a carreira. En agosto de 2013, suxeriuse por \"fontes de alto nivel \"Que o Gran Premio de M\u00e9xico poder\u00eda estar no calendario provisional do Campionato Mundial de .\nO calendario preliminar para a tempada de , A principios de setembro de 2013, asignaron o 9 de novembro de 2014 como data para o Gran Premio de M\u00e9xico, pero non especificaba un circu\u00edto e sinalaba que o evento estaba \"suxeito a confirmaci\u00f3n\". Con todo, o 5 de decembro de 2013, a FIA publicou o calendario oficial da tempada 2014, e o Gran Premio de M\u00e9xico non estaba no calendario. Ent\u00f3n a FIA anunciou que o Gran Premio de M\u00e9xico pospo\u00f1\u00edase a debido \u00e1 falta de tempo de preparaci\u00f3n suficiente para mellorar o deteriorado circu\u00edto Hermanos Rodr\u00edguez aos est\u00e1ndares de traballo da F\u00f3rmula 1. En xullo de 2014, Ecclestone confirmou que asinara un contrato por 5 anos para que a pista Hermanos Rodr\u00edguez fora o anfitri\u00f3n do Gran Premio de M\u00e9xico, a partir de . O 3 de decembro de 2014, a FIA publicou un calendario confirmado para 2015 fixando o Gran Premio de M\u00e9xico de 2015 o 1 de novembro de 2015. O alem\u00e1n Nico Rosberg ga\u00f1ou esta carreira no seu Mercedes. Mercedes repetiu vitoria no 2016.\nO 14 de maio de 2019, a alcaldesa da Cidade de M\u00e9xico Claudia Sheinbaum anunciou que ser\u00eda o \u00faltimo ano para o Gran Premio de M\u00e9xico porque a taxa de 400\u00a0mill\u00f3ns de MXN (20,865\u00a0mill\u00f3ns de USD) \u00edase investir no Tren Maya. Est\u00edmase que a carreira xera MXN $8,400\u00a0mill\u00f3ns para a econom\u00eda local. Non obstante, o 8 de agosto anunciouse que o Gran Premio de M\u00e9xico permanecer\u00eda no calendario ata , a\u00ednda que pasar\u00eda a chamarse \"Gran Premio da Cidade de M\u00e9xico\".\nA edici\u00f3n de 2020 estaba programada para o 1 de novembro co nome de \"Gran Premio da Cidade de M\u00e9xico\", pero cancelouse o 24 de xullo por mor das restrici\u00f3ns de viaxe en Am\u00e9rica (xunto con outras carreiras de Am\u00e9rica).\nNomes oficiais.\nA diferenza doutras sedes, o Gran Premio de M\u00e9xico nunca foi patrocinado desde a s\u00faa primeira carreira en 1962. Non obstante, tivo varios nomes:\nGa\u00f1adores do Gran Premio de M\u00e9xico.\nGa\u00f1adores m\u00faltiples (pilotos).\nOs pilotos en letra grosa est\u00e1n competindo no campionato de F\u00f3rmula Un na actual tempada.&lt;br&gt; \n\"Un fondo de cor rosa indica que unha carreira que non forma parte do Campionato do Mundo de F\u00f3rmula Un\".\nGa\u00f1adores m\u00faltiples (construtores).\nEquipos en letra grosa est\u00e1n competindo no campionato de F\u00f3rmula Un na actual tempada. \nO fondo de cor rosa indica que unha carreira non forma parte do Campionato do Mundo de F\u00f3rmula Un.\nPor ano.\n\"Nota: O fondo rosa indica carreira non de campionato.\""}
{"id": "189021", "revid": "98629", "url": "https://gl.wikipedia.org/wiki?curid=189021", "title": "Frasco de Dewar", "text": "Un frasco de Dewar (tam\u00e9n co\u00f1ecido como vaso de Dewar, ou a\u00ednda botella de Dewar) \u00e9 un obxecto dese\u00f1ado para proporcionar un illamento t\u00e9rmico case perfecto. Por exemplo, cando enchido cun l\u00edquido quente ou fr\u00edo, este bote non permitir\u00e1 que o calor escape facilmente, e o l\u00edquido permanecer\u00e1 quente ou fr\u00edo respectivamente, por un longo tempo, moito m\u00e1is que nun recipiente com\u00fan. O frasco de Dewar foi nomeado en homenaxe ao seu inventor, o f\u00edsico escoc\u00e9s James Dewar (1842-1923).\nO frasco de Dewar xeralmente faise de vidro ou metal, e utiliza o principio de dobre capa, \u00e9 dicir, ser\u00eda igual a unha botella menor dentro doutra maior, e estas d\u00faas seladas no mesmo gargalo. No espazo estreito entre elas existe algo pr\u00f3ximo ao baleiro, xa que o aire \u00e9 practicamente todo retirado, pois o baleiro impide a conduci\u00f3n e a convecci\u00f3n da calor.\nA superficie interna do bote externo e a superficie exterior do bote interno te\u00f1en un revestimento reflexivo, xeralmente met\u00e1lico ou similar, para impedir que a calor sexa transmitida a trav\u00e9s de radiaci\u00f3n. James Dewar usou orixinalmente a prata para esta finalidade. Isto torna-se eficaz xa que a pouca transferencia de calor se produce case enteiramente a trav\u00e9s do gargalo e do fondo do bote, sendo este xeralmente revestido de cortiza, que \u00e9 un material illante.\nNa teor\u00eda e idealmente falando, un frasco de Dewar poder\u00eda manter un determinado l\u00edquido nunha temperatura calquera para sempre, sen que houbese cambios, pero na pr\u00e1ctica isto non ocorre, pois dunha forma ou doutra ocorre alg\u00fan troco de calor.\nUn uso moito com\u00fan dos frascos de Dewar nos laboratorios \u00e9 o almacenamento do nitr\u00f3xeno l\u00edquido, neste caso, o escape da calor no interior moi fr\u00edo do bote \u00e9 m\u00ednimo e resulta nunha ebulici\u00f3n lenta do nitr\u00f3xeno l\u00edquido (unha v\u00e1lvula de escape de presi\u00f3n \u00e9 fornecida para impedir que a presi\u00f3n destr\u00faa o bote). O illamento excelente deses frascos fai que o nitr\u00f3xeno dure moito tempo en temperaturas baix\u00edsimas, sen a necesidade de equipamento de refrixeraci\u00f3n con custos elevados.\nAs botellas a baleiro, ou popularmente co\u00f1ecidas como botellas t\u00e9rmicas, usadas para manter o caf\u00e9 ou outras bebidas quentes ou fr\u00edas, son baseadas xeralmente nos principios dos frascos de Dewar, pero como estes frascos de vidro son fr\u00e1xiles e a s\u00faa fabricaci\u00f3n require un custo un tanto canto elevado, existen outras versi\u00f3ns baseadas en pl\u00e1sticos e metais illantes que son moi populares.\nSon tam\u00e9n co\u00f1ecidos popularmente por termos."}
{"id": "189024", "revid": "1888", "url": "https://gl.wikipedia.org/wiki?curid=189024", "title": "Tom\u00e1s Rodr\u00edguez Arias", "text": "Tom\u00e1s Rodr\u00edguez Arias, nado en Vigo o 26 de outubro de 1952, \u00e9 un empresario e pol\u00edtico galego do PPdeG.\nTraxectoria.\nNado en Vigo, pero instalado dende os dous anos en Roupar. Estudou en Lugo e rematou o bacharelato no Instituto Pardo Baz\u00e1n das Pontes. \u00c9 empresario do sector do transporte. Nas elecci\u00f3ns municipais de 2003 encabezou a candidatura do PPdeG \u00e1 alcald\u00eda de Xermade e foi elixido alcalde con maior\u00eda absoluta. Volveu ser elixido nas sucesivas elecci\u00f3ns, sempre con maior\u00eda absoluta."}
{"id": "189026", "revid": "89787", "url": "https://gl.wikipedia.org/wiki?curid=189026", "title": "Stephen Wozniak", "text": "Stephen Gary Wozniak, nado o 11 de agosto de 1950 en California, \u00e9 un enxe\u00f1eiro electr\u00f3nico estadounidense. Os seus inventos e m\u00e1quinas est\u00e1n reco\u00f1ecidos como grandes contribuci\u00f3ns \u00e1 revoluci\u00f3n da computadora persoal nos anos setenta. Wozniak fundou Apple Computer xunto con Steve Jobs e Ronald Wayne en 1976 e creou os computadores Apple I e Apple II a mediados dos anos setenta."}
{"id": "189027", "revid": "6939", "url": "https://gl.wikipedia.org/wiki?curid=189027", "title": "Stephen Gary Wozniak", "text": ""}
{"id": "189028", "revid": "98629", "url": "https://gl.wikipedia.org/wiki?curid=189028", "title": "Zacky Vengeance", "text": "Zackary James Baker, tam\u00e9n co\u00f1ecido como Zacky Vengeance nos escenarios, nado o 11 de decembro de 1981 en Olympia (Washington), \u00e9 o guitarrista r\u00edtmico da banda estadounidense Avenged Sevenfold.\nBiograf\u00eda e vida persoal.\nZackary James Baker naceu o 11 de decembro de 1981 en Olympia (Washington), traslad\u00e1ndose despois a California. Os seus pais ch\u00e1manse Jim e Maria Baker, ten un irm\u00e1n chamado Matt e unha irm\u00e1 chamada Zina. O 9 de xullo de 2011 casou con Gena Paulhus.&lt;br&gt;\nComezou a aprender a tocar a guitarra aos trece anos de maneira autodidacta e utilizando unha guitarra que lle regalaran os seus pais, que era para destros (sendo el zurdo). Estudou en Huntington Beach High School, onde co\u00f1eceu a M. Shadows co cal formar\u00eda o grupo de metal Avenged Sevenfold. Estando no instituto xogaba ao b\u00e9isbol e quer\u00eda ser xogador profesional, mais finalmente decidiuse pola m\u00fasica.&lt;br&gt;\nTen dous cans chamados Ichabod Vengeance e Majesty. Ten m\u00faltiples tatuaxes no seu corpo, destacando nas costas a palabra Vengeance e o n\u00famero 7, e no pescozo \"forever\" como recordo do seu amigo falecido The Rev.&lt;br&gt; \nPos\u00fae unha li\u00f1a de roupa chamada \"Vengeance University\". Os seus dese\u00f1os caracter\u00edzanse por levar a marca VU e 6661. O n\u00famero 6661 \u00e9 o ano no que a banda (Avenged Sevenfold) foi formada (1999) dado a volta.&lt;br&gt;\nO seu nome Zacky Vengeance \u00e9 adicado como vinganza a t\u00f3dalas persoas que nos comezos non confiaban nel e cr\u00edan que non triunfar\u00eda. Foi o que tivo a idea da sigla \"A7X\" para Avenged Sevenfold.\nCarreira musical.\nCando ti\u00f1a 13 anos comezou a aprender a tocar a guitarra de maneira autodidacta, vendo \u00e1s s\u00faas bandas favoritas e lendo a revista Guitar World. Nun principio formou parte dunha banda de punk chamada \"MPA\" (Mad Porno Action), mais deuse conta de que non ter\u00eda \u00e9xito e formou a banda de metal Avenged Sevenfold xunto a M. Shadows e The Rev aos cales co\u00f1ec\u00eda do instituto de Huntington Beach. As s\u00faas influencias son Rancid, Misfits e Bad Religion; e entre as s\u00faas bandas favoritas est\u00e1n Metallica e Guns N' Roses.&lt;br&gt;\nO 20 de abril de 2011 ga\u00f1ou o premio de Revolver Golden por Mellor Guitarrista xunto co seu compa\u00f1eiro Synyster Gates.\nEquipamento.\nEst\u00e1 patrocinado por Schecter Guitar Research desde 2004 e ten varios modelos exclusivos S-1 personalizados e dese\u00f1ados por el. E os amplificadores que utiliza son Marshall.\nDas guitarras utilizadas destacan:"}
{"id": "189029", "revid": "25871", "url": "https://gl.wikipedia.org/wiki?curid=189029", "title": "Temuco", "text": "Temuco \u00e9 unha cidade chilena, comuna e municipio da provincia de Caut\u00edn, na IX rexi\u00f3n de Araucan\u00eda. Tam\u00e9n \u00e9 capital da rexi\u00f3n e da provincia. Segundo o censo INE de 2002, a comuna ti\u00f1a un total de 245.347 habitantes, unha superficie de 464\u00a0km\u00b2 e unha densidade de poboaci\u00f3n de 529 hab/km\u00b2. A distancia en li\u00f1a recta entre a cidade de Santiago de Chile e Temuco \u00e9 de 619,50\u00a0km, pero a distancia de ruta \u00e9 de 675 quil\u00f3metros.\nDescrici\u00f3n.\nTemuco fundouse como forte no 1881 por Manuel Recabarren, debido \u00e1 s\u00faa configuraci\u00f3n de contorna e localizaci\u00f3n na zona central do val da actual rexi\u00f3n, isto levou \u00e1 creaci\u00f3n posterior dunha estaci\u00f3n ferroviaria. Ten tam\u00e9n unha das \u00e1reas protexidas m\u00e1is importantes do val da Araucania, o Monumento Natural Cerro \u00d1ielol que se topa nas proximidades da Praza de Armas da cidade, onde son visibles alg\u00fans dos \u00faltimos bosques do val central da Araucania.\nEn termos de educaci\u00f3n, a comuna ten colexios e tres universidades, a Universidade da Frontera, a Universidade Cat\u00f3lica de Temuco e a Universidade Aut\u00f3noma de Chile."}
{"id": "189030", "revid": "89787", "url": "https://gl.wikipedia.org/wiki?curid=189030", "title": "Puerto Montt", "text": "Puerto Montt \u00e9 unha comuna, un municipio e unha cidade situada ao sur de Chile, tam\u00e9n capital da Provincia de Llanquihue e da X Rexi\u00f3n dos Lagos. Segundo as estimaci\u00f3ns do censo INE de 2012, a comuna ti\u00f1a un total de 238.455 habitantes, unha superficie de 1673\u00a0km\u00b2 e unha densidade de poboaci\u00f3n de 138 hab/km\u00b2. Puerto Montt forma xunto coa comuna de Puerto Varas a recentemente conceptualizada Conurbaci\u00f3n Puerto Montt-Puerto Varas, unha \u00e1rea urbana tam\u00e9n chamada o Gran Puerto Montt.\nEn termos xeogr\u00e1ficos, at\u00f3pase fronte ao Seno de Reloncav\u00ed; ten unha ba\u00eda protexida polo seu costado occidental pola illa Tenglo. \u00c9 a principal conexi\u00f3n co Arquip\u00e9lago de Chilo\u00e9 e as rexi\u00f3ns australes de Ais\u00e9n e Magallanes. Puerto Montt \u00e9 situado ao final da depresi\u00f3n intermedia, afundido dentro do Seno de Reloncav\u00ed, onde inicia a Patagonia chilena, ao oeste limita coa Precordilleira.\nDebido \u00e1 s\u00faa localizaci\u00f3n estrat\u00e9xica, a cidade \u00e9 o punto inicial para o desprazamento ata a Patagonia chilena, tam\u00e9n o seu importante porto fai conexi\u00f3ns co resto do pa\u00eds e coas rexi\u00f3ns m\u00e1is austrais, ademais do seu aeroporto internacional chamado Base A\u00e9rea O Tepual, cos principais terminais a\u00e9reos do Chile."}
{"id": "189031", "revid": "89787", "url": "https://gl.wikipedia.org/wiki?curid=189031", "title": "Talca", "text": "Talca \u00e9 unha cidade, municipio e comuna de Chile, capital da VII Rexi\u00f3n de Maule e da provincia hom\u00f3nima. Tam\u00e9n \u00e9 un centro administrativo, econ\u00f3mico e cultural da rexi\u00f3n, \u00e9 o centro m\u00e1is importante do Val lonxitudinal. Talca \u00e9 unha das comunas m\u00e1is poboadas xunto a Rancagua e Chill\u00e1n. Segundo os datos preliminares estimados do Censo do ano 2012, a cidade de Talca ti\u00f1a unha poboaci\u00f3n de 200.461 habitantes, sen contar aos habitantes que viven na comuna de Maule, ao sur da comuna, formando a recente conurbaci\u00f3n Talca-Maule."}
{"id": "189032", "revid": "865", "url": "https://gl.wikipedia.org/wiki?curid=189032", "title": "The Buzzcocks", "text": ""}
{"id": "189036", "revid": "23204", "url": "https://gl.wikipedia.org/wiki?curid=189036", "title": "Estadio de Atletismo da USC", "text": "O Estadio de Atletismo da Universidade de Santiago de Compostela, co\u00f1ecido como Stadium de La Residencia nos seus primeiros anos de existencia (foi constru\u00eddo en 1936), \u00e9 un recinto deportivo adicado \u00e1 pr\u00e1ctica do atletismo, situado no Campus Vida da USC, a car\u00f3n do Pavill\u00f3n Universitario, e rodeado polo edificio Monte da Condesa, o Colexio Maior Fonseca, o Observatorio astron\u00f3mico Ram\u00f3n Mar\u00eda Aller, e polo edificio do Servizo de Publicaci\u00f3ns e Intercambio Cient\u00edfico.\nInstalaci\u00f3ns.\nAs instalaci\u00f3ns do recinto est\u00e1n compostas pola pista de atletismo de 400 metros e 8 carreiros, os corredores para as pr\u00e1cticas de saltos (con p\u00e9rtega, de lonxitude e triplo salto), as zonas para as pr\u00e1cticas de lanzamentos de xavelina e de peso, e unha gaiola para as pr\u00e1cticas de lanzamentos de disco ou martelo. O estadio ten unha \u00fanica tribuna cuberta, cos vestiarios \u00f3s lados, e baixo a tribuna est\u00e1n as zonas de quecemento de material sint\u00e9tico. A pista de atletismo est\u00e1 homologada pola Federaci\u00f3n Galega de Atletismo para a disputa de competici\u00f3ns oficiais, sendo o \u00fanico recinto que ten esta homologaci\u00f3n na capital galega, xa que a pista de atletismo do Estadio Multi\u00fasos de San L\u00e1zaro \u00e9 apta para adestrar pero non \u00e9 regulamentaria.\nCampionato de Espa\u00f1a de Atletismo 1982.\nOs d\u00edas 6, 7 e 8 de agosto de 1982 disputouse neste estadio a 62\u00aa edici\u00f3n do Campionato de Espa\u00f1a de Atletismo. Ata a actualidade Galicia s\u00f3 acolleu outras 4 veces este evento, 2 veces na Coru\u00f1a (en Riazor), e 2 veces en Vigo (en Bala\u00eddos e Coia).\nNas seguintes 2 t\u00e1boas am\u00f3sanse as marcas que acadaron o ga\u00f1adores das diversas probas de atletismo do campionato de Espa\u00f1a de 1982:"}
{"id": "189039", "revid": "865", "url": "https://gl.wikipedia.org/wiki?curid=189039", "title": "Franc3s", "text": "Franc3s \u00e9 unha banda galega de noise rock con membros procedentes de Carballo e Vilalba. O seu nome foi elixido polo seu gusto pola actriz Frances Farmer, a cantante Frances McKee (The Vaselines) e a artista circense Frances O\u2019Connor.\nTraxectoria.\nAo pouco de formarse a banda comezou a gravar demos e no ano 2008 publicaron o seu primeiro EP, \"Franc3s\". Ese ano a revista \"Rockdelux\" falou deles como a revelaci\u00f3n do Festival do Norte 2008, e foron entrevistados no programa \"Disco Grande\" de Radio 3.\nNo ano 2009 editaron o seu segundo EP, \"La exhibici\u00f3n de atrocidades\", e un ano despois asinaron co selo Los Enanos Gigantes para editar o que ser\u00eda o seu primeiro \u00e1lbum. \"Franc3s\" foi lanzado a principios do ano 2011, e nel contan coa colaboraci\u00f3n de Marina G\u00f3mez de Klaus &amp; Kinski, Rodrigo Caama\u00f1o e Isa Cea de Tri\u00e1ngulo de Amor Bizarro ou Florent e Eric Jimenez de Los Planetas entre outros. O disco foi gravado analoxicamente nos Estudios Brazil con Fino Oyonarte (Clovis, Los Enemigos), optando por un son lo-fi.\nA banda falou de plans para empezar a gravar novos temas, cunha sonoridade m\u00e1is pop, a partir de outubro de 2011, e para comezar a realizar novos concertos a partir do mes de novembro. No ano seguinte Franc3s lanzou o seu segundo \u00e1lbum de estudio, \"Campanas de fuego rosa\", producido por Rodrigo Caama\u00f1o.\nFranc3s disolveuse no ano 2013 despois de publicar o sinxelo \"El sentido de la lucha\", dedicado ao seu amigo o pintor e dese\u00f1ador gr\u00e1fico Alberto Gende, falecido en 2012. Antes da disoluci\u00f3n da banda Alberto M. Vecino decidira formar un proxecto con Gende, e tras a s\u00faa morte uniuse ao seu irm\u00e1n, Diego Gende, e a Rub\u00e9n Dom\u00ednguez de Telephones Rouges para formar Chicharr\u00f3n."}
{"id": "189041", "revid": "1888", "url": "https://gl.wikipedia.org/wiki?curid=189041", "title": "Melchor Roel", "text": "Melchor Roel Rivas, nado no Uruguai en 1954 e finado en Burela o 10 de decembro de 2013, foi un pol\u00edtico galego do PSdeG-PSOE.\nTraxectoria.\nMilitante do Partido Comunista Uruguaio, con tan s\u00f3 18 anos foi detido por cuesti\u00f3ns pol\u00edticas,ingresando no c\u00e1rcere de Punta Carreta, Montevideo. Despois de tres anos en prisi\u00f3n, foi expulsado do Uruguai pola ditadura militar, o 26 de setembro de 1975, e levado directamente a Espa\u00f1a. En Espa\u00f1a fixo o Servizo Militar e militou no PCE.\nInstalouse en Viveiro onde traballou na Seguridade Social, foi membro da direcci\u00f3n de Comisi\u00f3ns Obreiras. Nas elecci\u00f3ns municipais de 1983 foi elixido concelleiro de Viveiro polo PCE, e foi tenente-alcalde en 1985. Nas municipais de 1987, 1991 e 1995 volveu ser elixido concelleiro por IU-EU e desenvolveu o seu labor sindical e na administraci\u00f3n p\u00fablica. En 1997 uniuse ao PSdeG-PSOE e nas municipais de 2003 encabezou a candidatura do PSOE e foi elixido alcalde grazas a un pacto co BNG e EU. Volveu ser elixido alcalde en 2007 e 2011 sempre con pacto de goberno. Dende 2011 foi asesor da deputaci\u00f3n de Lugo. Ao final do ver\u00e1n de 2012 rompeu o pacto de goberno que manti\u00f1a co BNG. Uns d\u00edas despois foi imputado xunto cun exedil do BNG, nun proceso xudicial pola concesi\u00f3n dunhas licenzas urban\u00edsticas. Finou en Burela o 10 de decembro de 2013.\nVida persoal.\nCasou con Mar\u00eda del Carmen L\u00f3pez Saavedra e foi pai de Melchor e Iv\u00e1n Roel L\u00f3pez."}
{"id": "189042", "revid": "25871", "url": "https://gl.wikipedia.org/wiki?curid=189042", "title": "Mira Furlan", "text": "Mira Furlan, nada o 7 de setembro de 1955 en Zagreb e finada nos \u00c1nxeles o 20 de xaneiro de 2021, foi unha actriz e cantante croata radicada nos Estados Unidos.\nTraxectoria.\nFurlan naceu no seo dunha familia cun gran n\u00famero de profesores universitarios en Zagreb, que ent\u00f3n formaba parte da antiga Rep\u00fablica Federal Socialista de Iugoslavia (na actualidade, capital de Croacia). S\u00faa nai era croata-xud\u00eda e seu pai de orixe eslovena-croata.\nGraduouse na Academia de Artes Dram\u00e1ticas en Zagreb e conseguiu un t\u00edtulo universitario, equivalente a un B.F.A., en teatro\nFoi membro do Teatro Nacional Croata e apareceu con frecuencia en filmes e televisi\u00f3n iugoslava, inclu\u00edndo a obra ga\u00f1adora do Festival de Cannes en 1985, \"Otac na slu\u017ebenom putu\".\nPor mor das circunstancias pol\u00edticas na s\u00faa terra natal, emigrou \u00f3s Estados Unidos xunto co seu marido, Goran Gaji\u0107, en novembro de 1991.\nF\u00edxose co\u00f1ecida nos Estados Unidos por interpretar o papel de Delenn, a embaixadora Minbari, nos 111 episodios da serie de televisi\u00f3n de ciencia ficci\u00f3n \"Babylon 5\" (1993-1998) e nas d\u00faas pel\u00edculas de televisi\u00f3n. O reco\u00f1ecemento internacional chegoulle da man do papel de Danielle Rousseau na serie de televisi\u00f3n da ABC \"Lost,\" interpretado entre 2004 e 2010.\nEn 1998, publicou \"Songs From Movies That Have Never Been Made,\" un CD que suspuxo a s\u00faa incursi\u00f3n na m\u00fasica como cantante\".\""}
{"id": "189045", "revid": "85894", "url": "https://gl.wikipedia.org/wiki?curid=189045", "title": "Ian Roberts", "text": "Ian Michael Roberts, nado o 29 de xullo de 1965 en Queens, Nova York, \u00e9 un actor, escritor e humorista estadounidense. Roberts escribiu e protagonizaou o filme de edici\u00f3n limitada \"Martin &amp; Orloff\", e fixo numerosos papeis como actor secundario en pel\u00edculas como \"\", \"Bring It On\", \", Drillbit Taylor, \" e \"Semi-Pro\"."}
{"id": "189047", "revid": "22570", "url": "https://gl.wikipedia.org/wiki?curid=189047", "title": "Loukanikos", "text": "Loukanikos (tam\u00e9n chamado de Riot Dog, Kanellos, ou abreviado como Louk) \u00e9 un can que ga\u00f1ou fama tras a s\u00faa participaci\u00f3n nas manifestaci\u00f3ns contra cortes en gasto p\u00fablico en Grecia, durante a crise econ\u00f3mica en Grecia.\nO can virou o s\u00edmbolo da resistencia grega contra os cortes de gastos p\u00fablicos, al\u00e9n de ga\u00f1ar website propio, onde son encami\u00f1adas as novas sobre a marcha das manifestaci\u00f3ns."}
{"id": "189056", "revid": "85894", "url": "https://gl.wikipedia.org/wiki?curid=189056", "title": "Lonxa", "text": "Unha lonxa ou rula \u00e9 calquera edificio p\u00fablico onde produtores e compradores grosistas venden e compran distintos produtos, a diferenza dun \"mercado\" no que os vendedores adoitan ser distribuidores intermediarios e os compradores adoitan ser particulares. Designa, como tal, a \"Lonxa Agropecuaria de Silleda\", hoxe \"Central Agropecuaria de Galicia\", para compravenda de gando, ou as antigas lonxas de tecidos e especias que durante os s\u00e9culos XV e XVI se constru\u00edron, sobre todo, en Catalu\u00f1a, Valencia (como a Lonxa da seda de Valencia) ou Arag\u00f3n.\nPor veces, tam\u00e9n pode designar simplemente un local comercial retallista.\nEn Galicia apl\u00edcase especialmente \u00f3 edificio mailas instalaci\u00f3ns anexas onde se realiza a exposici\u00f3n e primeira venda de peixe e marisco frescos. Cumpre o papel de centro de concentraci\u00f3n e comercializaci\u00f3n dos produtos pesqueiros en primeira venda .\nElementos dunha lonxa.\nDentro da variabilidade que poden presentar segundo o tama\u00f1o e actividades que se desenvolvan no seu interior, unha lonxa de peixe adoita comprender as seguintes instalaci\u00f3ns:\nResulta frecuente que pos\u00faan tam\u00e9n outras instalaci\u00f3ns anexas, como poden ser unha f\u00e1brica ou almac\u00e9n de xeo, c\u00e1maras frigor\u00edficas para conservar o peixe antes e despois da poxa, c\u00e1maras para conservaci\u00f3n das partidas retiradas da venda antes da s\u00faa destruci\u00f3n, as\u00ed como oficinas, servizos, vestiarios e outras instalaci\u00f3ns auxiliares. As lonxas de maior tama\u00f1o tam\u00e9n incl\u00faen espazos reservados para que certas empresas realicen as necesarias operaci\u00f3ns de preparaci\u00f3n do peixe (lavado, eviscerado, corte en toradas etc.) e acondicionamento para o transporte (envasado con xeo).\n\u00d3 estar constru\u00eddas a car\u00f3n do mar, en terreos de dominio p\u00fablico, son propiedade de Portos do Estado que foron transferidas \u00e1s comunidades aut\u00f3nomas. En Galicia seguen baixo a administraci\u00f3n estatal as lonxas da Coru\u00f1a, Vigo, Mar\u00edn e Ferrol (San Cibrao), dependendo t\u00f3dalas demais do ente aut\u00f3nomo Portos de Galicia. Funcionan como concesi\u00f3ns administrativas e xestionadas por confrar\u00edas de pescadores, que \u00e9 o habitual, ou por organizaci\u00f3ns de produtores, cooperativas, sociedades an\u00f3nimas, concellos etc.\nA entidade concesionaria cobre os seus gastos de mantemento e persoal mediante o cobro \u00f3 vendedor dunha porcentaxe non superior \u00f3 1% sobre o valor de compra do peixe.\nComercializaci\u00f3n.\nComercializaci\u00f3n en orixe.\nEn li\u00f1as xerais, a comercializaci\u00f3n do peixe nestas primeiras etapas comeza co transporte do peixe desde o barco ata a lonxa. Na Uni\u00f3n Europea \u00e9 obrigatorio que o pescador venda t\u00f3dalas s\u00faas capturas a traves dunha lonxa autorizada, o que non impide que se poida producir unha desviaci\u00f3n de parte das capturas a outras v\u00edas de comercializaci\u00f3n ilegal.\nEsta norma ten certas excepci\u00f3ns, como acontece coas capturas que se venden directamente desde o barco, sen necesidade de descarga na lonxa .\nA segunda fase \u00e9 a exposici\u00f3n e poxa dos diferentes lotes de peixe. A poxa pode ser realizada directamente polos titulares da concesi\u00f3n ou indirectamente a trav\u00e9s de entidades xestoras autorizadas para realizar esta actividade, as denominadas \"vendedur\u00edas\". Unha vez que os lotes de peixe son adxudicados, proh\u00edbese realizar unha segunda poxa nas lonxas (RD 1822/2009). Os compradores nas lonxas s\u00f3 poden ser grosistas de peixe, retallistas radicados na localidade onde se localiza o porto ou industrias alimentarias; s\u00f3 excepcionalmente se pode autorizar a venda directa a particulares, pero en pequenas cantidades de produto (que non superen os 3\u00a0kg de peixe ou marisco).\nTradicionalmente, a forma da poxa foi sempre \"\u00e1 baixa\" , \u00fanica f\u00f3rmula que permit\u00eda a normativa ata o ano 2006 , data a partir da cal se permitiu utilizar calquera outra f\u00f3rmula que facilite \u00f3s produtores rendabilizar as s\u00faas capturas e obter as\u00ed mellores prezos.\nMediante esta poxa \u00e1 baixa, un operario da lonxa vai cantando o prezo e baix\u00e1ndoo pouco a pouco ata que o comprador interesado \"d\u00e1 o m\u00edo\" e corta a poxa, marcando co seu nome a caixa ou caixa que compo\u00f1an o lote comprado.\nActualmente, as lonxas est\u00e1n informatizando as s\u00faas instalaci\u00f3ns e aplicando un sistema de poxa electr\u00f3nica que est\u00e1 erradicando a poxa por voceo. No novo sistema os prezos m\u00e1rcanse nunha gran pantalla e os compradores realizan a compra mediante un mando a distancia. A informatizaci\u00f3n abrangue tam\u00e9n outros procedementos administrativos (pesado, clasificaci\u00f3n, facturaci\u00f3n), documentais (etiquetaxe, rexistros de venda e rastrexabilidade) e estat\u00edsticos (movementos, capturas, prezos etc.).\nComercializaci\u00f3n en destino.\nA terceira e \u00faltima fase consiste na comercializaci\u00f3n cara o consumidor, tam\u00e9n denominada comercializaci\u00f3n en destino, para diferenciala da realizada nas fases anteriores que comprend\u00edan a comercializaci\u00f3n en orixe. As posibles modalidades de distribuci\u00f3n poden ser, ben directamente a trav\u00e9s das peixeiras que venden o peixe ou marisco nas prazas de abasto ou nas peixer\u00edas, ben a mercados centrais desde os que se distrib\u00fae \u00f3s retallistas, ou ben a establecementos industriais que se dedican \u00e1 transformaci\u00f3n e posterior comercializaci\u00f3n de produtos da pesca elaborados.\nOs responsables da lonxa deben identificar o produto para que se poida garantir a rastrexabilidade durante t\u00f3dalas fases seguintes. Esta identificaci\u00f3n real\u00edzase mediante a etiquetaxe regulamentaria e a emisi\u00f3n dunha nota de venda que conter\u00e1, entre outros datos, a identificaci\u00f3n do comprador e vendedor, o lugar e data de venda, a denominaci\u00f3n comercial e cient\u00edfica da especie obxecto da venda e a cantidade e prezo por quilogramo.\nControis oficiais.\nAs lonxas, como calquera outra industria alimentaria, deben estar en posesi\u00f3n de autorizaci\u00f3n sanitaria de funcionamento (n\u00famero de rexistro sanitario) e est\u00e1n sometidas a control oficial veterinario para comprobar que cumpren as condici\u00f3ns hixi\u00e9nicas e estruturais que esixe a normativa vixente, como a limpeza, desinfecci\u00f3n, desinsectaci\u00f3n e desratizaci\u00f3n, mantemento, control de auga e temperaturas, xesti\u00f3n de residuos e outros requisitos sanitarios.\nConfrar\u00edas.\nOs pescadores est\u00e1n afiliados en confrar\u00edas de pescadores, corporaci\u00f3ns de dereito p\u00fablico sen \u00e1nimo de lucro, que representan os seus intereses ante a Administraci\u00f3n, que recorre a elas como \u00f3rganos de consulta e colaboraci\u00f3n.\nAs confrar\u00edas naceron como sociedades gremiais de axuda mutua coas que os mari\u00f1eiros pretend\u00edan prever os imprevistos causados por naufraxios, cat\u00e1strofes ou situaci\u00f3ns similares. Como adoitaban organizarse \u00f3 redor de congregaci\u00f3ns relixiosas tomaron normalmente o nome da virxe ou santo \u00f3s que ped\u00edan protecci\u00f3n, denominaci\u00f3ns relixiosas que a\u00ednda conservan.\nAs lonxas de Galicia.\nEn Galicia est\u00e1n rexistradas 61 lonxas, segundo o censo de 2010 da Conseller\u00eda do Mar , distribu\u00eddas \u00f3 longo de toda a costa: 34 na Coru\u00f1a, 6 en Lugo e 21 en Pontevedra. Estes valores num\u00e9ricos non se corresponden co volume de vendas xa que, por exemplo, as lonxas da Coru\u00f1a e de Ribeira acumulan o 77% das vendas da provincia da Coru\u00f1a; as lonxas de Burela e Celeiro, o 99,85% das de Lugo; e a de Vigo, ela soa, o 76% das da provincia de Pontevedra.\nSegundo datos de 2008 , as poxas en primeira venda representaron en Galicia un total de 123.215 toneladas de peixe e mariscos nas catro grandes lonxas de Vigo, Coru\u00f1a, Mar\u00edn e Ferrol, m\u00e1is que t\u00f3dolos demais portos xuntos, que sumaron 108.216 toneladas. O total, 231.431 toneladas, representa o 34,04% do total espa\u00f1ol (679.908 toneladas).\nAs caracter\u00edsticas e volume de venda das diferentes lonxas var\u00edan dentro de amplas marxes: "}
{"id": "189061", "revid": "23204", "url": "https://gl.wikipedia.org/wiki?curid=189061", "title": "Bedfordshire", "text": "Bedfordshire \u00e9 un condado situado na rexi\u00f3n do Leste de Inglaterra, que limita con Cambridgeshire ao nordeste, con Northamptonshire ao norte, con Buckinghamshire ao oeste, e con Hertfordshire ao sueste. A s\u00faa capital \u00e9 Bedford.\n\u00c1 xente de Bedfordshire se lle co\u00f1ece coma \"Bedfordshire Bulldogs\" ou \"Clangers\", este \u00faltimo nome que prov\u00e9n dunha comida local.\nHistoria.\nO primeiro uso do nome foi no ano 1011 coma \"Bedanfordscir\", que significa \"cruzamento de r\u00edo\".\nXeograf\u00eda.\nO punto m\u00e1is alto at\u00f3pase en Chiltern Hills, con 243 metros sobre o nivel do mar."}
{"id": "189062", "revid": "98629", "url": "https://gl.wikipedia.org/wiki?curid=189062", "title": "Ayamonte", "text": "Ayamonte \u00e9 un concello e cidade espa\u00f1ola da provincia de Huelva, en Andaluc\u00eda, situada xunto \u00e1 desembocadura do r\u00edo Guadiana. Ten unha poboaci\u00f3n de 20.597 habitantes (2010) e unha superficie de 142 km\u00b2, cunha densidade de 143'2 hab/km\u00b2.\nPolo oeste limita con Portugal.\nO concello est\u00e1 formado por catro n\u00facleos de poboaci\u00f3n diferenciados entre si: Ayamonte, cidade que lle d\u00e1 nome; Punta del Moral, situado na praia oriental de Isla Canela; Pozo del Camino, situado ao leste xunto a Isla Cristina, e a Barriada de Canela, na zona norte de Isla Canela."}
{"id": "189066", "revid": "45576", "url": "https://gl.wikipedia.org/wiki?curid=189066", "title": "Gran Premio de Austria", "text": "O Gran Premio de Austria (en alem\u00e1n: Gro\u00dfer Preis von \u00d6sterreich) \u00e9 unha carreira de automobilismo de velocidade que formou parte do calendario da F\u00f3rmula 1 en distintos per\u00edodos entre e . O Gran Premio regresou ao calendario da F\u00f3rmula Un en .\nHistoria.\nO Gran Premio de Austria celebrouse en d\u00faas localizaci\u00f3ns diferentes situadas na zona de Zeltweg en Spielberg no sueste de Austria. Celebrouse por primeira vez nun campo de aviaci\u00f3n durante dous anos, daquela en 1969 foi constru\u00eddo un circu\u00edto permanente chamado \u00d6sterreichring e a F\u00f3rmula Un correu al\u00ed por primeira vez en e todas as carreiras subseguintes celebr\u00e1ronse al\u00ed en tres per\u00edodos distintos xa que o circu\u00edto foi remodelado e vendido.\nCircu\u00edto Aer\u00f3dromo de Zeltweg.\nUnha carreira f\u00f3ra de campionato celebrouse en 1963 na pista de aterraxe de Zeltweg que foi ga\u00f1ada polo australiano Jack Brabham. A primeira proba do campionato levouse a cabo no ano seguinte, e o italiano Lorenzo Bandini ga\u00f1ou a s\u00faa \u00fanica carreira no campionato de F\u00f3rmula Un nun Ferrari. A carreira foi un \u00e9xito, pero a pista considerouse demasiado perigosa. Era estreita e moi desigual, e os espectadores queix\u00e1banse das poucas \u00e1reas de visualizaci\u00f3n cara \u00e1 pista. A Federaci\u00f3n Internacional do Autom\u00f3bil eliminou esta carreira do calendario da F\u00f3rmula 1 ata que se constru\u00edse un circu\u00edto m\u00e1is adecuado.\n\u00d6sterreichring.\nDesde ata , o evento celebrouse no circu\u00edto de \u00d6sterreichring (traduci\u00f3n literal \"circu\u00edto austr\u00edaco\") (tam\u00e9n situado preto de Zeltweg). Foi constru\u00eddo nas pintorescas monta\u00f1as de Estiria e foi unha das pistas m\u00e1is r\u00e1pidas do campionato xunto con Monza e Hockenheimring. O Gran Premio de Austria foi designado como Gran Premio de Europa unha vez, en , cando este t\u00edtulo era unha designaci\u00f3n de honra outorgado cada ano a unha carreira de Gran Premio disputada en Europa. A moi r\u00e1pida pista era popular entre os pilotos, e as carreiras tiveron un \u00e9xito moderado. A primeira carreira nesta pista foi dominada por Ferrari, os seus potentes motores 12 en li\u00f1a permitiulles ser 16\u00a0km/h m\u00e1is r\u00e1pidos, que \u00e9 moito en termos de carreiras. A carreira de 1971 viu o piloto su\u00edzo Jo Siffert dominar no seu BRM e o brit\u00e1nico Jackie Stewart logrou o seu segundo campionato de pilotos. A carreira de 1975 viuse empanada polo accidente mortal do americano Mark Donohue, a carreira disputouse baixo a choiva e foi ga\u00f1ada por Vittorio Brambilla, ga\u00f1ando a \u00fanica carreira de F1 da s\u00faa carreira, e, fiel a seu estilo, estrelouse cando cruzou a li\u00f1a de meta no momento no que a carreira det\u00edvose antes de tempo porque a choiva empeorou. A carreira de 1976, o favorito local Niki Lauda non puido participar debido ao terrible accidente en N\u00fcrburgring, ga\u00f1ouna o brit\u00e1nico John Watson no ef\u00e9mero equipo Penske, ga\u00f1ando a s\u00faa primeira carreira na F\u00f3rmula Un.\nO Gran Premio de Austria de 1976 viu a modificaci\u00f3n da curva Voest-Hugel que converteuse nunha \u00fanica curva en lugar de d\u00faas; pero en 1977 instalouse unha chicana lenta en Voest-Hugel, que era onde se estrelou Donohue 2 anos antes. A que era a curva m\u00e1is r\u00e1pida da pista converteuse na curva m\u00e1is lenta e pasou a chamarse Hella-Licht Chicane. Esta carreira ga\u00f1ouna o australiano Alan Jones nun Shadow e do mesmo xeito que Brambilla e Watson, foi a s\u00faa primeira vitoria nun Gran Premio. A carreira de 1978 viu \u00f3 dominante Lotus 79 na primeira fila, o americano Mario Andretti estrelouse na Glatz Kurve na primeira volta, e o seu compa\u00f1eiro de equipo, o sueco Ronnie Peterson logrou a vitoria. A carreira de 1979 comezou a mostrar a superioridade dos motores turbo-charged neste circu\u00edto r\u00e1pido e de grande altitude. A\u00ednda que Jones ga\u00f1ou de novo nun Williams, Jean-Pierre Jabouille e Ren\u00e9 Arnoux nos seus Renault foron capaces de dominar este evento e a carreira do ano seguinte, que ga\u00f1ou Jabouille. A carreira de 1981 viu tres coches turboalimentados dominando a primeira fila e na carreira, a inmensa potencia do Ferrari e a pilotaxe de Didier Pironi axud\u00e1ronlle a estar na batalla cos catro mellores coches e entrar nunha batalla polos cinco primeiros postos, que se prolongou durante un tempo, pero os catro coches finalmente pas\u00e1ronlle, un dos cales Jacques Laffite chegou a ga\u00f1ar a carreira. A carreira de 1982 viu un espectacular show no que cinco coches turbo dominaron a grella; todos menos un destes coches retir\u00e1ronse con problemas mec\u00e1nicos, inclu\u00eddo o italiano Riccardo Patrese que tivo un espectacular accidente nas Texaco Bends e o franc\u00e9s Alain Prost, cuxo motor expirou, a falta de poucas voltas para meta, cando lideraba. Despois da retirada de Prost, a carreira converteuse nunha carreira moi igualada entre o italiano Elio de Angelis nun Lotus e o fin\u00e9s Keke Rosberg nun Williams. Rosberg marchaba constantemente lonxe en De Angelis; pero logo da retirada de Prost, Rosberg comezou a recortar 1\u00b45 segundos por volta a De Angelis; e na \u00faltima volta os dous pilotos loitaban pola vitoria, De Angelis foi capaz de manter baixo control a Rosberg e ga\u00f1ar por menos da metade da lonxitude dun coche, 0\u00b405 segundos. A carreira de 1984 viu finalmente a Lauda lograr a vitoria en casa no seu McLaren. Prost ga\u00f1ou as d\u00faas carreiras seguintes. A carreira de 1985 viu un accidente terrible na Curva Panorama cando Andrea de Cesaris derrapou espectacularmente co seu Ligier, o que lle levou a ser despedido do equipo. 1986 viu o piloto austr\u00edaco Gerhard Berger liderar as primeiras voltas no seu Benetton-BMW de 1,400\u00a0bhp (1,044\u00a0kW; 1,419 PS), pero os problemas el\u00e9ctricos arruinaron a s\u00faa carreira e Alain Prost logrou a vitoria con m\u00e1is dunha volta de vantaxe sobre os Ferrari de Michele Alboreto e Stefan Johansson.\nA carreira de 1987 reiniciouse d\u00faas veces debido a accidentes na estreita grella da recta de sa\u00edda. Esta pista tam\u00e9n foi considerada demasiado perigosa para os est\u00e1ndares da FIA, debido \u00e1 cantidade de curvas de alta velocidade, a falta de protecci\u00f3n das \u00e1rbores, os muros de contenci\u00f3n e os accidentes no comezo de moitas carreiras na estreita recta de boxes. O aumento das velocidades eran tam\u00e9n un problema crecente en \u00d6sterreichring, o ga\u00f1ador da pole Nelson Piquet promediou 255\u00b4756\u00a0km/h no seu Williams con motor Honda de 1100 CV. Piquet terminou segundo detr\u00e1s do seu compa\u00f1eiro de equipo, o brit\u00e1nico Nigel Mansell. Os intentos de albergar de novo a carreira non tiveron \u00e9xito, e o evento desapareceu durante unha d\u00e9cada, ata .\nRemodelaci\u00f3n do Circu\u00edto.\nEn e , a pista foi remodelada e actualizada, o que permitiu organizar novamente o Gran Premio de Austria entre e . A maior parte da pista remodelada, que recibiu o nome de A1-Ring polo patrocinador, esta situada no territorio municipal de Spielberg. Spielberg d\u00e1se agora como sede do Gran Premio. Todo o circu\u00edto foi redese\u00f1ado por Hermann Tilke, e a pista perdeu todas as s\u00faas longas e amplas curvas, ademais das Texaco Bends (que se fixeron m\u00e1is curtas e m\u00e1is lentas) e a chicana Hella-Licht, as curvas Flatschach, Dr. Tiroch e a primeira metade da recta oposta ata onde estaba a Bosch-Kurve foron eliminadas e substitu\u00eddas por unha derivaci\u00f3n que levaba directamente \u00e1 segunda metade da recta oposta en subida r\u00e1pida. O evento de 2002 recibiu publicidade negativa logo de que Ferrari ordenara a Rubens Barrichello ceder a s\u00faa vitoria a Michael Schumacher. Isto conduciu \u00e1 prohibici\u00f3n de ordes de equipo que determinen de forma artificial o resultado dunha carreira. Este Gran Premio foi un dos alicerces do calendario ata que albergou a s\u00faa \u00faltima carreira en 2003.\nEn xullo de 2013, informouse de que o novo propietario do circu\u00edto Red Bull chegara a un acordo con Bernie Ecclestone para revivir o Gran Premio de Austria logo dunha ausencia de dez anos no calendario. A carreira d\u00e9uselle unha data provisional de xullo de 2014. E o 6 de decembro, o calendario publicado oficialmente inclu\u00eddo o Gran Premio de Austria nela.\nGa\u00f1adores do Gran premio de Austria.\nGa\u00f1adores m\u00faltiples.\nPilotos.\nS\u00f3 se incl\u00faen as carreiras do Campionato do Mundo\nConstrutores.\nO fondo de cor rosa indica que unha carreira non forma parte do Campionato do Mundo de F\u00f3rmula Un.\nEquipos en letra grosa seguen competindo no Campionato Mundial de F\u00f3rmula 1.\nPor ano.\nO fondo de cor rosa indica que unha carreira non forma parte do Campionato do Mundo de F\u00f3rmula Un."}
{"id": "189067", "revid": "54336", "url": "https://gl.wikipedia.org/wiki?curid=189067", "title": "Concatedral de San Xiao de Ferrol", "text": "A concatedral de San Xiao \u00e9 un templo de culto cat\u00f3lico situado na cidade de Ferrol (Galiza) e adicada ao patr\u00f3n da cidade, San Xiao. Pertence \u00e1 diocese de Mondo\u00f1edo-Ferrol e tr\u00e1tase do monumento relixioso m\u00e1is importante da cidade.\nHistoria.\nO templo foi proxectado polo enxe\u00f1eiro e arquitecto de mari\u00f1a Juli\u00e1n S\u00e1nchez Bort a partir do ano 1763, e comezouse a constru\u00edr en 1765 sobre os restos dunha antiga igrexa rom\u00e1nica, sendo finalizado en 1772. Este templo estaba proxectado para a nova barriada que se levantaba na cidade de Ferrol. En 1959, mediante unha bula de Xo\u00e1n XXIII acadou a categor\u00eda de concatedral o 9 de marzo, o motivo polo cal acadou a categor\u00eda de concatedral e non de catedral foi porque na s\u00faa mesma diocese xa hab\u00eda outra catedral, a catedral de Mondo\u00f1edo.\nDescrici\u00f3n.\nNa s\u00faa planta centrada e nos primeiros proxectos, recoll\u00edanse conceptos arquitect\u00f3nicos renacentistas, a\u00ednda que o edificio consid\u00e9rase neocl\u00e1sico. O templo presenta a peculiaridade de ter a s\u00faa planta en forma de cruz grega e non latina como \u00e9 habitual. Est\u00e1 cuberta cunha gran c\u00fapula, que non se deixa ver ao exterior. Ten capelas laterais e unha fachada principal flanqueada por d\u00faas torres rematadas por c\u00fapulas. A portada repite modelos compositivos propios do manierismo."}
{"id": "189068", "revid": "23204", "url": "https://gl.wikipedia.org/wiki?curid=189068", "title": "La Opini\u00f3n A Coru\u00f1a", "text": "La Opini\u00f3n A Coru\u00f1a \u00e9 un xornal galego de informaci\u00f3n xeral da cidade da Coru\u00f1a (Galiza) cun \u00e1mbito predominantemente local.\nIniciou a s\u00faa publicaci\u00f3n o 4 de outubro do ano 2000 formando parte do grupo de comunicaci\u00f3n Editorial Prensa Ib\u00e9rica. No 2002 acacou unha difusi\u00f3n de 5.866 exemplares (OXD).\nActualmente conta cunha edici\u00f3n electr\u00f3nica, \"laopinioncoruna.es\"."}
{"id": "189073", "revid": "10599", "url": "https://gl.wikipedia.org/wiki?curid=189073", "title": "British Columbia", "text": ""}
{"id": "189074", "revid": "43749", "url": "https://gl.wikipedia.org/wiki?curid=189074", "title": "Colombie-Britannique", "text": ""}
{"id": "189080", "revid": "23204", "url": "https://gl.wikipedia.org/wiki?curid=189080", "title": "Alikovo", "text": "Alikovo (en ruso: \u0410\u043b\u0438\u043a\u043e\u0432\u043e; en chuvaxo: \u042d\u043b\u0115\u043a, \u0116lek) \u00e9 unha localidade rural (segundo a divisi\u00f3n administrativa rusa, un selo), que ademais \u00e9 o centro administrativo do distrito de Alikovo, situado na Rep\u00fablica dos Chuvaxos, Rusia, que se atopa a 67 quil\u00f3metros \u00f3 sur de Cheboksary.\nXeograf\u00eda.\nO r\u00edo Aba\u0161yrma discorre preto de Alikovo e a aldea m\u00e1is pr\u00f3xima \u00e9 Siner.\nClima.\nO clima do poboado \u00e9 continental, con invernos fr\u00edos e longos e ver\u00e1ns c\u00e1lidos. A temperatura media en xaneiro \u00e9 de -12,9\u00a0\u00b0C; a temperatura media en xullo \u00e9 18,3\u00a0\u00b0C. A temperatura m\u00ednima rexistrada foi de -44\u00a0\u00b0C e a m\u00e1xima de 37\u00a0\u00b0C. As precipitaci\u00f3ns anuais medias son de 552 mil\u00edmetros.\nInfraestruturas.\nA maior\u00eda dos 2 500 habitantes desta localidade son de etnia chuvaxa. As infraestruturas do poboado incl\u00faen un centro cultural, un teatro, unha biblioteca, cl\u00ednicas m\u00e9dicas e varias tendas. Tam\u00e9n hai unha oficina de correos, un estadio, un restaurante e caf\u00e9s, e varias gasolineiras. O mercado abre os xoves. Ha dous parques, o parque central e outro adicado a Andriyan Nikolayev.\nEducaci\u00f3n.\nCentros educativos que se atopan en Alikovo constan dunha escola media e dunha escola de m\u00fasica.\nCultura.\nOs recursos culturais incl\u00faen un museo, un teatro, unha orquestra de veteranos, unha banda de m\u00fasica escolar e un coro. No ver\u00e1n cel\u00e9brase o festival Internacional Chuvaxo \"Vir'yal shevlisem\" (en galego, filloas de Vir'yal).\nEconom\u00eda.\nA econom\u00eda de Alikovo est\u00e1 representada por oficinas de bancos e de compa\u00f1\u00edas de seguros, oficinas de compa\u00f1\u00edas de telecomunicaci\u00f3ns e compa\u00f1\u00edas de construci\u00f3n."}
{"id": "189084", "revid": "22570", "url": "https://gl.wikipedia.org/wiki?curid=189084", "title": "Belv\u00eds, rede socioeducativa", "text": "Belv\u00eds, rede socioeducativa, \u00e9 a denominaci\u00f3n dunha rede social posta en marcha pola AS-PG co obxectivo de ofrecer ao profesorado galego e \u00e1s familias espazos de intercambio de opini\u00f3ns e traballo colaborativo en galego afondando na posibilidade de converter as redes sociais en canles de comunicaci\u00f3n entre escola, sociedade e familia para, deste xeito, contribu\u00edr a crear unha instituci\u00f3n aberta, actualizada e part\u00edcipe das caracter\u00edsticas da sociedade e os seus problemas.\nHistoria.\nBelv\u00eds comezou a xestarse en abril de 2011, no contexto das Xornadas de Lingua e Literatura e naceu coa pretensi\u00f3n de aproveitar os v\u00ednculos que xera o uso de redes sociais para fortalecer a interacci\u00f3n entre as instituci\u00f3ns educativas e o resto de axentes sociais e as\u00ed poder ofrecer unha axuda ao alumnado para co\u00f1ecer as oportunidades do mundo laboral, educativo, de lecer e a desenvolver destrezas para tomar decisi\u00f3ns de cara a organizar a propia vida profesional. Presentouse publicamente o 29 de setembro, nas XXXV Xornadas de Ver\u00e1n da Coru\u00f1a. Est\u00e1 programada en Elgg e leva integrado un AVE (ambiente virtual de aprendizaxe) baseado en Moodle."}
{"id": "189085", "revid": "5132", "url": "https://gl.wikipedia.org/wiki?curid=189085", "title": "Belgacom Spirou Basket", "text": ""}
{"id": "189086", "revid": "98629", "url": "https://gl.wikipedia.org/wiki?curid=189086", "title": "Fernando P\u00e9rez Fern\u00e1ndez", "text": "Fernando Javier P\u00e9rez Fern\u00e1ndez, nado en Barbeito (Vilasantar) en 1972, \u00e9 un pol\u00edtico galego do PPdeG, que \u00e9 alcalde de Vilasantar dende 2011.\nTraxectoria.\nNatural de Barbeito, foi t\u00e9cnico de deporte do concello de Vilasantar dende 2006. En 2011 presentouse \u00e1s elecci\u00f3ns municipais encabezando a candidatura do PPdeG de Vilasantar. Obtivo a maior\u00eda absoluta superando por 27 votos ao BNG (encabezado por Manuela Garc\u00eda Freire), obtendo cinco dos nove concelleiros e foi elixido alcalde.\nNo ano 2013 foi imputado tras unha querela do BNG por un suposto delito de prevaricaci\u00f3n, ao deixar caducar un expediente ao aparellador do concello, t\u00edo del. En 2014 a denuncia foi arquivada por non apreciarse indicios de delito, a\u00ednda que si constata \"certa inactividade\" por parte do alcalde respecto do expediente.\nNas elecci\u00f3ns municipais de 2015, volveu ga\u00f1ar con maior\u00eda absoluta as elecci\u00f3ns, aumentando a seis o n\u00famero de concelleiros obtidos, por tres do BNG. Nas elecci\u00f3ns municipais de 2019 volveu a acadar a alcald\u00eda co mesmo n\u00famero de concelleiros."}
{"id": "189087", "revid": "1888", "url": "https://gl.wikipedia.org/wiki?curid=189087", "title": "Fernando Javier P\u00e9rez Fern\u00e1ndez", "text": ""}
{"id": "189089", "revid": "56817", "url": "https://gl.wikipedia.org/wiki?curid=189089", "title": "Gran Premio do Xap\u00f3n de 2011", "text": "O Gran Premio do Xap\u00f3n de 2011, est\u00e1 programado para ser a d\u00e9cimo quinta carreira da tempada de F\u00f3rmula Un de . levarase a cabo o 9 de outubro de 2011 no circu\u00edto de Suzuka.\nLogo de ga\u00f1ar en Singapur, Sebastian Vettel necesita s\u00f3 un punto nas cinco carreiras que restan para asegurar o seu segundo campionato mundial de pilotos sucesivo."}
{"id": "189091", "revid": "89787", "url": "https://gl.wikipedia.org/wiki?curid=189091", "title": "\u00c1cido hialur\u00f3nico", "text": "O \u00e1cido hialur\u00f3nico, tam\u00e9n chamado hialurona ou hialuronato (desprotonado), \u00e9 un heteropolisac\u00e1rido ani\u00f3nico, non sulfatado do grupo dos glicosaminoglicanos presente na matriz extracelular dos tecidos conectivos, epitelial, e nervioso. \u00c9 \u00fanico entre o grupo dos glicosaminoglicanos porque non est\u00e1 sulfatado, se forma na membrana plasm\u00e1tica e non no aparato de Golgi como os demais, e pode ser enorme, con pesos moleculares que a mi\u00fado son de mill\u00f3ns de daltons.\n\u00c9 un dos compo\u00f1entes principais da matriz extracelular, e contrib\u00fae significativamente \u00e1 proliferaci\u00f3n e migraci\u00f3n celular, e pode estar implicado na progresi\u00f3n dalg\u00fans tumores malignos.\nUnha persoa de 70\u00a0kg ten aproximadamente 15\u00a0g de \u00e1cido hialur\u00f3nico no seu corpo, e un terzo do total \u00e9 reciclado (degradado e sintetizado) cada d\u00eda. O \u00e1cido hialur\u00f3nico \u00e9 tam\u00e9n un compo\u00f1ente da c\u00e1psula extracelular das bacterias do grupo dos estreptococos A, e crese que infl\u00fae na virulencia da bacteria.\nA denominaci\u00f3n \"\u00e1cido hialur\u00f3nico\" procede do grego \"hyalos\", que significa v\u00edtreo (porque foi inicialmente illado do humor v\u00edtreo) e do \u00e1cido glicur\u00f3nico, que \u00e9 un dos seus principais compo\u00f1entes. Por\u00e9n, a mol\u00e9cula en condici\u00f3ns fisiol\u00f3xicas normais est\u00e1 na s\u00faa forma ionizada poliani\u00f3nica, polo que moi a mi\u00fado se lle denomina \"hialurona\". Finalmente, o termo \"hialuronato\" ref\u00edrese \u00e1 base conxugada do \u00e1cido hialur\u00f3nico. Neste artigo utilizarase principalmente a denominaci\u00f3n \u00e1cido hialur\u00f3nico.\nFunci\u00f3ns.\nAta finais da d\u00e9cada de 1970, a hialurona describ\u00edase como un polisac\u00e1rido pega\u00f1ento moi ubicuo na matriz extracelular de moitos tecidos. Por exemplo, era o principal compo\u00f1ente do l\u00edquido sinovial, e sab\u00edase que incrementaba a viscosidade dese flu\u00eddo. Xunto coa lubricina, \u00e9 un dos compo\u00f1entes lubricantes principais dos flu\u00eddos.\nO \u00e1cido hialur\u00f3nico \u00e9 un importante compo\u00f1ente do tecido cartilaxinoso articular, onde se presenta como un material que recobre a c\u00e9lula do tecido, o condrocito. Cando os mon\u00f3meros de agrec\u00e1n (un proteoglicano) se unen ao \u00e1cido hialur\u00f3nico en presenza das prote\u00ednas de uni\u00f3n, f\u00f3rmanse grandes agregados cargados negativamente. Desta maneira, a\u00ednda que o \u00e1cido hialur\u00f3nico non forma proteoglicanos con prote\u00ednas, si pode unirse a outros proteoglicanos (que conte\u00f1en outros glicosaminoglicanos) e formar estes enormes agregados. Estes agregados rete\u00f1en auga e son responsables da resistencia \u00e1 compresi\u00f3n da cartilaxe. O peso molecular do \u00e1cido hialur\u00f3nico da cartilaxe decrece coa idade, pero a cantidade aumenta.\nO \u00e1cido hialur\u00f3nico \u00e9 tam\u00e9n un compo\u00f1ente principal da pel, onde est\u00e1 implicado na reparaci\u00f3n do tecido danado. Cando a pel se exp\u00f3n de forma excesiva aos raios ultravioleta B, infl\u00e1mase (queimadura solar) e as c\u00e9lulas da derme deixan de producir tanto \u00e1cido hialur\u00f3nico, e incrementan o ritmo de degradaci\u00f3n da mol\u00e9cula. Os produtos da degradaci\u00f3n do \u00e1cido hialur\u00f3nico tam\u00e9n se acumulan na pel despois da exposici\u00f3n aos raios ultravioleta.\nComo \u00e9 moi abondoso nas matrices extracelulares, o \u00e1cido hialur\u00f3nico tam\u00e9n contrib\u00fae \u00e1 hidrodin\u00e1mica do tecido, ao movemento e proliferaci\u00f3n de c\u00e9lulas, e participa en diversas interacci\u00f3ns con receptores da superficie celular, notablemente naquelas c\u00e9lulas que te\u00f1en os seus receptores primarios, CD44 e RHAMM. O aumento de CD44 na c\u00e9lula ac\u00e9ptase como un marcador da activaci\u00f3n celular en linfocitos. A contribuci\u00f3n do \u00e1cido hialur\u00f3nico ao crecemento tumoral pode deberse \u00e1 s\u00faa interacci\u00f3n co CD44. O receptor CD44 participa nas interacci\u00f3ns da adhesi\u00f3n celular requiridas polas c\u00e9lulas tumorais.\nA\u00ednda que o \u00e1cido hialur\u00f3nico se une ao receptor CD44, hai evidencias de que os produtos de degradaci\u00f3n do \u00e1cido hialur\u00f3nico transducen o seu sinal inflamatorio por medio do receptor TLR2 (\"toll-like receptor 2\"), do TLR4 ou de ambos os dous nos macr\u00f3fagos e c\u00e9lulas dendr\u00edticas. O TLR e o \u00e1cido hialur\u00f3nico xogan, pois, un papel na inmunidade innata.\nAs altas concentraci\u00f3ns de \u00e1cido hialur\u00f3nico observadas no cerebro de ratas novas, e as reducidas concentraci\u00f3ns no cerebro dos adultos suxiren que o \u00e1cido hialur\u00f3nico xoga un papel importante no desenvolvemento do cerebro.\nEstrutura.\nAs propiedades do \u00e1cido hialur\u00f3nico foron determinadas inicialmente na d\u00e9cada de 1930 no laboratorio de Karl Meyer.\nO \u00e1cido hialur\u00f3nico \u00e9 un pol\u00edmero dun disac\u00e1rido que se repite, o cal est\u00e1 composto por \u00e1cido D-glicur\u00f3nico e D-N-acetilglicosamina, unidos por enlaces glicos\u00eddicos alternantes \u03b2-1,4 e \u03b2-1,3. A mol\u00e9cula pode conter ata uns 25.000 destes disac\u00e1ridos repetidos e pode ter un peso molecular que vai desde 5.000 a 20.000.000 de daltons \"in vivo\", segundo a s\u00faa lonxitude. O peso molecular medio da mol\u00e9cula no l\u00edquido sinovial humano \u00e9 de 3\u22124 mill\u00f3ns de Da, e o \u00e1cido hialur\u00f3nico purificado de cord\u00f3n umbilical humano \u00e9 de 3.140.000 Da.\nO \u00e1cido hialur\u00f3nico \u00e9 enerxeticamente estable, en parte a causa da estereoqu\u00edmica dos seus compo\u00f1entes disac\u00e1ridos. Os grupos qu\u00edmicos voluminosos de cada azucre est\u00e1n en posici\u00f3ns estericamente favorecidas, mentres que os pequenos \u00e1tomos de hidr\u00f3xeno disp\u00f3ense en posici\u00f3ns axiais menos favorables.\nO \u00e1cido hialur\u00f3nico non est\u00e1 sulfatado.\nBios\u00edntese.\nO \u00e1cido hialur\u00f3nico sintet\u00edzase pola acci\u00f3ns duns encimas que son un tipo de prote\u00edna integral de membrana chamadas hialurona sintases, das cales os vertebrados te\u00f1en tres tipos: HAS1, HAS2 e HAS3. Estes encimas alongan o \u00e1cido hialur\u00f3nico ao engadir sucesivamente unidades de \u00e1cido glicur\u00f3nico e N-acetilglicosamina ao polisac\u00e1rido en formaci\u00f3n a medida que este \u00e9 extru\u00eddo a trav\u00e9s do transportador ABC atravesando a membrana e pasando ao espazo extracelular.\nA s\u00edntese do \u00e1cido hialur\u00f3nico \u00e9 inhibida pola 4-metilumbeliferona (himecromona, heparvit), que \u00e9 un derivado da 7-hidroxi-4-metilcumarina.\nEsta inhibici\u00f3n selectiva (que non inhibe a s\u00edntese doutros glicosaminoglicanos) pode ser \u00fatil na prevenci\u00f3n das met\u00e1stases de c\u00e9lulas tumorais malignas.\nProduci\u00f3n e importancia econ\u00f3mica.\nO uso cada vez maior do \u00e1cido hialur\u00f3nico en cirurx\u00eda est\u00e9tica e outras aplicaci\u00f3ns fixo que a produci\u00f3n da substancia adquirise cada vez m\u00e1is importancia industrial. En 2004 o kg m\u00e1is barato desta substancia estaba arredor de 5.000 euros. \nO \u00e1cido hialur\u00f3nico non pode obterse por s\u00edntese qu\u00edmica, sen\u00f3n s\u00f3 por t\u00e9cnicas de bioenxe\u00f1ar\u00eda con procesos de fermentaci\u00f3n bacteriana do \u00e1cido ur\u00f3nico. O \"Bacillus subtilis\" foi modificado xeneticamente recentemente para producir hialurona humana por un m\u00e9todo patentado . Pero o m\u00e1is com\u00fan \u00e9 a s\u00faa produci\u00f3n a partir de fontes naturais. As fontes m\u00e1is utilizadas son as cristas dos galos, as aletas de escualos e o cord\u00f3n umbilical. En concreto, a crista dos galos \u00e9 esencialmente unha gran superficie de pel, que cont\u00e9n \u00e1cido hialur\u00f3nico e que aumenta a concentraci\u00f3n desta substancia en resposta \u00e1 testosterona. As gali\u00f1as tam\u00e9n presentan este composto, pero en menor proporci\u00f3n.\nOutra das fontes principais era o humor v\u00edtreo e o l\u00edquido sinovial das articulaciones de gando vac\u00fan pero por mor da epidemia do mal das vacas tolas estas fontes foron cuestionadas. O grupo de Reciclado e valorizaci\u00f3n de residuos do Instituto de Investigaci\u00f3ns Mari\u00f1as (IIM) espa\u00f1ol patentou unha forma de extraelo dos residuos do peixe.\nO desenvolvemento da s\u00faa produci\u00f3n e da dos seus derivados est\u00e1 promovendo a aparici\u00f3n de numerosas patentes. Alg\u00fans exemplos son o \u00c1cido Hialur\u00f3nico Non Animal Estabilizado (NAHSA), que como non cont\u00e9n prote\u00ednas de orixe animal non esixe que se faga un test da pel antes do tratamento, e o DXL\u2122, f\u00f3rmula de mol\u00e9culas de \u00e1cido hialur\u00f3nico de dobre entrecruzamento, que fai que o \u00e1cido hialur\u00f3nico dure m\u00e1is.\nReceptores celulares para o \u00e1cido hialur\u00f3nico.\nAta o momento, os receptores celulares para o \u00e1cido hialur\u00f3nico que foron identificados pertencen a tres grupos: CD44, receptor para a motilidade mediada polo \u00e1cido hialur\u00f3nico (RHAMM) e a mol\u00e9cula 1 de adhesi\u00f3n intracelular (ICAM-1). O CD44 e a ICAM-1 xa se co\u00f1ec\u00edan como mol\u00e9culas que intervi\u00f1an na adhesi\u00f3n celular doutros ligandos antes que se descubrise que tam\u00e9n se un\u00eda a eles o \u00e1cido hialur\u00f3nico.\nO CD44 est\u00e1 amplamente distribu\u00eddo polo corpo, e a demostraci\u00f3n formal da uni\u00f3n \u00e1cido hialur\u00f3nico-CD44 fix\u00e9rona Aruffo et al. en 1990. Actualmente, consid\u00e9rase o principal receptor da superficie celular para o \u00e1cido hialur\u00f3nico. O CD44 media a interacci\u00f3n da c\u00e9lula co \u00e1cido hialur\u00f3nico e a uni\u00f3n de ambos \u00e9 unha parte importante de varios procesos fisiol\u00f3xicos, como a agregaci\u00f3n, migraci\u00f3n, proliferaci\u00f3n e activaci\u00f3n de c\u00e9lulas; a adhesi\u00f3n c\u00e9lula-c\u00e9lula e c\u00e9lula-substrato; a endocitose de \u00e1cido hialur\u00f3nico, a cal conduce ao catabolismo do \u00e1cido hialur\u00f3nico en macr\u00f3fagos; a ensamblaxe de matrices a partir de \u00e1cido hialur\u00f3nico e proteoglicanos. Kaya et al. propuxeron dous papeis importantes desempe\u00f1ados polo CD44 na pel. O primeiro \u00e9 a regulaci\u00f3n da proliferac\u00ed\u00f3n dos queratinocitos en resposta a est\u00edmulos extracelulares, e o segundo \u00e9 o mantemento da homeostase do \u00e1cido hialur\u00f3nico local.\nO receptor ICAM-1 co\u00f1\u00e9cese principalmente como un receptor metab\u00f3lico da superficie celular para o \u00e1cido hialur\u00f3nico, e esta prote\u00edna pode ser responsable da retirada do \u00e1cido hialur\u00f3nico do plasma sangu\u00edneo e linfa, o que sup\u00f3n probablemente a maior\u00eda da reciclaxe de \u00e1cido hialur\u00f3nico no corpo Deste modo, a uni\u00f3n de ligandos a este receptor inicia unha cascada moi coordinada de eventos que incl\u00faen a formaci\u00f3n dunha ves\u00edcula endoc\u00edtica, a s\u00faa fusi\u00f3n cos lisosomas primarios, a dixesti\u00f3n encim\u00e1tica orixinando monosac\u00e1ridos, o transporte activo transmembrana deses azucres ao citosol, a fosforilaci\u00f3n da N-acetilglicosamina e a desacetilaci\u00f3n encim\u00e1tica. Como indica o seu nome, a ICAM-1 pode tam\u00e9n servir como mol\u00e9cula para a adhesi\u00f3n celular, e a uni\u00f3n do \u00e1cido hialur\u00f3nico ao receptor ICAM-1 pode contribu\u00edr ao control da activaci\u00f3n inflamatoria mediada por ICAM-1.\nDegradaci\u00f3n.\nA hialurona degr\u00e1dase por unha familia de encimas chamados hialuronidases. Nos humanos, hai polo menos sete tipos de encimas do tipo das hialuronidases, alg\u00fans dos cales son supresores de tumores. Os produtos de degradaci\u00f3n da hialurona, que son oligosac\u00e1ridos e hialuronas de peso molecular moi baixo, mostran propiedades proanxiox\u00e9nicas . Ademais, estudos recentes mostran que os fragmentos de hialurona, e non as hialuronas nativas de alto peso molecular, poden inducir respostas inflamatorias nos macr\u00f3fagos e c\u00e9lulas dendr\u00edticas cando hai danos tisulares e no rexeitamento dos transplantes de pel.\nPapel do \u00e1cido hialur\u00f3nico na curaci\u00f3n de feridas.\nA pel \u00e9 unha barreira que nos separa do ambiente externo e act\u00faa impedindo a entrada de axentes infecciosos no corpo. Pero unha vez que a pel foi danada por unha ferida, os tecidos que est\u00e1n debaixo est\u00e1n expostos \u00e1 infecci\u00f3n; por tanto, \u00e9 moi importante que exista unha curaci\u00f3n r\u00e1pida e efectiva que reconstr\u00faa esta barreira. A curaci\u00f3n das feridas na pel \u00e9 un proceso complexo, e incl\u00fae diversas interacci\u00f3ns que se inician pola hemostase e a liberaci\u00f3n de factores derivados das plaquetas. As seguintes fases polas que se pasa son: inflamaci\u00f3n, formaci\u00f3n de tecido granular, reepitelizaci\u00f3n e remodelaci\u00f3n. O \u00e1cido hialur\u00f3nico probablemente xoga un papel multifac\u00e9tico na mediaci\u00f3n destes procesos que te\u00f1en lugar na c\u00e9lula e na matriz extracelular. As funci\u00f3ns que se propuxo que exerce o \u00e1cido hialur\u00f3nico na curaci\u00f3n das feridas expl\u00edcanse a continuaci\u00f3n.\nInflamaci\u00f3n.\nNos procesos de inflamaci\u00f3n x\u00e9ranse moitos factores biol\u00f3xicos, como factores de crecemento, citocinas, eicosanoides etc. Estes factores son necesarios para as seguintes fases do proceso de curaci\u00f3n da ferida porque promoven a migraci\u00f3n de c\u00e9lulas inflamatorias, fibroblastos, e c\u00e9lulas endoteliais cara ao lugar da ferida.\nO tecido danado na fase inflamatoria inicial do proceso de reparaci\u00f3n cont\u00e9n abundante \u00e1cido hialur\u00f3nico, probablemente como resultado do incremento da s\u00faa s\u00edntese. O \u00e1cido hialur\u00f3nico act\u00faa como un protmotor da inflamaci\u00f3n inicial, o que \u00e9 crucial para a reparaci\u00f3n. Nun modelo murino (de ratos) de carraxenina/inflamaci\u00f3n inducida por IL-1, observouse que o \u00e1cido hialur\u00f3nico fai aumentar a infiltraci\u00f3n celular. Kobayashi e os seus colegas mostraron que exist\u00eda un incremento dependente da dose das citocinas proinflamatorias TNF-\u03b1 e produci\u00f3n de IL-8 polos fibroblastos humanos uterinos a concentraci\u00f3ns de \u00e1cido hialur\u00f3nico de 10\u03bcg/ml a 1\u00a0mg/ml por medio dun mecanismo mediado por CD44. As c\u00e9lulas endoteliais, en resposta \u00e1s citocinas inflamatorias como TNF-\u03b1, e o lipopolisac\u00e1rido das paredes bacterianas, tam\u00e9n sintetiza \u00e1cido hialur\u00f3nico, o cal facilita a adhesi\u00f3n primaria de linfocitos activados por citocinas que expresan as variedades de CD44 de uni\u00f3n ao \u00e1cido hialur\u00f3nico en condici\u00f3ns de fluxo est\u00e1tico e laminar. \u00c9 interesante sinalar que o \u00e1cido hialur\u00f3nico ten d\u00faas funci\u00f3ns contraditorias no proceso inflamatorio. Non s\u00f3 promove a inflamaci\u00f3n, como se dixo antes, sen\u00f3n que tam\u00e9n pode moderar a resposta inflamatoria, o que pode contribu\u00edr \u00e1 estabilizaci\u00f3n da matriz do tecido de granular, como se describe no seguinte apartado.\nGranulaci\u00f3n e organizaci\u00f3n da matriz do tecido granular.\nO tecido granular (de cicatrizaci\u00f3n) \u00e9 o tecido conectivo fibroso que perfunde e substit\u00fae o co\u00e1gulo de fibrina durante a curaci\u00f3n dunha ferida. Crece xeralmente desde a base da ferida e pode encher feridas de case calquera tama\u00f1o durante a s\u00faa curaci\u00f3n. O \u00e1cido hialur\u00f3nico \u00e9 abundante na matriz do tecido granular. Diversas funci\u00f3ns celulares que son esenciais para a reparaci\u00f3n do tecido poden atribu\u00edrse a esta rede rica en \u00e1cido hialur\u00f3nico. Estas funci\u00f3ns incl\u00faen a facilitaci\u00f3n da migraci\u00f3n celular na matriz provisoria da ferida, a proliferaci\u00f3n celular e a organizaci\u00f3n da matriz do tecido granular. Como a iniciaci\u00f3n da inflamaci\u00f3n \u00e9 crucial para a formaci\u00f3n do tecido granular, o papel pro-inflamatorio do \u00e1cido hialur\u00f3nico contrib\u00fae de forma determinante nesta fase da curaci\u00f3n da ferida.\nO \u00e1cido hialur\u00f3nico e a migraci\u00f3n celular.\nA migraci\u00f3n celular \u00e9 esencial para a formaci\u00f3n do tecido granular. A fase inicial da formaci\u00f3n deste tecido est\u00e1 dominada pola matriz extracelular rica en \u00e1cido hialur\u00f3nico, que se considera como un medio que conduce a migraci\u00f3n de c\u00e9lulas \u00e1 matriz temporal da ferida. O \u00e1cido hialur\u00f3nico contrib\u00fae a esta migraci\u00f3n debido \u00e1s s\u00faas propiedades fisicoqu\u00edmicas e porque dirixe as interacci\u00f3ns coas c\u00e9lulas. Proporciona unha matriz hidratada aberta que facilita a migraci\u00f3n celular, e dirixe a migraci\u00f3n e o control dos mecanismos locomotores celulares mediados por interacci\u00f3ns celulares espec\u00edficas entre o \u00e1cido hialur\u00f3nico e os receptores da superficie celular para o \u00e1cido hialur\u00f3nico. Os tres receptores da superficie para o \u00e1cido hialur\u00f3nico principais son CD44, RHAMM, e ICAM-1. O m\u00e1is relacionado coa migraci\u00f3n celular \u00e9 RHAMM, que se une con varias prote\u00edna quinases asociadas co movemento celular, como por exemplo, a prote\u00edna quinase regulada por sinais extracelulares (ERK), p125fak, e pp60c-src. Durante o desenvolvemento fetal, a v\u00eda de migraci\u00f3n a trav\u00e9s da cal migran as c\u00e9lulas da crista neural \u00e9 rica en \u00e1cido hialur\u00f3nico. A degradaci\u00f3n do \u00e1cido hialur\u00f3nico ou o bloqueo do seu receptor inhibe, polo menos parcialmente, a migraci\u00f3n celular pola matriz do tecido granular.\nBasicamente o \u00e1cido hialur\u00f3nico sintet\u00edzase na membrana plasm\u00e1tica e \u00e9 liberado directamente no medio extracelular. Isto pode contribu\u00edr a crear un microambiente hidratado nos sitios de s\u00edntese, e \u00e9 esencial para a migraci\u00f3n celular porque facilita a c\u00e9lula se despegue ou separe. Por tanto, a s\u00edntese de \u00e1cido hialur\u00f3nico est\u00e1 asociada coa migraci\u00f3n celular porque proporciona forza din\u00e1mica \u00e1 c\u00e9lula.\nPapel do \u00e1cido hialur\u00f3nico na moderaci\u00f3n da resposta inflamatoria.\nA\u00ednda que a inflamaci\u00f3n \u00e9 unha parte integrante da formaci\u00f3n do tecido granular de reparaci\u00f3n, a inflamaci\u00f3n debe ser moderada. O tecido granular inicial \u00e9 altamente inflamatorio e ten un alto grao de reciclaxe tisular mediado polos encimas que degradan a matriz e os metabolitos reactivos do os\u00edxeno que son producidos polas c\u00e9lulas inflamatorias. A estabilizaci\u00f3n desta matriz cons\u00e9guese moderando a inflamaci\u00f3n. O \u00e1cido hialur\u00f3nico funciona como un importante moderador deste proceso, malia que tam\u00e9n estimula o inicio da inflamaci\u00f3n, xa que protexe as c\u00e9lulas contra os danos producidos polos radicais libres, o que foi demostrado en estudos con ratas . Este tipo de protecci\u00f3n contra os radicais libres \u00e9 unha caracter\u00edstica que comparten os pol\u00edmeros polii\u00f3nicos.\nOutra funci\u00f3n do \u00e1cido hialur\u00f3nico na moderaci\u00f3n da resposta inflamatoria \u00e9 a de desenvolver interacci\u00f3ns biol\u00f3xicas espec\u00edficas coas mol\u00e9culas que interve\u00f1en na inflamaci\u00f3n. O TNF-\u03b1, unha importante citocina xerada durante a inflamaci\u00f3n, estimula a expresi\u00f3n do xene TSG-6 (xene 6 estimulado polo TNF) en fibroblastos e c\u00e9lulas inflamatorias. O produto deste xene \u00e9 a TSG-6, unha prote\u00edna de uni\u00f3n ao \u00e1cido hialur\u00f3nico, que tam\u00e9n forma un complexo estable co inhibidor da proteinase s\u00e9rica I\u03b1I (\"Inter-\u03b1-inhibitor\") cun efecto sin\u00e9rxico sobre a actividade inhibitoria da plasmina realizada por este \u00faltimo. A plasmina est\u00e1 implicada na activaci\u00f3n da cascada proteol\u00edtica das metaloproteinases da matriz e outras proteinases, que orixina danos no tecido inflamado. Por tanto, a acci\u00f3n do complexo TSG-6/I\u03b1I, que pode ser adicionalmente organizado ao unirse ao \u00e1cido hialur\u00f3nico na matriz extacelular, pode servir como un potente bucle de retroalimentaci\u00f3n negativo que modera a intensidade da inflamaci\u00f3n e estabiliza o tecido granular a medida que a cicatrizaci\u00f3n progresa. En modelos murinos de carraxenina/IL-1 (interleucina-1\u03b2), onde se vira que o \u00e1cido hialur\u00f3nico era pro-inflamatorio, pode conseguirse tam\u00e9n a reduci\u00f3n da inflamaci\u00f3n administrando TSG-6, e o resultado \u00e9 comparable cun tratamento sist\u00e9mico con dexametasona.\nReepitelizaci\u00f3n.\nO \u00e1cido hialur\u00f3nico non s\u00f3 xoga un importante papel na epiderme normal, sen\u00f3n que ten tam\u00e9n funci\u00f3ns cruciais no proceso de reepitelizaci\u00f3n. Serve como parte integral da matriz extracelular dos queratinocitos basais, que son os principais constitu\u00edntes da epiderme; ten a funci\u00f3n de eliminaci\u00f3n dos radicais libres, e un papel na proliferaci\u00f3n de queratinocitos e na migraci\u00f3n celular.\nNa pel normal (non ferida), o \u00e1cido hialur\u00f3nico at\u00f3pase en concentraci\u00f3ns relativamente altas na capa basal da epiderme, onde se encontran os queratinocitos proliferantes. O CD44 est\u00e1 situado xunto co \u00e1cido hialur\u00f3nico na capa basal da epiderme onde se expresa preferentemente na parte da membrana plasm\u00e1tica que est\u00e1 fronte a bolsas da matriz ricas en \u00e1cido hialur\u00f3nico. As principais funci\u00f3ns do \u00e1cido hialur\u00f3nico na epiderme son manter o espazo extracelular e proporcionar unha estrutura aberta e hidratada que permita o paso dos nutrientes. Comprobouse que o contido en \u00e1cido hialur\u00f3nico se incrementa en presenza de \u00e1cido retinoico (derivado da vitamina A) . Os efectos exercidos polo \u00e1cido retinoico na protecci\u00f3n contra os danos producidos pola luz na pel e pola idade poden estar correlacionados, polo menos en parte, co incremento do contido en \u00e1cido hialur\u00f3nico da pel, dando lugar a un aumento da hidrataci\u00f3n do tecido. Suxeriuse que a eliminaci\u00f3n de radicais libres por parte do \u00e1cido hialur\u00f3nico contrib\u00fae \u00e1 protecci\u00f3n contra a radiaci\u00f3n solar, apoiando o papel do CD44 como receptor do \u00e1cido hialur\u00f3nico na epiderme.\nO \u00e1cido hialur\u00f3nico epid\u00e9rmico funciona tam\u00e9n como un manipulador na proliferaci\u00f3n dos queratinocitos, que \u00e9 b\u00e1sico para o funcionamento normal da epiderme, e durante a fase de reepitelizaci\u00f3n da reparaci\u00f3n do tecido. No proceso de curaci\u00f3n de feridas, o \u00e1cido hialur\u00f3nico expr\u00e9sase nas marxes da ferida, na matriz do tecido conectivo, e situado xunto ao CD44 expresado nas c\u00e9lulas dos queratinocitos migrantes. Kaya et al. descubriron que a supresi\u00f3n da expresi\u00f3n de CD44 por un transxene antisentido espec\u00edfico da epiderme orixina en animais unha acumulaci\u00f3n deficiente de \u00e1cido hialur\u00f3nico na derme superficial, acompa\u00f1ada de alteraci\u00f3ns morfol\u00f3xicas distintivas dos queratinocitos basais e unha proliferaci\u00f3n defectuosa dos queratinocitos en resposta a mit\u00f3xenos e factores de crecemento. Tam\u00e9n se observaron certa perda de elasticidade da pel, unha resposta inflamatoria local alterada, e unha alteraci\u00f3n na reparaci\u00f3n do tecido. As s\u00faas observaci\u00f3ns son unha forte evidencia do importante papel do \u00e1cido hialur\u00f3nico e do CD44 na fisiolox\u00eda da pel e na reparaci\u00f3n do tecido.\nCuraci\u00f3n das feridas e cicatrices fetais.\nA caracter\u00edstica principal da curaci\u00f3n das feridas nos fetos \u00e9 a ausencia de cicatrices fibrosas, que se producen na curaci\u00f3n de feridas adultas. O contido en \u00e1cido hialur\u00f3nico nas feridas fetais \u00e9 a\u00ednda maior ca o das feridas adultas, o que suxire que o \u00e1cido hialur\u00f3nico pode, polo menos en certo grao, reducir o dep\u00f3sito de col\u00e1xeno e dese modo reducir a cicatriz. Isto est\u00e1 de acordo coas investigaci\u00f3ns de West et al., que mostraban que, na curaci\u00f3n de feridas nos adultos e fetos na fase final da xestaci\u00f3n, a eliminaci\u00f3n do \u00e1cido hialur\u00f3nico causaba unha cicatriz fibrosa. De todos os xeitos, o papel exacto do \u00e1cido hialur\u00f3nico na cicatrizaci\u00f3n da pel est\u00e1 a\u00ednda investig\u00e1ndose, pero parece que debe contribu\u00edr a que se produza un menor grao de cicatrizaci\u00f3n fibrosa.\nPapel do \u00e1cido hialur\u00f3nico nas met\u00e1stases do c\u00e1ncer.\nComo se mostra na figura da dereita, varios tipos de mol\u00e9culas que interaccionan co \u00e1cido hialur\u00f3nico poden intervir en moitas das fases da met\u00e1stase do cancro.\nAs hialurona sintases (HAS) desempe\u00f1an un papel en todas as fases da met\u00e1stase do c\u00e1ncer. Como producen \u00e1cido hialur\u00f3nico antiadhesivo, as hialurona sintases permiten que as c\u00e9lulas tumorais se liberen da masa tumoral primaria, e se o \u00e1cido hialur\u00f3nico se asocia con receptores como o CD44, a activaci\u00f3n das GTPases Rho pode promover a transici\u00f3n epitelial-mesenquimal das c\u00e9lulas cancerosas. Durante os procesos de intravasaci\u00f3n ou extravasaci\u00f3n, a interacci\u00f3n do \u00e1cido hialur\u00f3nico producido pola hialurona sintase con receptores como o CD44 ou o RHAMM promove cambios nas c\u00e9lulas que posibilitan que as c\u00e9lulas cancerosas se infiltren nos sistemas vascular ou linf\u00e1tico. Mentres viaxan a trav\u00e9s de ditos sistemas, o \u00e1cido hialur\u00f3nico producido polas hialurona sintetases protexe as c\u00e9lulas cancerosas de sufrir danos f\u00edsicos. Finalmente, na formaci\u00f3n de met\u00e1stases, a hialurona sintase produce \u00e1cido hialur\u00f3nico que permite \u00e1s c\u00e9lulas cancerosas interaccionar coas c\u00e9lulas nativas da zona secundaria e orixinar al\u00ed un tumor.\nAs hialuronidases (HAase ou HYAL) son outros encimas que tam\u00e9n xogan diversos papeis na met\u00e1stase cancerosa. Ao axudaren a degradar a matriz extracelular que rodea o tumor, as hialuronidases axudan \u00e1s c\u00e9lulas cancerosas a escapar da masa tumoral primaria e desempe\u00f1an un papel principal na intravasaci\u00f3n ao permitiren a degradaci\u00f3n da membrana basal do vaso sangu\u00edneo ou linf\u00e1tico. As hialuronidases axudan ao establecemento da met\u00e1stase unha vez chegou \u00e1 zona secundaria porque tam\u00e9n al\u00ed axudan na extravasaci\u00f3n e na eliminaci\u00f3n da matriz extracelular de dita \u00e1rea. Finalmente, as hialuronidases desempe\u00f1an unha funci\u00f3n chave no proceso da anxiox\u00e9nese. Os fragmentos de \u00e1cido hialur\u00f3nico promoven a anxiox\u00e9nese e as hialuronidases producen ditos fragmentos. \u00c9 interesante sinalar que a hipoxia tam\u00e9n incrementa a produci\u00f3n de \u00e1cido hialur\u00f3nico e a actividade das hialuronidases.\nOs receptores do \u00e1cido hialur\u00f3nico CD44 e RHAMM foron estudados moi a fondo en relaci\u00f3n cos seus papeis na met\u00e1stase do c\u00e1ncer. A expresi\u00f3n do CD44 incrementada clinicamente foi correlacionada positivamente coa met\u00e1stase en varios tipos de tumores. O CD44 afecta \u00e1 adhesi\u00f3n das c\u00e9lulas cancerosas unhas a outras e coas c\u00e9lulas endoteliais, rearranxa o citoesqueleto por medio das GTPases Rho, e aumenta a actividade dos encimas que degradan a matriz extracelular. O aumento da expresi\u00f3n do receptor RHAMM tam\u00e9n foi clinicamente correlacionado coa met\u00e1stase do c\u00e1ncer. O RHAMM promove a motilidade das c\u00e9lulas cancerosas por diversas v\u00edas, entre as que est\u00e1n a quinase de adhesi\u00f3n focal (FAK), a quinase MAP (MAPK), a pp60(c-src), e as dianas da quinase Rho (ROK). O receptor RHAMM pode tam\u00e9n cooperar co CD44 para favorecer a anxiox\u00e9nese en direcci\u00f3n \u00e1 met\u00e1stase.\nAplicaci\u00f3ns m\u00e9dicas.\nO \u00e1cido hialur\u00f3nico util\u00edzase en aplicaci\u00f3ns m\u00e9dicas sobre os tecidos nos que abunda, como a pel, cartilaxe, e humor v\u00edtreo.\nCirurx\u00eda ocular.\nO primeiro produto biom\u00e9dico con \u00e1cido hialur\u00f3nico foi \"Healon\", desenvolvido nas d\u00e9cadas de 1970 e 1980 por \"Pharmacia\", cuxo uso est\u00e1 aprobado na cirurx\u00eda ocular (operaci\u00f3ns de transplante de c\u00f3rnea, cataratas, glaucoma, desprendemento de retina). Outras compa\u00f1\u00edas producen outras marcas similares utilizadas en cirurx\u00eda oft\u00e1lmica.\nO \u00e1cido hialur\u00f3nico nativo ten unha vida media no organismo relativamente curta, como se comprobou en coellos, polo que se desenvolveron varias t\u00e9cnicas de fabricaci\u00f3n que aumentan a lonxitude da cadea e estabilizan a mol\u00e9cula para o seu uso en aplicaci\u00f3ns m\u00e9dicas. T\u00e9\u00f1ense utilizado t\u00e9cnicas como a introduci\u00f3n de enlaces cruzados baseados en prote\u00ednas, a introduci\u00f3n de mol\u00e9culas que eliminan os radicais libres como o sorbitol e unha m\u00ednima estabilizaci\u00f3n das cadeas de \u00e1cido hialur\u00f3nico por medio de axentes qu\u00edmicos, como a estabilizaci\u00f3n NASHA.\nA finais da d\u00e9cada de 1970, a implantaci\u00f3n intraocular de lentes orixinaba a mi\u00fado edemas corneais graves, debido aos danos producidos nas c\u00e9lulas endoteliais durante a cirurx\u00eda. Era evidente que era necesario un lubricante viscoso, transparente, fisiol\u00f3xico que previ\u00f1ese dito raspado das c\u00e9lulas endoteliais. Endre Balazs patentou un proceso de purificaci\u00f3n de \u00e1cido hialur\u00f3nico, que chamou \"Healon\", a partir de cristas de galo a principios da d\u00e9cada de 1970. Ao primeiro, Balazs consideraba que \"Healon\" era principalmente un substituto v\u00edtreo non inflamatorio da substancia ocular. Posteriormente, incrementouse a viscosidade do preparado para aplicalo como axente inxectable no tratamento da artrite equina e humana, pero hab\u00eda pouco mercado para o produto e \"Pharmacia\" abandonou a produci\u00f3n de \"Healon\".\nBalazs acordou con \"Pharmacia\" enviar varios viais ao Dr. David Miller para que experimentase con eles con coellos En 1976, Miller e os seus colegas publicaron un estudo que mostraba que \"Healon\" protex\u00eda o endotelio da c\u00f3rnea dos coellos nas implantaci\u00f3n de lentes intraoculares. Nun ensaio cl\u00ednico controlado amplo o Dr. Robert Stegmann, de Sur\u00e1frica cuantificou as vantaxes do uso de \"Healon\" na implantaci\u00f3n intraocular de lentes, que mostraban unha vantaxe significativa con respecto ao grupo de control .\nNos Estados Unidos a FDA aprobou o uso en cirurx\u00eda de \"Healon\" en 1980.\nArtrose.\nO \u00e1cido hialur\u00f3nico util\u00edzase tam\u00e9n no tratamento da artrose do xeonllo. Tales tratamentos, chamados \"viscosuplementaci\u00f3ns\", admin\u00edstranse como unha serie de inxecci\u00f3ns na articulaci\u00f3n do xeonllo, e p\u00e9nsase que suplementan a viscosidade do l\u00edquido articular, polo que lubrican a articulaci\u00f3n, amortecendo mecanicamente a articulaci\u00f3n, e producindo un efecto analx\u00e9sico. Tam\u00e9n se suxeriu que o \u00e1cido hialur\u00f3nico ten efectos bioqu\u00edmicos positivos sobre as c\u00e9lulas cartilaxinosas, os condrocitos. Por\u00e9n, alg\u00fans estudos controlados con placebo puxeron en d\u00fabida a eficacia das inxecci\u00f3ns de \u00e1cido hialur\u00f3nico, e o \u00e1cido hialur\u00f3nico foi recomendado principalmente como a \u00faltima alternativa antes de recorrer \u00e1 cirurx\u00eda. O uso oral do \u00e1cido hialur\u00f3nico foi proposto recentemente, a\u00ednda que a s\u00faa efectividade a\u00ednda debe demostrarse. No momento actual, hai varios estudos cl\u00ednicos preliminares que suxiren a administraci\u00f3n oral do \u00e1cido hialur\u00f3nico ten un efecto positivo sobre a artrose, pero prec\u00edsanse m\u00e1is estudos.\nEn 2007, a Axencia Europea de Medicinas EMA aprobou o uso de Hylan GF-20 (Synvisc) como tratamento das dores da artrose de nocello e ombro.\nDermatite.\nA pel seca e escamosa (xerose) como a causada pola dermatite at\u00f3pica (eccema) por tratarse cunha loci\u00f3n t\u00f3pica que conte\u00f1a sodio hialuronato como ingrediente activo.\nArmaz\u00f3n biol\u00f3xico.\nDebido \u00e1 s\u00faa alta biocompatibilidade e a s\u00faa presenza com\u00fan na matriz extracelular dos tecidos, o \u00e1cido hialur\u00f3nico est\u00e1 utiliz\u00e1ndose cada vez m\u00e1is como biomaterial de armaz\u00f3n nas investigaci\u00f3ns de enxe\u00f1ar\u00eda de tecidos. En particular, varios grupos de investigaci\u00f3n encontraron que as propiedades do \u00e1cido hialur\u00f3nico na enxe\u00f1ar\u00eda de tecidos e medicina rexenerativa melloran significativamente co establecemento de enlaces cruzados no \u00e1cido hialur\u00f3nico (\"crosslinking\"), producindo un hidroxel. Esta caracter\u00edstica engadida permite aos investigadores orixinar unha forma determinada desexada, e introducir mol\u00e9culas terap\u00e9uticas no h\u00f3spede. Os enlaces cruzados no \u00e1cido hialur\u00f3nico poden conseguirse unindo tiol (marca comercial: Extracel, HyStem), metacrilatos, e tiraminas (marca comercial: Corgel). Este entramado de enlaces pode conseguirse tam\u00e9n directamente con formaldehido (marca comercial: Hylan-A) ou con divinilsulfona (marca comercial: Hylan-B).\nO \u00e1cido hialur\u00f3nico tam\u00e9n se usa para a s\u00edntese de armaz\u00f3ns biol\u00f3xicos aplicados \u00e1 curaci\u00f3n de feridas. Estes armaz\u00f3ns normalmente conte\u00f1en prote\u00ednas como a fibronectina unidas ao \u00e1cido hialur\u00f3nico que facilitan a migraci\u00f3n celular \u00e1 zona da ferida. Isto \u00e9 especialmente importante para os individuos con diabetes que padecen de feridas persistentes, que non curan de forma normal.\nOutros usos.\nNalg\u00fans c\u00e1nceres, os niveis de \u00e1cido hialur\u00f3nico est\u00e1n ben correlacionados coa malignidade do tumor e unha prognose m\u00e1is grave. O \u00e1cido hialur\u00f3nico \u00e9, deste modo, usado a mi\u00fado como un marcador de tumores nos c\u00e1nceres de pr\u00f3stata e mama. Pode usarse tam\u00e9n para monitorizar a progresi\u00f3n da enfermidade .\nO \u00e1cido hialur\u00f3nico pode tam\u00e9n utilizarse nos postoperatorios para inducir a curaci\u00f3n dos tecidos, especialmente despois das operaci\u00f3ns de cataratas. Os modelos actuais de curaci\u00f3n de feridas consideran que os grandes pol\u00edmeros de \u00e1cido hialur\u00f3nico aparecen nas fases iniciais da curaci\u00f3n para facer sitio fisicamente para a intervenci\u00f3n dos leucocitos, que median na resposta inmune.\nA hialurona tam\u00e9n se usa en produtos antiadhesivos como hialobarreira, usados amplamente na cirurx\u00eda p\u00e9lvica e abdominal para previr adhesi\u00f3ns postoperatorias .\nAplicaci\u00f3ns en cosm\u00e9tica e est\u00e9tica.\nO \u00e1cido hialur\u00f3nico \u00e9 un compo\u00f1ente com\u00fan en produtos cosm\u00e9ticos para o coidado da pel.\nDiversas cremas de uso t\u00f3pico que conte\u00f1en \u00e1cido hialur\u00f3nico hidratan a pel en profundidade e combaten as engurras.\nAs inxecci\u00f3ns de \u00e1cido hialur\u00f3nico para encher as zonas defectuosas dos tecidos brandos, como as engurras, son un tratamento com\u00fan, que nos Estados Unidos foi aprobado pola FDA en 2003 e en Europa en 1996 . As inxecci\u00f3ns de \u00e1cido hialur\u00f3nico suavizan as engurras temporalmente ao engadir volume baixo a pel, e os seus efectos adoitan durar uns seis meses. Un nome comercial com\u00fan do produto \u00e9 Restylane.\nJuv\u00e9derm \u00e9 outro reenchedor inxectable de \u00e1cido hialur\u00f3nico de orixe bacteriana, similar a Restylane, pero que difire lixeiramente en termos de efectos e duraci\u00f3n. Util\u00edzase para o engrosamento dos beizos, reduci\u00f3n de engurras, e eliminaci\u00f3n de cicatrices. Os efectos dos tratamentos con Juv\u00e9derm son tam\u00e9n temporais, e o seu custo \u00e9 similar ao do Restylane. Nalg\u00fans casos raros observ\u00e1ronse efectos adversos como reacci\u00f3ns al\u00e9rxicas ou granulomas .\nA presenza de \u00e1cido hialur\u00f3nico no tecido epitelial promove a proliferaci\u00f3n de queratinocitos e incrementa a presenza de \u00e1cido retinoico, hidratando a pel. A interacci\u00f3n do \u00e1cido hialur\u00f3nico co receptor CD44 estimula a s\u00edntese de col\u00e1xeno e o funcionamento normal da pel. O \u00e1cido hialur\u00f3nico presente na matriz extracelular dos queratinocitos basais \u00e9 cr\u00edtico para a integridade estrutural da matriz de col\u00e1xeno d\u00e9rmica. Estes efectos ben\u00e9ficos fan que o \u00e1cido hialur\u00f3nico sexa un humectnte t\u00f3pico moi efectivo; pero os resultados s\u00f3 se mante\u00f1en se o uso forma parte dun programa de tratamento continuo.\nAplicaci\u00f3ns veterinarias nos cabalos.\nO \u00e1cido hialur\u00f3nico \u00fasase no tratamento dos trastornos articulares dos cabalos, en particular nos de competici\u00f3n ou sometidos a duros traballos. Est\u00e1 indicado para as disfunci\u00f3ns da articulaci\u00f3n carpal e metacarpofal\u00e1nxica, pero non cando hai infecci\u00f3n na articulaci\u00f3n ou se sospeita que pode haber fractura. Util\u00edzase principalmente para tratar a sinovite asociada a artrose equina. Pode inxectarse directamente na articulaci\u00f3n afectada, ou por v\u00eda intravenosa nos trastornos menos localizados. Cando se inxecta directamente pode causar un suave quentamento da articulaci\u00f3n, pero isto non afecta aos resultados cl\u00ednicos finais. Administrado intraarticularmente metabol\u00edzase totalmente en menos dunha semana.\nNalg\u00fans pa\u00edses, como Canad\u00e1, o \u00e1cido hialur\u00f3nico en preparation HY-50 non pode ser administrada a animais que vaian ser sacrificados para consumir a s\u00faa carne. Pero en Europa a mesma preparaci\u00f3n non se considera que afecte \u00e1 carne de cabalo para o consumo."}
{"id": "189092", "revid": "27155", "url": "https://gl.wikipedia.org/wiki?curid=189092", "title": "Hialurona", "text": ""}
{"id": "189093", "revid": "197", "url": "https://gl.wikipedia.org/wiki?curid=189093", "title": "Figuras de dicci\u00f3n", "text": ""}
{"id": "189094", "revid": "197", "url": "https://gl.wikipedia.org/wiki?curid=189094", "title": "Figura de significaci\u00f3n", "text": ""}
{"id": "189097", "revid": "98629", "url": "https://gl.wikipedia.org/wiki?curid=189097", "title": "Gran Premio de Suecia", "text": "O Gran Premio de Suecia (en sueco: Sveriges Grand Prix) foi unha carreira do Campionato do Mundo de F\u00f3rmula 1 de 1973 a 1978. Levouse a cabo no Scandinavian Raceway (Circu\u00edto de Escandinavia) en Anderstorp (Municipio Gislaved), a uns 30\u00a0km de J\u00f6nk\u00f6ping, en Sm\u00e5land, Suecia. A d\u00e9cada de 1930 tivo d\u00faas carreiras de gran premio, o \"Gran Premio de Suecia de ver\u00e1n\" e unha carreira sobre xeo, o Gran Premio de Suecia de inverno, similar \u00e1s carreiras celebradas en Estonia , Finlandia e Noruega.\nNa d\u00e9cada de 1960 houbo carreiras de F\u00f3rmula 2 chamadas Gran Premio de Suecia.\nHistoria.\nAntes da guerra.\nAs carreiras en Suecia te\u00f1en unha longa historia, foi en 1931 que houbo unha carreira titulada Gran Premio. O primeiro Gran Premio de Suecia de Inverno levouse a cabo nun circu\u00edto xigantesco de 46 quil\u00f3metros preto do Lago R\u00e4men, cun tempo de volta de aproximadamente de 35 minutos.\nEn 1933, o primeiro Gran Premio de Suecia de ver\u00e1n levouse a cabo nun circu\u00edto de 30 quil\u00f3metros en Norra Vram, unha carreira que pode ser comparada cos modernos grandes premios. A primeira volta, viu unha colisi\u00f3n m\u00faltiple con varios pilotos feridos, dous de gravidade, e un mec\u00e1nico resultou morto. Un dos coches provocou un incendio que se expandiu a unha casa pr\u00f3xima e ruduciuna a cinzas. A carreira continuou, mentres que os servizos de urxencia asistiron \u00f3 accidente e a carreira foi ga\u00f1ada finalmente por Antonio Brivio (Alfa Romeo). As carreiras importantes pararonse logo diso.\nCarreira de 1973.\nO \u00e9xito de Ronnie Peterson co Team Lotus foi o catalizador dun Gran Premio sueco, e a carreira celebrouse por primeira vez en 1973 nun circu\u00edto chamado pomposamente circu\u00edto escandinavo. Peterson non defraudou aos seus fans e acadou a pole na cualificaci\u00f3n, no seu Lotus.\nDurante 70 voltas, parec\u00eda que \u00eda ser un dobrete para o equipo Lotus con Peterson primeiro e o campi\u00f3n do mundo Emerson Fittipaldi segundo. Con todo, ocorreu o desastre, Fittipaldi retirouse por un fallo na caixa de cambios. Mentres tanto, Denny Hulme foi pechando rapidamente a brecha coa cabeza, Peterson ti\u00f1a problemas importantes co desgaste dos pneum\u00e1ticos e loitaba por manterse na pista.\nNa volta 79 e pen\u00faltima volta Hulme foi capaz de pasar \u00f3 heroe local e arrebatarlle a vitoria, a decisi\u00f3n do neozeland\u00e9s de montar pneum\u00e1ticos duros no seu McLaren -Cosworth deu resultado. Peterson foi o segundo. Iso foi o m\u00e1is cerca que calquera sueco chegou a estar de ga\u00f1ar na s\u00faa terra natal.\nVale a pena sinalar que durante a tempada de , o motor Cosworth DFV V8 acadou \u00e1 vitoria en todas as carreiras da tempada un total de 15, un suceso que nunca m\u00e1is se repetir\u00eda.\nCarreira de 1974.\nEn 1974 o Gran Premio de Suecia foi totalmente dominado polos dous \"'Tyrrell- Cosworth 007\" de Jody Scheckter e Patrick Depailler. Foi o franc\u00e9s o que logrou a pole por diante do seu compa\u00f1eiro de equipo, con todo Scheckter ga\u00f1oulle por 0\u00b4380 segundos na carreira.\nFoi o primeiro surafricano en ga\u00f1ar un Gran Premio.\nCarreira de 1975.\nNiki Lauda a mi\u00fado ref\u00edrese a 1975 como \"o ano incrible\".\nNo seu segundo ano co Caballino Rampante o equipo proporcionaralle un Ferrari 312T un coche que era tecnicamente moi superior a calquera da competencia. Ga\u00f1ou o seu primeiro t\u00edtulo mundial con cinco vitorias e unha ampla marxe sobre o segundo no campionato.\nEn Anderstorp logrou a s\u00faa terceira vitoria consecutiva da tempada logo da de M\u00f3naco e B\u00e9lxica.\nA pole position foi para Vittorio Brambilla no seu March, Lauda clasificouse quinto e o seu compa\u00f1eiro de equipo Clay Regazzoni 11. Na carreira Brambilla tomou a iniciativa, pero na volta 16 foi alcanzado polo Brabham de Carlos Reutemann. Mentres tanto, Lauda foi un progresando constantemente na pista e na volta 42 era segundo. Fixo unha serie de voltas r\u00e1pidas, acercousese o Reutemann e superouno para ga\u00f1ar o Gran Premio por 6 segundos. Reutemann terminou segundo con Regazzoni terceiro no segundo Ferrari 312T.\nCarreira de 1976.\nO GP de Suecia de rexistrou a primeira (e \u00fanica) vitoria dun coche de seis rodas o Tyrrell P34. A teor\u00eda era que as s\u00faas catro pequenas rodas dianteiras aumentar\u00edan o agarre dianteiro - con m\u00e1is goma na estrada - e as\u00ed eliminar o subviraxe, mentres que ao mesmo tempo melloraba nas curvas e no freado.\nCando apareceron foron a sensaci\u00f3n da tempada . O coche era unha oportunidade para tomar fotos das rodas - as seis, eran precisamente a raz\u00f3n - e deron a Elf m\u00e1is publicidade gratu\u00edta na pretempada de da que tivo durante todo o e .\nO Tyrrell de Jody Scheckter logrou a pole, con Patrick Depailler no cuarto posto. Na carreira os Tyrrell lograron unha esmagadora vitoria 1\u00ba e 2\u00ba. O surafricano, que m\u00e1is tarde confesou que pensaba que o concepto das seis rodas era rid\u00edculo, estaba radiante no podio.\nCon todo, o f\u00e1cil triunfo en Sueci demostrou ser un golpe de sorte, e o P34 nunca ga\u00f1ou outra carreira de novo.\nCarreira de 1977.\nEn Anderstorp, Jacques Laffite no seu Gitanes patrocinador de Ligier-Matra logrou \u00e1 vitoria no Gran Premio de Suecia de 1977. Francia p\u00faxose de novo no mapa: era a primeira vez que un coche franc\u00e9s cun motor franc\u00e9s, apoiado por unha empresa francesa, e conducido por un piloto franc\u00e9s ga\u00f1aba un Gran Premio.\nCarreira de 1978.\n \nEn o GP de Suecia desenvolveuse sen incidentes, foi o coche ga\u00f1ador o que creou o seu propio lugar na historia ao ga\u00f1ar a carreira.\nO responsable deste contundente golpe foi a intelixente idea de Gordon Murray de Brabham, quen estaba tratando de eclipsar a invenci\u00f3n de Colin Chapman do efecto de chan no Lotus 79, o coche rozou a primeira fila, desde o seu debut en Zolder. Murray incorporou na parte traseira do Brabham BT46B un enorme ventilador que aumentaba o fluxo de aire por baixo do autom\u00f3bil e, polo efecto Bernoulli, incrementaba a adherencia \u00e1 pista. O \u00fanico problema \u00e9 que os dispositivos aerodin\u00e1micos m\u00f3biles estaban prohibidos pola FIA. Gordon Murray alegou que era un \"ventilador de enfriamento\".\nA s\u00faa legalidade foi protestada antes, pero se lle permitiu correr, Niki Lauda e John Watson cualificaron 2\u00ba e 3\u00ba detr\u00e1s do Lotus 79 de Mario Andretti. Andretti finalmente retirouse debido a unha v\u00e1lvula rota, o que permitiu a Lauda tomar a dianteira. Lauda ga\u00f1ou por 34\u00b46 segundos. O coche do ventilador foi m\u00e1is tarde retirado voluntariamente por Brabham, e nunca correu de novo. O coche, con todo, foi considerado legal, permitindo a vitoria, con todo, costoulle a Arrows as s\u00faas posibilidades de vitoria na tempada do seu debut.\nDesaparici\u00f3n.\nNon houbo ning\u00fan Gran Premio de Suecia despois de 1978. As mortes en 1978 dos dous pilotos suecos Ronnie Peterson e Gunnar Nilsson contribu\u00edu \u00e1 desaparici\u00f3n desta carreira do campionato do mundo, as\u00ed como o interese da F\u00f3rmula Un en Suecia.\nOs ga\u00f1adores do Gran Premio de Suecia.\nAs carreiras que non formaban parte do Campionato Mundial de F\u00f3rmula Un ind\u00edcanse cun fondo de cor rosa. \nNota: as carreiras antes de 1967 ch\u00e1mase oficialmente Gran Premio de Suecia de ver\u00e1n."}
{"id": "189135", "revid": "52373", "url": "https://gl.wikipedia.org/wiki?curid=189135", "title": "Carlos V\u00e1zquez Quinti\u00e1n", "text": "Carlos V\u00e1zquez Quinti\u00e1n, nado en Vilarmaior en 1969, \u00e9 un pol\u00edtico galego do PPdeG.\nTraxectoria.\nFoi o condutor do minibus municipal de Vilarmaior dende 1992 e estreito colaborador do alcalde Jos\u00e9 Benito Souto Lourido. Nas elecci\u00f3ns municipais de 2003 subsistiu a Jos\u00e9 Benito Souto como cabeza de lista da candidatura do PPdeG de Vilarmaior, obtivo a maior\u00eda absoluta e foi elixido alcalde. Continuou no cargo ao obter maior\u00eda absoluta nas sucesivas elecci\u00f3ns. Nas elecci\u00f3ns municipais de 2019 acadou de novo a alcald\u00eda \u00f3 sela \u00fanica candidatura que se presentou no municipio, polo que logrou os 9 concelleiros da corporaci\u00f3n."}
{"id": "189141", "revid": "52373", "url": "https://gl.wikipedia.org/wiki?curid=189141", "title": "Jos\u00e9 Benito Souto Lourido", "text": "Jos\u00e9 Benito Souto Lourido, nado en 1929 e finado o 13 de agosto de 2008, foi un pol\u00edtico galego do PPdeG e alcalde de Vilarmaior.\nTraxectoria.\nFoi alcalde de Vilarmaior dende 1983 ata 2003, primeiro por AP e despois polo PPdeG ga\u00f1ando sempre as elecci\u00f3ns municipais por maior\u00eda absoluta. En 2003 foi substitu\u00eddo como cabeza de lista polo seu colaborador Carlos V\u00e1zquez Quinti\u00e1n pero continuou como concelleiro do PPdeG en Vilarmaior."}
{"id": "189144", "revid": "98629", "url": "https://gl.wikipedia.org/wiki?curid=189144", "title": "Pavill\u00f3n Municipal de Santa Isabel", "text": " \nO Pavill\u00f3n Municipal de Santa Isabel \u00e9 un recinto deportivo de Santiago de Compostela, pertencente \u00f3 Complexo Deportivo de Santa Isabel, e xestionado polo concello. Ten capacidade para acoller 1.200 persoas sentadas. Ata a construci\u00f3n do Pavill\u00f3n Multi\u00fasos Fontes do Sar en 1998, o de Santa Isabel foi o principal pavill\u00f3n cuberto multiusos da cidade, e nel te\u00f1en xogado como locais ducias de encontros os principais equipos de baloncesto e f\u00fatbol sala santiagueses, como Obradoiro CAB ou Lobelle FS, entre outros.\nActualmente o pavill\u00f3n acolle encontros de baloncesto e f\u00fatbol sala en categor\u00edas rexionais, a\u00ednda que a s\u00faa superficie de parqu\u00e9 poder\u00eda acoller competici\u00f3ns de voleibol e balonm\u00e1n se fose preciso."}
{"id": "189145", "revid": "5863", "url": "https://gl.wikipedia.org/wiki?curid=189145", "title": "Arcadio Gonz\u00e1lez Rodr\u00edguez", "text": "Arcadio Gonz\u00e1lez Rodr\u00edguez, nado en Vilari\u00f1o de Conso, \u00e9 un profesor e pol\u00edtico galego do PSdeG-PSOE.\nTraxectoria.\nProfesor de Instituto en Ourense, foi o cabeza de lista do PSdeG-PSOE \u00e1s elecci\u00f3ns municipais de 2007 en Vilari\u00f1o de Conso. Foi elixido alcalde grazas a un pacto de goberno co BNG. Por discrepancias entre os socios de goberno, dimitiu como alcalde en xu\u00f1o de 2009, resultado elixido alcalde o candidato do PPdeG Ventura Sierra V\u00e1zquez pola indisciplina dun concelleiro do BNG que votou polo candidato do seu partido en lugar de polo do PSdeG ."}
{"id": "189148", "revid": "7596", "url": "https://gl.wikipedia.org/wiki?curid=189148", "title": "Ventura Sierra", "text": "Ventura Sierra V\u00e1zquez, nado en Vilari\u00f1o de Conso o 13 de outubro de 1942, \u00e9 un pol\u00edtico galego do PPdeG.\nTraxectoria.\nFoi alcalde de Vilari\u00f1o de Conso dende as primeiras elecci\u00f3ns democr\u00e1ticas polo PSdeG-PSOE. Nas municipais de 1995 presentouse polo PPdeG pero non conseguiu a alcald\u00eda, que foi para Manuela Gonz\u00e1lez Losada do BNG grazas a un pacto co PSdeG. Con todo en abril de 1996 recuperou a alcald\u00eda grazas ao voto dun tr\u00e1nsfuga. Nas seguintes elecci\u00f3ns volveu presentarse polo PPdeG, sendo elixido alcalde por maior\u00eda absoluta. En 2007 f\u00edxose coa alcald\u00eda o candidato do PSdeG-PSOE Arcadio Gonz\u00e1lez Rodr\u00edguez grazas a un pacto co BNG, pero por discrepancias entre os socios de goberno, dimitiu como alcalde en xu\u00f1o de 2009, resultado elixido alcalde Ventura Sierra pola indisciplina dun concelleiro do BNG que votou polo candidato do seu partido en lugar de polo do PSdeG. Volveu ga\u00f1ar as elecci\u00f3ns municipais de 2011 e 2015 con maior\u00eda absoluta. O 20 de xullo de 2017 presentou a s\u00faa renuncia ao pleno do concello, logo de ter sido condenado a sete anos de inhabilitaci\u00f3n para cargo p\u00fablico por contratar a 29 persoas sen convocatoria p\u00fablica. Ocupou o seu posto a primeira tenente de alcalde Melisa Mac\u00eda Dom\u00ednguez."}
{"id": "189149", "revid": "1888", "url": "https://gl.wikipedia.org/wiki?curid=189149", "title": "Ventura Sierra V\u00e1zquez", "text": ""}
{"id": "189152", "revid": "5863", "url": "https://gl.wikipedia.org/wiki?curid=189152", "title": "Segunda Rep\u00fablica de Espa\u00f1a", "text": ""}
{"id": "189161", "revid": "56817", "url": "https://gl.wikipedia.org/wiki?curid=189161", "title": "Loureda, Loureda, Boqueix\u00f3n", "text": "Loureda \u00e9 un lugar da parroquia de Lestedo no concello coru\u00f1\u00e9s de Boqueix\u00f3n, na comarca de Santiago. Segundo o padr\u00f3n municipal (INE 2013) ten 38 habitantes (20 homes e 18 mulleres)."}
{"id": "189163", "revid": "85894", "url": "https://gl.wikipedia.org/wiki?curid=189163", "title": "A Moa, Loureda, Boqueix\u00f3n", "text": "A Moa \u00e9 un lugar da parroquia de Lestedo no concello coru\u00f1\u00e9s de Boqueix\u00f3n, na comarca de Santiago. Segundo o padr\u00f3n municipal (INE 2013) ten 39 habitantes (22 homes e 17 mulleres)."}
{"id": "189164", "revid": "85894", "url": "https://gl.wikipedia.org/wiki?curid=189164", "title": "O Outeiro, Loureda, Boqueix\u00f3n", "text": "O Outeiro \u00e9 un lugar da parroquia de Lestedo no concello coru\u00f1\u00e9s de Boqueix\u00f3n, na comarca de Santiago. Segundo o padr\u00f3n municipal (INE 2013) ten 17 habitantes (10 homes e 7 mulleres).\nToponimia.\nA orixe do top\u00f3nimo \u00e9 o lat\u00edn , que \u00e9 unha parte alta ou elevaci\u00f3n do terreo."}
{"id": "189165", "revid": "1131", "url": "https://gl.wikipedia.org/wiki?curid=189165", "title": "Manuel Cardoso P\u00e9rez", "text": "Manuel Cardoso P\u00e9rez, nado en Moialde (Vilardev\u00f3s) en 1955, \u00e9 un empresario e pol\u00edtico galego do PPdeG.\nTraxectoria.\n\u00c9 empresario da construci\u00f3n. En 2003 entrou como concelleiro do PPdeG na oposici\u00f3n en Vilardev\u00f3s. En 2007 foi quinto na lista do PPdeG. En 2011 encabezou a lista do PPdeG, ga\u00f1ou as elecci\u00f3ns municipais por maior\u00eda absoluta e foi elixido alcalde. En 2012 foi condenado pola s\u00faa conduta discriminatoria cun traballador do concello que militaba no PSdeG-PSOE."}
{"id": "189167", "revid": "85894", "url": "https://gl.wikipedia.org/wiki?curid=189167", "title": "Camporrapado, Oural, Boqueix\u00f3n", "text": "Camporrapado \u00e9 un lugar da parroquia de Oural no concello coru\u00f1\u00e9s de Boqueix\u00f3n, na comarca de Santiago. Segundo o padr\u00f3n municipal (INE 2013) ten 137 habitantes (63 homes e 74 mulleres)."}
{"id": "189168", "revid": "85894", "url": "https://gl.wikipedia.org/wiki?curid=189168", "title": "O Casal, Oural, Boqueix\u00f3n", "text": "O Casal \u00e9 un lugar da parroquia de Oural no concello coru\u00f1\u00e9s de Boqueix\u00f3n, na comarca de Santiago. Segundo o padr\u00f3n municipal (INE 2013) ten 6 habitantes (3 homes e 3 mulleres)."}
{"id": "189169", "revid": "85894", "url": "https://gl.wikipedia.org/wiki?curid=189169", "title": "Le\u00f3n, Oural, Boqueix\u00f3n", "text": "Le\u00f3n \u00e9 un lugar da parroquia de Oural no concello coru\u00f1\u00e9s de Boqueix\u00f3n, na comarca de Santiago. Segundo o padr\u00f3n municipal (INE 2013) ten 17 habitantes (6 homes e 11 mulleres)."}
{"id": "189172", "revid": "85894", "url": "https://gl.wikipedia.org/wiki?curid=189172", "title": "Rebordaos, Oural, Boqueix\u00f3n", "text": "Rebordaos \u00e9 un lugar da parroquia de Oural no concello coru\u00f1\u00e9s de Boqueix\u00f3n, na comarca de Santiago. Segundo o padr\u00f3n municipal (INE 2013) ten 25 habitantes (15 homes e 10 mulleres)."}
{"id": "189178", "revid": "1888", "url": "https://gl.wikipedia.org/wiki?curid=189178", "title": "Emilio Higuero Cardoso", "text": "Emilio Higuero Cardoso, nado en Arz\u00e1degos (Vilardev\u00f3s) o 28 de xaneiro de 1930, \u00e9 un pol\u00edtico galego do PPdeG.\nTraxectoria.\nFormouse no colexio da Garda Civil de Valdemoro. Emigrou ao Brasil e Su\u00edza e ao retornar a Galicia instalouse en Lobeira.\nIniciouse na actividade pol\u00edtica nas elecci\u00f3ns municipais de 1983 cando foi elixido alcalde de Lobeira por Coalici\u00f3n Galega. Volveu ser elixido alcalde nas municipais de 1987 por Alianza Popular. En outubro de 1987 foi condenado pola Audiencia provincial de Ourense por un delito de denegaci\u00f3n de auxilio, a catro meses de suspensi\u00f3n de cargo p\u00fablico e 30.000 pesetas de multa. Continuou exercendo como alcalde ata 2015 excepto durante os tempo en que estivo inhabilitado por unha sentenza xudicial. Nas municipais de 2011 mant\u00edvose como alcalde por ser o candidato da lista m\u00e1is votada, ao fracasar un pacto entre o BNG e Xuntos Por Lobeira."}
{"id": "189180", "revid": "85894", "url": "https://gl.wikipedia.org/wiki?curid=189180", "title": "Loureiro, Pousada, Boqueix\u00f3n", "text": "Loureiro \u00e9 un lugar da parroquia de Pousada no concello coru\u00f1\u00e9s de Boqueix\u00f3n, na comarca de Santiago. Segundo o padr\u00f3n municipal (INE 2013) ten 49 habitantes (23 homes e 26 mulleres)."}
{"id": "189181", "revid": "85894", "url": "https://gl.wikipedia.org/wiki?curid=189181", "title": "Qui\u00e1n, Sergude, Boqueix\u00f3n", "text": "Qui\u00e1n \u00e9 un lugar da parroquia de Sergude no concello coru\u00f1\u00e9s de Boqueix\u00f3n, na comarca de Santiago. Segundo o padr\u00f3n municipal (INE) en 2013 ti\u00f1a 29 habitantes (15 homes e 14 mulleres).\nO pazo de Qui\u00e1n pertenceu \u00e1 familia dos Campuzano. O edificio ten torre ameada cunha capela anexa, e no recinto hai un cruceiro de plataforma octogonal con pedestal, cruz e remates floreados. O pazo, pertencente \u00e1 Xunta de Galicia, acolle a sede da Asociaci\u00f3n pura raza do cabalo galego, as denominaci\u00f3ns de orixe do queixo de tetilla, mel de Galicia e augardente de Galicia, as\u00ed como o Centro de Formaci\u00f3n e Experimentaci\u00f3n Agro-Forestal de Sergude."}
{"id": "189182", "revid": "85894", "url": "https://gl.wikipedia.org/wiki?curid=189182", "title": "Rodi\u00f1o Grande, Sergude, Boqueix\u00f3n", "text": "Rodi\u00f1o Grande \u00e9 un lugar da parroquia de Sergude no concello coru\u00f1\u00e9s de Boqueix\u00f3n, na comarca de Santiago. Segundo o padr\u00f3n municipal (INE 2013) ten 86 habitantes (39 homes e 47 mulleres)."}
{"id": "189183", "revid": "85894", "url": "https://gl.wikipedia.org/wiki?curid=189183", "title": "Rodi\u00f1o Pequeno, Sergude, Boqueix\u00f3n", "text": "Rodi\u00f1o Pequeno \u00e9 un lugar da parroquia de Sergude no concello coru\u00f1\u00e9s de Boqueix\u00f3n, na comarca de Santiago. Segundo o padr\u00f3n municipal (INE 2013) ten 48 habitantes (25 homes e 23 mulleres)."}
{"id": "189184", "revid": "85894", "url": "https://gl.wikipedia.org/wiki?curid=189184", "title": "Santa Baia, Vigo, Boqueix\u00f3n", "text": "Santa Baia \u00e9 un lugar da parroquia de Vigo no concello coru\u00f1\u00e9s de Boqueix\u00f3n, na comarca de Santiago. Segundo o padr\u00f3n municipal (INE 2013) ten 22 habitantes (13 homes e 9 mulleres)."}
{"id": "189185", "revid": "85894", "url": "https://gl.wikipedia.org/wiki?curid=189185", "title": "Carab\u00e1n, Vigo, Boqueix\u00f3n", "text": "Carab\u00e1n \u00e9 un lugar da parroquia de Vigo no concello coru\u00f1\u00e9s de Boqueix\u00f3n, na comarca de Santiago. Segundo o padr\u00f3n municipal (INE 2013) ten 38 habitantes (18 homes e 20 mulleres)."}
{"id": "189186", "revid": "85894", "url": "https://gl.wikipedia.org/wiki?curid=189186", "title": "O Covelo, Vigo, Boqueix\u00f3n", "text": "O Covelo \u00e9 un lugar da parroquia de Vigo no concello coru\u00f1\u00e9s de Boqueix\u00f3n, na comarca de Santiago. Segundo o padr\u00f3n municipal (INE 2013) ten 12 habitantes (6 homes e 6 mulleres)."}
{"id": "189187", "revid": "85894", "url": "https://gl.wikipedia.org/wiki?curid=189187", "title": "Mel\u00f3n, Vigo, Boqueix\u00f3n", "text": "Mel\u00f3n \u00e9 un lugar da parroquia de Vigo no concello coru\u00f1\u00e9s de Boqueix\u00f3n, na comarca de Santiago. Segundo o padr\u00f3n municipal (INE 2013) ten 19 habitantes (12 homes e 7 mulleres)."}
{"id": "189188", "revid": "85894", "url": "https://gl.wikipedia.org/wiki?curid=189188", "title": "Rubio, Vigo, Boqueix\u00f3n", "text": "Rubio \u00e9 un lugar da parroquia de Vigo no concello coru\u00f1\u00e9s de Boqueix\u00f3n, na comarca de Santiago. Segundo o padr\u00f3n municipal (INE 2013) ten 20 habitantes (8 homes e 12 mulleres)."}
{"id": "189189", "revid": "89787", "url": "https://gl.wikipedia.org/wiki?curid=189189", "title": "C.V. Nuestra Se\u00f1ora de la Luz", "text": "O Club Voleibol Nuestra Se\u00f1ora de la Luz \u00e9 un equipo de voleibol espa\u00f1ol da localidade de Arroyo de la Luz, C\u00e1ceres (Estremadura). Actualmente compite na Superliga 2, a segunda categor\u00eda do voleibol feminino no Estado espa\u00f1ol."}
{"id": "189190", "revid": "98629", "url": "https://gl.wikipedia.org/wiki?curid=189190", "title": "Club Voleibol Emeve", "text": "O Club Voleibol Emeve (EMEVE son as siglas en castel\u00e1n de: \"El Mejor Equipo de Voleibol de Espa\u00f1a\") \u00e9 un equipo de voleibol da cidade de Lugo. Conta con equipos en t\u00f3dalas categor\u00edas e os seus dous equipos s\u00e9nior compite na m\u00e1xima categor\u00eda de voleibol do pa\u00eds, o masculino na Superliga masculina e o feminino na Superliga feminina. Xoga os seus partidos como local no Pavill\u00f3n Municipal de Deportes de Lugo.\nHistoria.\nO equipo foi fundado pola familia Bouza no principios dos anos 1980 na cidade de Lugo co nome de EMEVE (\"El Mejor Equipo de Voleibol de Espa\u00f1a\"). Nos inicios o club lucense era un equipo feminino. O voleibol masculino depend\u00eda do Estudiantes, un equipo de baloncesto. O equipo ascendeu a Primeira Divisi\u00f3n na temporada 1985/86.\nO 3 de maio de 2009 o autob\u00fas do equipo de voleibol xuvenil feminino que vi\u00f1a de quedar subcampi\u00f3n de Espa\u00f1a nas Canarias sufriu un accidente na estrada SC-21 da rotonda de acceso \u00e1 A-54 \u00e1 sa\u00edda do aeroporto da Lavacolla. No accidente morreron tres xogadoras.\nEn febreiro de 2014 present\u00e1ronse \u00e1s elecci\u00f3ns da sociedade as irm\u00e1s Bib\u00ed e Cot\u00e9 Bouza en candidaturas enfrontadas. Bil\u00ed sa\u00edu elixida presidenta e a s\u00faa irm\u00e1 Cot\u00e9 fundou o Volei Praia Lugo. Ata 2016 as irm\u00e1ns mantiveron un litixio no Xulgado Mercantil da Coru\u00f1a polo nome e marcas do club. Chegouse a un acordo antes do xu\u00edzo para compartir o seu uso."}
{"id": "189191", "revid": "98629", "url": "https://gl.wikipedia.org/wiki?curid=189191", "title": "Club Voleibol Zalaeta", "text": "O Club Voleibol Zalaeta ou Fisiom\u00e1s Zalaeta por motivos de patrocinio, \u00e9 un equipo de voleibol da cidade da Coru\u00f1a (Galiza). Actualmente compite na Superliga espa\u00f1ola 2 de voleibol feminino, a segunda categor\u00eda do voleibol nacional. Xoga os seus partidos como local no Polideportivo do Barrio das Flores da capital herculina.\nHistoria.\nO Club Voleibol Zalaeta naceu en 1975 como Club Deportivo no seo do IES Ram\u00f3n Menendez Pidal (Instituto Zalaeta) da Coru\u00f1a, transform\u00e1ndose en 1990 no Club Instituto Zalaeta de Voleibol. Na actualidade desenvolve a s\u00faa actividade en torno ao voleibol, con equipos femininos e masculinos en t\u00f3dalas categor\u00edas.\nNo ano 2000 consegue o ascenso a 1\u00aa Divisi\u00f3n masculina (grupo A) onde militou ata a tempada 2011-2012, participando en varias fases de ascenso a agora desaparecida Liga FEV.\nNa tempada 2006-2007 conseguir\u00eda o ascenso a 1\u00aa Divisi\u00f3n feminina (grupo A) onde o primeiro ano quedou as portas de poder ascender, o que si que foi capaz de facer na seguinte tempada, nunha fase de ascenso celebrada na cidade herculina. No primeiro ano na liga FEV conseguiu clasificarse para a fase de ascenso na que sucumbiu contra equipos que hoxe militan na actual Superliga (SFV). O seguinte ano (2011-2012) cambiar\u00edan os obxectivos despois de numerosos cambios no cadro de xogadores, e s\u00e1lvase a categor\u00eda. Cara a seguinte temporada e tras unha restructuraci\u00f3n das competici\u00f3ns nacionais o equipo queda encadrado na Superliga-2 (SFV2), categor\u00eda de prata do voleibol espa\u00f1ol, onde despois de chegar a liderar en d\u00faas xornadas o grupo A, clasificase a fase de ascenso a Superliga feminina, e finaliza na s\u00e9tima posici\u00f3n.\nCategor\u00edas inferiores.\nO Club Instituto Zalaeta conta con categor\u00edas inferiores tanto no apartado masculino coma no feminino.\nMasculino.\nNo apartado masculino, logrouse o maior \u00e9xito na tempada 2007-2008 cando logra o t\u00edtulo de Campi\u00f3n de Espa\u00f1a en Almer\u00eda. Sendo o primeiro equipo en lograr o t\u00edtulo de campi\u00f3n de Espa\u00f1a sen ceder nin un s\u00f3 set co actual sistema de competici\u00f3n de 24 equipos. O adestrador deste equipo era Eloy Mah\u00eda, e os xogadores foron: Diego Mah\u00eda(c), Jorge Fern\u00e1ndez, Juan D\u00edaz-Romeral, Carlos Cuesta, Marco Zayas, Pablo Embudo, Miguel \u00c1ngel, Iv\u00e1n Pan, Jorge Lendoiro, Brais G\u00f3mez-Reino, Fernando Iglesias e Fernando Cueto.\nFeminino.\nNeste apartado o club leva cinco tempadas consecutivas clasificando o Campionato de Espa\u00f1a, acadando o seu maior \u00e9xito na tempada 2012-2013, acadando o 5\u00ba posto perdendo tan solo un partido. Os adestradores deste equipo foron Jorge Barrero e Asier Madrones. As xogadoras: Macarena Corbo, Patricia Santos, Sof\u00eda Hidalgo, Lydia Alonso, Andrea Rivas, Rita Prieto, Sara D\u00edaz, Ant\u00eda Rodr\u00edguez, Sara Rivera, Susana Su\u00e1rez, Alba Quir\u00f3s, Paula Mart\u00ednez e Amelia Portero\nXogadores destacados.\nListaxe de xogadores que chegaron a ser internacionais en calquera categor\u00eda:"}
{"id": "189192", "revid": "5863", "url": "https://gl.wikipedia.org/wiki?curid=189192", "title": "BM Huesca", "text": "O Club Balonmano Huesca \u00e9 un equipo de balonm\u00e1n da cidade de Huesca (Arag\u00f3n), fundado en 1995. A s\u00faa primeira participaci\u00f3n nunha categor\u00eda estatal tivo lugar na tempada 1997-98, cando o equipo debutou na Primeira Divisi\u00f3n Nacional.\nO BM Huesca conseguiu o ascenso nos despachos para a tempada 2004-05 logo de disputar sen \u00e9xito tres veces a fase de ascenso \u00e1 Divisi\u00f3n de Honra B, onde tras xogar seis tempadas con resultados dispares (estando mesmo ao l\u00edmite do descenso) conseguiu o ascenso \u00e1 Liga ASOBAL no 2011 por primeira vez na s\u00faa historia."}
{"id": "189193", "revid": "98629", "url": "https://gl.wikipedia.org/wiki?curid=189193", "title": "Valdivia", "text": "Valdivia \u00e9 unha comuna, cidade e un municipio chileno da provincia de Valdivia, que tam\u00e9n \u00e9 capital da XIV rexi\u00f3n de Los R\u00edos. A cidade \u00e9 situada na costa do Pac\u00edfico, nas proximidades do R\u00edo Calle-Calle. Valdivia dista uns 841\u00a0km da urbe de Santiago de Chile.\nHistoria.\nO primeiro gobernador de Chile, Pedro de Valdivia, enviou ao almirante Juan Bautista Pastene \u00e1 zona, quen explorou a ba\u00eda de Corral no 1544, e logrou bautizar a zona co nome do seu superior. M\u00e1is tarde, o 9 de febreiro de 1552, Valdivia fundou a cidade co nome de \"Santa Mar\u00eda la Blanca de Valdivia\" sobre unha aldea ind\u00edxena chamada \"Ainil\". No 1598, despois do desastre de Curalaba, Valdiva foi abandonada e destru\u00edda polos nativos huilliches. Foi repoboada en 1645, pero os arredores foron controlados polos ind\u00edxenas Lafkenche-huilliche.\nA cidade creceu e formouse un importante porto, o seu r\u00edo \u00e9 un dos poucos r\u00edos navegables do pa\u00eds, e na \u00e9poca, Valdivia foi a cidade m\u00e1is austral de Chile con numerosos e ben equipados fortes militares. No 1821 foi capturada polos independentistas de Chile. Na \u00e9poca, foi lanzada oficialmente a colonizaci\u00f3n alem\u00e1 e no 1850 chegan os primeiros \u00e1 zona impulsando a industrializaci\u00f3n. Tam\u00e9n queimaron grandes \u00e1reas de pluviselva valdiviana para conseguir terras agr\u00edcolas. En 1909, un grande incendio destru\u00edu o centro da cidade que logo foi reconstru\u00eddo. O 1960, o 22 de maio foi rexistrado o terremoto m\u00e1is forte na historia da Terra, cunha magnitude \u00e9 de 9,5 Richter (Terremoto de Chile de 1960), que destru\u00edu o 40% da cidade. Desde o 2 de outubro de 2008, entrou en vigor a nova rexi\u00f3n chilena de Los R\u00edos XIV, da cal Valdivia \u00e9 capital."}
{"id": "189194", "revid": "1131", "url": "https://gl.wikipedia.org/wiki?curid=189194", "title": "Mel\u00f3n (hom\u00f3nimos)", "text": "Mel\u00f3n pode ser:\nAmais, o top\u00f3nimo galego Mel\u00f3n pode referirse a:"}
{"id": "189195", "revid": "7596", "url": "https://gl.wikipedia.org/wiki?curid=189195", "title": "Julio P\u00e9rez Carballo", "text": "Julio P\u00e9rez Carballo, nado en 1932, \u00e9 un pol\u00edtico galego do PPdeG.\nTraxectoria.\nTraballa nunha oficina bancaria en Vilar de Barrio. Foi concelleiro e tenente de alcalde entre 1979 e 1983. En 1983 encabezou a candidatura de AP que ga\u00f1ou as elecci\u00f3ns e foi proclamado alcalde de Vilar de Barrio. Continuou como alcalde nas sucesivas elecci\u00f3ns ata o ano 2019.\n\u00c9 subdirector da Banda de m\u00fasica de Xinzo de Limia."}
{"id": "189200", "revid": "85894", "url": "https://gl.wikipedia.org/wiki?curid=189200", "title": "Miguel \u00c1ngel P\u00e9rez Garc\u00eda", "text": "Miguel \u00c1ngel P\u00e9rez Garc\u00eda, nado no Grove o 11 de abril de 1958, \u00e9 un pol\u00edtico galego do PPdeG.\nTraxectoria.\nFuncionario e tam\u00e9n coci\u00f1eiro. Foi concelleiro polo PPdeG no Grove dende 1991, mandato que iniciou na oposici\u00f3n e rematou como goberno. En 1999 foi elixido alcalde, e foi reelixido en 2003. En 2007 perdeu a alcald\u00eda e foi xerente do Parque de Bombeiros do Saln\u00e9s. En 2011 volveu encabezar a candidatura do PPdeG que foi a m\u00e1is votada obtendo sete concelleiros pero sen maior\u00eda absoluta. Miguel \u00c1ngel P\u00e9rez volveu ser elixido alcalde grazas ao apoio dos concelleiros Alfredo Bea (PGD) e Aida Filgueira (AMeca)."}
{"id": "189203", "revid": "89787", "url": "https://gl.wikipedia.org/wiki?curid=189203", "title": "Xoaqu\u00edn \u00c1lvarez Corbacho", "text": "Xoaqu\u00edn \u00c1lvarez Corbacho, nado no Grove o 19 de abril de 1942 e finado no mesmo concello o 23 de xu\u00f1o de 2021, foi un pol\u00edtico, economista, ensa\u00edsta e investigador galego.\nTraxectoria.\nDoutor en Ciencias Econ\u00f3micas pola Universidade de Santiago de Compostela, cursou estudos nas Universidades de York e Leicester. De mozo foi tam\u00e9n futbolista, pasando por clubs como o Real Club Celta (de 1960 a 1964) ou o Racing de Santander. Militou no PCG, e foi o primeiro alcalde do Grove da democracia co PCG (1979-1981). Durante o seu mandato conseguiu da condesa de Fenosa a cesi\u00f3n dunha parte importante da illa da Toxa ao concello do Grove.\nFoi catedr\u00e1tico de Facenda P\u00fablica da USC, vicerreitor de Asuntos Econ\u00f3micos na USC (1985-1990) e catedr\u00e1tico de Econom\u00eda Aplicada da Universidade da Coru\u00f1a e, tam\u00e9n, foi conselleiro do Consello de Contas de Galicia.\nAs s\u00faas investigaci\u00f3ns centr\u00e1banse na teor\u00eda do federalismo fiscal, as facendas territoriais, a econom\u00eda da educaci\u00f3n e os efectos econ\u00f3micos das infraestruturas do transporte. Foi un experto en municipalismo. \nReco\u00f1ecementos.\nEn 2013, recibiu un dos Premios 10 de Marzo, entregado pola Fundaci\u00f3n 10 de Marzo e o Sindicato Nacional de CCOO de Galiza."}
{"id": "189204", "revid": "1888", "url": "https://gl.wikipedia.org/wiki?curid=189204", "title": "Xaqu\u00edn \u00c1lvarez Corbacho", "text": ""}
{"id": "189207", "revid": "1888", "url": "https://gl.wikipedia.org/wiki?curid=189207", "title": "Jos\u00e9 Mar\u00eda Mourelos Mu\u00f1iz", "text": "Jos\u00e9 Mar\u00eda Mourelos Mu\u00f1iz \u00e9 un empresario e pol\u00edtico galego.\nTraxectoria.\nFoi primeiro tenente de alcalde do Grove entre 1979 e 1981 polo PCE. Logo da dimisi\u00f3n do alcalde Xoaqu\u00edn \u00c1lvarez Corbacho, en 1981, converteuse en alcalde do Grove ata 1983. Posteriormente acabou integr\u00e1ndose no PSdeG-PSOE.\nRexentaba un negocio inmobiliario, apartouse da actividade pol\u00edtica e en 2010 montou en \u00c1frica unha empresa de compra-venda de peixes e mariscos."}
{"id": "189209", "revid": "85894", "url": "https://gl.wikipedia.org/wiki?curid=189209", "title": "Soigrexa, Os \u00c1nxeles, Bri\u00f3n", "text": "Soigrexa \u00e9 un lugar da parroquia dos \u00c1nxeles no concello coru\u00f1\u00e9s de Bri\u00f3n na comarca de Santiago. Ti\u00f1a 102 habitantes no ano 2010 segundo datos do INE, dos cales 55 eran homes e 47 eran mulleres."}
{"id": "189210", "revid": "85894", "url": "https://gl.wikipedia.org/wiki?curid=189210", "title": "Buio, Os \u00c1nxeles, Bri\u00f3n", "text": "Buio \u00e9 un lugar da parroquia dos \u00c1nxeles no concello coru\u00f1\u00e9s de Bri\u00f3n na comarca de Santiago. Ti\u00f1a 37 habitantes no ano 2010 segundo datos do INE, dos cales 18 eran homes e 19 eran mulleres."}
{"id": "189211", "revid": "1131", "url": "https://gl.wikipedia.org/wiki?curid=189211", "title": "Buio", "text": "O top\u00f3nimo galego Buio pode referirse a:"}
{"id": "189212", "revid": "85894", "url": "https://gl.wikipedia.org/wiki?curid=189212", "title": "Cabanas, Os \u00c1nxeles, Bri\u00f3n", "text": "Cabanas \u00e9 un lugar da parroquia dos \u00c1nxeles no concello coru\u00f1\u00e9s de Bri\u00f3n na comarca de Santiago. Ti\u00f1a 49 habitantes no ano 2010 segundo datos do INE, dos cales 25 eran homes e 24 eran mulleres."}
{"id": "189213", "revid": "85894", "url": "https://gl.wikipedia.org/wiki?curid=189213", "title": "O Cabo, Os \u00c1nxeles, Bri\u00f3n", "text": "O Cabo \u00e9 un lugar da parroquia dos \u00c1nxeles no concello coru\u00f1\u00e9s de Bri\u00f3n na comarca de Santiago. Ti\u00f1a 43 habitantes no ano 2010 segundo datos do INE, dos cales 20 eran homes e 23 eran mulleres."}
{"id": "189214", "revid": "85894", "url": "https://gl.wikipedia.org/wiki?curid=189214", "title": "Estrar, Os \u00c1nxeles, Bri\u00f3n", "text": "Estrar \u00e9 un lugar da parroquia dos \u00c1nxeles no concello coru\u00f1\u00e9s de Bri\u00f3n na comarca de Santiago. Ti\u00f1a 82 habitantes no ano 2010 segundo datos do INE, dos cales 43 eran homes e 39 eran mulleres."}
{"id": "189215", "revid": "85894", "url": "https://gl.wikipedia.org/wiki?curid=189215", "title": "Gontade, Os \u00c1nxeles, Bri\u00f3n", "text": "Gontade \u00e9 un lugar da parroquia dos \u00c1nxeles no concello coru\u00f1\u00e9s de Bri\u00f3n na comarca de Santiago. Ti\u00f1a 21 habitantes no ano 2010 segundo datos do INE, dos cales 11 eran homes e 10 eran mulleres."}
{"id": "189216", "revid": "1131", "url": "https://gl.wikipedia.org/wiki?curid=189216", "title": "Gontade", "text": "O top\u00f3nimo galego Gontade pode referirse a:"}
{"id": "189217", "revid": "85894", "url": "https://gl.wikipedia.org/wiki?curid=189217", "title": "Gosende, Os \u00c1nxeles, Bri\u00f3n", "text": "Gosende \u00e9 un lugar da parroquia dos \u00c1nxeles no concello coru\u00f1\u00e9s de Bri\u00f3n na comarca de Santiago. Ti\u00f1a 8 habitantes no ano 2010 segundo datos do INE, dos cales 3 eran homes e 5 eran mulleres."}
{"id": "189218", "revid": "85894", "url": "https://gl.wikipedia.org/wiki?curid=189218", "title": "Guisande, Os \u00c1nxeles, Bri\u00f3n", "text": "Guisande \u00e9 un lugar da parroquia dos \u00c1nxeles no concello coru\u00f1\u00e9s de Bri\u00f3n na comarca de Santiago. Ti\u00f1a 68 habitantes no ano 2010 segundo datos do INE, dos cales 30 eran homes e 38 eran mulleres."}
{"id": "189219", "revid": "85894", "url": "https://gl.wikipedia.org/wiki?curid=189219", "title": "Guitiande, Os \u00c1nxeles, Bri\u00f3n", "text": "Guitiande \u00e9 un lugar da parroquia dos \u00c1nxeles no concello coru\u00f1\u00e9s de Bri\u00f3n na comarca de Santiago. Ti\u00f1a 121 habitantes no ano 2010 segundo datos do INE, dos cales 51 eran homes e 70 eran mulleres."}
{"id": "189221", "revid": "85894", "url": "https://gl.wikipedia.org/wiki?curid=189221", "title": "Gund\u00edn, Os \u00c1nxeles, Bri\u00f3n", "text": "Gund\u00edn \u00e9 un lugar da parroquia dos \u00c1nxeles no concello coru\u00f1\u00e9s de Bri\u00f3n na comarca de Santiago. Ti\u00f1a 80 habitantes no ano 2010 segundo datos do INE, dos cales 38 eran homes e 42 eran mulleres."}
{"id": "189222", "revid": "56817", "url": "https://gl.wikipedia.org/wiki?curid=189222", "title": "Gund\u00edn", "text": "O top\u00f3nimo galego Gund\u00edn pode referirse a:\nAmais, como apelido pode referirse a:"}
{"id": "189225", "revid": "1888", "url": "https://gl.wikipedia.org/wiki?curid=189225", "title": "Alfredo Bea Gondar", "text": "Jos\u00e9 Alfredo Bea Gondar \u00e9 un pol\u00edtico galego.\nTraxectoria.\nConcelleiro do Grove e segundo tenente de alcalde, foi nomeado alcalde en agosto de 1975. Foi un dos homes fortes de UCD na provincia de Pontevedra. Nas municipais de 1983 foi elixido alcalde do Grove por Convergencia de Independientes de Galicia, pero pasouse pouco despois con todos os concelleiros a AP. Foi deputado provincial. Por\u00e9n, unha moci\u00f3n de censura encabezada por Lu\u00eds Caama\u00f1o Prol (elixido nas listas de AP pero abandoandoa trala entrada de Bea Gondar na formaci\u00f3n) desprazouno da alcald\u00eda en abril de 1985. Volveu ser elixido alcalde do Grove en 1991 como cabeza de lista da Agrupaci\u00f3n Vecinal Independiente (AVI), pero non chegou a tomar posesi\u00f3n, pois foi destitu\u00eddo o 20 de xu\u00f1o de 1991 logo de ser encarcerado pola s\u00faa presunta relaci\u00f3n cun alixo de coca\u00edna. Foi condenado por un delito de branqueo de di\u00f1eiro procedente do narcotr\u00e1fico en 2005.\nEn 2018 denunciou o xornalista Nacho Carretero Pou por suposta vulneraci\u00f3n do seu dereito \u00e1 honra ao ser mencionado no libro \"Fari\u00f1a\" (Libros del KO, 2015). A xu\u00edza ordenou en marzo dese ano a paralizaci\u00f3n das vendas do libro, tanto f\u00edsica como dixitalmente. O 22 de xu\u00f1o a Audiencia Provincial de Madrid levantou o secuestro do libro e en xullo foi rexeitada a acusaci\u00f3n, sendo condenado Bea Gondar a pagar os custos do xu\u00edzo. O autor foi absolto ao considerar finalmente a xu\u00edza que o contido do libro era veraz, froito dunha \"importante labor de investigaci\u00f3n\", e que non se vulnerara o dereito \u00e1 honra do exalcalde. En xu\u00f1o de 2020 Bea Gondar foi condenado a indemnizar a Nacho Carretero con m\u00e1is de 3000 \u20ac e \u00e1 editorial do libro con m\u00e1is de 13000 \u20ac, polos danos e perdas ocasionados polo secuestro xudicial do libro.\nVida persoal.\n\u00c9 pai do catro veces subcampi\u00f3n mundial de pirag\u00fcismo, presidente da Federaci\u00f3n Galega de Pirag\u00fcismo, e tam\u00e9n concelleiro no Grove, Alfredo Bea."}
{"id": "189226", "revid": "1888", "url": "https://gl.wikipedia.org/wiki?curid=189226", "title": "Jos\u00e9 Alfredo Bea Gondar", "text": ""}
{"id": "189228", "revid": "85894", "url": "https://gl.wikipedia.org/wiki?curid=189228", "title": "Lago, Os \u00c1nxeles, Bri\u00f3n", "text": "Lago \u00e9 un lugar da parroquia dos \u00c1nxeles no concello coru\u00f1\u00e9s de Bri\u00f3n na comarca de Santiago. Ti\u00f1a 25 habitantes no ano 2010 segundo datos do INE, dos cales 11 eran homes e 14 eran mulleres."}
{"id": "189229", "revid": "85894", "url": "https://gl.wikipedia.org/wiki?curid=189229", "title": "O Outeiro, Os \u00c1nxeles, Bri\u00f3n", "text": "O Outeiro \u00e9 un lugar da parroquia dos \u00c1nxeles no concello coru\u00f1\u00e9s de Bri\u00f3n na comarca de Santiago. Ti\u00f1a 50 habitantes no ano 2010 segundo datos do INE, dos cales 23 eran homes e 27 eran mulleres.\nToponimia.\nA orixe do top\u00f3nimo \u00e9 o lat\u00edn , que \u00e9 unha parte alta ou elevaci\u00f3n do terreo."}
{"id": "189230", "revid": "85894", "url": "https://gl.wikipedia.org/wiki?curid=189230", "title": "Perros, Os \u00c1nxeles, Bri\u00f3n", "text": "Perros \u00e9 un lugar da parroquia dos \u00c1nxeles no concello coru\u00f1\u00e9s de Bri\u00f3n na comarca de Santiago. Ti\u00f1a 110 habitantes no ano 2010 segundo datos do INE, dos cales 64 eran homes e 46 eran mulleres."}
{"id": "189231", "revid": "85894", "url": "https://gl.wikipedia.org/wiki?curid=189231", "title": "Pi\u00f1eiro, Os \u00c1nxeles, Bri\u00f3n", "text": "Pi\u00f1eiro \u00e9 un lugar da parroquia dos \u00c1nxeles no concello coru\u00f1\u00e9s de Bri\u00f3n na comarca de Santiago. Ti\u00f1a 66 habitantes no ano 2010 segundo datos do INE, dos cales 32 eran homes e 34 eran mulleres."}
{"id": "189232", "revid": "85894", "url": "https://gl.wikipedia.org/wiki?curid=189232", "title": "O Rial, Os \u00c1nxeles, Bri\u00f3n", "text": "O Rial \u00e9 un lugar da parroquia dos \u00c1nxeles no concello coru\u00f1\u00e9s de Bri\u00f3n na comarca de Santiago. Ti\u00f1a 31 habitantes no ano 2010 segundo datos do INE, dos cales 17 eran homes e 14 eran mulleres."}
{"id": "189233", "revid": "85894", "url": "https://gl.wikipedia.org/wiki?curid=189233", "title": "San\u00edn, Os \u00c1nxeles, Bri\u00f3n", "text": "San\u00edn \u00e9 un lugar da parroquia dos \u00c1nxeles no concello coru\u00f1\u00e9s de Bri\u00f3n na comarca de Santiago. Ti\u00f1a 46 habitantes no ano 2010 segundo datos do INE, dos cales 26 eran homes e 20 eran mulleres."}
{"id": "189236", "revid": "23204", "url": "https://gl.wikipedia.org/wiki?curid=189236", "title": "Distrito de Dedza", "text": "O distrito de Dedza \u00e9 un dos distritos de Malaui, un dos nove da Rexi\u00f3n Central. Cobre unha \u00e1rea de 3.624 km\u00b2 e alberga unha poboaci\u00f3n de 623.789 persoas segundo estimaci\u00f3ns do 2008. A s\u00faa capital \u00e9 Dedza."}
{"id": "189237", "revid": "5863", "url": "https://gl.wikipedia.org/wiki?curid=189237", "title": "Videira", "text": ""}
{"id": "189239", "revid": "23204", "url": "https://gl.wikipedia.org/wiki?curid=189239", "title": "Festival Internacional de Cinema de Mar del Plata", "text": "O Festival Internacional de Cinema de Mar del Plata \u00e9 un famoso festival de cine internacional que se realiza todos os anos na cidade de Mar del Plata (Arxentina). Este festival pertence \u00e1 categor\u00eda \"A\", reco\u00f1ecido as\u00ed pola Federaci\u00f3n Internacional de Asociaci\u00f3ns de Produtores Cinematogr\u00e1ficos (FIAPF).\nHistoria.\nFoi inaugurado en 1954, polo daquelas presidente Juan Domingo Per\u00f3n, e non se trataba dun festival competitivo, sen\u00f3n dunha mostra internacional chamada \"Festival Cinematogr\u00e1fico Internacional\". Xa nesa primeira edici\u00f3n, o festival contou con figuras internacionais, do talle de Gina Lollobrigida e Errol Flynn. Despois desta, prod\u00facese unha descontinuidade de catro anos, at\u00e9 1959, cando a Asociaci\u00f3n de Cronistas Cinematogr\u00e1ficos da Arxentina se fai cargo do festival.\nA partir do ano seguinte e at\u00e9 1970, sucederase anualmente os festivais ensinando as distintas vertentes art\u00edsticas cinematogr\u00e1ficas da d\u00e9cada dos 60, con figuras invitadas tales como Paul Newman, Alberto Sordi, Pier Paolo Pasolini, Vittorio Gassman, Toshir\u014d Mifune, Fran\u00e7ois Truffaut, Karel Reisz, Catherine Deneuve, Juan Antonio Bardem, Anthony Perkins, Jean-Paul Belmondo, Maria Callas, Cantinflas, Andrzej Wajda, Jacques Tati, Lee Strasberg, George Hamilton, entre outros.\nEn 1964, o festival mudouse temporalmente e por \u00fanica vez a Buenos Aires e denominouse Festival Cinematogr\u00e1fico Internacional da Rep\u00fablica Arxentina. No ano 1966 un golpe de estado na Arxentina produce cambios e o Instituto de Cine faise cargo dos festivais dos anos 1968 e 1970. Nos anos 1967 e 1969 non se celebrou o festival.\nDespois de 1970 houbo unha pausa de 25 anos, e a\u00ednda que houbo intentos de reactivalo, isto non pasou at\u00e9 1996, cando o festival regresou completamente renovado. Nesta nova etapa comezouse a realizar no mes de novembro, a\u00ednda que desde 2001 volver\u00eda ao seu mes tradicional de marzo, e desde 2008, trasladouse novamente para novembro.\nPremios.\nOrixinalmente os premios foron denominados \"Omb\u00fa\", at\u00e9 o ano 2004, cando lle cambian o nome dos premios a \"Astor\", na honra de Astor Piazzolla. O xurado \u00e9 internacional e est\u00e1 composto por cineastas, artistas, profesores e te\u00f3ricos do mundo do cine.\nActualmente entr\u00e9ganse os premios Astor a mellor pel\u00edcula, mellor director, mellor actriz, mellor actor, mellor gui\u00f3n, mellor pel\u00edcula iberoamericana e m\u00e1is un premio especial do xurado."}
{"id": "189241", "revid": "22570", "url": "https://gl.wikipedia.org/wiki?curid=189241", "title": "Oro", "text": "Oro, actualmente chamada provincia do Norte, \u00e9 unha das provincias da Pap\u00faa Nova Guinea, con capital Popondetta. A provincia abrangue unha \u00e1rea duns 22.800\u00a0km2, e segundo o censo do ano 2000, ti\u00f1a unha poboaci\u00f3n de 133.065 habitantes."}
{"id": "189242", "revid": "27249", "url": "https://gl.wikipedia.org/wiki?curid=189242", "title": "FIAPF", "text": ""}
{"id": "189243", "revid": "27249", "url": "https://gl.wikipedia.org/wiki?curid=189243", "title": "Federaci\u00f3n Internacional de Asociaci\u00f3ns de Produtores Cinematogr\u00e1ficos", "text": ""}
{"id": "189247", "revid": "1131", "url": "https://gl.wikipedia.org/wiki?curid=189247", "title": "Club Voleibol Emeve Lugo", "text": ""}
{"id": "189248", "revid": "89787", "url": "https://gl.wikipedia.org/wiki?curid=189248", "title": "Talcahuano", "text": "Talcahuano \u00e9 unha comuna, un municipio e porto chileno da provincia de Concepci\u00f3n na rexi\u00f3n de Biob\u00edo. En termos de poboaci\u00f3n, segundo o censo INE de 2002, a comuna ti\u00f1a un total de 171.383 habitantes, unha superficie de 92,3\u00a0km2 e unha densidade de poboaci\u00f3n de 1.856,8 hab/km\u00b2. Forma unha conurbaci\u00f3n coa cidade veci\u00f1a de Concepci\u00f3n. Talcahuano foi fundado no ano 1764. Sit\u00faase na altitude de 1 metro sobre o nivel do mar. O xentilicio coloquial da comuna \u00e9 chorero/a."}
{"id": "189249", "revid": "1822", "url": "https://gl.wikipedia.org/wiki?curid=189249", "title": "Sanmarti\u00f1o", "text": "O sanmarti\u00f1o ou peixe de San Pedro (\"Zeus faber\") \u00e9 un peixe do x\u00e9nero \"Zeus\" de gran distribuci\u00f3n. \n\u00c9 un peixe comestible de augas profundas cun corpo comprimido lateralmente de cor oliva-amarelo que ten unha gran mancha escura no seu costado, e grandes espi\u00f1as na aleta dorsal. A s\u00faa mancha escura util\u00edzaa como un 'ollo malvado' no caso de que se lle achegue alg\u00fan perigo. Os seus grandes ollos diante da cabeza proporci\u00f3nanlle unha visi\u00f3n bifocal e percepci\u00f3n da profundidade, cualidades importantes para os depredadores. A mancha en forma de ollo dos laterais do Sanmarti\u00f1o tam\u00e9n confunde \u00e1 presa, que son engulidas coa s\u00faa gran boca.\nSinonimia.\nO nome de \"peixe de san Pedro\" prov\u00e9n da lenda que conta que san Pedro pescou un destes peixes e, \u00f3 subilo a bordo, queixouse tan penosamente que o santo decidiu devolvelo \u00f3 mar. Para facelo, colleuno cos dedos \u00edndice e polgar, deixando as pegadas da presi\u00f3n dos dedos sobre a s\u00faa pel, que quedaron formando esas manchas caracter\u00edsticas. Outra lenda conta que san Pedro deixou esas manchas cando colleu un peixe co fin de coller da s\u00faa boca a moeda que levaba na boca e poder pagar con ela os tributos.\nEn Galicia, esta lenda atrib\u00faese a san Marti\u00f1o, o que explica que aqu\u00ed reciba este nome. Outra posible orixe pode ser que este peixe est\u00e1 en saz\u00f3n no mes de novembro.\nOs nomes de \"galo\" e \"peixe galo\" proceden das longas aletas dorsais que lembran a crista do galo."}
{"id": "189251", "revid": "1505", "url": "https://gl.wikipedia.org/wiki?curid=189251", "title": "Peixe de san Pedro", "text": ""}
{"id": "189254", "revid": "1131", "url": "https://gl.wikipedia.org/wiki?curid=189254", "title": "Jos\u00e9 Guerrero", "text": "Jos\u00e9 Guerrero P\u00e9rez, nado en Lugo o 8 de abril de 1935, \u00e9 un empresario galego.\nTraxectoria.\nNaceu no seo dunha familia de emigrantes galegos retornados (os seus pais estiveran en Cuba de 1920 a 1932) e viviu na posguerra espa\u00f1ola. Con dez anos comezou a traballar e con 19 foi recrutado pola Mari\u00f1a Espa\u00f1ola, como tripulante do buque escola Juan Sebasti\u00e1n de Elcano.\nLicenciouse como mari\u00f1o distinguido en manobra en 1956. Casou o 30 de novembro de 1957. Emigrou a Venezuela, onde comezou a traballar como pe\u00f3n para a compa\u00f1\u00eda norteamericana Marsan de perfumes e cosm\u00e9tica. Anos m\u00e1is tarde deveu xerente do grupo de empresas Marsan-Nortosur.\nCompaxinou o traballo cos estudos de empresariais na Universidad Central de Venezuela."}
{"id": "189255", "revid": "6939", "url": "https://gl.wikipedia.org/wiki?curid=189255", "title": "Jos\u00e9 Guerrero P\u00e9rez", "text": ""}
{"id": "189256", "revid": "1131", "url": "https://gl.wikipedia.org/wiki?curid=189256", "title": "Bit\u00e1cora de un emigrante gallego", "text": "Bit\u00e1cora de un emigrante gallego \u00e9 un libro autobiogr\u00e1fico do galego Jos\u00e9 Guerrero. Est\u00e1 publicado por Palibrio e escrito en lingua castel\u00e1. Ten 428 p\u00e1xinas e conta con versi\u00f3n electr\u00f3nica. Narra as vivencias do autor tanto en Galiza como na s\u00faa prolongada estad\u00eda no estranxeiro, con especial \u00e9nfase en Venezuela."}
{"id": "189257", "revid": "1131", "url": "https://gl.wikipedia.org/wiki?curid=189257", "title": "Ricky Gervais", "text": "Ricky Dene Gervais, m\u00e1is co\u00f1ecido como Ricky Gervais, nado o 25 de xu\u00f1o de 1961 en Reading (Berkshire), \u00e9 un m\u00fasico, escritor, guionista, comediante e actor tanto de cinema como de televisi\u00f3n. \"The Office\" e Extras son alg\u00fans exemplos da s\u00faa carreira."}
{"id": "189262", "revid": "89787", "url": "https://gl.wikipedia.org/wiki?curid=189262", "title": "Antonio Castro", "text": "Antonio Castro Garc\u00eda, nado en Ordes en 1925 e finado en Santiago de Compostela o 9 de outubro de 2011, foi un avogado e pol\u00edtico galego.\nTraxectoria.\nLicenciouse en Dereito na Universidade de Santiago de Compostela e exerceu como avogado na cidade de Santiago. Vencellado \u00e1s c\u00fapulas dirixentes locais durante o franquismo, foi membro do consello local do Movemento Nacional, e concelleiro compostel\u00e1n polo terzo familiar. En xaneiro de 1974 foi designado alcalde de Santiago, posto no que permaneceu ata a chegada das primeiras elecci\u00f3ns municipais democr\u00e1ticas, en 1979. Baixo o seu mandato foi derrubado o Edificio Castromil, estando nunha posici\u00f3n favorable \u00e1 s\u00faa desaparici\u00f3n. Militante primeiro de Alianza Popular e logo do Partido Popular, foi tam\u00e9n director xeral de Xustiza na Xunta de Galicia.\nRelacionado tam\u00e9n co deporte santiagu\u00e9s, foi presidente do Obradoiro CAB e do club local de tiro ol\u00edmpico, as\u00ed como membro do consello de administraci\u00f3n de \"El Correo Gallego\", do que foi nomeado presidente de honra.\nVida persoal.\nCasou con Filomena Carballal e foi pai de Antonio, Teresa e Mar\u00eda Jos\u00e9 Castro Carballal."}
{"id": "189263", "revid": "23562", "url": "https://gl.wikipedia.org/wiki?curid=189263", "title": "Super 15 2011", "text": ""}
{"id": "189264", "revid": "23204", "url": "https://gl.wikipedia.org/wiki?curid=189264", "title": "Liga de Campi\u00f3ns da CAF", "text": "A Liga de Campi\u00f3ns da CAF \u00e9 a m\u00e1xima competici\u00f3n continental de f\u00fatbol a nivel de clubs en \u00c1frica. O torneo \u00e9 organizado pola CAF dende 1964, e o campi\u00f3n de cada edici\u00f3n acada o dereito a disputar a Copa Mundial de Clubs da FIFA.\nO actual campi\u00f3n \u00e9 o equipo exipcio do Al-Ahly, que tam\u00e9n \u00e9 o equipo m\u00e1is laureado do torneo, con 7 t\u00edtulos.\nFormato.\nA competici\u00f3n ten 6 roldas, que te\u00f1en lugar entre xaneiro e novembro:\nNesta rolda enfr\u00f3ntanse os equipos con peor clasificaci\u00f3n nunha eliminatoria a ida e volta. O n\u00famero de equipos que disputan esta rolda var\u00eda dun ano a outro. Os ga\u00f1adores clasif\u00edcanse para a Primeira Rolda.\nEsta rolda \u00e9 a de dezaseisavos de final, e nela enfr\u00f3ntanse 32 equipos nunha eliminatoria a ida e volta. Os ga\u00f1adores clasif\u00edcanse para a Segunda Rolda.\nNestes oitavos de final enfr\u00f3ntanse de novo a ida e volta os 16 ga\u00f1adores da anterior eliminatoria. Os 8 equipos que superan esta rolda clasif\u00edcanse para a Fase de Grupos.\nOs 8 equipos que superan a 2\u00aa rolda div\u00eddense en 2 grupos. Cada grupo est\u00e1 formado por 4 equipos que disputan unha liga de 6 xornadas, na que cada equipo xoga fronte \u00f3s outros 3 equipos na casa e fora da casa. Os 2 mellores equipos de cada grupo clasif\u00edcanse para as Semifinais.\nAs semifinais consisten nunha eliminatoria a ida e volta na que o primeiro equipo de cada grupo enfr\u00f3ntase co segundo equipo do outro grupo. Os ga\u00f1adores desta eliminatoria son os finalistas.\nA final da Liga de Campi\u00f3ns da CAF \u00e9 a dobre encontro, de xeito que o equipo local no encontro de volta sexa o mellor dos dous na fase de grupos. \nPalmar\u00e9s.\nOs equipos exipcios Al-Ahly e Zamalek SC son os clubs m\u00e1is laureaddos de \u00c1frica, con 8 e 5 t\u00edtulos continentais. S\u00e9guelles o club congol\u00e9s TP Mazembe con 4 t\u00edtulos. Os campionatos nacionais de liga de Exipto, Camer\u00fan, Marrocos, Alxeria e Tunicia te\u00f1en 3 equipos campi\u00f3ns cada un."}
