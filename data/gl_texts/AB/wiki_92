{"id": "207070", "revid": "89787", "url": "https://gl.wikipedia.org/wiki?curid=207070", "title": "Chuchacabras", "text": "O chuchacabras (en castel\u00e1n \"chupacabras\") \u00e9 o nome dun cr\u00edptido lendario contempor\u00e1neo, que se describe como un ser que atacar\u00eda a animais de diferentes especies en zonas gandeiras ou rurais. O mito tivo a s\u00faa orixe na illa de Porto Rico.\nC\u00f3ntase que existe en Am\u00e9rica Central e do Sur, en pa\u00edses como Costa Rica, M\u00e9xico, o Per\u00fa, Ecuador, Bolivia, a Arxentina, o Brasil, Porto Rico, Honduras, Nicaragua, Colombia, Guatemala, O Salvador, Panam\u00e1, Chile, o Uruguai, Venezuela, Paraguai e nalgunhas zonas do sur dos Estados Unidos.\nDescrici\u00f3n.\nA descrici\u00f3n m\u00e1is popular \u00e9 que ser\u00eda unha criatura relativamente pequena (de 1 m de altura ou menos), que presentar\u00eda a pel verdosa e escamenta, ollos grandes e salt\u00f3ns, e cabeza ovalada.\nOutros atrib\u00faenlle un rostro de can con grandes ollos e caninos (normalmente dous no maxilar superior e s\u00f3 un no inferior, no centro, entre os incisivos) e pernas longas, como as dun canguro.\nEn todos os lugares consid\u00e9rase perigoso para a especie humana.\nAs primeiras citas de avistamento d\u00e9ronse en Porto Rico, de individuos que presentaban a primeira descrici\u00f3n dada, e despois foi citado en pa\u00edses como Chile, M\u00e9xico e en Texas, estado no que describiu por primeira vez coa aparencia dun c\u00e1nido.\nTipos de aparencias descritas.\nDise que o chuchacabras aparece fundamentalente nas seguintes formas:\n\u00c9 a que m\u00e1is comunmente se describe. Presentar\u00eda unha pel gris-verdosa, escamenta e con grosas espi\u00f1as dorsais e/o canelas agudas que corren cara a abaixo da s\u00faa parte posterior. De aproximadamente 0,9 a 1,2 m de altura, saltar\u00eda de maneira similar a un canguro.\nEsta variedade dise que ten un foci\u00f1o e unha cara similares \u00e1s dun can ou un puma, e unha lingua b\u00edfida, con longos cairos. As\u00ed mesmo, dise que asub\u00eda cando est\u00e1 alarmado, e que deixa un cheiro de xofre ao seu paso.\nEsta segunda variedade tam\u00e9n se erguer\u00eda sobre as patas posteriores e saltar\u00eda como canguro, e ter\u00eda a pel grosa con pelo facial agrisado. A cabeza ser\u00eda similar \u00e1 dun can, e a s\u00faa boca presentar\u00eda dentes grandes. Incluso varias testemu\u00f1as aseguran telos visto saltar m\u00e1is de 50 m en li\u00f1a recta, sorprendentemente sen o uso de \u00e1s ou outro medio de sustentaci\u00f3n aerodin\u00e1mico.\nAs testemu\u00f1as din que alg\u00fans chuchacabras estar\u00edan cubertos de pelo negro, presentar\u00edan ollos vermellos, unha cabeza ovalada e \u00e1s tipo morcego. Algunhas veces arrastrar\u00edanse a catro patas, e outras estar\u00edan ergueitos (como cans das pradar\u00edas). Ser\u00edan moi r\u00e1pidos, poder\u00edan gabear, e caracterizar\u00edanse por fuxir correndo, moi lonxe, cando son descubertos.\nPresentar\u00edanse como unha raza estra\u00f1a de can salvaxe, sen pelo, cunha crista dorsal pronunciada, concas oculares infrecuentemente pronunciadas, dentes e gadoupas dun canino t\u00edpico, segundo os describe Fernando Maldonado. Maldonado di que estes animais son o resultado do cruzamento entre varias especies de cans salvaxes, a\u00ednda que os entusiastas da criptozoolox\u00eda proclaman que pode ser que sexan individuos dunha especie dun r\u00e9ptil extinto similar a un can. Un caso dun suposto cad\u00e1ver de chuchacabras que foi encontrado en Nicaragua en 2002 apoia a conclusi\u00f3n de que \u00e9 simplemente unha estra\u00f1a caste de can salvaxe. O devandito cad\u00e1ver do animal foi encontrado en Tolapa, Nicaragua, e f\u00edxoselle unha an\u00e1lise forense na Universidade de Le\u00f3n (Nicaragua). Pat\u00f3logos da Universidade encontraron que tan s\u00f3 era un can, por\u00e9n era un exemplar infrecuente. Debe mencionarse que existen diferenzas morfol\u00f3xicas moi chamativas entre as diversas castes de cans (das que descenden os cans asilvestrados) que explican facilmente as estra\u00f1as caracter\u00edsticas de tales animais.\nCaracter\u00edsticas dos ataques.\nA maior\u00eda dos ataques que corresponden a estas caracter\u00edsticas resultan normalmente resultan corresponder a ataques dalg\u00fan tipo de animal nativo ou introducido na zona do ataque (\u00e9 o caso dos ratos foci\u00f1udos como o rato foci\u00f1udo avermellado que atacar\u00edan aos animais pequenos), a dos cans asilvestrados, aos grandes, ou ben a ataques falsos de orixe humana, normalmente para facerse famosos.\nSimilitudes con outras lendas.\nNoutras partes do mundo hai culturas que te\u00f1en lendas con caracter\u00edsticas semellantes \u00e1 do chuchacabras.\nOutras criaturas m\u00edticas similares.\nEntre outros seres lendarios con caracter\u00edsticas similares ao chuchacabras son o Demo de Jersey e Mothman, de Virxinia Occidental, ademais dos xa co\u00f1ecidos vampiros.\nAs diferentes teor\u00edas do fen\u00f3meno.\nExplicaci\u00f3ns sobrenaturais \"a favor\".\nTodas as supostas testemu\u00f1as do fen\u00f3meno afirman que os ollos do chuchacabras te\u00f1en a capacidade de hipnotizar e de paralizar \u00e1s s\u00faas presas para atordoalas, o que permitir\u00eda que o chuchacabras chuche o sangue do animal no seu letargo. O efecto ser\u00eda similar ao dunha ara\u00f1a que paraliza \u00e1 s\u00faa presa con veleno.\nOutra visi\u00f3n: se os respons\u00e1beis son seres humanos, a\u00ednda non se logrou identificar o instrumento cir\u00farxico utilizado nos ataques, o que fai que os partidarios da s\u00faa existencia indiquen que ter\u00eda que descartarse a posibilidade de que o respons\u00e1bel directo sexa o hombre, como tampouco outro depredador pertencente \u00e1 fauna silvestre, xa que se di que as incisi\u00f3ns estar\u00edan producidas por algo que nada co\u00f1ecido pode realizar.\nExplicaci\u00f3ns naturais \"en contra\".\nAs mortes dos animais poden ser facilmente producidas por adoradores de certas seitas relixiosas ou individuos que presentan enfermidades mentais.\nO fen\u00f3meno do chuchacabras \u00e9 produto da histeria colectiva, mentres que outros pensan que esta \u00e9 unha pobre explicaci\u00f3n sobre as mortes de animais que resultan de ataques inexplic\u00e1beis.\nOs ataques a animais pequenos presentan bastantes caracter\u00edsticas que corresponder\u00edan a ataques de animais como os ratos foci\u00f1udos pertencentes ao x\u00e9nero \"Oxymycterus\".\nNing\u00fan estudo cient\u00edfico serio probou a total falta de sangue nos animais mortos. O pelo que se recolleu en lugares de supostos ataques, e que foi sometido a probas de ADN (ademais de pegadas identificadas cerca das zonas de ataque de animais), indican que o ataque se levou a cabo por animais, sendo na maior\u00eda dos casos obra de cans. De feito, en Porto Rico, onde se orixinou o fen\u00f3meno en 1992, os investigadores Edwin Vel\u00e1quez (zo\u00f3logo), Andrew \u00c1lvarez (antrop\u00f3logo) e Gustavo Adolfo Rodr\u00edguez (ec\u00f3logo), ofreceron publicamente, a finais da d\u00e9cada dos anos 1990, unha recompensa de 15.000 d\u00f3lares \u00e1 persoa que lles proporcionara alg\u00fan tipo de evidencia f\u00edsica, como pelos, saliva, excrementos etc., recollida nalg\u00fan lugar de Porto Rico onde ocorrera un suposto ataque, e que, despois de ser examinada baixo o rigor de probas de ADN, se conclu\u00edra que o depredador causante das mortes era unha criatura desco\u00f1ecida para a ciencia. Nunca se someteu ningunha evidencia requirida, e a recompensa tampouco non se reclamou nunca.\nEn Chile, tras unha investigaci\u00f3n demostrouse que, a pesar de todas as opini\u00f3ns e versi\u00f3ns de persoas \"expertas\" no tema, as evidencias apuntaban claramente a cans, sen que existira o menor indicio ou proba de algo sobrenatural. Tam\u00e9n se demostrou que alg\u00fans dos ataques ti\u00f1an orixe humana.\nInvestigaci\u00f3ns.\nUnha nova investigaci\u00f3n realizada por Benjamin Radford chegou \u00e1 conclusi\u00f3n de que a descrici\u00f3n dada pola testemu\u00f1a orixinal en Porto Rico, Madelyne Tolentino, baseouse na criatura \"Sil\" do filme de ciencia ficci\u00f3n \"Species\". A criatura \"Sil\" \u00e9 case id\u00e9ntica \u00e1 descrici\u00f3n de Tolentino sobre o chuchacabras e esta se\u00f1ora vira a pel\u00edcula antes do seu informe: \"Era unha criatura que se parec\u00eda ao chuchacabras, con espi\u00f1as nas costas e todo... A semellanza co chuchacabras era realmente impresionante\", informou Corrales. Radford conclu\u00edu que \"a descrici\u00f3n m\u00e1is importante do chuchacabras non \u00e9 fi\u00e1bel\". Este problema afecta seriamente \u00e1 credibilidade do chuchacabras como unha verdadeira criatura.\nAdemais os informes de que \u00e1s v\u00edtimas lles chuchara o sangue o chuchacabras nunca foron confirmados por unha necropsia, a \u00fanica maneira de chegar \u00e1 conclusi\u00f3n de que ao animal se lle drenou o sangue. Unha an\u00e1lise realizada por un veterinario a 300 supostas v\u00edtimas do chuchacabras encontrou que non foran desangradas. Parece que as testemu\u00f1as confundiron a falta de sangue na zona cunha extracci\u00f3n do sangue, cando puido ocorrer simplemente que o animal que atacou \u00e1 v\u00edtima non lle trabou unha arteria principal, ou que se desangrou internamente.\nRadford dividiu os informes do chuchacabras en d\u00faas categor\u00edas:\nA finais de outubro de 2010, o bi\u00f3logo Barry O'Connor, da Universidade de Michigan, chegou \u00e1 conclusi\u00f3n de que todos os informes dos chuchacabras nos Estados Unidos eran realmente de coiotes infectados polo parasito da sarna \"Sarcoptes scabiei\", que presentan s\u00edntomas que poder\u00edan explicar a maior parte das caracter\u00edsticas do chuchacabras: qued\u00e1banse con pouca pelaxe, presentaban engrosamiento da pel e desped\u00edan intenso cheiro. O'Connor determinou que os ataques produc\u00edronse \"porque estes animais est\u00e1n moi debilitados, polo que van ter moita dificultade para a caza, as\u00ed que poden verse obrigados a atacar o gando porque \u00e9 m\u00e1is f\u00e1cil que cazar un coello ou un cervato\".\nA\u00ednda que varias testemu\u00f1as chegaron \u00e1 conclusi\u00f3n de que os ataques non pod\u00edan ser obra de cans ou coiotes porque non comeran \u00e1 v\u00edtima, esta conclusi\u00f3n non \u00e9 correcta. Tanto cans como coiotes poden matar unha presa e non consumila, xa sexa por estaren pouco experimentados, ou por teren lesi\u00f3ns ou dificultades para matar \u00e1 presa. A presa tam\u00e9n pode sobrevivir ao ataque no momento e morrer despois por hemorraxia interna ou choque circulatorio. A presenza de dous buratos na presa, correspondentes a cairos, son de esperar, xa que esta \u00e9 a \u00fanica maneira en que a maior\u00eda dos animais carn\u00edvoros terrestres te\u00f1en para atrapar \u00e1 s\u00faa presa.\nHistoria.\nComezo da lenda en Porto Rico.\nA lenda do chuchacabras comezou en 1992, cando dous xornais de Porto Rico, \"El Vocero\" e \"El Nuevo D\u00eda\", comezaron a divulgar as matanzas de moitos tipos de animais, tales como paxaros, cabalos e cabras. Naquel momento era co\u00f1ecido como \"El Vampiro de Moca\", posto que algunhas das primeiras matanzas ocorreron na pequena cidade de Moca. Mentres que ao principio se sospeitou que as matanzas foron feitas aleatoriamente por alg\u00fans membros dun culto sat\u00e1nico, as matanzas comezaron a darse por toda a illa, e moitos granxeiros falaron de perdas de animais. As matanzas ti\u00f1an un padr\u00f3n com\u00fan: cada un dos animais achados mortos ti\u00f1an un ou dous buratos producidos por algo obxecto punzante no pescozo.\nAlgunhas supostas testemu\u00f1as informaron que viran unha figura pequena de cor verde escura nos arredores das zonas das matanzas, dando aos xornalistas e \u00e1 polic\u00eda a sensaci\u00f3n de que os chuchacabras pod\u00edan, de feito, seren unha forma extraterrestre, comezando deste xeito a idea popular de que se tratar\u00eda dunha entidade alien\u00edxena.\nPouco despois de darse a co\u00f1ecer mundialmente as mortes de animais en Porto Rico, outras mortes de animais comezaron a referirse noutros pa\u00edses, tales como a Rep\u00fablica Dominicana, a Arxentina, Bolivia, Chile, Ecuador, Colombia, o Per\u00fa, o Brasil, O Salvador, os Estados Unidos e, m\u00e1is notabelmente, en M\u00e9xico. En Porto Rico e M\u00e9xico, o chuchacabras alcanzou o status de lenda urbana. As historias do chuchacabras comezaron a seren divulgadas polos telexornais norteamericanos e hispanos a trav\u00e9s dos Estados Unidos, e cre\u00e1ronse diversos produtos comerciais do chuchacabras, como camisetas e gorras de b\u00e9isbol.\nOnde m\u00e1is auxe tivo este fen\u00f3meno e lenda foi en M\u00e9xico, especialmente no norte do pa\u00eds, no municipio de El \u00c1lamo, no estado de Nuevo Le\u00f3n, xa que a\u00ed se informou de moitos animais mortos, na s\u00faa maior\u00eda cabras, a causa supostamente do chuchacabras.\nPresum\u00edbeis aparici\u00f3ns a nivel mundial.\nNas Am\u00e9ricas.\nNa primeira metade de 2002 encontrouse gando vac\u00fan mutilado en varios puntos do pa\u00eds (na zona comprendida entre as provincias de R\u00edo Negro e Santa Fe). A\u00ednda que se percib\u00edan ablaci\u00f3ns dos aparellos reprodutores dos animais, os medios asociaban os feitos co fen\u00f3meno chuchacabras ou con ritos de seitas sat\u00e1nicas. Pasou moi pouco tempo para que o Servicio Nacional de Sanidad y Calidad Agroalimentaria (SENASA) conclu\u00edra que as mutilaci\u00f3ns foran levadas a cabo por raposos ou ratos foci\u00f1udos.\nUnha aparici\u00f3n na cidade de Varginha no estado de Minas Gerais, Brasil, atrib\u00faese frecuentemente ao chuchacabras. Por\u00e9n, con respecto a este incidente particular, a maior\u00eda da xente asocia o incidente cunha entidade extraterrestre, xa que non se rexistrou ning\u00fan ataque.\nEn abril de 2000, na cidade mineira de Calama (norte de Chile), informouse dunha centena de animais de curral desangrados ou mutilados de forma moi estra\u00f1a, situaci\u00f3n que se mantivo at\u00e9 case finais de 2002. Pronto se produciu unha serie de denuncias recollidas pola prensa sensacionalista, provenientes doutros sectores do pa\u00eds, a\u00ednda que nunca se puido concretar nada extraordinario. Un campesi\u00f1o matou un hui\u00f1a provocando atenci\u00f3n internacional e outros confundiron o feto dun \"monito do monte\" con este ser. Xurdiu as\u00ed un mito urbano de que unha suposta misi\u00f3n da NASA chegara ao pa\u00eds para estudar o fen\u00f3meno.\nTras moitas especulaci\u00f3ns os estudos terminaron indicando que os ataques s\u00f3 se deb\u00edan a cans.\nEn Colombia desenvolveuse a c\u00e9lebre historia, nas cidades de Barranquilla e Neiva, de que unha criatura chamada \"chupapollos\", de caracter\u00edsticas similares \u00e1 descrita contra o ano 1999, foi aparentemente vista e deixando tam\u00e9n evidencias das s\u00faas atrocidades, nas que aparentemente lles succionaba o sangue a aves de curral, ovellas e gando maior, e cuxas caracter\u00edsticas se asemellaban ao \"chuchacabras\".\nDise que un chuchacabras se capturou en Texas. Noticieiro Fox de Estados Unidos Consultado o 25/3/2012&lt;/ref&gt; Outro informe tam\u00e9n en Texas resultou ser un coiote con sarna.\nNo ver\u00e1n de 2008, na cidade de Le\u00f3n, un granxeiro afirmou que o chuchacabras atacara o seu rancho moi violentamente, matando \u00e1s s\u00faas cabras. Tam\u00e9n se informou de ataques na parte sur do pa\u00eds, no Iucat\u00e1n, Campeche e Quintana Roo.\nEn agosto de 2000 afirmouse de que na cidade de Malpaisillo un granxeiro ferira de morte a un chuchacabras e que ao cabo dos d\u00edas encontraran o seu suposto esqueleto.\nF\u00f3ra das Am\u00e9ricas.\nNalgunhas zonas do pa\u00eds alg\u00fans pastores e gandeiros denunciaron ante a Garda Civil e o Seprona alg\u00fans supostos ataques de, segundo as testemu\u00f1as, \"unha especie de can negro, ou como un aeroplano pequeno negro\". At\u00e9 hoxe non se demostrou a veracidade destes ataques e a relaci\u00f3n directa co mito do chuchacabras.\nO chuchacabras na televisi\u00f3n.\nNun cap\u00edtulo da sexta temporada da serie \"Bones\", producida pola Fox, o presunto asasino da v\u00edtima era un chuchacabras. Ao final, naturalmente, desc\u00f3brese que non hab\u00eda tal, e que o asasinato fora obra dunha gu\u00eda de excursionistas que buscaban probas da existencia do \"bicho\", e o cad\u00e1ver manipulado polo dono do hotel onde traballaba a gu\u00eda, para que parecera obra do chuchacabras coa fin de aumentar o n\u00famero de visitantes."}
{"id": "207071", "revid": "56817", "url": "https://gl.wikipedia.org/wiki?curid=207071", "title": "H\u00fasares (literatura)", "text": "Os H\u00fasares (en franc\u00e9s \"Les Hussards\") foi unha corrente ou movemento literario franc\u00e9s das d\u00e9cadas de 1950 e 1960; fundam\u00e9ntase na oposici\u00f3n aos postulados existencialistas e especialmente \u00e1 figura do intelectual que encarnaba o fil\u00f3sofo Jean-Paul Sartre.\nA novela de Roger Nimier \"Le Hussard bleu\" deu nome ao movemento, de seu bastante heter\u00f3clito; tam\u00e9n se destacou pola s\u00faa oposici\u00f3n \u00e1 figura de Charles De Gaulle. Fran\u00e7ois Dufay reco\u00f1\u00e9celles sobre todo \u00abo gusto polo estilo, que \u00e9 breve, recargado e d\u00factil\u00bb, un anticonformismo refrescante, o rexeitamento das tendencias de moda e o gusto polos casos perdidos.\nDous dos principais expo\u00f1entes dete movemento foron Jacques Chardonne e Paul Morand."}
{"id": "207073", "revid": "65337", "url": "https://gl.wikipedia.org/wiki?curid=207073", "title": "Tesouro do Cabezo Redondo", "text": "O Tesouro do Cabezo Redondo \u00e9 un achado \u00e1ureo atopado na primavera de 1963 no Cabezo Redondo, poboado arg\u00e1rico situado a 2\u00a0km da cidade de Villena (Alacant). Est\u00e1 composto por 35 pezas de adorno persoal (un diadema, aneis, brazaletes, colgantes, contas de colar, espirais, cintas e un pequeno lingote de ouro) que alcanzan os 150 g de peso e p\u00e9nsase que formaron parte dos materiais dun ourive, debido \u00e1 presenza do lingote. Especulouse moito sobre a s\u00faa estreita relaci\u00f3n co Tesouro de Villena."}
{"id": "207074", "revid": "23204", "url": "https://gl.wikipedia.org/wiki?curid=207074", "title": "Jos\u00e9 Mar\u00eda Soler Garc\u00eda", "text": "Jos\u00e9 Mar\u00eda Soler Garc\u00eda, nado en Villena (Alacant) o 30 de setembro de 1905 e finado no mesmo lugar o 25 de agosto de 1996, foi un arque\u00f3logo, historiador, investigador, ling\u00fcista e folclorista espa\u00f1ol. \u00c9 a persoa que estudou Villena e a s\u00faa comarca en maior profundidade e nun maior n\u00famero de eidos, xa que todas as s\u00faas investigaci\u00f3ns foron sempre na direcci\u00f3n de escrutar todo o que concern\u00eda \u00e1 s\u00faa cidade natal.\nFundou o museo arqueol\u00f3xico da cidade, ao que se lle deu o seu nome na s\u00faa honra despois de que descubrira o Tesouro do Cabezo Redondo e o de Villena. A Fundaci\u00f3n municipal Jos\u00e9 Mar\u00eda Soler, constitu\u00edda tras a s\u00faa morte, ten como misi\u00f3n manter o seu legado cultural e convoca cada ano Premios de Investigaci\u00f3n en varios niveis sobre a cidade e a \u00e1rea circundante.\nBiograf\u00eda.\nNaceu en 1905, fillo dun avogado villenense. Na s\u00faa xuventude distinguiuse pola s\u00faa participaci\u00f3n en varias actividades culturais, escribiu na prensa local e foi director dun grupo teatral de afeccionados. Xa naquel momento era popular na cidade pola s\u00faa cultura e co\u00f1ecementos. Ingresou en Correos en 1917 en Madrid e en 1925 foi destinado a Villena. Durante esta \u00e9poca traballaba repartindo correo e pasaba moitas horas na biblioteca do casino de Cieza. En 1936 chegou a Xefe de Correos de Villena.\nDurante a guerra civil foi mobilizado polo ex\u00e9rcito republicano, a\u00ednda que s\u00f3 realizou funci\u00f3ns postais. Ao volver a Villena en 1939 foi deposto do seu posto en Correos e encarcerado \"polo seu auxilio \u00e1 rebeli\u00f3n\", a\u00ednda que foi liberado pouco despois. \u00c9 ent\u00f3n, durante os primeiros anos da posguerra e coa cidade dominada por unha minor\u00eda triunfadora coa que estaba en desacordo, cando se recl\u00fae no seu domicilio e comeza as s\u00faas primeiras indagaci\u00f3ns hist\u00f3ricas e arqueol\u00f3xicas. Para ga\u00f1arse a vida, tivo que traballar como profesor dunha academia privada, e posteriormente como contable e xefe de oficina, entre outros pequenos labores.\nAdemais, foi cronista e arquiveiro de Villena desde 1950 e tam\u00e9n, desde ese mesmo ano, comisario local de escavaci\u00f3ns arqueol\u00f3xicas. En 1957 fundou o museo arqueol\u00f3xico cos materiais que fora recopilando desde 1940. Ao descubrir, en 1963, primeiro o Tesouro do Cabezo Redondo e logo o de Villena, foi designado 'director perpetuo' do museo, que pasou a chamarse na s\u00faa honra Museo Arqueol\u00f3xico \"Jos\u00e9 Mar\u00eda Soler\". Sempre permaneceu solteiro e residiu, xunto a unha irm\u00e1 tam\u00e9n solteira, na s\u00faa mesma casa natal. Xa desde a d\u00e9cada de 1950 pertenceu a diversos centros e instituci\u00f3ns provinciais e auton\u00f3micas da Comunidade Valenciana. En 1970 recuperou de maneira simb\u00f3lica o seu posto en Correos, dado que xa se xubilara. Seguiu investigando e publicando practicamente at\u00e9 a s\u00faa morte, que ocorreu en 1996. Os seus restos descansan no \"Pante\u00f3n de Ilustres\" de Villena.\nTraxectoria persoal.\nArqueolox\u00eda.\nEn 1939, tras a guerra civil espa\u00f1ola, Soler dedicou a maior parte da s\u00faa actividade investigadora \u00e1 arqueolox\u00eda da zona. Durante moitos anos realizou unha notable tarefa de campo dedicada \u00e1 prospecci\u00f3n da comarca villenense, descubrindo poboados e restos prehist\u00f3ricos entre os que destacan o m\u00e1is antigo, a Cova do Cochino, un asentamento da \u00e9poca musteriana no Paleol\u00edtico medio e o excepcional poboado de Bronce co\u00f1ecido como Cabezo Redondo, cunhas singulares circunstancias que o converten nun dos m\u00e1is importantes desta \u00e9poca en Espa\u00f1a.\nNon menos de vinte asentamentos prehist\u00f3ricos foron descubertos dentro da comarca villenense por Jos\u00e9 Mar\u00eda Soler e neles efectuou un meritorio labor de escavaci\u00f3n e estudo, cuns resultados tanxibles que poden admirarse no Museo Arqueol\u00f3xico. Al\u00ed at\u00f3panse os abundantes materiais provenientes dos descubrimentos e escavaci\u00f3ns realizados por Soler, nunha tarefa levada a cabo persoalmente, co espor\u00e1dico auxilio dalg\u00fan colaborador e practicamente sen medios nin axudas oficiais.\nO seu principal achado foi o Tesouro de Villena, encontrado en 1963, e que, composto por 66 pezas, case a totalidade de ouro, constit\u00fae o tesouro de vaixela \u00e1urea m\u00e1is importante de Espa\u00f1a e o segundo de toda Europa, s\u00f3 superado polo das Tumbas Reais de Micenas, Grecia.\nPublicaci\u00f3ns.\nSoler escribiu varios libros acerca dos seus traballos arqueol\u00f3xicos, alg\u00fans outros de investigaci\u00f3n hist\u00f3rica ou folcl\u00f3rica e incluso un dicionario sobre as variantes dialectais do castel\u00e1n en Villena. Ademais, pronunciou decenas de conferencias e escribiu centos de artigos en peri\u00f3dicos e revistas de moi variada \u00edndole, tanto a nivel local como rexional e estatal. A continuaci\u00f3n segue unha lista dos seus libros publicados:\nCondecoraci\u00f3ns.\nEntre outras de menor entidade, as distinci\u00f3ns m\u00e1is importantes que recibiu foron as seguintes:\nAdemais, o Concello de Villena dedicoulle unha r\u00faa do centro en 1979."}
{"id": "207075", "revid": "27249", "url": "https://gl.wikipedia.org/wiki?curid=207075", "title": "Jos\u00e9 Mar\u00eda Soler", "text": ""}
{"id": "207076", "revid": "23204", "url": "https://gl.wikipedia.org/wiki?curid=207076", "title": "Frank Capra", "text": "Frank Capra, nado co nome de Francesco Rosario Capra preto de Palermo (Sicilia) o 18 de maio de 1897 e finado en La Quinta (California) o 3 de setembro de 1991, foi un director de cine estadounidense de orixe italiana, co\u00f1ecido por facer comedia sat\u00edrica e sentimental durante os anos 30 e 40. Foi o autor dalgunhas das pel\u00edculas m\u00e1is populares deste per\u00edodo, como os cl\u00e1sicos \"Que fermoso \u00e9 vivir\" e \"Mr. Smith Goes to Washington\" entre outros e ga\u00f1ou tres premios \u00d3scar ao mellor director.\nTraxectoria.\nPrimeiros anos.\nCon seis anos emigrou aos Estados Unidos co seu pai Salvatore, a s\u00faa nai Rosaria Nicolosi e os seus irm\u00e1ns Giuseppa, Giusepe e Antonia a bordo do buque \u201cGermania\u201d. O 23 de maio chegaron a Nova York despois dunha viaxe que o propio Capra cualificou de horrible. O 3 de xu\u00f1o chegaron aos \u00c1nxeles, por aquel ent\u00f3n unha pequena cidade de aproximadamente 102.000 persoas. Al\u00ed, esper\u00e1baos o irm\u00e1n m\u00e1is vello, Benedetto Capra.\n\u00c9 nesta cidade onde se asentaron e onde o director cursou estudos no Instituto Tecnol\u00f3xico de California. Despois de graduarse como enxe\u00f1eiro qu\u00edmico en 1918, conv\u00e9rtese en instrutor de enxe\u00f1er\u00eda do ex\u00e9rcito. No ano 1920 cont\u00e1xiase coa enfermidade da gripe espa\u00f1ola e obt\u00e9n a cidadan\u00eda estadounidense.\nCarreira profesional.\nFrank Capra logra o seu primeiro traballo importante como guionista de Mack Sennett. Entre 1926 e 1927 dirixiu tres pel\u00edculas mudas para Harry Langdon e de seguido incorporouse a Columbia Pictures, onde tivo un grande \u00e9xito como director de comedias con personaxes atractivas, resonancias sociais e finais ledos pese a que Capra ti\u00f1a capacidade para abordar diversos x\u00e9neros como nos mostra a s\u00faa filmograf\u00eda. Durante estes anos traballou co guionista Robert Riskin (marido de Fay Wray) e o c\u00e1mara Joseph Walker, ata que en 1940 Riskin foi substitu\u00eddo por Sidney Buchman. A s\u00faa obra pode dividirse en d\u00faas etapas que son a \u00e9poca dourada o longo da cal percibe numeroso premios pola s\u00faa labor como director e a s\u00faa obra como documentalista de guerra.\n\u00c9poca dourada.\nNo ano 1934 Frank Capra recibe os premios da Academia de Cine, co\u00f1ecidos na actualidade como os \u00d3scar, por \"It Happened One Night\". Con este filme Capra recibiu o galard\u00f3n ao mellor director, mellor pel\u00edcula e mellor gui\u00f3n adaptado e os seus protagonistas, Clark Gable e Claudette Colbert, os galard\u00f3ns a mellor actor e actriz respectivamente. \u00c9 unha comedia cun di\u00e1logo cheo de humor e iron\u00eda. Nesta pel\u00edcula Frank Capra mostra como dous personaxes de clases sociais distintas poden interactuar entre si, observando que nada \u00e9 imposible cando hai amor.\nDurante os anos 30 Capra dirixiu unha serie de pel\u00edculas de corte espiritual e humanitario para Columbia Pictures, cuxo filme m\u00e1is co\u00f1ecido \u00e9 \"Mr. Deeds Goes to Town\", polo cal Capra recibe en 1936 o seu segundo \u00d3scar \u00e1 mellor direcci\u00f3n. Nesta \u00e9poca destacan tam\u00e9n as orixinais pel\u00edculas \"Lost Horizon\" e \"You Can't Take It with You\". Por esta \u00faltima Capra recibiu o seu terceiro \u00d3scar \u00e1 mellor pel\u00edcula en 1938, catro anos despois do seu grande \u00e9xito \"It Happened One Night\".\nTras dez anos sen dirixir comedias, Capra regresa a este x\u00e9nero coa comedia cl\u00e1sica \"Arsenic and Old Lace\" en 1944.\nDocumentalista de guerra.\nNos anos corenta, mais concretamente entre 1942 e 1948, Capra produciu a pel\u00edcula \"State of the Union\" e dirixiu ou co-dirixiu oito documentais de guerra, entre os que atopamos \"Prelude to War\" (1942), \"The Nazis Strike\" (1942), \"The Battle of Britain\" (1943), \"Divide and Conquer\" (1943), \"Know Your Enemy Japan\" (1945), \"Tunisian Victory\" (1945) e \"Two Down and One to Go\" (1945).\nRecibiu o premio da Academia pola serie documental \"Why We Fight\", considerada unha obra mestra da propaganda de guerra. Esta serie consta de sete documentais cunha duraci\u00f3n aproximada de 40-76 minutos encargados polo goberno dos Estados Unidos, durante a segunda Guerra Mundial, para demostrar os soldados estadounidenses a raz\u00f3n deste pa\u00eds de participar na guerra. Con esta serie, que posteriormente se mostrou a poboaci\u00f3n civil, Capra pretend\u00eda non s\u00f3 convencer o pa\u00eds para entrar en guerra sen\u00f3n tam\u00e9n motivar as tropas e obter a alianza da URSS.\nDespois da segunda guerra mundial.\nEn 1946 dirixiu \"Que fermoso \u00e9 vivir\", considerado un cl\u00e1sico do cine norteamericano. \u00c9 un conto de Nadal que se converteu na pel\u00edcula m\u00e1is emitida nesta temporada nos fogares de todo o mundo. Foi protagonizada por James Stewart e Donna Reed.\n\u00daltima pel\u00edcula.\nA \u00faltima pel\u00edcula de Capra, \"Pocketful of Miracles\", data de 1961 e nela participaron os actores Glenn Ford e Bette Davis. Posteriormente o director intentou realizar unha pel\u00edcula de ciencia ficci\u00f3n, pero esta non superou a etapa de pre-produci\u00f3n.\nDe todas formas a obra de Capra \u00e9 ampla, xa que durante os \u00faltimos anos o director realizou series cient\u00edficas para a televisi\u00f3n, polo que chegou a abarcar unha gran variedade de x\u00e9neros. Tras retirarse do mundo do cine dedica o seu tempo a inspirar a novos cineastas. O 4 de marzo de 1982 o American Film Institute homenaxeouno pola s\u00faa traxectoria co premio Life Achievement Award.\nMorte e legado.\nFrank Capra finou dun ataque ao coraz\u00f3n mentres durm\u00eda. Foi soterrado no camposanto de Coachella, California e ao seu funeral asistiu toda a plana maior de Hollywood.\nFoi pai de catro fillos, froito do seu segundo matrimonio con Lou Capra: Frank Capra Jr. (n. 20 de marzo de 1934 \u2013 m. 19 de decembro de 2007), Tom Capra (n. 12 de febreiro de 1941), Lulu Capra (n. 16 de setembro de 1937) e John Capra (n. 12 de abril de 1935 \u2013 m. 23 de agosto de 1938).\nEn 1971, Capra publicou a s\u00faa autobiograf\u00eda, \"The name above the title\", que ofrece un autorretrato no que o autor revela unha historia moi persoal. A pesar de ga\u00f1ar seis premios da Academia, o cineasta loitaba contra o glamour, a extravagancia e as frustraci\u00f3ns de Hollywood para acadar a creatividade precisa para realizar todas esas memor\u00e1beis pel\u00edculas.\nEn 1991 Joseph McBride escribe tam\u00e9n unha biograf\u00eda sobre o cineasta titulada \"Frank Capra: The Catastrophe of Success\", onde o autor se centra nas inseguridades de Capra e a s\u00faa obsesi\u00f3n por ser visto como un patri\u00f3tico estadounidense, entre outros temas."}
{"id": "207077", "revid": "98629", "url": "https://gl.wikipedia.org/wiki?curid=207077", "title": "Que fermoso \u00e9 vivir", "text": "Que fermoso \u00e9 vivir (en ) \u00e9 un filme estadounidense producido e dirixido por Frank Capra que se estreou en 1946. Bas\u00e9ase no conto \u00abThe Greatest Gift\u00bb, que Philip Van Doren Stern escribiu en 1939 e publicou de forma privada en 1945. Est\u00e1 considerado como un dos filme m\u00e1is populares do cinema americano e por mor das continuas emisi\u00f3ns a trav\u00e9s da televisi\u00f3n, est\u00e1 considerado un filme tradicional do Nadal.\nEst\u00e1 protagonizado por James Stewart que interpreta a George Bailey, un home que abandonou os seus so\u00f1os para axudar a outros e que est\u00e1 a piques de se suicidar na v\u00e9spera do Nadal. Isto provoca a intervenci\u00f3n do seu anxo da garda, Clarence Odbody (Henry Travers). Clarence amosa a George todas as vidas que cambiou e como ser\u00eda a vida de Bedford Falls se el nunca chegase a nacer.\nSinopse.\nGeorge Bayle \u00e9 un home \u00edntegro que se ve obrigado tras o pasamento do seu pai a asumir a direcci\u00f3n dunha compa\u00f1\u00eda de empr\u00e9stitos. O seu so\u00f1o era moi distinto, pois anhelaba ir \u00e1 Universidade, constru\u00edr pontes e edificios, viaxar e co\u00f1ecer xente... pero antepuxo o deber as s\u00faas inquedanzas e deulle o di\u00f1eiro ao seu irm\u00e1n, Harry, para que fose el quen estudase coa condici\u00f3n de que ao retornar ocupar\u00eda o seu cargo de secretario executivo e as\u00ed George puidese ir \u00e1 Universidade. Finalmente o seu irm\u00e1n converteuse nunha estrela de f\u00fatbol, casou e conseguiu un bo posto na \u00e1rea de investigaci\u00f3n. A George non lle pareceu \u00e9tico pedirlle a Harry que se encargase da cooperativa e asumiu que ti\u00f1a que continuar \u00e1 fronte do pequeno banco local.\nPotter controlaba todos os negocios da vila de Beldford Falls ag\u00e1s a compa\u00f1\u00eda de Bayle. George Bayle casou con Mary, unha rapaza que estaba namorada del dende que eran pequenos. Cando marchaba \u00e1 s\u00faa l\u00faa de mel, viron que o seu negocio ti\u00f1a as portas pechadas. O Banco Central reclamaba todo o seu pr\u00e9stamo e tiveron que darlle todo o efectivo dispo\u00f1ible sen lograr saldar a d\u00e9beda. O p\u00e1nico estendeuse por toda a cidade e a xente reclamaba a Bayle o seu di\u00f1eiro, que el non pod\u00eda facilitar.\nNese momento Potter fixo movementos para acabar co negocio de Bayle. Chamouno para informarlle que garant\u00eda os pagos para que o banco puidese abrir as portas de novo a cambio de pasar a ser o dono do local. Se os clientes lle levaban as s\u00faas acci\u00f3ns, Potter pagar\u00edalles 50 centavos por d\u00f3lar. A xente, presa do desconcerto inclin\u00e1base pola oferta de Potter fronte \u00e1 posibilidade de quedar sen nada, pero George Bayle conseguiu convencelos para que non se fiasen de Potter, que se estaba a aproveitar do p\u00e1nico. Bayle argumentou que se Potter se fixese co control do banco, non poder\u00eda outorgar pr\u00e9stamos, polo que decide repartir o di\u00f1eiro da l\u00faa de mel cos seus clientes para que poidan aguantar ata que se solucione o problema.\nOs intentos de destruci\u00f3n seguiron, e trala segunda guerra mundial, o d\u00eda da condecoraci\u00f3n do seu irm\u00e1n, v\u00e9spera da Noiteboa, George Bayle pensa en suicidarse. Bayle ti\u00f1a un seguro de vida, polo que se a s\u00faa familia o cobrase solucionar\u00eda o problema econ\u00f3mico. Os problemas empeoraran cando o seu t\u00edo Billy, que fora facer un ingreso de 8000 d\u00f3lares, se atopara con Potter e nun descoido, lle entregara o sobre coa devandita cantidade de d\u00f3lares. Cando \u00eda efectuar o ingreso dec\u00e1tase de que non pos\u00fae o di\u00f1eiro porque non atopa o sobre e para m\u00e1is, a compa\u00f1\u00eda de empr\u00e9stitos recibe a visita dun Inspector de Facenda, para supervisar as contas. Se o inspector descubr\u00eda o descuberto na caixa, ser\u00eda acusado de malversaci\u00f3n de fondos, estafa e abuso de confianza polo que ningu\u00e9n o librar\u00eda do c\u00e1rcere. Desesperado, Bayle p\u00eddelle di\u00f1eiro a Potter, ao xuro que fose. O magnate ri del e av\u00edsalle que filtrou o esc\u00e1ndalo a prensa. Cando est\u00e1 a piques de lanzarse o r\u00edo, aparece un anxo da garda e m\u00f3stralle como ser\u00eda o mundo se el nunca existise. Descobre que a cidade non se chamar\u00eda Beldford Falls sen\u00f3n Potterland, e nela todo eran bares, luces e dispendio e que os seus amigos se atopar\u00edan sumidos nunha mala situaci\u00f3n econ\u00f3mica e na infelicidade.\nVendo a situaci\u00f3n, prefire continuar vivindo e afrontar o problema. A s\u00faa muller, Mary, enc\u00e1rgase de acudir aos seus amigos e entre todos recadan os cartos que lle fan falla para aboar a d\u00e9beda.\nPremios.\nNa 19\u00aa edici\u00f3n dos \u00d3scar o filme foi candidato a cinco premios: Mellor filme, director, actor (James Stewart), montaxe e son,"}
{"id": "207108", "revid": "23204", "url": "https://gl.wikipedia.org/wiki?curid=207108", "title": "A peste", "text": "A peste (en ) \u00e9 unha novela en lingua francesa do escritor Albert Camus publicada por vez primeira no ano 1947. A obra permitiulle \u00f3 seu autor ga\u00f1ar o Premio da Cr\u00edtica (\"Prix des Critiques\") dese ano. \u00c9 unha novela humanista cunha gran carga aleg\u00f3rica e de pensamento Est\u00e1 considerada unha das obras m\u00e1is importantes da literatura francesa do s\u00e9culo XX e un cl\u00e1sico do existencialismo. A historia narra as consecuencias do illamento de toda unha cidade a causa da epidemia que a asolaga.\nFoi traducida \u00f3 galego por Isabel Soto e Xavier Sen\u00edn e foi publicada pola Editorial Hugin e Munin no ano 2018.\nHistoria e caracter\u00edsticas.\nA historia discorre na cidade de Or\u00e1n, unha prefectura francesa na costa de Alxeria durante un ano da d\u00e9cada de 1940. A obra desenv\u00f3lvese en torno a un tema principal: a peste. Esta vai facer que desde a s\u00faa aparici\u00f3n ata a s\u00faa desaparici\u00f3n forme parte da vida dos oraneses condicion\u00e1ndoa completamente, \u00e9 dicir, a peste vai ser a s\u00faa vida, inundarao todo e far\u00e1 que a xente deixe de so\u00f1ar e viva angustiada pola ameaza que sup\u00f3n a epidemia (como cita o libro textualmente: \u201cTodos cegaron a vivir a lei da peste, m\u00e1is eficaz canto m\u00e1is mediocre\u201d e \u201cA peste quit\u00e1ralle a todos a posibilidade de amor e incluso de amizade, xa que o amor esixe un pouco de porvir e para n\u00f3s xa non hab\u00eda m\u00e1is ca instantes\u201d.\nA obra describe con detalle a atmosfera da cidade, persoas que arriscan a s\u00faa vida na loita contra a epidemia e o comportamento dos cidad\u00e1ns ante esta dif\u00edcil situaci\u00f3n. O feito m\u00e1is importante \u00e9 a gran cantidade de persoas que morren debido \u00e1 peste e o impacto social que isto causa.\nPartes.\nA novela consta de cinco partes, as cales narran os feitos e a evoluci\u00f3n da peste. Esta \u00e9 contada por un narrador obxecto, que ao final desc\u00f3brese que era un dos personaxes principais da novela: O doutor Rieux. Segundo este, a obra non \u00e9 m\u00e1is c\u00e1 testemu\u00f1a do que foi necesario facer e deber\u00edan seguir facendo contra o terror, a s\u00faa arma infatigable, todas as persoas e especialmente os m\u00e9dicos.\n1\u00aa parte: Comezan a aparecer unha gran cantidade de ratas na cidade, que nun principio pasan desapercibidas para a poboaci\u00f3n pero que despois desatan a histeria ao ir morrer \u00e1 superficie. Tras un tempo, esta situaci\u00f3n cesa completamente pero xorden casos de persoas que morren a causa dunha enfermidade que ao principio se desco\u00f1ece cal \u00e9, pero m\u00e1is tarde co alto n\u00famero de infectados e a constataci\u00f3n dos seus s\u00edntomas af\u00edrmase que \u00e9 a peste e cerran a cidade. Nesta parte pres\u00e9ntanse os principais personaxes: O doutor Rieux, o periodista Raymond Rambert, Grand, o se\u00f1or Cottard, o padre Paneloux e Jean Tarrou.\n2\u00aa parte: O peche da cidade produce un sentimento de exilio, individualidade, medo, sufrimento, inquietude, sorpresa... A peste pasa a ser o tema principal da vida dos cidad\u00e1ns xa que est\u00e1n illados do mundo exterior e o \u00fanico medio que te\u00f1en para comunicarse \u00e9 o tel\u00e9grafo. Ademais te\u00f1en lugar separaci\u00f3ns familiares para as cales a xente non estaba preparada. Rambert, un dos personaxes principais, idea un plan para escapar da cidade e reunirse coa s\u00faa amada en Par\u00eds, a\u00ednda que mentres non atopa o medio para marchar decide axudar nos equipos sanitarios. Outro coma o padre Paneloux, d\u00e1 un serm\u00f3n no que afirma que a peste \u00e9 un acto de Deus como castigo pola actitude pecaminosa dos crentes. Ademais est\u00e1n o se\u00f1or Cottard (que \u00e9 o \u00fanico que est\u00e1 contento coa peste, xa que as\u00ed a xustiza non se pode ocupar del por un feito delitivo no que estaba implicado) e Rieux, Tarrou e Grand os cales loitan cada un \u00e1 s\u00faa maneira contra a epidemia, a cal est\u00e1 a causar un n\u00famero moi elevado de mortes.\n3\u00aa parte: Saqueos e violencia por algunhas persoas, mala situaci\u00f3n debido a que as mortes seguen aumentando, establ\u00e9cese un toque de queda e os funerais real\u00edzanse con moita velocidade. A poboaci\u00f3n enc\u00f3ntrase abatida tanto f\u00edsica coma emocionalmente (sentimento de exilio e separaci\u00f3n) e aband\u00f3nase \u00e1 praga. Non hai lugar para o amor e entre todo este caos a xente agarda a paz.\n4\u00aa parte: A cidade at\u00f3pase dobregada \u00e1 peste (sociedade indiferente e membros dos equipos sanitarios cansados). Rambert non se marcha e decide quedar para axudar. Paneloux d\u00e1 un novo serm\u00f3n instando os fieis a loitar contra a praga po\u00f1endo varios exemplos. Ademais aborda o tema de que os nenos sufran esa situaci\u00f3n e di que chegou o momento de negar ou afirmar todo. Finalmente, a peste comeza a retroceder e descenden as mortes. Un exemplo disto \u00e9 o de Grand que tivo a peste e recuperouse, ao contrario de Paneloux que morre.\n5\u00aa parte: A peste que comezara en abril chega \u00f3 seu fin en febreiro. A peste vaise debilitando e a xente comeza a ser feliz e a ter esperanzas. \u00c1brense as portas da cidade e re\u00fanense os separados (os cales triunfan ante a peste e empeza a ser felices, mentres que para as persoas que perderan a un ser querido continuar\u00eda por sempre a peste). Ademais desc\u00f3brese que Rieux \u00e9 o narrador de tipo obxecto, xa que o seu prop\u00f3sito era o de contar a historia coa m\u00e1xima discreci\u00f3n posible. Rambert re\u00fanese coa s\u00faa amada, Cottard \u00e9 apresado, Tarrou morre da peste, Grand segue escribindo a s\u00faa historia e a Rieux m\u00f3rrelle a muller dunha vella enfermidade nun sanatorio lonxe de Or\u00e1n. Finalmente a alegr\u00eda volve outra vez \u00e1 cidade, a\u00ednda que esta alegr\u00eda est\u00e1 sempre ameazada, xa que dun momento a o outro pode volver a peste ou calquera outra desgraza.\nAdaptaci\u00f3ns.\nFoi levada ao cinema en 1992 polo arxentino Luis Puenzo, co t\u00edtulo en castel\u00e1n de \"La Peste\"."}
{"id": "207113", "revid": "89787", "url": "https://gl.wikipedia.org/wiki?curid=207113", "title": "Esporte Clube Flamengo Paraibano", "text": "Esporte Clube Flamengo Paraibano \u00e9 un club de f\u00fatbol da cidade de Jo\u00e3o Pessoa, no estado da Para\u00edba.\nFundado en 2008, non se profesionalizou ata o ano 2011, inscrib\u00edndose para disputar o Campionato Paraibano da Segunda Divisi\u00f3n.\nO Esporte Clube Flamengo Paraibano xoga os seus partidos coma local no Estadio Leonardo Vinagre da Silveira, m\u00e1is co\u00f1ecido como \"Est\u00e1dio da Gra\u00e7a\". O estadio ten unha capacidade m\u00e1xima de 6.000 persoas.\nO seu uniforme, as\u00ed como o do seu hom\u00f3nimo brasileiro m\u00e1is famoso, est\u00e1 formado por camisa con listas horizontais vermellas e negras, pantal\u00f3n negro e medias negras."}
{"id": "207115", "revid": "4817", "url": "https://gl.wikipedia.org/wiki?curid=207115", "title": "AJ10-138", "text": ""}
{"id": "207116", "revid": "56817", "url": "https://gl.wikipedia.org/wiki?curid=207116", "title": "Ligamentos colaterais da articulaci\u00f3n metacarpofal\u00e1nxica", "text": "Os ligamentos colaterais da articulaci\u00f3n metacarpofal\u00e1nxica son unha parella de ligamentos presentes nas articulaci\u00f3ns metacarpofal\u00e1nxicas, que pertencen ao membro superior. Disp\u00f3\u00f1ense a cada lado da articulaci\u00f3n sendo o principal reforzo da mesma.\nOrix\u00ednanse a cada lado da parte m\u00e1is inferior de cada \u00f3so metacarpiano. Dir\u00edxense cara a falanxe proximal. Xunto aos m\u00fasculos inter\u00f3seos dorsais e palmares e os m\u00fasculos lumbricais, mante\u00f1en a articulaci\u00f3n estable, durante os movementos de flexi\u00f3n e extensi\u00f3n."}
{"id": "207117", "revid": "56817", "url": "https://gl.wikipedia.org/wiki?curid=207117", "title": "Ligamento anterior da articulaci\u00f3n metacarpofal\u00e1nxica", "text": "O ligamento anterior da articulaci\u00f3n metacarpofal\u00e1nxica ou ligamento palmar ou ligamento volar \u00e9 un ligamento pertencente \u00e1s articulaci\u00f3ns metacarpofal\u00e1nxicas. Reforza estas articulaci\u00f3ns situ\u00e1ndose por diante, mant\u00e9ndoas estables nos movementos de flexo-extensi\u00f3n. Est\u00e1n unidos na parte superior ao ligamento metacarpiano transverso fondo. Na parte inferior contin\u00faase coa c\u00e1psula articular situada na parte superior do \u00f3so metacarpiano."}
{"id": "207118", "revid": "89787", "url": "https://gl.wikipedia.org/wiki?curid=207118", "title": "Cancro de tiroide", "text": "O cancro de tiroide \u00e9 unha enfermidade tumoral que afecta ao tiroide. Abrangue tanto os tumores derivados do tecido tiroide coma tumores alleos que asentan sobre esta gl\u00e1ndula.\nCausas.\nAo igual que outros tumores, existen unha serie de factores de risco que predispo\u00f1en a padecer cancro de tiroide. En particular, a radiaci\u00f3n na \u00e1rea cervical eleva o risco de padecer este tipo de enfermidade. Tras o accidente de Chern\u00f3bil observouse unha maior incidencia deste tumor . Nos individuos que recibiron radioterapia nesta \u00e1rea, tam\u00e9n hai un maior risco de cancro.\nSignos e s\u00edntomas.\nComa no resto de tumores, os primeiros estad\u00edos da enfermidade poden pasar desapercibidos. Cando o tumor crece pode avultar no pescozo, sendo palpable. Noutros casos comeza a producir s\u00edntomas de hipertiroidismo, por hiperfunci\u00f3n da gl\u00e1ndula. Cando o tumor xa est\u00e1 avanzado pode manifestarse coma unha met\u00e1stase nun ganglio linf\u00e1tico ou noutro \u00f3rgano.\nNalg\u00fans casos pouco frecuentes, parte do tecido tiroide queda f\u00f3ra do seu sitio, podendo desenvolver unha neoplasia en lugares pouco habituais.\nCancro primario.\nO cancro primario de tiroide \u00e9 unha neoplasia derivada das propias c\u00e9lulas do tiroide. Existen varios tipos de cancro primario:\nCancro papilar.\nO carcinoma papilar \u00e9 a variedade m\u00e1is frecuente de cancro de tiroide (sup\u00f3n aproximadamente o 70% dos casos). Histoloxicamente, dist\u00ednguese por formar papilas. \u00c9 o tumor tiroide de maior supervivencia e mellor progn\u00f3stico. O seu tratamento consiste na extirpaci\u00f3n cir\u00farxica. En casos nos que non se poida realizar, p\u00f3dese empregar iodo 131, que destr\u00fae o tecido tiroide. Tras a cirurx\u00eda ser\u00e1 preciso en moitos casos a administraci\u00f3n de levotiroxina para substitu\u00edr a funci\u00f3n do tiroide perdido.\nCancro folicular.\nO cancro folicular \u00e9 a segunda variedade m\u00e1is frecuente de cancro primario de tiroide. Adoita metastatizar a ganglios linf\u00e1ticos cervicais e ten unha supervivencia inferior ao papilar. A diferenza con este, non pode ser diagnosticado mediante punci\u00f3n-aspiraci\u00f3n con agulla fina, sen\u00f3n que se precisa unha biopsia.\nCancro medular.\nO cancro medular \u00e9 unha variedade m\u00e1is infrecuente de cancro tiroide, pero de peor progn\u00f3stico. A diferenza dos demais, pode producir calcitonina, polo que esta substancia conv\u00e9rtese nun marcador diagn\u00f3stico e de seguimento. Na mostra anat\u00f3mica, obs\u00e9rvase acumulaci\u00f3n de amiloide. Un 10-15% est\u00e1n asociados a unha enfermidade xen\u00e9tica denominada MEN-2, que produce un elevado risco desta e outras neoplasias coma feocromocitomas.\nNos casos nos que metastatiza, adoita facelo a \u00f3rganos a distancia. Non obstante, non adoitan supor unha gran diminuci\u00f3n no progn\u00f3stico vital."}
{"id": "207119", "revid": "75322", "url": "https://gl.wikipedia.org/wiki?curid=207119", "title": "Francisco Figueras Pacheco", "text": "Francisco Figueras Pacheco, nado en Alacant o 13 de decembro de 1880 e finado o 21 de marzo de 1960, foi un home de letras espa\u00f1ol e cronista da cidade de Alacant.\nLicenciouse en Dereito pola Universidade de Valencia en 1907, obtendo o doutoramento pola Universidade de Madrid en 1910. En 1909 conseguiu o nomeamento de \"Cronista Oficial da Cidade de Alacant\", cargo que ostentou at\u00e9 a s\u00faa morte en 1960. Durante os anos 1934 e 1936, foi tam\u00e9n o director das escavaci\u00f3ns arqueol\u00f3xicas do Tosal de Manises, na Albufereta alicantina. Ao longo da s\u00faa vida, foi membro de diversas Academias e Instituci\u00f3ns culturais de \u00e1mbito estatal e local, como a Real Academia da Historia.\nOs seus ensaios e estudos adoitaron versar sobre temas relacionados con Alacant, principalmente sobre arqueolox\u00eda de distintos lugares da provincia, dereito consuetudinario e costumismo. Destacan, sobre as s\u00faas obras non literarias, \"Los antiguos gremios de la ciudad de Alicante\"; \"Alicante y su folclore\" (1955); \"Historia del Turr\u00f3n y prioridad de los de Jijona y Alicante\" (1955); \"Dos mil a\u00f1os atr\u00e1s\" (1959); ou a s\u00faa monumental \"Geograf\u00eda de la provincia de Alicante\" (1914).\nNo eido da ficci\u00f3n, escribiu as obras literarias \"Improntas levantinas\", \"La Deidad del Sol\" e \"Volutas de Fuego\". "}
{"id": "207120", "revid": "23204", "url": "https://gl.wikipedia.org/wiki?curid=207120", "title": "Francisco Diago", "text": "Francisco Diago, nado en Viver (Castell\u00f3) en 1562 e finado o 23 de maio de 1615, foi un estudoso do medievo co\u00f1ecido polas haxiograf\u00edas e polos seus libros hist\u00f3ricos.\nObtivo o doutoramento e a c\u00e1tedra de teolox\u00eda. Levou a cabo diferentes estudos de car\u00e1cter hist\u00f3rico que deron lugar a un n\u00famero importante de publicaci\u00f3ns, entre as que cabe destacar as seguintes: \"Historia de la vida y milagros, muerte y disc\u00edpulos de San Vicente Ferrer\" (1600); \"Historias de los victorios\u00edsimos, antiguos Condes de Barcelona\" (1603); \"Anales del Reyno de Valencia\" (1613).\nMorreu o 23 de maio de 1615 \u00e1 idade de 53 anos, tendo sido nomeado por Filipe III, un ano antes, cronista maior da Coroa de Arag\u00f3n."}
{"id": "207125", "revid": "5298", "url": "https://gl.wikipedia.org/wiki?curid=207125", "title": "A \u00d3pera m\u00e1gica do cantor maldito", "text": ""}
{"id": "207130", "revid": "5298", "url": "https://gl.wikipedia.org/wiki?curid=207130", "title": "Inmigraci\u00f3n xaponesa en Brasil", "text": ""}
{"id": "207136", "revid": "1410", "url": "https://gl.wikipedia.org/wiki?curid=207136", "title": "Trimurti", "text": "A Trimurti (\u2018tres formas\u2019; s\u00e1nscrito: \u0924\u094d\u0930\u093f\u092e\u0942\u0930\u094d\u0924\u093f\u0903) \u00e9 un concepto do hindu\u00edsmo no que as funci\u00f3ns c\u00f3smicas da \"creaci\u00f3n\", \"mantemento\" e \"destruci\u00f3n\" (ou a disoluci\u00f3ns que precede a creaci\u00f3n) est\u00e1n personificadas nas formas de Brahm\u0101 o creador, Vishnu o mantedor ou preservador e \u015ahiva o destrutor ou transformador, un triplo aspecto da divindade.. A estas tres deidades ch\u00e1maselles \"a tr\u00edade hind\u00fa\" ou \"a gran trindade\", adoito descrita coma \"Brahma-Vishnu-Maheshwara\". \u00c9 dicir, os tres deuses cardinais que representan \"srusti\" (creaci\u00f3n), \"sthiti\" (conservaci\u00f3n) e \"pralaya\" (destruci\u00f3n). Parece que este concepto se desenvolveu durante o per\u00edodo medieval.\nNo hindu\u00edsmo, os procesos de creaci\u00f3n e destruci\u00f3n son como un bucle infinito, que non te\u00f1en nin principio nin fin.\nA tr\u00edade de deidades.\nBrahma.\nComo parte da mitolox\u00eda hind\u00fa, Brahma \u00e9 considerado como a deidade suprema que act\u00faa como creador do mundo, e, xa que logo, en virtude do seu cargo, \u00e9 o primeiro da tr\u00edade de deidades. Sendo o creador do universo, Brahma \u00e9 o primeiro antes de Vishnu, o arqueiro e preservador, e \u015ahiva, o destrutor, pero ao mesmo tempo, os investigadores sinalan que os suxeitos nos mitos e lendas da antiga India, do mesmo xeito que a proporci\u00f3n das responsabilidades funcionais, non sempre son respectados e frecuentemente son suxeitos a modificaci\u00f3ns ou sincretismos. Sobre esta base, nas versi\u00f3ns \u00e9picas arcaicas, nos textos m\u00e1is antigos da mitolox\u00eda hind\u00fa, tres destas caracter\u00edsticas correlacion\u00e1ronse unicamente con Brahma. Ademais, cabe sinalar que os aspectos inclu\u00eddos na tr\u00edade de deidades Brahma, en contraste con Vishnu e Shiva, \u00e9 a esencia da m\u00e1is abstracta e invol\u00facrase en menor medida nas historias, mitos e lendas. Nestes casos, cando Brahma segue aparecendo na mitolox\u00eda, a s\u00faa funci\u00f3n \u00e9 moi especializada e ten un car\u00e1cter m\u00e1is xeral na medida en que, nalg\u00fans temas, en lugar de Brahma, no mesmo acto est\u00e1 o papel de Vishnu ou Shiva, que finalmente expulsaron a Brahma do centro de historias mitol\u00f3xicas do hindu\u00edsmo. Con todo, o papel de Brahma entre bastidores \u00e9 considerado como moi importante para a relixi\u00f3n hind\u00fa.\nEn termos xerais, cando se fai un intento de avaliar a imaxe mitol\u00f3xica de Brahma, o investigador debe prestar especial atenci\u00f3n nas orixes desta imaxe. Posiblemente a xenealox\u00eda de Brahma implica que o concepto abstracto dunha deidade poder\u00eda preceder un concepto particular, que correspond\u00eda a unha estrutura ritual ou principio universal. Isto, en particular, mediante o estudo das fontes, segundo o cal nos Vedas o termo neutro \u00abbrahm\u00e1n\u00bb inicialmente correlaci\u00f3nase cunha oraci\u00f3n-f\u00f3rmula ou unha expresi\u00f3n verbal dun principio universal, e m\u00e1is tarde chegou a ser utilizado ata para referirse a este mesmo principio. M\u00e1is tarde, este mesmo concepto poder\u00eda ser obxecto de personalizaci\u00f3n na forma dun Deus en particular.\nVishnu.\nA\u00ednda que nos himnos v\u00e9dicos Vishnu non \u00e9 unha das divindades m\u00e1is importantes, o seu lugar na Trimurti \u00e9 moi importante. No brahmanah a s\u00faa importancia aumenta lixeiramente, pero a cifra de importancia primordial at\u00f3pase s\u00f3 nas epopeas e os Puranas. A etimolox\u00eda do seu nome non est\u00e1 abondo clara: alg\u00fans expertos suxiren que ten unha orixe indoeuropea. Anteriormente baseado nos mitos dos \"tres pasos\" de Vishnu, interpr\u00e9tase como unha representaci\u00f3n metaf\u00f3rica do sol. Segundo a mitolox\u00eda europea suponse que Vishnu era orixinalmente un deus, pai do sol (Dieus). No presente este punto de vista \u00e9 controvertido.\nComo parte dunha tr\u00edade de deuses, Vishnu act\u00faa como gardi\u00e1n do universo, a pesar do feito de que o creador do mundo \u00e9 Brahma e, en consecuencia, unha figura m\u00e1is importante neste contexto. O concepto da Trimurti ten a maior\u00eda das s\u00faas representaci\u00f3ns nos Puranas, e empatado no lugar m\u00e1is alto da tr\u00edade est\u00e1 Vishnu. Nestes casos proclamouse o fundamento e a esencia do ser, da s\u00faa orixe e do absoluto. Puntos de vista similares est\u00e1n presentes e descr\u00edbense na \u00e9pica, onde Vishnu ou os seus avatares act\u00faan como os personaxes centrais. Nalg\u00fans temas mitol\u00f3xicos, por exemplo, o mundo \u00e9 tratado como unha forma da existencia de Vishnu, mentres que outros atrib\u00faen a esta deidade un papel importante na rexeneraci\u00f3n do mundo tralo fin do universo.\n\u00c1 s\u00faa vez, os mitos sobre os avatares de Vishnu c\u00e9ntranse principalmente nas raz\u00f3ns da s\u00faa vitoria sobre a deidade maligna (pola que, de feito, toma unha forma particular). Independentemente de, exactamente, qu\u00e9 tipo de manifestaci\u00f3ns de Vishnu se tratan nunha historia en particular, en cada caso personifica a boa enerx\u00eda do universo e o cosmos. Con todo, a presentaci\u00f3n desta enerx\u00eda nuns determinados sistemas filos\u00f3ficos e relixiosos ou conceptos mitol\u00f3xicos caracter\u00edzase por certas diferenzas: a gama de manifestaci\u00f3ns pode variar algo do absoluto, o que non se pode describir, ata un tipo de Deus persoal que \u00e9 obxecto dun forte v\u00ednculo emocional por parte de calquera persoa. Hai que ter en conta que, por exemplo, o Vishnu da mitolox\u00eda \u00e9pica identif\u00edcase gradualmente cunha serie de diferentes imaxes.\nShiva.\nA aparici\u00f3n do Se\u00f1or Shiva no pante\u00f3n como unha deidade independente tivo lugar bastante tarde -no s\u00e9culo II a. C.-, pero o culto deste deus exist\u00eda moito antes desa data. En particular, a imaxe protot\u00edpica asociada a Shiva, at\u00f3pase nas iconas do terceiro ao segundo milenio antes de Cristo. Moitas das caracter\u00edsticas e funci\u00f3ns espec\u00edficas de Shiva, nos Vedas, asoci\u00e1ronse coa deidade Rudra; m\u00e1is tarde converteuse no nome principal, intercambiando lugares co mesmo eufemismo. Desde hai moito houbo unha asimilaci\u00f3n desta imaxe na que se uniron varias caracter\u00edsticas, \u00e1s veces moi contraditorias (ira, a graza etc.). As\u00edmesmo, por exemplo, no Shaiva esta \u00e9 a deidade suprema e representa tanto a destruci\u00f3n como a creaci\u00f3n, as\u00ed como o principio do tempo.\nOs investigadores sinalan que os aspectos da imaxe de Shiva, que est\u00e1n derectamente relacionados co seu papel creativo, atopan a s\u00faa encarnaci\u00f3n metaf\u00f3rica nun dos seus personaxes principais, que corresponde ao masculino -lingam. O principal obxecto do culto de Shiva son as imaxes en forma de columnas de pedra linga, que, \u00e1 s\u00faa vez, at\u00f3pase situada no s\u00edmbolo do feminino -ioni. Alg\u00fans conceptos filos\u00f3ficos e relixiosos que conte\u00f1en este conxunto de caracteres son sobre todo o s\u00edmbolo metaf\u00f3rico da creaci\u00f3n.\nNa tr\u00edade de deuses Shiva \u00e9 a clave para a funci\u00f3n da destruci\u00f3n, asociado \u00e1 destruci\u00f3n do mundo e dos deuses, ao final de cada per\u00edodo do universo. Neste sentido, tanto a aparencia como o culto real de Shiva adquiren unha serie de caracter\u00edsticas destinadas a intimidar. Deste xeito a deidade (inclu\u00edndo o seu s\u00e9quito) \u00e9 vinculado a unha variedade de criaturas, o tipo e propiedades das cales son extremadamente non naturais e hipertr\u00f3ficas. \u00c1s veces Shiva tam\u00e9n se mostra na imaxe do \"gran asceta\", de acordo cos temas mitol\u00f3xicos, foi condenado \u00e1 austeridade perpetua por cortar a quinta cabeza de Brahma. Tam\u00e9n hai que sinalar que nos Puranas hai 1008 listas de nomes ou ep\u00edtetos de Shiva, que caracterizan esta deidade con alg\u00fans dos seus aspectos fundamentais. Tam\u00e9n est\u00e1n establecidos a presentaci\u00f3n e a encarnaci\u00f3n da enerx\u00eda c\u00f3smica de Shiva, que regula a orde mundial.\nRepresentaci\u00f3n da Trimurti.\nA s\u00faa representaci\u00f3n adoita normalmente mostrar a estes tres deuses un o lado do outro (sentados ou de p\u00e9) ou reunidos nun s\u00f3 corpo (que ent\u00f3n ten tres cabezas, seis brazos e seis pernas). Tam\u00e9n se lles mostra asociados coas s\u00faas consortes, que simbolizan a enerx\u00eda e o movemento, mentres que eles representan a materia e a inercia; as\u00ed Laksm\u00ed completa a Vishnu (a \"prosperidade\" - Lakxmi- est\u00e1 condicionada pola \"preservaci\u00f3n\"), parella que se atopa mutuamente completada pola de Xacti (ou Parvati - Kali - Durga) e Shiva (a \"enerx\u00eda\" feminina completando a \"materia\" masculina), e finalmente por Brama e Sarasvati (o \"co\u00f1ecemento\" - Sarasvat\u00ed- sendo necesaria \u00e1 \"creaci\u00f3n\").\nNo sitio de Bodh-Kharbu no T\u00edbet, hai un \"Triratna\" ou \"Parameshra\", que consta de tres pequenos templos constru\u00eddos con ladrillos pintados de negro, amarelo e branco, o que simboliza a Buda, Dharma e Sangha respectivamente. Cando os ollos est\u00e1n representados na parte superior destes templos, representan respectivamente a Jagannath se est\u00e1n en negro; Subhadra se est\u00e1n en amarelo e Balarama ou Balabhadra cando est\u00e1n no templo branco.\nA filosof\u00eda do concepto da \"Trimurti\".\nDe acordo coa filosof\u00eda relixiosa da India, na forma da Trimurti s\u00famanse tres dos principais principios supremos que se observan no mundo visible - o inicio creador (Brahma), o final destrutivo (Shiva) e o principio defensivo (Vishnu). Os tres existen nunha deidade, e cada un dos tres \u00e9 un ente independente, do mesmo xeito que os Vedas div\u00eddense en tres partes principais e ao mesmo tempo hai un s\u00f3 libro. Todos eles conte\u00f1en unha soa criatura que \u00e9 \"param\" (suprema), \"guhey\" (secreta) e \"sarvatma\" (a alma de todo o mundo).\nEn construci\u00f3ns filos\u00f3ficas da doutrina dualista Sankhya que coloca unha distracci\u00f3n para o esp\u00edrito da materia, os tres deuses supremos Brahma, Vishnu e Shiva como tres manifestaci\u00f3ns dunha soa natureza (Prakriti) e a implementaci\u00f3n das tres gunas (calidades que comezaron o mundo). Brahma neste sistema filos\u00f3fico \u00e9 Rajas (actividade, a eficiencia, a paix\u00f3n), Vishnu \u00e9 Sattva (conciencia, claridade, equilibrio), Shiva \u00e9 Tamas (perda do co\u00f1ecemento, a inactividade, a inercia). Como se dixo m\u00e1is arriba, cada un dos modos tam\u00e9n se lle asigna a s\u00faa propia cor e elemento. As\u00ed que Brahma ten a terra vermella, Vishnu o azul e a auga, e Shiva o negro e o lume.\nEvoluci\u00f3n do concepto.\nA comprensi\u00f3n adecuada da Trimurti xurdiu nun per\u00edodo bastante tard\u00edo, na \u00e9poca da elaboraci\u00f3n dos Puranas (aproximadamente 300 a 1.200 anos a.C).\nO precursor da \"Trimurti\" \u00e9 a asociaci\u00f3n dos tres deuses v\u00e9dicos Agni, Vayu (ou Indra) e Surya, como as diversas formas do sol, unha deidade da luz (v\u00e9xase Trivikrama). O seguinte paso \u00e9 o sistema dos tres grandes deuses Brahma, Shiva e Vishnu, cada un deles no seu tempo e no seu lugar son glorificados como a deidade suprema. A idea da trindade en unidade, con todo, \u00e9 allea a este sistema, cada membro \u00e9 unha persoa mitol\u00f3xica separada e independente. O seguinte paso na formaci\u00f3n da Trindade Trimurti son os intentos de identificaci\u00f3n parcial de cada unha das tres deidades entre si, que se producen xa na epopea india na \u00faltima das s\u00faas partes constitu\u00edntes. O \u00fanico lugar no \"Mahabharata\" onde se expresa claramente a idea da Trindade \u00e9 nos signos evidentes de orixe posterior ( \"o que crea est\u00e1 unha imaxe de Brama, o que mant\u00e9n est\u00e1 na forma de Purusha e o que destr\u00fae a natureza \u00e9 Rudra - estes son os tres estados dos se\u00f1ores das criaturas\"). Tam\u00e9n no \"Mahabharata\" o deus Agni dise ao mesmo tempo, o creador, preservador e destrutor do mundo, tam\u00e9n (o \"Rigveda\") ten tres efectos: os incendios, os l\u00f3stregos e o sol. Expr\u00e9sase a\u00ednda m\u00e1is claramente a idea da Trimurti nun s\u00f3 lugar do poema \u00e9pico Garivansha, que serve como un complemento ao \"Mahabharata\" e desde logo \u00e9 escrito moito m\u00e1is tarde: \"O que \u00e9 Vishnu, Shiva tam\u00e9n o \u00e9, e o que \u00e9 Shiva, tam\u00e9n o \u00e9 Brahma, non sendo un sen\u00f3n tres deuses - Shiva, Vishnu, Brahma \".\nEn xeral, a idea da trindade de deuses segue sendo moi pouco representada na Idade Media da India, neste momento hist\u00f3rico xogou un papel menor. En xeral, a imaxe da Trimurti nunca ocupou un lugar especialmente destacado nas ideas relixiosas da India, pero en Europa incl\u00ednase a pensar o contrario. Actualmente, de feito, a Trimurti \u00e9 inexistente. O culto a Brahma practicamente extinguiuse, e os outros dous membros da Trindade - Vishnu e Shiva - cada un pres\u00e9ntase aos seus adoradores na medida dunha deidade suprema, a\u00ednda que a Trimurti \u00e9 unha tripla encarnaci\u00f3n de Vishnu ou Shiva como deidades supremas.\nEn moitos textos hind\u00fas recentes non se descarta un efecto indirecto sobre o concepto da trindade do budismo (Mahayana), coa s\u00faa doutrina dos tres corpos de Buda (trikayya). Nos textos hind\u00fas \"Upanishads\", Brama, Rudra (Shiva) e Vishnu son os tres \"representantes\" de Brahman, o principio absoluto de todas as cousas. Os tres deuses representan a versi\u00f3n feminina, masculina e ambigua de Brahman, en forma de lume, vento e sol, mostrando o Absoluto.\nNa filosof\u00eda v\u00e9dica, o n\u00facleo do moderno hindu\u00edsmo, Brahma ou a Primeira Alma descr\u00edbese como Sat (existencia), Chit (conciencia) e \u0100nanda (felicidade absoluta). Ao Svetasvatara Upanisad, a Primeira Alma (Brahma) \u00e9 concibida como unha tr\u00edada (Trindade). Aparece mencionado no s\u00e9timo mantra cando se di \"Tasmin trayam supratistha\" (o Supremo Brahma est\u00e1 na Tr\u00edada). Segundo a interpretaci\u00f3n de Swami Tyagisananda, \"a expresi\u00f3n (tr\u00edada) significa o mundo da multiplicidade, que se concibe como diferentes series de tres: como o tempo, o espazo e a causalidade, a vixilia, so\u00f1o e sona, etc. O mundo da multiplicidade p\u00f3dese dicir que existe en Brahman as\u00ed como na realidade, tal como os te\u00edstas te\u00f1en, ou por medio de superposici\u00f3ns como prefiren os advaitianos\".\nO per\u00edodo pur\u00e1nico (do 300 ao 1200) viu o xurdimento da relixi\u00f3n post-v\u00e9dica e a evoluci\u00f3n do que o reputado historiador indio Ramesh Chandra Majumdar chamou \"hindu\u00edsmo sint\u00e9tico\". Este per\u00edodo non \u00e9 homox\u00e9neo e incl\u00fae o brahmanismo ortodoxo en forma de restos de antigas tradici\u00f3ns v\u00e9dicas xunto con diferentes seitas relixiosas, en particular, o shiva\u00edsmo, o visnu\u00edsmo e o xact\u00edsmo que estaban dentro dos c\u00edrculos da ortodoxia pero e a\u00ednda as\u00ed formaron entidades diferentes. Unha das caracter\u00edsticas importantes deste per\u00edodo \u00e9 o esp\u00edrito de harmon\u00eda entre as formas ortodoxas e sectarias. En relaci\u00f3n con este esp\u00edrito de reconciliaci\u00f3n, Majumdar di o seguinte:\nA s\u00faa expresi\u00f3n m\u00e1is notable at\u00f3pase na concepci\u00f3n teol\u00f3xica da Trimurti, \u00e9 dicir, a manifestaci\u00f3n do Deus supremo en tres formas, a de Brahma, a de Vishnu e a de Shiva ... Pero o intento non pode ser considerado como un gran \u00e9xito, porque Brahma nunca ga\u00f1ou unha importancia comparable \u00e1 de Shiva ou Vishnu, e realmente as diferentes seitas a mi\u00fado conciben o concepto da Trimurti como as tres manifestaci\u00f3ns do seu propio deus sectario, a quen consideraba como Brahma ou o Absoluto\nMaurice Winternitz sinala que na literatura da India hai moi poucos lugares onde se mencione Trimurti. A identificaci\u00f3n de Vishnu, Shiva e Brahma como un ser est\u00e1 fortemente enfatizada no \"Kurma Purana\", onde Brahma \u00e9 venerado como Trimurti (1.6), a unidade dos tres deuses est\u00e1 inculcada (1.9), e na 1.26 relaciona a mesmo tema.\nParalelismo con outras relixi\u00f3ns.\nO historiador ingl\u00e9s Arthur Llewellyn Basham explica os antecedentes da Trimurti do seguinte xeito, tendo en conta o interese occidental pola idea da trindade:\nOs primeiros estudosos occidentais do [hindu\u00edsmo] quedaron impresionados polos paralelismos entre a trindade hind\u00fa e a do cristianismo. Pero, de feito, o paralelismo non \u00e9 tan pr\u00f3ximo e, a diferenza da Santa Trindade do cristianismo, a trindade hind\u00fa nunca foi realmente popular. O trinitarismo indio tende a favorecer a un dos tres deuses; deste xeito, consideramos o contexto, est\u00e1 claro que o himno que Kalidasa dedica a Trimurti dir\u00edxese realmente a Brahma, considerado o gran deus neste caso. A Trimurti era en realidade un desenvolvemento artificial e ti\u00f1a pouca influencia real.\nA trimurti hind\u00fa ten paralelismos noutras relixi\u00f3ns, como o budismo, a trindade \u00e9 chamada Triratna representado por Buda, Dharma e Sangha. Na teolox\u00eda cristi\u00e1, a Santa Trindade \u00e9 a suma do Pai, Fillo e a Esp\u00edrito Santo. Os antigos exipcios das primeiras dinast\u00edas concib\u00edan a s\u00faa trindade co Deus-Sol, a Nai-Terra e un conxunto que conformaba o Fillo formado polo Sol sobre a Terra.\nVisi\u00f3ns dentro do hindu\u00edsmo.\nSuria.\nA seita S\u016bryabhaktas que adora Suria como persoa suprema da Divindade e saguna brahman non aceptan a Trimurti, xa que cren que Suria \u00e9 Deus. As formas anteriores da Trimurti \u00e1s veces incl\u00faen Suria no lugar de Brahma, ou como unha cuarta por encima da Trimurti, dos que os outros tres son manifestaci\u00f3ns; Suria \u00e9 Brahman ma\u00f1\u00e1, pola tarde Vishnu e Shiva pola noite. Suria tam\u00e9n foi membro da orixinal Trimurti v\u00e9dica, que inclu\u00edu Agni e Vayu. Alg\u00fans Sauras adoran a Vishnu ou Shiva como manifestaci\u00f3ns de Suria, outros adoran a Trimurti como unha manifestaci\u00f3n de Suria, e outros exclusivamente adoran Suria.\nVisnu\u00edsmo.\nXeralmente, o visnu\u00edsmo non acepta o concepto da Trimurti. Por exemplo, a escola Dvaita considera que Vishnu \u00e9 o deus supremo, con Shiva subordinado a el, e interpreta os Purana dunha maneira diferente. Por exemplo, Vijayindra Tirtha, un erudito Dvaita, interpreta o Purana 18 doutro xeito. Interpreta que o Purana Vainsva son \"sattva\" (puros) e as Puranas saiva como \"tamas\" (escuros) e que s\u00f3 os Purana \"sattva\" te\u00f1en autoridade.\nA. C. Bhaktivedanta Swami Prabhupada, un destacado estudoso da teolox\u00eda Gaudiya Vaishnavism, tam\u00e9n distingue entre Vishnu e Shiva, e afirma: \"Do mesmo xeito, mediante a expansi\u00f3n de si mesmo como Se\u00f1or Shiva, o Se\u00f1or Supremo act\u00edvase cando hai unha necesidade de aniquilar o universo. o Se\u00f1or Shiva, en asociaci\u00f3n con Maia, ten moitas formas, que en xeral est\u00e1n numeradas en once. o Se\u00f1or Shiva non \u00e9 un dos shiva; que \u00e9, m\u00e1is ou menos, Krishna. o mesmo co exemplo do leite e do iogur, a mi\u00fado admin\u00edstrase neste sentido, o iogur \u00e9 unha preparaci\u00f3n de leite, pero o iogur non se pode utilizar como o leite, do mesmo xeito, o Se\u00f1or Shiva \u00e9 unha expansi\u00f3n de Krishna, pero non pode actuar como Krishna. a diferenza esencial \u00e9 que o Se\u00f1or Shiva ten unha conexi\u00f3n coa natureza material, pero Vishnu ou Krishna non te\u00f1en nada que ver coa natureza material. \"\nA diferenza da maior\u00eda das outras escolas visnuistas como as de Ramanuja, Madhvacharya e Chaitanya, Swaminarayan, gur\u00fa das seitas hind\u00fa Swaminarayan (inclu\u00edndo BAPS), non ve diferenza entre Vishnu e Shiva, Swaminarayan difire notablemente da pr\u00e1ctica totalidade das escolas visnuistas ao soster que Vishnu e Shiva son diferentes aspectos dun mesmo Deus.\nShivaismo.\nO shiva\u00edsmo sost\u00e9n que, de acordo coa doutrina tradicional contida nos \"Agami \", o Se\u00f1or Shiva leva a cabo cinco acci\u00f3ns: a creaci\u00f3n, a conservaci\u00f3n, a disoluci\u00f3n, a graza oculta, e a graza de revelar. Cada unha destas acci\u00f3ns corresp\u00f3ndese a un nome e unha forma de Shiva. Respectivamente, as tres primeiras acci\u00f3ns son asociadas a Xhiva como Sadyoj\u00e1ta (similar a Brahma), Vamadeva (similar a Vishnu), Agora (similar a Rudra). De modo que Brahma, Vishnu e Rudra non son deidades diferentes de Shiva, sen\u00f3n que en realidade son formas de Shiva. Como Brahma-Sadyoj\u00e1ta, Shiva crea; como Vishnu-Vamadeva, Shiva conserva; como Rudra-Agora, Shiva disolve. Para os xivaistas, Xhiva \u00e9 Deus e realiza todas as acci\u00f3ns, das que a destruci\u00f3n s\u00f3 \u00e9 unha. Por tanto, a Trimurti \u00e9 unha forma de Shiva en si mesma.\nSmarta.\nA tradicci\u00f3n Smarta \u00e9 unha denominaci\u00f3n do hindu\u00edsmo que enfatiza un grupo de cinco deidades no canto dunha \u00fanica deidade. O \"culto das cinco formas\", pa\u00f1c\u0101yatana Puja. Sistema que foi popularizado polo fil\u00f3sofo do s\u00e9culo IX Adi Shankara entre os brahmanes ortodoxos da tradici\u00f3n Smarta. Invoca as cinco deidades Ganesha, Vishnu, Shiva, Devi e Suria. Logo engadiu Kumara a estes cinco, facendo seis en total. Este sistema reformado foi promovido por \u015aa\u1e45k\u0101r\u0101carya. principalmente para unir as principais deidades das seis seitas principais nunha situaci\u00f3n de igualdade. A filosof\u00eda monista predicada por \u015aa\u1e45k\u0101r\u0101carya fixo posible elixir un deles como principal deidade preferida e, ao mesmo tempo adoran as outras catro deidades como as diferentes formas da mesma que todo o impregna, Brahma."}
{"id": "207138", "revid": "1131", "url": "https://gl.wikipedia.org/wiki?curid=207138", "title": "Merobaudes", "text": "O antrop\u00f3nimo masculino Merobaudes pode referirse a d\u00faas persoas da Antig\u00fcidade:"}
{"id": "207140", "revid": "98629", "url": "https://gl.wikipedia.org/wiki?curid=207140", "title": "Magno M\u00e1ximo", "text": "Magno Clemente M\u00e1ximo (lat\u00edn: \"Magnus Maximus\"), nado en Hispania, c. 335-40 e morto en Aquileia o 28 de agosto de 388, foi un emperador romano que gobernou na \"pars occidentalis\" do Imperio romano desde 383 ata a s\u00faa morte.\nTraxectoria.\nProclamado emperador en Britania polas s\u00faas tropas, logrou impo\u00f1erse ao augusto Graciano e gobernar Britania, Galia e Hispania desde Tr\u00e9veris, sendo reco\u00f1ecido por Valentiniano II e Teodosio o Grande. En 386 marchou contra Valentiniano, que fuxiu a Oriente, e en cuxo favor interveu Teodosio. Derrotado en batalla, M\u00e1ximo foi asasinado polas s\u00faas propias tropas. \u00c9 co\u00f1ecido como \"Maximiano\" e \"Macsen Wledig\" nas tradici\u00f3ns de Gales.\nOrixes e carreira militar.\nMagno M\u00e1ximo naceu en Hispania (posibelmente na provincia de Gallaecia, ou quizais na Tarraconense), en torno ao ano 340. Ao parecer, proced\u00eda dunha familia humilde emparentada dalg\u00fan modo (por sangue ou m\u00e1is ben por lazos de clientela) co xeneral hispano Teodosio o Vello.\nEn 368 marchou xunto ao seu \"patronus\" e Teodosio o Mozo a Britania, para participar na campa\u00f1a que rexeitou unha invasi\u00f3n de varios pobos b\u00e1rbaros na chamada por Amiano Marcelino, Conspiraci\u00f3n B\u00e1rbara. Al\u00ed cimentar\u00eda boa parte do seu prestixio persoal ao participar activamente na campa\u00f1a dun modo destacado pero desco\u00f1ecido nos seus detalles. Durante estes anos crear\u00eda fortes lazos coa poboaci\u00f3n britana.\nExpulsados os b\u00e1rbaros por Teodosio o Vello, acompa\u00f1ar\u00edao de novo na s\u00faa campa\u00f1a africana contra Firmo, participando activamente na captura dalg\u00fans dos l\u00edderes rebeldes. Desco\u00f1ecemos a s\u00faa actuaci\u00f3n ante a conxura palaciana que acabou coa execuci\u00f3n de Teodosio o Vello, pero trala morte do seu \"patronus\" retirouse da escena militar, do mesmo xeito que Teodosio o Mozo, a\u00ednda que marchar\u00eda a Britania, en lugar da s\u00faa Hispania natal. En 379, trala batalla de Adrian\u00f3pole, o novo Emperador de Occidente Graciano nomeou a Teodosio Emperador de Oriente. Nese momento, M\u00e1ximo quizais ocupaba xa o t\u00edtulo de \"Dux\" ou talvez \"Comes Britanniae\", onde levar\u00eda a cabo un magn\u00edfico labor na loita contra os piratas sax\u00f3ns e os pictos e attacotes.\nToma da P\u00farpura Imperial.\nA finais de 382 ou na primavera do ano 383 (en 381 segundo outras fontes), no territorio dos attacotes ao norte da fronteira, tras unha esmagadora vitoria contra os pictos durante unha ofensiva, os seus soldados nome\u00e1rono Emperador desembarcando pouco despois na Galia para atacar a Graciano quen, tras algunhas escaramuzas preto de Lutetia Parisiorum (act. Par\u00eds), \u00e9 abandonado en masa polo seu ex\u00e9rcito trala traiz\u00f3n do seu magister militum (e c\u00f3nsul para aquel ano) Merobaudes.\nO lugar exacto do desembarco disc\u00fatese. Geoffrey de Monmouth, menciona Arm\u00f3rica e isto fixo que alg\u00fans historiadores haxan enfocado as s\u00faas procuras sobre Breta\u00f1a. Z\u00f3simo prop\u00f3n un desembarco na desembocadura do Rin, o que contrad\u00ed a Geofrey de Monmouth, pero sen identificar nin o lugar exacto do desembarco, nin a ruta que seguiu ata Par\u00eds, onde derrotou a Graciano. Autores m\u00e1is modernos como L\u00e9on Fleuriot, un respectado historiador bret\u00f3n, falecido en 1987, propuxo que M\u00e1ximo, tras desembarcar na desembocadura do Rhin, encami\u00f1ar\u00edase primeiro cara \u00e1 rexi\u00f3n de Maastricht para m\u00e1is tarde caer sobre Par\u00eds antes de conseguir a submisi\u00f3n de Tr\u00e9veris. Recentemente prop\u00faxose como o lugar do desembarco en Saint-Valery-sur-Somme na antiga Leuconos na desembocadura do Somme.\nTrala deserci\u00f3n do seu ex\u00e9rcito que foi gradual pero case total, Graciano fuxiu xunto \u00e1 s\u00faa garda persoal de 300 xinetes alanos, pero foi alcanzado e asasinado en Li\u00f3n, coa suposta conivencia do gobernador da cidade, por Andragatio, un dos xenerais de M\u00e1ximo. Trala s\u00faa vitoria, favorecida pola deserci\u00f3n de Merobaudes, xeneral de Graciano, M\u00e1ximo estableceu a s\u00faa capital en Tr\u00e9veris.\nMorto Graciano, M\u00e1ximo tratou de exercer un protectorado sobre Valentiniano II, e compartir o poder con Teodosio, pero unha embaixada enviada por Xustina, nai de Valentiniano II con Ambrosio de Mil\u00e1n, logrou ga\u00f1ar tempo e eludir as intenci\u00f3ns de M\u00e1ximo.\nEn 384 M\u00e1ximo, Teodosio e Valentiniano II pactaron en Verona unha repartici\u00f3n do Imperio; M\u00e1ximo quedou con Britania, a Galia e Hispania, establecendo a s\u00faa capital en Tr\u00e9veris, Teodosio con Oriente e Valentiniano II con Italia, o Il\u00edrico e \u00c1frica.\nA\u00ednda que M\u00e1ximo obtivo o reco\u00f1ecemento de Mil\u00e1n e Constantinopla, nunca gozou de gran simpat\u00eda dentro da corte de Valentiniano II, e os enfrontamentos e manobras pol\u00edticas estaban \u00e1 orde do d\u00eda. Xustina, a nai de Valentiniano II sempre o considerou un usurpador, mentres que Teodosio, se \u00e9 que non estaba de acordo con M\u00e1ximo, mantivo, polo menos temporalmente, unha actitude m\u00e1is temperada, chegando a unha especie de reco\u00f1ecemento, como se manifesta no feito de que se chegou a cu\u00f1ar moeda coa s\u00faa imaxe e instalar estatuas s\u00faas nalgunhas cidades de oriente.\nPol\u00edtica relixiosa.\nA pol\u00edtica relixiosa de M\u00e1ximo viuse marcada por unha pronunciada defensa do credo Niceno, establecido polo Concilio de Constantinopla de 381 O feito m\u00e1is destac\u00e1bel da s\u00faa pol\u00edtica relixiosa foi o proceso co\u00f1ecido como os Xu\u00edzos de Treveris contra os priscilianistas que acabou coa execuci\u00f3n do l\u00edder da seita, Prisciliano, e dalg\u00fans dos seus seguidores. Malia todo, M\u00e1ximo mantivo boas e estreitas relaci\u00f3ns coa Igrexa, e unicamente lle reprocharon o seu modo de resolver o asunto priscilianista, especialmente por parte do clero galo. O seu enfrontamento m\u00e1is duro foi con Ambrosio de Mil\u00e1n, quen ademais de censurar a execuci\u00f3n de Prisciliano, defend\u00eda os intereses de Valentiniano II emperador en Mil\u00e1n. Destacan as excelentes relaci\u00f3ns con Marti\u00f1o de Tours, quen o visitaba con frecuencia entre outros motivos para interceder por Prisciliano e por aqueles que a\u00ednda eran leais a Graciano e a quen M\u00e1ximo sempre tratou con respecto, ata o punto de compartir mesa con el xunto \u00e1 s\u00faa esposa en non poucas ocasi\u00f3ns.\nGuerra contra Teodosio.\nNo ano 387, aproveitando unha invasi\u00f3n dos alam\u00e1ns en Retia e respondendo a unha petici\u00f3n de axuda por parte da corte de Mil\u00e1n, M\u00e1ximo ocupa os territorios pertencentes a Valentiniano II apropi\u00e1ndose as\u00ed de toda a parte occidental do Imperio romano tras o cal nomeou c\u00e9sar ao seu novo fillo Flavio V\u00edctor e intentou obter o pleno reco\u00f1ecemento de Teodosio. Este, que acababa de enviuvar da s\u00faa muller Aelia Flacila, recibiu unha xugosa oferta da emperatriz Xustina, que lle ofreceu \u00e1 s\u00faa filla Gala en matrimonio a Teodosio coa condici\u00f3n de que se enfrontase e derrotase a M\u00e1ximo, que foi declarado usurpador. No ano 388 Valentiniano II desembarcou en Ostia tras eludir \u00e1 frota de M\u00e1ximo mandada por Andragatio, mentres tanto o ex\u00e9rcito de Teodosio atacaba a M\u00e1ximo no Il\u00edrico, que este comezaba a ocupar timidamente a prefectura de Il\u00edrico. Tralas batallas de Siscia (Sisak) e Poetovio (Ptuj), Teodosio ocupa Emona (Liubliana) e obriga a M\u00e1ximo a refuxiarse en Aquilea, onde foi asasinado polos seus soldados o 28 de xullo ou de agosto de 388. A s\u00faa cabeza foi entregada a Teodosio e paseada por todas as provincias. O seu fillo Flavio V\u00edctor foi asasinado pouco despois por orde de Teodosio a mans de Arbogastes.\nBalance do seu reinado.\nEn xeral, o goberno de M\u00e1ximo en Occidente non foi totalmente negativo. Sabemos que recibiu un panex\u00edrico, por desgraza perdido, obra de Quinto Aurelio S\u00edmaco, e que moitos autores como Z\u00f3simo, Sulpicio Severo e Orosio, malia tachalo de tirano, reco\u00f1\u00e9cenlle algunhas virtudes. S\u00f3 logo de ser derrotado por Teodosio I convert\u00e9uselle en usurpador e polo tanto receptor dos ataques dos panexiristas teodosianos quen o criticar\u00edan con forza.\nO seu reinado consid\u00e9rase como o inicio do fin do dominio romano en Britania.\nA s\u00faa actuaci\u00f3n ante un asunto relixioso, o xu\u00edzo a Prisciliano, foi quizais o aspecto negativo e polo que os seus contempor\u00e1neos o censuraron, acus\u00e1ndoo de se deixar levar polo consello de bispos.\nDesde o punto de vista administrativo, sabemos que creou polo menos, d\u00faas novas provincias de rango \"presidial\" unha en Galia (M\u00e1xima Sequania) e outra en Hispania, na Tarraconense. Tam\u00e9n mantivo a salvo o limes de incursi\u00f3ns b\u00e1rbaras, a\u00ednda que ao final do seu reinado, mentres loitaba contra Teodosio tivo lugar unha invasi\u00f3n franca que os seus xenerais, Quintinio e Nanieno pola traiz\u00f3n dun deles, non puideron deter. Segundo Sulpicio Alexandre:\nNo aspecto econ\u00f3mico creou unha nova moeda de ouro o tremis. No aspecto negativo ach\u00e1canlle o deixar case sen gornici\u00f3n Britania, de onde proced\u00edan as s\u00faas tropas m\u00e1is fieis, iniciando as\u00ed o proceso que culminar\u00eda no seu total abandono por parte de Roma en 409.\nLenda.\nSegundo a \"Historia dos reis de Britania\" de Godofredo de Monmouth (base para moitas lendas inglesas e galesas), foi Rei de Britania. De acordo co relato dos Mabinogion chamado \"Breuddwyd Macsen Wledig\" (\"O so\u00f1o de Macsen Wledig\") a esposa de M\u00e1ximo era a filla dun poderoso xefe britano de Segontium da rexi\u00f3n de Caernarfon no norte de Gales, co\u00f1ecida como Elen ou Elen Luyddog (Helena, tam\u00e9n co\u00f1ecida como Saint Helen of Caernarfon ou Elen of the Host). A M\u00e1ximo atrib\u00faeselle a iniciativa da colonizaci\u00f3n da Breta\u00f1a que realizar\u00eda cos soldados que trouxo desde Britania.\nO destino da s\u00faa familia \u00e9nos desco\u00f1ecido a\u00ednda que parece certo que ademais da s\u00faa esposa e fillas sobreviviulle a s\u00faa nai, perdoadas por Teodosio, e \u00e9 prob\u00e1bel seguir o rastro dalg\u00fans dos seus descendentes.\nCon todo, separadamente de Marcelino, de Flavio Victor e dun tal \"comes\" V\u00edctor, que poder\u00eda ser un t\u00edo seu, os outros nomes citados son s\u00f3 suposici\u00f3ns gratu\u00edtas, pois non est\u00e1n comprobadas abondo historicamente, a\u00ednda que boa parte bas\u00e9ase en tradici\u00f3ns posteriores.\nOutra lenda di que San Ilidio de Clermont curou a unha das s\u00faas fillas que estaba endemo\u00f1ada."}
{"id": "207141", "revid": "2074", "url": "https://gl.wikipedia.org/wiki?curid=207141", "title": "Wesleyan University", "text": ""}
{"id": "207144", "revid": "624", "url": "https://gl.wikipedia.org/wiki?curid=207144", "title": "Magno Clemente M\u00e1ximo", "text": ""}
{"id": "207145", "revid": "2074", "url": "https://gl.wikipedia.org/wiki?curid=207145", "title": "Fox Broadcasting Network", "text": ""}
{"id": "207146", "revid": "624", "url": "https://gl.wikipedia.org/wiki?curid=207146", "title": "Priscilianista", "text": ""}
{"id": "207147", "revid": "624", "url": "https://gl.wikipedia.org/wiki?curid=207147", "title": "Historia dos reis de Britania", "text": ""}
{"id": "207148", "revid": "624", "url": "https://gl.wikipedia.org/wiki?curid=207148", "title": "Teodosio o Mozo", "text": ""}
{"id": "207150", "revid": "75439", "url": "https://gl.wikipedia.org/wiki?curid=207150", "title": "Alex Kurtzman", "text": "Alex Kurtzman, nado nos \u00c1nxeles o 7 de setembro de 1973, \u00e9 un guionista, produtor e director estadounidense.\nTraxectoria.\nKurtzman naceu e medrou nos \u00c1nxeles (California) onde co\u00f1eceu o seu amigo e colaborador Roberto Orci. Estudou na Universidade Wesleyana. El e mais Orci traballan a mi\u00fado con J. J. Abrams e Michael Bay nos seus proxectos. Kurtzman, xunto a Abrams e Orci, cocreou a serie de ciencia ficci\u00f3n \"Fringe\", emitida pola canle Fox."}
{"id": "207152", "revid": "624", "url": "https://gl.wikipedia.org/wiki?curid=207152", "title": "Imperio do Occidente", "text": ""}
{"id": "207153", "revid": "624", "url": "https://gl.wikipedia.org/wiki?curid=207153", "title": "V\u00e1ndalos silingos", "text": ""}
{"id": "207154", "revid": "4817", "url": "https://gl.wikipedia.org/wiki?curid=207154", "title": "Alumizine", "text": "Alumizine \u00e9 o nome dun propelente feito a base dunha mestura ao 43% de po de aluminio suspendido en hidracina cun axente xelificante co fin de aumentar a temperatura de combusti\u00f3n debido \u00e1 alta entalp\u00eda de formaci\u00f3n do \u00f3xido de aluminio como produto da combusti\u00f3n. O seu uso foi proposto para foguetes a finais dos anos 1960, pero nunca chegou a ser usado en voos reais, tan s\u00f3 en probas en terra. As raz\u00f3ns para iso foron as dificultades para desenvolver v\u00e1lvulas que poidan manexar sen fugas a mestura xelificada e a posible perda de rendemento ao tratarse dun propelente con d\u00faas fases."}
{"id": "207156", "revid": "5872508", "url": "https://gl.wikipedia.org/wiki?curid=207156", "title": "Bandeira de Costa Rica", "text": "A bandeira de Costa Rica foi creada o 29 de setembro de 1848 xunto co Escudo Nacional. A tradici\u00f3n establece que a concepci\u00f3n e dese\u00f1o da actual bandeira, vixente dende ese ano, correspondeu a Do\u00f1a Pac\u00edfica Fern\u00e1ndez Oreamuno, esposa do daquela Xefe de Estado, Jos\u00e9 Mar\u00eda Castro Madriz, inspirada na Bandeira de Francia.\nA bandeira \u00e9 tricolor por medio de cinco franxas colocadas horizontalmente, unha vermella no centro comprendida entre d\u00faas brancas, a cada unha das cales segue unha azul. O ancho de cada franxa \u00e9 a sexta parte do da bandeira, ag\u00e1s a vermella que \u00e9 de dous sextos.\nO Pavill\u00f3n Nacional difer\u00e9nciase porque no centro da banda vermella leva bordado sobre fondo branco o Escudo Nacional.\nAs cores representan:\nAs franxas est\u00e1n nunha proporci\u00f3n 1:1:2:1:1."}
{"id": "207158", "revid": "118225", "url": "https://gl.wikipedia.org/wiki?curid=207158", "title": "Terra de Arnhem", "text": "A Terra de Arnhem (en ingl\u00e9s, Arnhem Land) \u00e9 unha rexi\u00f3n australiana duns 97.000\u00a0km\u00b2 e unha poboaci\u00f3n de 16.230 habitantes. At\u00f3pase no bordo nororiental do Top End no Territorio do Norte, a uns 500\u00a0km de Darwin, a capital do territorio. Foi bautizada polo navegante Matthew Flinders na honra do barco neerland\u00e9s Arnhem que explorou a s\u00faa costa no ano 1623.\nFoi declarada Reserva Aborixe en 1931, xa que \u00e9 o fogar dos yolngu, un dos maiores grupos ind\u00edxenas de Australia (poboaci\u00f3n 16.230)."}
{"id": "207159", "revid": "624", "url": "https://gl.wikipedia.org/wiki?curid=207159", "title": "V\u00e1ndalos asdingos", "text": ""}
{"id": "207160", "revid": "23204", "url": "https://gl.wikipedia.org/wiki?curid=207160", "title": "Bandeira de Colombia", "text": "A bandeira de Colombia \u00e9 o pavill\u00f3n que representa \u00f3 pa\u00eds, e que xunto co escudo e o himno nacional, ten a categor\u00eda de s\u00edmbolo patrio. Consiste nun rect\u00e1ngulo dividido en tres franxas coloreadas coas cores primarias, ocupando a superior a metade deste.\nO pavill\u00f3n de Colombia ten a s\u00faa orixe na composici\u00f3n tricolor creada en 1801 polo Xeneral Francisco de Miranda, quen describ\u00eda no seu diario militar o uso das cores primarias como bandeira para representar \u00e1s naci\u00f3ns latinoamericanas que naquel ent\u00f3n estaban en proceso de independencia, e rematou representando a Gran Colombia.\nEstas cores foron adoptadas de forma sucesiva polos Congresos da Gran Colombia, o 17 de decembro de 1819, e da Rep\u00fablica de Nova Granada, o 9 de maio de 1834. A disposici\u00f3n actual dos mesmos foi adoptada de forma definitiva o 26 de novembro de 1861, e a s\u00faa regulamentaci\u00f3n dada por medio dos decretos 861 do 17 de maio de 1924 e 62 do 11 de xaneiro de 1934.\nA bandeira como s\u00edmbolo nacional \u00e9 empregada polo Goberno e as instituci\u00f3ns estatais, con distintas variantes na s\u00faa confecci\u00f3n segundo o uso que se lle de por parte dos corpos diplom\u00e1ticos, civ\u00eds ou militares."}
{"id": "207163", "revid": "56817", "url": "https://gl.wikipedia.org/wiki?curid=207163", "title": "Bandeira de Cuba", "text": "A bandeira de Cuba est\u00e1 composta per tres franxas azuis e d\u00faas de brancas, cun tri\u00e1ngulo vermello pegado \u00f3 mastro cunha estrela branca de cinco puntas no medio. Foi dese\u00f1ada por Miguel e Emilia Teurbe Tol\u00f3n (unha parella de cubanos exiliados en Nova York) en 1849, a petici\u00f3n do xeneral Narciso L\u00f3pez, un filibusteiro venezolano que quixo liberar Cuba."}
{"id": "207167", "revid": "1131", "url": "https://gl.wikipedia.org/wiki?curid=207167", "title": "Teatro Nacional de S\u00e3o Carlos", "text": "O Teatro Nacional de S\u00e3o Carlos (TNSC), \u00e9 o principal teatro de \u00f3pera de Lisboa, Portugal.\nO Teatro Nacional S\u00e3o Carlos foi inaugurado o 30 de xullo de 1793 pola Ra\u00ed\u00f1a D. Mar\u00eda I para substitu\u00edr o Teatro de \u00d3pera do Tejo, que fora destru\u00eddo no Terremoto de Lisboa de 1755, segundo o proxecto do arquitecto Jos\u00e9 da Costa e Silva.\nA \u00f3pera representada na s\u00faa inauguraci\u00f3n foi \"La Ballerina amante\" de Domenico Cimarosa.\nO teatro est\u00e1 localizado no centro hist\u00f3rico de Lisboa, na zona do Chiado. Na mesma praza, fronte ao teatro, naceu unha das personalidades m\u00e1is importantes da poes\u00eda portuguesa, Fernando Pessoa.\nHistoria.\nDese\u00f1ado polo arquitecto Jos\u00e9 da Costa e Silva, o teatro foi constru\u00eddo en apenas seis meses e conta con elementos neocl\u00e1sicos e rococ\u00f3s. O proxecto xeral est\u00e1 cl\u00e1ramente inspirado polos grandes teatros como os italianos Teatro San Carlo de N\u00e1poles (interior) e o Teatro alla Scala de Mil\u00e1n (fachada e interior).\nA construci\u00f3n do teatro, decidida en 1792, nun contexto pol\u00edtico de hostil posici\u00f3n \u00e1s ideas iluministas, s\u00f3 foi pos\u00edbel xustific\u00e1ndoa coma fonte de ingresos para unha obra de caridade, a Casa Pia, fundada en 1780 polo intendente Pina Manique. Por outra banda foi este, naquel momento intendente da Pol\u00edcia e antigo home de confiaza do primeiro ministro Sebasti\u00e3o de Carvalho e Melo, quen conseguiu obter da Coroa o permiso. Detr\u00e1s da xustificaci\u00f3n oficial, estaban os intereses de apertura e modernizaci\u00f3n da sociedade portuguesa dun grupo de grandes empresarios de Lisboa, entre outros os contratadores do tabaco, que prosperaran na \u00e9poca pombalina. Un deles, Quintela, feito bar\u00f3n en 1805 (m\u00e1is tarde Conde de Farrobo e Director do propio \"Real Teatro de S\u00e3o Carlos\" entre 1838 e 1840), foi quen cedeu os terreos para o edificio a cambio da propiedade dun palco de primeira, con anexos e acceso privado \u00e1 r\u00faa, fronte ao palco lateral, da familia real.\nCorenta grandes empresarios de Lisboa, entre os cales a familia Quintela, xa ti\u00f1am asumido un papel decisivo na \u00e1rea teatral na \u00e9poca de D. Xos\u00e9, coa creaci\u00f3n da \"Sociedade para a Sustenta\u00e7\u00e3o de Teatros P\u00fablicos\", autorizada por c\u00e9dula real en 1771, e de onde resultou o funcionamento de dous teatros p\u00fablicos, con acceso mediante entradas pagadas: o \"Teatro da Rua dos Condes\", dedicado a \u00f3pera italiana, onde se fixo c\u00e9lebre Zamperini, e o \"Teatro do Salitre\", para drama e com\u00e9dia en lingua portuguesa.\nEn 1755, de acordo co esp\u00edrito iluminista ou de \"despotismo esclarecido\" da \u00e9poca, a propia Coroa fixo inaugurar a faustosa \"\u00d3pera do Tejo\", un teatro de corte, anexo ao antigo \"Pa\u00e7o da Ribeira\", onde s\u00f3 se era admitido por convite. O Teatro de \u00d3pera, que estivo activo tan s\u00f3 uns meses, foi destru\u00eddo polo terremoto do 1 de novembro de 1755. Coa inauguraci\u00f3n do \"Real Teatro de S\u00e3o Carlos\" o \"Teatro da Rua dos Condes\" deixou de representar \u00f3pera italiana.\nO teatro foi bautizado co nome da princesa D. Carlota Xoaquina de Borb\u00f3n (Infanta de Espa\u00f1a), que chegara a Portugal en 1790 para casar co futuro rei, o pr\u00edncipe Jo\u00e3o Carlos.\nA inscrici\u00f3n latina da placa conmemorativa, dedica o teatro \u00e1 princesa.\nA principios do s\u00e9culo XIX, cando a corte fuxiu ao Brasil para escapar das invasi\u00f3ns das tropas napole\u00f3nicas, constru\u00eduse un teatro a semellanza do S\u00e3o Carlos na cidade do R\u00edo de Xaneiro."}
{"id": "207168", "revid": "111586", "url": "https://gl.wikipedia.org/wiki?curid=207168", "title": "Aborixes tasmanianos", "text": "Os aborixes tasmanianos (nomes aborixes: Palawa, Parlevar, Lutrawita ou Trouwunna) son os ind\u00edxenas da illa da Tasmania en Australia.\nHistoria.\nEntre os anos 1803 e 1833, a poboaci\u00f3n de aborixes tasmanianos foi reducida dunha estimaci\u00f3n de 5\u00a0000 persoas a s\u00f3 preto de 300, principalmente debido \u00f3s conflitos cos colonizadores brit\u00e1nicos e polas doenzas introducidas por estes. Unha das derradeiras aborixes tasmanianas foi Truganini, que morreu en 1876. Por\u00e9n, actualmente existen moitas persoas descendentes de aborixes tasmanianos nas que perviven alg\u00fans aspectos da s\u00faa cultura tradicional.\nLinguas.\nHoxe en d\u00eda consid\u00e9ranse extintas todas aquelas linguas faladas polos aborixes tasmanianos antes da chegada dos colonos europeos. Fanny Cochrane Smith \u00e9 famosa polas s\u00faas gravaci\u00f3ns de canci\u00f3ns aborixes en cilindros de fon\u00f3grafo, o que representa a \u00fanica gravaci\u00f3n sonora dunha lingua tasmaniana. As\u00ed a todo, existe un esforzo para reconstru\u00edr unha das linguas que hab\u00eda a partir de listaxes de palabras que se conservaron. A finalidade \u00e9 a de manter viva a cultura tasmaniana orixinaria a partir de trazos que se mantiveron nalgunhas familias descendentes dos ind\u00edxenas tasmanianos."}
{"id": "207170", "revid": "5863", "url": "https://gl.wikipedia.org/wiki?curid=207170", "title": "Illas Ryukyu", "text": "As , co\u00f1ecidas en xapon\u00e9s como e tam\u00e9n co\u00f1ecidas como , son un arquip\u00e9lago de illas xaponesas que se espallan dende o sur de Ky\u016bsh\u016b ata Taiw\u00e1n. A illa de Okinawa \u00e9 a maior do arquip\u00e9lago.\nHistoria.\nAntigamente foi un reino independente, mais foi ocupado pola China no s\u00e9culo -VII. Ficou sometida \u00f3s chineses ata 1609, ano no que foi invadida polos xaponeses. No 1879 foron anexionadas definitivamente ao Xap\u00f3n dentro da prefectura de Okinawa e aboliuse a monarqu\u00eda. Cando remata a segunda guerra mundial, da cal foi centro de operaci\u00f3ns, o arquip\u00e9lago foi ocupado militarmente polos Estados Unidos no 1945, que a administraron fiduciariamente de acordo co tratado de San Francisco de 1951, e fixeron de Okinawa unha poderosa base militar. Previamente, o 25 de xaneiro de 1950, o goberno das illas propuxera a independencia e unha bandeira nacional, que non foron aceptadas polos Estados Unidos. En 1953 a parte setentrional (\"Amami\") foille devolta \u00f3 Xap\u00f3n, e o resto, en 1972."}
{"id": "207171", "revid": "23204", "url": "https://gl.wikipedia.org/wiki?curid=207171", "title": "Arquip\u00e9lago Ryukyu", "text": ""}
{"id": "207175", "revid": "1131", "url": "https://gl.wikipedia.org/wiki?curid=207175", "title": "Truganini", "text": "Truganini, nada en 1812 e finada o 8 de maio de 1876, \u00e9 co\u00f1ecida porque foi a derradeira dos aborixes tasmanianos de ascendencia totalmente ind\u00edxena e tam\u00e9n por ser a \u00fanica falante dunha lingua tasmaniana durante os tres \u00faltimos anos da s\u00faa vida. Existen numerosas transcrici\u00f3ns do seu nome, entre as que se incl\u00faen \"Trugernanner\", \"Trugernanna\", \"Trugannini\", \"Trucanini\", \"Trucaminni\" ou \"Trucaninny\". Tam\u00e9n se lle co\u00f1ece co nome de \"Lalla Rooke\"."}
{"id": "207176", "revid": "1131", "url": "https://gl.wikipedia.org/wiki?curid=207176", "title": "R\u00faa Reconquista de Vigo", "text": "A r\u00faa Reconquista \u00e9 unha r\u00faa da cidade ol\u00edvica que debe o seu nome, dende maio de 1882, \u00e1 conmemoraci\u00f3n da expulsi\u00f3n do ex\u00e9rcito franc\u00e9s, o 28 de marzo de 1809, por parte dos vigueses. Liga a r\u00faa Policarpo Sanz coa praza de Compostela.\nUrbanismo.\n\u00c9 curta, duns 150 metros de largo e entre 13 e 15 metros de ancho. Inclinada e formada por catro maz\u00e1s, d\u00faas a cada lado. De sentido \u00fanico ascendente para o tr\u00e1fico rodado.\nComeza na alameda da praza de Compostela, r\u00faa Victoria. Na esquina dos pares est\u00e1 o edificio de Correos e Tel\u00e9grafos, obra de 1920 de Manuel G\u00f3mez Rom\u00e1n. Na dos impares, no n.\u00ba 1, est\u00e1n as instalaci\u00f3n nas que se fundou a Editorial Galaxia no ano 1951, edificio Iglesias Curty, do arquitecto Jenaro de la Fuente \u00c1lvarez.\nAscende cara ao sur, atravesando a r\u00faa Marques de Valladares. Nunha desas esquinas \u00e1lzase o edificio Banca Vi\u00f1as Aranda, obra de 1941 de Antonio Palacios, que logo ser\u00eda sede do Banco de Vigo, posteriormente adquirido polo Banco Popular. Na outra o inmoble da Equitativa, proxectado en 1948 por Manuel Cabanyens y Mata.\nRemata na r\u00faa Policarpo Sanz. Na esquina oeste, ocupando todo o quinteiro, \u00e9rguese o Teatro Garc\u00eda Barb\u00f3n, de 1927, obra tam\u00e9n de Palacios e sede do Centro Cultural Caixanova. Na leste at\u00f3pase a Casa das Artes, sede da Fundaci\u00f3n Laxeiro e o Arquivo Pacheco.\nNo n\u00famero 11 desta r\u00faa, viviu desterrado o escritor galego Pl\u00e1cido Castro, \u00aba voz que acadou o reco\u00f1ecemento internacional de Galicia como naci\u00f3n\u00bb."}
{"id": "207177", "revid": "75322", "url": "https://gl.wikipedia.org/wiki?curid=207177", "title": "Avispa Music", "text": "Avispa (ou Avispa Music) \u00e9 un selo discogr\u00e1fico espa\u00f1ol especializado no x\u00e9nero heavy metal. Fundado no ano 1986, tr\u00e1tase da meirande compa\u00f1\u00eda en Espa\u00f1a deste tipo de m\u00fasica. Nos seus primeiros anos, o seu mercado estaba encadrado dentro do contexto nacional, pero est\u00e1 acadando o reco\u00f1ecemento e fama internacionais.\nCon m\u00e1is de cincocentos \u00e1lbums estreados \u00f3 longo da s\u00faa traxectoria, conseguiu m\u00e1is de 25 discos de ouro entre os diferentes grupos de m\u00fasica que colaboraron con eles."}
{"id": "207180", "revid": "12452", "url": "https://gl.wikipedia.org/wiki?curid=207180", "title": "Geiser", "text": ""}
{"id": "207181", "revid": "12452", "url": "https://gl.wikipedia.org/wiki?curid=207181", "title": "Gueiser", "text": ""}
{"id": "207182", "revid": "12452", "url": "https://gl.wikipedia.org/wiki?curid=207182", "title": "Gu\u00e9iser", "text": ""}
{"id": "207183", "revid": "23204", "url": "https://gl.wikipedia.org/wiki?curid=207183", "title": "Suspense", "text": "O suspense ou thriller \u00e9 un amplo x\u00e9nero literario, cinematogr\u00e1fico, de televisi\u00f3n e, recentemente, de videoxogos. Abarca numerosos, e frecuentemente solapados, subx\u00e9neros. O termo ingl\u00e9s \"thriller\", usado adoito, deriva do verbo \"thrill\" (asustar, estremecer, emocionar).\nEste x\u00e9nero caracter\u00edzase por un ritmo r\u00e1pido, acci\u00f3n frecuente e con heroes enxe\u00f1osos que deben frustrar os plans dos m\u00e1is poderosos e mellor equipados malvados. Utiliza tam\u00e9n unha gran cantidade de \"dispositivos\", como as pistas falsas e os \"cliffhangers\".\nO cineasta Alfred Hitchcock est\u00e1 frecuentemente considerado como o mestre do x\u00e9nero, con obras mestras como \"Coa morte nos tal\u00f3ns\" e \"Psicose\". Despois do asasinato do presidente Kennedy, os \"thrillers\" pol\u00edticos e de paranoicos fix\u00e9ronse moi populares.\nSobre o suspense.\nO suspense \u00e9 un x\u00e9nero narrativo que ten a s\u00faa expresi\u00f3n no cinema, a literatura, as historietas, a televisi\u00f3n as fotonovelas e os videoxogos. Actualmente est\u00e1 moi influ\u00eddo polo terror psicol\u00f3xico.\nUnha pel\u00edcula de suspense \u00e9 basicamente unha historia de intriga que se caracteriza por ter ritmo r\u00e1pido, acci\u00f3n, heroes enxe\u00f1osos e malvados poderosos e influentes. O relato usualmente ten maior consistencia e argumentaci\u00f3n que outros x\u00e9neros cinematogr\u00e1ficos, e a s\u00faa principal caracter\u00edstica \u00e9 que todos os elementos propios dun gui\u00f3n (personaxe principal, antagonista, meta, conflito, ritmo etc.) est\u00e1n ao servizo dunha intriga, \u00e9 dicir, ao servizo dunha acci\u00f3n que se executa con astucia e ocultamente.\nEstes filmes tam\u00e9n se co\u00f1ecen como de \"terror intelixente\". Utilizan t\u00e9cnicas como os \"cliffhangers\".\nAs\u00ed como a funci\u00f3n do x\u00e9nero de terror \u00e9 provocar o interese a trav\u00e9s de emoci\u00f3ns fortes que po\u00f1en en estado de \"alerta\" ao p\u00fablico, o x\u00e9nero de suspense quere provocar un interese a trav\u00e9s da emoci\u00f3n pero, ao mesmo tempo, suma un interese de car\u00e1cter mental. Por tanto, unha pel\u00edcula de suspense funciona na medida de que emociona e interesa cognitivamente ao espectador.\nCaracter\u00edsticas.\nAs pel\u00edculas de suspense suceden frecuentemente completa ou parcialmente en lugares ex\u00f3ticos tales como cidades estranxeiras, desertos, rexi\u00f3ns polares, selvas ou en mar a f\u00f3ra. Os heroes na maior\u00eda dos \"thrillers\" son frecuentemente \"tipos duros\" acostumados ao perigo, oficiais de polic\u00eda, detectives privados, esp\u00edas, soldados, mari\u00f1eiros ou pilotos. De todos modos, tam\u00e9n poden seren cidad\u00e1ns ordinarios arrastrados ao perigo por accidente. A\u00ednda que tales heroes eran tradicionalmente homes, as mulleres est\u00e1n sendo cada vez m\u00e1is frecuentes.\nOs filmes de suspense sol\u00e1panse frecuentemente con historias de misterio, a\u00ednda que se distinguen pola estrutura do seu argumento. En \"suspense\", o heroe debe frustrar os plans dun inimigo, en lugar de descubrir un crime que xa sucedeu. Os \"suspenses\" tam\u00e9n suceden a unha escala moito maior: os crimes que deben preverse son asasinatos masivos ou en serie, acci\u00f3ns terroristas ou derrocamentos de gobernos. Perigo e confrontaci\u00f3ns violentas son elementos est\u00e1ndar no argumento. Mentres un misterio alcanza o cl\u00edmax cando o misterio se resolve, un \"suspense\" alcanza o cl\u00edmax cando o heroe finalmente vence ao malvado, salvando a s\u00faa propia vida e, frecuentemente, as vidas doutros. Nos \"suspenses\" influ\u00eddos polo cine negro e a traxedia, o heroe comprometido \u00e9 frecuentemente asasinado no proceso.\nFoi Edgar Wallace a quen se lle concedeu a etiqueta de crear o x\u00e9nero \"thriller\" coa s\u00faa novela \"Os catro homes xustos\" (1905). Gran parte das s\u00faas novelas foron levadas ao cine, convert\u00e9ndose nun dos escritores m\u00e1is famosos da Inglaterra de comezos do s\u00e9culo XX.\nEn anos recentes, cando os \"suspenses\" foron cada vez m\u00e1is influ\u00eddos polo horror ou a exposici\u00f3n popular do terror psicol\u00f3xico (\"Hide and Seek\", \"Shutter Island\") a entidades omniscientes ou monstruosas convert\u00e9ronse en elementos com\u00fans para aumentar a tensi\u00f3n. O monstro pode ser calquera cousa, incluso unha forza f\u00edsica inferior feita superior s\u00f3 polo seu intelecto (como na serie de pel\u00edculas \"Saw\"), pode ser unha entidade sobrenatural (\"Dr\u00e1cula\", \"Christine\", \"The Amityville Horror\" ou \"Final Destination\"), extraterrestres (libros de \"Cthulhu\" de H.P. Lovecraft, \"A cousa\" de John Carpenter, asasinos en serie (\"Stepfather\", \"A matanza de Texas\"), microbios ou axentes qu\u00edmicos (\"Cabin Fever\", \"The Last Man On Earth\" de Richar Matheson), ou mesmo s\u00f3 perigos froito da imaxinaci\u00f3n mesturados enxe\u00f1osamente coa realidade (\"Perfect Blue\"). Alg\u00fans autores fixeron a s\u00faa \"marca\" incorporando todos estes elementos (Richard Laymon, Francis Paul Wilson) a trav\u00e9s das s\u00faas bibliograf\u00edas.\nDistinci\u00f3ns similares separan o \"suspense\" doutros x\u00e9neros (\u00e1s veces solapados): aventuras, esp\u00edas, asuntos legais, guerra, ficci\u00f3n mar\u00edtima e outros.\nO \"suspense\" non se define polo seu tema, sen\u00f3n pola forma de acercarse a el. Moitos \"suspenses\" involucran esp\u00edas e espionaxe, pero non todas as historias de esp\u00edas son \"suspenses\". As novelas de esp\u00edas de John Le Carr\u00e9, por exemplo, explicita e intencionadamente rexeitan as convenci\u00f3ns do \"thriller\". Polo contrario, moitos suspenses cruzan a outros x\u00e9neros que tradicionalmente tiveron poucos ou ning\u00fan elemento de \"suspense\". Alistair MacLean, Hammond Innes e Brian Callison son m\u00e1is co\u00f1ecidos polos seus \"suspenses\", pero tam\u00e9n son not\u00e1beis escritores de historias do home contra o mar. Libros de fantas\u00eda, como a saga de Harry Potter da autora brit\u00e1nica J. K. Rowling, poden catalogarse neste x\u00e9nero con mestura de fantas\u00eda, suspense polic\u00edaco e suspense pol\u00edtico.\nOs \"suspenses\" poden definirse pola atmosfera que exhiben: emoci\u00f3n, que d\u00e1 orixe ao nome do x\u00e9nero.\nAlg\u00fans exemplos.\nFilmes.\nNon foi realmente co cinema cando comezou o \"thriller\", sen\u00f3n m\u00e1is ben que a literatura proporcionoulle escenarios e motivos en cantidade.\nUn certo n\u00famero de \"thrillers\" tiveron \u00e9xito \u00e1 vez como novela e como filme como, por exemplo, \"Chacal\" de Frederick Forsyth, \"The Hunt for Red October\" (\"A caza ao Outubro Vermello\") (1990) de Sam Neill, a serie de aventures de Jack Ryan, \"O silencio dos cordeiros\" de Thomas Harris a serie de \"Jurassic Park\" e \"Congo\" de Michael Crichton, \"O c\u00f3digo Da Vinci\" de Dan Brown e \"Knowing\" de Alex Proyas."}
{"id": "207187", "revid": "1131", "url": "https://gl.wikipedia.org/wiki?curid=207187", "title": "Coraz\u00f3n da escuridade", "text": "Coraz\u00f3n da escuridade ou O coraz\u00f3n do negror (en ingl\u00e9s: \"Heart of Darkness\") \u00e9 un libro de Joseph Conrad publicado orixinalmente por entregas en 1899, e en forma de libro en 1902. \u00c9 unha viaxe cara a \u00c1frica, especialmente do r\u00edo Congo.\nSinopse.\nA historia comeza nun barco onde traballa o protagonista e c\u00f3ntalle aos seus compa\u00f1eiros as s\u00faas aventuras nese r\u00edo. Marlow, narrador da viaxe, \u00e9 un mari\u00f1eiro ingl\u00e9s que decide pedirlle a s\u00faa t\u00eda que o axude para poder embarcar nun barco. A s\u00faa parente cons\u00e9guelle o posto de capit\u00e1n dun barco de vapor e a empresa que o contrata p\u00eddelle que vaia \u00e1 procura doutro empregado dela, chamado Kurtz, quen se internou na selva e de quen xa non te\u00f1en noticias. Kurtz era o maior traficante de almaf\u00ed da rexi\u00f3n.\nAo longo da s\u00faa viaxe, d\u00e1se conta de que os colonos non viven en condici\u00f3ns moi boas e a maior\u00eda deles non se asean como ter\u00edan que facelo; v\u00f3lvense como salvaxes nese aspecto. A \u00fanica persoa que encontra o noso protagonista ben arranxado e limpo \u00e9 un contable. Aos outros, \u00e9 como se a selva se metese neles e non \u00f3 contrario. Tam\u00e9n descobre o maltrato e as inxustizas que cometen os brancos cara aos ind\u00edxenas, considerados como seres inferiores ou can\u00edbales.\nMarlow, ao longo da viaxe, enfrontarase a ataques de ind\u00edxenas e \u00e1 enfermidade.\nKurtz \u00e9 o protagonista da historia de Marlow e no transcurso da viaxe aprende a co\u00f1ecelo e a respectalo. Este personaxe aparece como idolatrado p\u00f3los ind\u00edxenas. S\u00e1bese que marchou a \u00c1frica porque quer\u00eda ga\u00f1ar cartos rapidamente para poder casar cunha muller cuxa familia non o quer\u00eda por non ter unha boa posici\u00f3n. Kurtz non \u00e9 unha persoa que te\u00f1a sempre un comportamento impec\u00e1bel, \u00f3 contrario, incluso chega a maltratar ao seu axudante ruso pero noutros momentos consid\u00e9rano como un ser especial e alg\u00fans o tratan coma un Deus.\nCando Marlow por fin chega ata Kurtz, este est\u00e1 moi enfermo e pouco despois na viaxe de volta, morre, non sen darlle antes un feixe de papeis que Marlow repartir\u00e1 entre un curm\u00e1n de Kurtz, un periodista, e a muller que esperaba a Kurtz.\nA viaxe de Marlow no coraz\u00f3n do continente africano amosa a realidade do colonialismo: unha realidade horrible e fr\u00eda que pode conmover.\nTraduci\u00f3ns ao galego.\nHai d\u00faas traduci\u00f3ns ao galego, con dous t\u00edtulos diferentes:"}
{"id": "207190", "revid": "1131", "url": "https://gl.wikipedia.org/wiki?curid=207190", "title": "Pazo da Cultura de Carballo", "text": "O Pazo da Cultura \u00e9 un centro de representaci\u00f3n esc\u00e9nica situado na R\u00faa do Pan, na localidade coru\u00f1esa de Carballo, ao car\u00f3n dunha das maiores zonas verdes do n\u00facleo urbano. O seu auditorio ten capacidade para 338 espectadores e cada ano acolle as principais representaci\u00f3ns do Festival Internacional Outono de Teatro (FIOT), as\u00ed como concertos e espect\u00e1culos de danza. O edificio constru\u00eduse no ano 2002 obra do arquitecto Luis Collarte Rodr\u00edguez e conta con diversas salas de distintas capacidades para axeitarse aos diferentes usos: auditorio (338 espectadores), sala (150 espectadores), sala de exposici\u00f3n, sala de lectura, sala de TV, cafeter\u00eda e locais de ensaio. O Pazo da Cultura \u00e9 tam\u00e9n a sede do Conservatorio Profesional de M\u00fasica de Carballo e da Escola Oficial de Idiomas de Carballo (unha delegaci\u00f3n da EOI da Coru\u00f1a)."}
{"id": "207191", "revid": "5863", "url": "https://gl.wikipedia.org/wiki?curid=207191", "title": "Estaci\u00f3n de Guixar", "text": ""}
{"id": "207195", "revid": "5863", "url": "https://gl.wikipedia.org/wiki?curid=207195", "title": "O Coraz\u00f3n do Negror", "text": ""}
{"id": "207196", "revid": "1888", "url": "https://gl.wikipedia.org/wiki?curid=207196", "title": "O coraz\u00f3n do negror", "text": ""}
{"id": "207198", "revid": "1131", "url": "https://gl.wikipedia.org/wiki?curid=207198", "title": "Gonzalo Javier Rodr\u00edguez", "text": "Gonzalo Javier Rodr\u00edguez, nado en Buenos Aires o 10 de abril de 1984, \u00e9 un exfutbolista arxentino.\nTraxectoria.\nNado en Buenos Aires, comezou a s\u00faa carreira profesional no San Lorenzo da Primeira Divisi\u00f3n arxentina no ano 2002.\nEn xullo de 2004 fichou polo Villarreal CF. Foi titular indiscut\u00edbel nas d\u00faas primeiras tempadas, e renovou o seu contrato por cinco anos. Por\u00e9n, sufriu unha grave lesi\u00f3n ao mancarse o ligamento cruzado do seu xeonllo dereito. Tras xogar de novo en abril de 2007, sufriu a mesma lesi\u00f3n dous meses m\u00e1is tarde. Na tempada 2008-09 Rodr\u00edguez volveu nun grande estado de forma, xogando en 48 partidos de liga nas d\u00faas seguintes tempadas, co Villarreal clasific\u00e1ndose para a UEFA Europa League, rematando a liga en quinta e s\u00e9tima posici\u00f3n respectivamente."}
{"id": "207201", "revid": "23204", "url": "https://gl.wikipedia.org/wiki?curid=207201", "title": "Bones (serie de televisi\u00f3n)", "text": "Bones \u00e9 unha serie de televisi\u00f3n estadounidense que est\u00e1 inspirada na vida real da antrop\u00f3loga forense e escritora Kathy Reichs. Est\u00e1 producida por Barry Josephson (\"Hide and Seek\", \"Like Mike\") e Hart Hanson (\"Joan of Arcadia\", \"A xu\u00edz Amy\"), e protagonizada por Emily Deschanel e David Boreanaz, que tam\u00e9n son produtores da serie. A sinton\u00eda \u00e9 un tema de The Crystal Method composto especialmente para a serie.\nSinopse.\nA doutora Temperance Brennan (Emily Deschanel) \u00e9 unha excelente antrop\u00f3loga forense que traballa para o \"Instituto Jeffersonianio\" (trasunto do Instituto Smithsoniano) e \u00e9, ademais, escritora de novelas, como o \"thriller\" \"A Pista no \u00f3so\". Xeralmente interv\u00e9n en investigaci\u00f3ns de asasinatos cando os restos das v\u00edtimas est\u00e1n irreco\u00f1ec\u00edbeis. Pos\u00fae unha extraordinaria habilidade para descifrar claves ocultas nos corpos das v\u00edtimas.\nBrennan traballa xunto ao axente especial Seeley Booth (David Boreanaz), da unidade de Investigaci\u00f3ns de Homicidios do FBI. Booth, un axente formado no Ex\u00e9rcito, non cre na ciencia nin nos cient\u00edficos. Est\u00e1 convencido de que a clave para resolver os crimes radica en descubrir a verdade a trav\u00e9s daqueles que a\u00ednda est\u00e1n vivos \u2014testemu\u00f1as e sospeitosos\u2014 mediante t\u00e9cnicas tradicionais. Por este motivo choca coa doutora Brennan tanto no terreo profesional como no persoal.\nBrennan s\u00e9ntese m\u00e1is c\u00f3moda traballando xunto \u00e1 s\u00faa colega \u00c1ngela Montenegro (Michaela Conlin), a s\u00faa mellor amiga e fiel seguidora, que creou un excelente m\u00e9todo para representar as escenas do crime en tres dimensi\u00f3ns. Outro investigador do laboratorio \u00e9 Jack Hodgins (T. J. Thyne). A xefa \u00e9 Camille Saroyan (Tamara Taylor), e outro personaxe \u00e9 o psic\u00f3logo do FBI Lance Sweets (John Francis Daley).\nPersonaxes.\nTemperance Brennan, \"Bones\".\nInterpretada por Emily Deschanel\nA doutora Brennan, alias \"\u00d3sos\" (\"Bones\" en ingl\u00e9s), \u00e9 unha excelente antrop\u00f3loga forense especialista en \u00f3sos que adoita ser requirida polo Departamento de Homicidios do FBI para resolver os crimes m\u00e1is infrecuentes que necesitan da s\u00faa excepcional capacidade para encontrar nos esqueletos calquera indicio que os axude a atrapar ao culp\u00e1bel.\nNon tivo unha vida f\u00e1cil; aos 15 anos entrou no sistema de adopci\u00f3ns debido a que os seus pais desapareceron pouco antes de Nadal e o seu irm\u00e1n Russ, que daquela ti\u00f1a 19 anos decidiu non facerse cargo dela, xa que pensou que estar\u00eda mellor atendida nunha familia adoptante. No curso da serie aparece esporadicamente o seu pai, antigo ladr\u00f3n cuxo papel interpreta Ryan O'Neil.\n\u00c9 intelixente, bela, dedicada e adicta ao traballo; fala espa\u00f1ol xa que viviu en Guatemala durante un tempo; \u00e9 unha muller moi preparada que busca facer valer a xustiza sen que lle importen as situaci\u00f3ns riscosas, o que a levou a estar m\u00e1is dunha vez cerca da morte, situaci\u00f3ns das que sa\u00edu grazas ao seu compa\u00f1eiro e amigo, o axente especial Booth, con quen ten unha relaci\u00f3n moi especial. Non cre na maxia, nas superstici\u00f3ns ou nas cousas sobrenaturais (inclu\u00eddo Deus e calquera relixi\u00f3n), pois segundo ela todo ten unha explicaci\u00f3n cient\u00edfica. \u00c9 un algo imprudente e sempre di o que pensa, sen darse de conta de que os seus comentarios \u00e1s veces feren ou, como m\u00ednimo, desconcertan \u00e1s persoas.\nEn canto \u00e1 s\u00faa vida social poder\u00eda dicirse que \u00e9 nula, xa que prefire nos seus momentos libres dedicarse a escribir libros e escoitar m\u00fasica, sen deixar de lado as s\u00faas clases de karate, que lle foron moi \u00fatiles ao investigar diversos casos, e algunha espor\u00e1dica visita dalg\u00fan home rudo (e ben constitu\u00eddo fisicamente) para liberar a \"tensi\u00f3n sexual\", as poucas veces que a ten.\nNo que respecta \u00e1 s\u00faa vida amorosa, co\u00f1ec\u00e9ronselle alg\u00fans pretendentes cos que non chegou a nada concreto, como o seu antigo profesor Michael, Will Hastings, irm\u00e1n dunha das v\u00edtimas; Pete, con quen compartiu apartamento antes de viaxar a Guatemala, o seu acosador Oliver Laurier e o axente especial Sullivan, co que estivo a punto de partir nun iate para percorrer o Caribe na segunda temporada.\nPor\u00e9n, o seu verdadeiro amor \u00e9 Booth, e a\u00ednda que ao principio non se decata diso, os seus compa\u00f1eiros de traballo si, en especial \u00c1ngela.\nNo \u00faltimo episodio da sexta temporada rev\u00e9lase que est\u00e1 esperando un fillo do axente Booth que, ao final, resulta ser unha nena.\nSeeley Booth.\nInterpretado por David Boreanaz\n\u00c9 un dos mellores axentes especiais cos que conta o FBI. Traballa en conxunto coa doutora e afamada escritora de best-s\u00e9llers Temperance Brennan nos crimes m\u00e1is dif\u00edciles de resolver.\n\u00c9 un tipo duro e de complexi\u00f3n atl\u00e9tica, cunha enorme facilidade para relacionarse coas persoas e con bo sentido do humor. Toma as cousas con calma e ten unha paciencia infinita coa Dra. Brennan; polo xeral el enc\u00e1rgase das cousas que requiren do sentido com\u00fan e da intuici\u00f3n, mentres a s\u00faa compa\u00f1eira se centra no traballo cient\u00edfico, raz\u00f3n pola cal fan un equipo excepcional \u00e1 hora de encontrar ao respons\u00e1bel do crime.\nConstantemente vive atormentado polo seu pasado como francotirador, e \u00e9 por iso polo que quere atrapar a todos os criminais que poida para pagar alg\u00fan tipo de \"d\u00e9beda\", xa que \u00e9 moi crente.\nNo que respecta \u00e1 s\u00faa vida persoal, ten un fillo de 8 anos chamado Parker, produto da s\u00faa relaci\u00f3n con Rebecca, unha antiga parella que non aceptou a s\u00faa proposta de matrimonio ao saberse embarazada. Posteriormente co\u00f1\u00e9ceselle unha noiva chamada Tessa que s\u00f3 aparece na primeira temporada e, na segunda, \u00e1 Dra. Camille Saroyan, con quen mant\u00e9n un romance aat\u00e9 que decide romper con ela por segunda vez, debido \u00e1s situaci\u00f3ns de risco que implican os seus respectivos traballos. Na quinta temporada ten unha nova novia, famosa xornalista \u00e1 que co\u00f1eceu en Afganist\u00e1n, pero coa que tampouco casa.\nDa s\u00faa personalidade tam\u00e9n destaca o seu gusto polas garavatas con rechamantes debuxos e os calcet\u00edns a raias, en contra das normas de vestiario do FBI, sen esquecermos as grandes e provocativas fibelas que gasta nos seus cintos.\nOutros datos importantes son: que ten un irm\u00e1n m\u00e1is novo chamado Jared, que o seu pai foi piloto de avi\u00f3ns e despois barbeiro (e alcoh\u00f3lico), a s\u00faa nai compositora de canci\u00f3ns comerciais, as\u00ed como o feito de que nun tempo foi adicto ao xogo. Ch\u00e1malle \"cerebritos\" aos membros do equipo de traballo de Brennan por consideralos demasiado estra\u00f1os, e tenlle fobia aos pallasos.\nAprecia moito \u00e1 Dra. Brennan, \u00e1 que alcuma cari\u00f1osamente \"\u00d3sos\" (Bones en lingua inglesa|ingl\u00e9s). Sempre que se encontran nun caso duro, insiste en coidala e velar polo seu benestar, xa que ela \u00e9 un chisco imprudente. En ocasi\u00f3ns chega a estar celoso dalgunha das s\u00faas parellas sentimentais, comportamento comprometedor por tratarse s\u00f3 de simples \"compa\u00f1eiros de traballo\" e que m\u00e1is ben vai encami\u00f1ado a un interese rom\u00e1ntico por parte de ambos (a\u00ednda que ela non se decata diso).\nA final da cuarta temporada enc\u00f3ntranlle un tumor cerebral, do que logra recuperarse e lle fai sentir un amor incr\u00edbel por Brennan. Nla quinta temporada empeza a facer todo o pos\u00edbel para que ela se enamore del.\nO propio David Boreanaz encargouse de dirixir un dos cap\u00edtulos, o 100, na quinta temporada. Titulado \"As partes na suma do todo\", nel relata como se co\u00f1eceron Temperance Brennan e Seeley Booth e como foi a s\u00faa relaci\u00f3n desde o principio, o que lle revelar\u00e1 a Lance Sweets cousas importantes sobre ambos e o v\u00ednculo persoal que os une.\nNo \u00faltimo cap\u00edtulo da sexta temporada, Brennan inf\u00f3rmao de que est\u00e1 esperando un fillo seu.\n\u00c1ngela Montenegro.\nInterpretada por Michaela Conlin\n\u00c1ngela Montenegro \u00e9 unha dos membros m\u00e1is importantes do equipo, xa que \u00e9 a \"artista\" que pon rostro \u00e1s v\u00edtimas (artista forense con co\u00f1ecementos sobre o comportamento humano). Ademais do debuxo a man, emprega diversas tecnolox\u00edas moi avanzadas, tales como o \"Angelator\". \u00c9 a mellor amiga da Dra. Brennan, e algunhas veces \u00e9 tam\u00e9n para ela a voz da raz\u00f3n, isto porque a doutora non permite que se mesturen a s\u00faa vida persoal e a laboral.\n\u00c1ngela \u00e9 unha persoa liberal e desinhibida, polo que \u00e9 a que xeralmente brinda un toque de frescura ou \"normalidade\" ao grupo. Trata constantemente de convencer \u00e1 Dra. Brennan para que dedique m\u00e1is tempo \u00e1 s\u00faa vida privada (en especial que se preocupe m\u00e1is polas s\u00faas relaci\u00f3ns rom\u00e1nticas), a\u00ednda que xeralmente con pouco \u00e9xito.\nTivo varios noivos (chegando incluso a gustarlle Booth na primeira temporada), tivo un mozo que protagonizou o asasinato nun caso, e que morreu deixando a \u00c1ngela desconsolada. Tam\u00e9n tivo un romance co seu compa\u00f1eiro Jack Hodgins, pero terminou a s\u00faa relaci\u00f3n seguindo os consellos do Dr. Sweets.\nNo seu intento de contraer matrimonio con Hodgins, descobre que hai uns anos casou nunha praia, borracha, cun home forzudo e musculoso, \u00e1 vez que enigm\u00e1tico porque asinou o certificado de voda cun \"X\". Hodgins contrata a varios especialistas para que encontren ao marido misterioso de \u00c1ngela e, cando o encontran, resulta que est\u00e1 totalmente enamorado de \u00c1ngela.\nLogo dun tempo chega \u00e1 vida de \u00c1ngela un ex amor, que esta vez \u00e9 unha muller. Un amor de colexio con quen se l\u00eda durante a cuarta temporada e que lle causa a Hodgins moitas dores de cabeza, declaran o seu amor mutuo e todo o equipo do Jeffersoniano o acepta. Finalmente, acabar\u00e1 casando con Hodgins ao final da quinta temporada.\nO pai de \u00c1ngela \u00e9 un enigm\u00e1tico rockeiro de longa barba e lentes de sol que fai acto de presenza esporadicamente en diversos episodios para desconsolo de Hodgins, que non sabe se o teme ou o respecta. O papel interpr\u00e9tao o m\u00fasico Billy Gibbons, da famosa banda ZZ Top.\nAo final da sexta temporada nace o seu fillo, Michael Stacatto Vincent Hodgins.\nJack Hodgins.\nInterpretado por T. J. Thyne\nHodgins, membro dunha adi\u00f1eirada familia, ten tres doutoramentos: entomolox\u00eda, xeolox\u00eda e bot\u00e1nica, polo que se dedica \u00e1s ramas da entomolox\u00eda, palinolox\u00eda, mineralox\u00eda e qu\u00edmica forenses. Presume diso adoito, autoalcum\u00e1ndose \"O rei do laboratorio\", cousa que conduce a ter numerosos e amig\u00e1beis \"piques\" cos bolseiros que se van sucedendo ao longo da serie, en especial con Zack Addy (interpretado por Eric Millegan), con quen compite continuamente para ga\u00f1ar a aprobaci\u00f3n e o reco\u00f1ecemento da Dra. Brennan.\n\u00c9 o dono do grupo Cantileveintrincadosr, un dos maiores doantes individuais do Instituto Jeffersoniano, polo que \u00e9 inmensamente millonario. Isto conv\u00e9rteo, \u00e1 s\u00faa vez, no \"xefe\" de todos, a\u00ednda que insta a Booth e a \u00c1ngela a manter en segredo a s\u00faa procedencia a o seu status para seguir de maneira an\u00f3nima co seu traballo como cient\u00edfico, pois \u00e9 o \u00fanico que realmente desexa. (No cap\u00edtulo 9\u00ba da segunda temporada conf\u00e9sallo a Brennan durante o seu secuestro polo \"Sepultureiro\".)\n\u00c9 un apaixonado das conspiraci\u00f3ns e a mi\u00fado ve estra\u00f1as relaci\u00f3ns entre os casos que leva o departamento e outros m\u00e1is, pol\u00edticos e/ou secretos. Ten un agudo e sarc\u00e1stico sentido do humor, e fai chistes sobre cada caso e as persoas involucradas nel.\nOs seus continuos, rechamantes (e moitas veces arriscados), experimentos en pos de descubrir a verdade dos secretos de cada caso, fanlle ter numerosos encontros (na s\u00faa maior\u00eda graciosos) coa Dra. Saroyan, xefa do laboratorio.\nPese a ser unha \"rata de laboratorio\", \u00e9 un dos m\u00e1is normais e sociais cient\u00edficos do grupo, o que o leva a ter un romance con \u00c1ngela Montenegro. Numerosas veces pide a s\u00faa man en matrimonio pero ela lle di que non. A\u00ednda que no pen\u00faltimo cap\u00edtulo da segunda temporada acepta e por fin \u00c1ngela pide que sexa unha voda o m\u00e1is axi\u00f1a pos\u00edbel.\nXa estando na voda de \u00c1ngela e Jack entra un home que parec\u00eda axente da polic\u00eda a notificar que \u00c1ngela xa estaba casada e que non pod\u00eda volver a casar. Polo visto casou nas illas Fidxi (nas que te\u00f1en a tradici\u00f3n de saltar cunha vasoira en sinal de compromiso), as\u00ed pois, e debido tam\u00e9n a que foi baixo a influencia do alcohol, para \u00c1ngela soa rid\u00edculo...\nFinalmente, a Jack no lle importa e foxe xunto con \u00c1ngela abandonando a festa e aos convidados. Na terceira temporada, desesperado por encontrar ao esposo de \u00c1ngela, contrata a un investigador privado que tempo despois o encontra, e o asunto concl\u00fae nunha pelexa.\nNun dos cap\u00edtulos da quinta temporada (o n\u00ba 20, \"A bruxa no armario\") casar\u00e1 finalmente con \u00c1ngela. A voda xurdir\u00e1 de forma improvisada, despois dunha detenci\u00f3n de ambos os dous por parte dun polic\u00eda local, despois de sa\u00edr do lugar dos feitos nun caso que investiga o Jeffersoniano.\nAo final da sexta temporada, nace o seu fillo, Michael Stacatto Vincent Hodgins.\nCamille Saroyan.\nInterpretada por Tamara Taylor\nO personaxe de Camille Saroyan incorp\u00f3rase na segunda temporada da serie. Camille \u00e9 nomeada xefa do laboratorio de investigaci\u00f3n para intentar mellorar a s\u00faa xesti\u00f3n, tanto do persoal como a cient\u00edfica. Isto l\u00e9vaa a implicarse e comprometerse coas tarefas do equipo moito m\u00e1is a fondo que o seu predecesor, o Dr. Goodman.\nA\u00ednda que ao principio a relaci\u00f3n cos membros do equipo \u00e9 tensa, ao pouco tempo logran unha din\u00e1mica moi boa. Nisto axuda a tolerancia da Dra. Saroyan fronte aos experimentos raros dd Hodgins e Zack e o seu respecto pola profesionalidade e experiencia da Dra. Brennan.\nAo mesmo tempo, as actividades de Camille, unha forense moi cualificada, afondan nesa \u00e1rea non explorada polos antrop\u00f3logos, como as probas de ADN, toxicolox\u00eda e axentes pat\u00f3xenos, resultando unha incorporaci\u00f3n moi \u00fatil.\nNon s\u00f3 \u00e9 unha antiga co\u00f1ecida de Booth, sen\u00f3n que tiveran unha relaci\u00f3n rom\u00e1ntica con anterioridade. Na segunda temporada volven a teren un curto romance, at\u00e9 que os contratempos da exposici\u00f3n ao risco que produce o seu traballo os convence de que non \u00e9 a mellor idea mesturar amor e traballo.\nCamille ten unha familia moi molesta, composta por unha irm\u00e1 celosa que intenta \"roubarlle\" a Booth, e uns pais moi exixentes. Ten ao seu cargo \u00e1 filla dunha das s\u00faas ex-parellas, que foi asasinado, caso investigado polo equipo da serie.\nLance Sweets.\nInterpretado por John Francis Daley.\nO Dr. Sweets \u00e9 un psic\u00f3logo de s\u00f3 23 anos que se incorpora \u00e1 serie na terceira temporada como o psicoterapeuta asignado a Booth e a Brennan, que ocasionalmente axuda a Hodgins, \u00c1ngela ou a outros membros do equipo.\nComeza a tomar parte no equipo ao proporcionarlles os perf\u00eds psicol\u00f3xicos dos sospeitosos. As\u00ed puideron resolver un par de casos fof\u00edceis grazas aos seus dotes.\n\u00c1 vez que colabora nos casos e axuda a Booth e a Brennan na s\u00faa relaci\u00f3n profesional redacta un libro sobre ambos os dous ao que titula \"Bones, o coraz\u00f3n do asunto\".\nNa cuarta temporada desc\u00f3brense m\u00e1is datos sobre a s\u00faa vida cando, durante a investigaci\u00f3n dun caso, a doutora Brennan descobre que ten antigas cicatrices nas costas. A ra\u00edz do descubrimento s\u00e1bese que foi un neno maltratado na s\u00faa infancia, que foi adoptado \u00e1 idade de 6 anos por un matrimonio maior que o trataba moi ben pero que por desgraza morreron pouco antes da s\u00faa incorporaci\u00f3n ao FBI. Tras estas dolorosas perdas, Sweets s\u00e9ntese perdido e ve en Booth e Brennan unha familia \u00e1 que seguir.\nNo que respecta \u00e1 s\u00faa vida sentimental, co\u00f1\u00e9censelle d\u00faas historias rom\u00e1nticas. Na terceira temporada aparece a s\u00faa noiva, unha bi\u00f3loga mari\u00f1a obsesionada cos sentimentos dos peixes; no mesmo cap\u00edtulo a s\u00faa noiva o deixa. Na cuarta temporada da serie comeza unha relaci\u00f3n con Daisy, unha estudante de antropolox\u00eda forense que colabora ocasionalmente no laboratorio para cubrir a ausencia de Zack; a s\u00faa relaci\u00f3n \u00e9 seria e chegan incluso a comprometerse, a\u00ednda que finalmente no \u00faltimo cap\u00edtulo da quinta temporada rompen a s\u00faa relaci\u00f3n cando ela decide marchar coa doutora Brennan ao outro lado do mundo.\nFinalmente, na s\u00e9tima temporada da serie v\u00e9molos novamente xuntos, cando Sweets intenta conseguir a licenza para portar arma.\nZack Addy.\nInterpretado por Eric Millegan.\nZachary Uriah Addy \u00e9 un bolseiro do Jeffersoniano, o chico listo dentro do grupo, pero \u00e9 moi pouco intuitivo. Non se sabe moito del, pero si que lle encanta o baloncesto, os macarr\u00f3ns con queixo, e que ten unha voz excepcional. Durante un tempo levou o pelo curto xa que consultou a Angela se lle parec\u00eda ben a s\u00faa aparencia, ao que ela lle suxire que corte o pelo pero, polo xeral, l\u00e9vao longo.\n\u00c9 introvertido, polo que sempre tivo problemas para relacionarse. Os seus problemas nas relaci\u00f3ns interpersoais vense compensados polo seu grande intelecto. \u00c9 un xenio para as matem\u00e1ticas, chegando a asombrar a todos os seus compa\u00f1eiros do grupo pola s\u00faa velocidade para facer c\u00e1lculos, a s\u00faa capacidade para encontrar patr\u00f3ns num\u00e9ricos, c\u00f3digos alfanum\u00e9ricos e a s\u00faa memoria fotogr\u00e1fica.\n\u00c9 moi parecido a Brennan, polo que se lle puido chamar at\u00e9 certo momento o seu aprendiz, pero terminou o seu doutoramento e agora \u00e9 antrop\u00f3logo forense. Chega a ser un superdotado, pero non mellor que a s\u00faa xefa, pois nun episodio da terceira temporada esta vence a todo o seu equipo nun xu\u00edzo, liberando as\u00ed ao seu pai. Ademais de en antropolox\u00eda forense, Zack ten outros doutoramentos.\nNa primeira temporada enam\u00f3rase da doutora Brennan, cousa que ela non sabe, a\u00ednda que si todos os seus compa\u00f1eiros, pero Brennan non ten o menor interese en Zack.\nNa terceira temporada, Zack vai de viaxe a Irak, a vivir a vida militar para ser m\u00e1is duro, pero regresa porque non se puido adaptar.\nAo final da temporada desc\u00f3brese que o asasino en serie que comet\u00eda canibalismo, Gormog\u00f3n, ao que tratan de atrapar nesta temporada, ten un aprendiz: Zack. Suponse que asasinou a un home, e por iso o internan nun hospital psiqui\u00e1trico.\nNa cuarta temporada s\u00f3 sae en dous cap\u00edtulos, e se ve descoidado e co pelo moit\u00edsimo m\u00e1is longo, pero segue sendo o mesmo chico listo e agrad\u00e1bel de antes. No cap\u00edtulo \"Descuartizado\" (5\u00ba da 4\u00aa temporada), escapa do manicomio co fin de axudar ao FBI e ao Jeffersoniano, confesa a Sweets que el non asasinou o home. Isto resulta ser a verdade, pero Zack non quere arriscarse a ir ao c\u00e1rcere a pesar de que fose por pouco tempo por medo a non sobrevivir e prefire quedar no manicomio, onde entra e sae sen ning\u00fan problema.\nNa quinta temporada apareceu no cap\u00edtulo 16 (o 100 do total), que foi dirixido por David Boreanaz, no que se ve cando empezan a traballar todos xuntos formando o equipo.\nDaniel Goodman.\nInterpretado por Jonathan Adams.\n\u00c9 o director e fundador do Instituto Jeffersoniano, e o seu traballo na arqueolox\u00eda axudou nalg\u00fans casos da primeira temporada. A\u00ednda que non chegou a ser un personaxe importante no elenco, en si foi un grande apoio moral para a maior\u00eda dos seus compa\u00f1eiros de laboratorio, pois \u00c1ngela, Temperance e Booth, en diversos cap\u00edtulos chegaron incluso a estar tentados a deixaren a vida detectivesca e teren unha vida sinxela e com\u00fan. As s\u00faas aparici\u00f3ns lim\u00edtanse tan s\u00f3 \u00e1 primeira temporada, deixando a Camille no seu posto para retirarse a un ano sab\u00e1tico.\nRodaxe.\nA maior\u00eda dos episodios de \"Bones\" film\u00e1ronse nos \u00c1nxeles (California), a pesar de que a acci\u00f3n se desenvolve principalmente en Washington, D.C., onde se encontra o ficticio Instituto Jeffersoniano. Os exteriores son do \"Museo de Historia Natural\" do condado dos \u00c1nxeles. Os interiores do Instituto Jeffersoniano foron constru\u00eddos especialmente nun grande estudo da 20th Century Fox en Century City, Os \u00c1nxeles, California. As d\u00faas partes do 1\u00ba episodio da cuarta temporada film\u00e1ronse en Londres (Reino Unido).\nM\u00fasica.\nO \u00e1lbum titulado \"\", producido por Maria Alonte McCoy e Billy Gottlieb, foi lanzado en 2008. Conten 13 canci\u00f3ns gravadas para a serie por artistas populares.\nO seu lanzamento foi conxunto co DVD da terceira temporada da serie, pouco antes de que se estreara a cuarta.\nCada canci\u00f3n da banda sonora (excepto para o \"remix\" da canci\u00f3n final) apareceu nas tres primeiras temporadas, e na s\u00faa maior\u00eda foron utilizadas no final de episodios importantes.\nO remix da canci\u00f3n titulada \"DJ Corporate Remix\" estaba dispo\u00f1\u00edbel anteriormente baixo o nome \"Squints Remix\", que fai referencia ao alcume co que o personaxe principal, Seeley Booth, denominaba aos t\u00e9cnicos do laboratorio do Jeffersoniano, \"squints\" (\"virollos\", traducido en castel\u00e1n como \"cerebrines\"\nCr\u00edticas \u00e1 estrea.\n\"USA Today\" comentou que, en comparaci\u00f3n con outros delitos, a serie \"est\u00e1 constru\u00edda sobre unha base m\u00e1is s\u00f3lida e tradicional: a forza dos seus personaxes\" e \"o que diferenza aos \u00f3sos do martes (data na que se estreou) son as estrelas Emily Deschanel e David Boreanaz, como os combatentes do crime m\u00e1is atractivos da temporada\".\nPola s\u00faa parte, \"Media Life Magazine\" di que mentres que \"Bones\" ten \"unha noci\u00f3n increibelmente intelixente, brillante incluso\", a s\u00faa \"execuci\u00f3n non coincide coa concepci\u00f3n\" e, baseado no seu primeiro episodio, o espect\u00e1culo \"parece que evolucionar\u00e1 cara a unha serie apasionante\"."}
{"id": "207202", "revid": "24085", "url": "https://gl.wikipedia.org/wiki?curid=207202", "title": "Anheung Jonghapsiheomjang", "text": "Anhueng \u00e9 un sitio de lanzamento de foguetes sonda surcoreano. Comezou a usarse en xu\u00f1o de 1993, realiz\u00e1ndose cinco lanzamentos ata 2002 nos que se alcanzaron ata 150\u00a0km de altura."}
{"id": "207204", "revid": "4817", "url": "https://gl.wikipedia.org/wiki?curid=207204", "title": "Anna 1B", "text": ""}
{"id": "207205", "revid": "4817", "url": "https://gl.wikipedia.org/wiki?curid=207205", "title": "ANUSAT", "text": "ANUSAT (acr\u00f3nimo de \"Anna University Microsatellite\") \u00e9 un sat\u00e9lite artificial da Universidade de Anna en Chennai, India, lanzado o 20 de abril de 2009 desde o Centro Espacial de Sriharikota mediante un foguete PSLV-CA.\nCaracter\u00edsticas.\nANUSAT ten como misi\u00f3n probar novas tecnolox\u00edas relacionadas coas comunicaci\u00f3ns no espazo e foi lanzado como carga secundaria no mesmo lanzamento no que se puxo en \u00f3rbita RISAT 2.\nO sat\u00e9lite leva un sistema de comunicaci\u00f3ns do tipo \"gardar e enviar\", no que a informaci\u00f3n se garda no sat\u00e9lite durante o paso sobre unha estaci\u00f3n terrestre e a descarga noutra. Tam\u00e9n leva a bordo outros experimentos tecnol\u00f3xicos, como un receptor dixital, un xiroscopio e un sensor de campo magn\u00e9tico."}
{"id": "207206", "revid": "98629", "url": "https://gl.wikipedia.org/wiki?curid=207206", "title": "\u00c9ver Banega", "text": "\u00c9ver Maximiliano David Banega, nado o 29 de xu\u00f1o de 1988 en Rosario, \u00e9 un futbolista arxentino. Xoga de centrocampista e o seu actual club \u00e9 o Sevilla FC.\nTraxectoria.\nBoca Juniors.\nBanega deu os seus primeiros pasos coma xogador no Boca Juniors, chegando ao primeiro equipo aos 18 anos, e ga\u00f1ando reco\u00f1ecemento inmediatamente debido \u00e1s s\u00faas actuaci\u00f3ns e en especial \u00e1s s\u00faas asistencias na Primeira Divisi\u00f3n. Tras a fichaxe do seu compa\u00f1eiro Fernando Gago polos Real Madrid en xaneiro de 2007, foi nomeado coma o seu sucesor, malia a s\u00faa curta idade. Banega fixo o seu debut coma profesional na vitoria por 4-0 contra o Club Atl\u00e9tico Banfield o 10 de febreiro de 2007.\nValencia.\nO 5 de xaneiro de 2008, Banega fichou polo Valencia CF por cinco anos e medio, a cambio de 18 mill\u00f3ns de euros. Fixo o seu debut no Valencia en xaneiro de 2008, sa\u00edndo ao campo tras o descanso na derrota por 0-1 contra o Atl\u00e9tico de Madrid.\nBanega foi cedido ao Atl\u00e9tico de Madrid para a tempada 2008-09. Fixo o seu debut oficial na vitoria por 3-0 contra o PSV Eindhoven na primeira fase da UEFA Champions League desa mesma tempada. Por\u00e9n, non se asentou no once titular do equipo, e mesmo quedou f\u00f3ra da convocatoria en varias ocasi\u00f3ns.\nNa seguinte tempada volveu ao Valencia, e f\u00edxose cun posto no once titular, e cun papel moi importante dentro do equipo, ata que o 19 de febreiro de 2012, foi operado da s\u00faa perna esquerda tras ser atropelado polo seu propio coche."}
{"id": "207207", "revid": "7523", "url": "https://gl.wikipedia.org/wiki?curid=207207", "title": "Ever Banega", "text": ""}
{"id": "207208", "revid": "98629", "url": "https://gl.wikipedia.org/wiki?curid=207208", "title": "Quioto", "text": "Quioto ou Kyoto (xapon\u00e9s: \u4eac\u90fd\u5e02, \u304d\u3087\u3046\u3068\u3057, \"Ky\u014dto-shi\") \u00e9 unha cidade xaponesa da prefectura de Quioto. Esta cidade foi a capital do Imperio do Xap\u00f3n e actualmente \u00e9 a capital da provincia hom\u00f3nima e a maior cidade da \u00e1rea metropolitana de Osaca-Kobe-Quioto. Quioto foi en tempos co\u00f1ecida en Occidente por Meaco (xapon\u00e9s: \u90fd; miyako \"capital\").\nO concello de Quioto limita cos concellos de Nantan, Kameoka, Nagaokaky\u014d, Muk\u014d, \u014cyamazaki, Yawata, Kumiyama, Uji (da prefectura de Quioto); Takatsuki, Shimamoto (da prefectura de Osaca); \u014ctsu e Takashima (da prefectura de Shiga).\nHistoria.\nA nova cidade, Heianky\u014d (\"capital de Heian\") converteuse na sede da corte imperial en 794. Posteriormente, mudouse o nome da cidade para Quioto (\u201ccidade capital\u201d). Quioto continuou sendo a capital do Xap\u00f3n ata 1868, cando se transferiu o goberno para Edo, cidade \u00e1 que posteriormente se lle cambiou o nome por Toquio (\u201cCapital Leste\u201d). Cando Edo pasou a ser co\u00f1ecida por Toquio, Quioto foi, por un curto per\u00edodo, co\u00f1ecida coma Saikyo (\u897f\u4eac Saiky\u014d, \"Capital Oeste\"). A cuesti\u00f3n de cal \u00e9 a capital en termos legais \u00e9 a\u00ednda motivo de controversia.\nA historia urbana de Quioto comezou coa decisi\u00f3n do emperador Kammu de fundar unha nova capital, talvez por afastar a corte da influencia dos mosteiros budistas de \"Heijo-kyo\" (actual Nara), daquela capital imperial do Xap\u00f3n. Elixiu unha comarca a 40\u00a0km ao noroeste, regada polos r\u00edos Katsura e Kamo, onde non existen achados de poboamentos anteriores ao s\u00e9culo V cando foi ocupada polo clan Hata procedente do continente. Un santuario xinto\u00edsta do 678, o Shimogamo a car\u00f3n do r\u00edo Kamo, era o \u00fanico relevante na zona.\nPrimeira capital infrutuosa.\nEn 784 foi constru\u00edda unha primeira cidade na beira do Katsura, a uns 6\u00a0km ao suroeste da Quioto actual, que recibiu o nome de Nagaoka (\"Nagaoka-kyo\"). Igual que nas anteriores capitais a traza foi a mesma ca da ent\u00f3n mod\u00e9lica capital imperial chinesa, Changan. Un vasto recinto rectangular reticulado, de 4\u00a0\u00d7\u00a05\u00a0km, sim\u00e9trico respecto a un eixo ou avenida central, presidido no extremo norte polo pazo imperial, de 1\u00a0\u00d7\u00a01,6\u00a0km, coa reutilizaci\u00f3n de materiais do antigo pazo imperial de Naniwa .\nPor\u00e9n, tan ambicioso plan durou s\u00f3 unha d\u00e9cada (as causas son a\u00ednda motivo de especulaci\u00f3n; quizais as inundaci\u00f3ns desastrosas fosen as m\u00e1is probables). Pero en 794 foi erixida unha nova capital, practicamente co mesmo dese\u00f1o, apenas uns quil\u00f3metros ao nordeste, entre o Katsura e o Kamo.\nHeian-kyo.\nCo nome de Heian-kyo (\"Capital da paz e a tranquilidade\") vai ser capital imperial durante m\u00e1is dun milenio, mesmo dando nome a un per\u00edodo da historia xaponesa (per\u00edodo Heian, 794-1185), un dos m\u00e1is brillantes no eido art\u00edstico, cultural e relixioso.\nNovamente a malla do plan ideal de Changan, inda que sen murallas, representativo do urbanismo xeom\u00e1ntico chin\u00e9s (segundo as pautas do\" feng shui\"), foi estendida nun rect\u00e1ngulo de 4,5\u00a0\u00d7\u00a05,2\u00a0km cunha grande avenida central (\"Suzaku-oji\", de 84\u00a0m de anchura) entre o Pazo Imperial ao norte (nunha verdadeira cidade palaciana de seu, \"Daidairi\", de 1,4\u00a0\u00d7\u00a01,2\u00a0km e amurallada) e a monumental porta sur (\"Rashomon\") flanqueada polos dous \u00fanicos templos dentro da cidade. A pouca distancia hab\u00eda tam\u00e9n dous mercados, a esquerda e dereita da avenida, cada un nunha das metades que aquela divid\u00eda denominadas \"Ukyo\" (oeste) e \"Sakyo\" (leste). De feito a Capital Dereita (Ukyo), situada nas terras m\u00e1is baixas e h\u00famidas da ribeira do Katsura, nunca foi enteiramente ocupada e rematou abandonada na segunda metade do s\u00e9culo X.\nDende o comezo as residencias aristocr\u00e1ticas agrup\u00e1banse nos arredores da cidade imperial, fundamentalmente no lado leste (a Capital Esquerda, Sakyo), as clases baixas nas ribeiras do Kamo e m\u00e1is al\u00f3 espall\u00e1banse os templos e mosteiros. A cidade estendeuse f\u00f3ra do trazado inicial sempre no bordo oriental conformando o n\u00facleo medieval da xa co\u00f1ecida coma Quioto (\"a Cidade Capital\").\nO per\u00edodo dos shogunatos.\nCando en 1185 o poder efectivo do \"xogun\" (\"xeneral\", xefe dos ex\u00e9rcitos) foi trasladado a Kamakura, en Quioto ficou s\u00f3 o poder simb\u00f3lico da corte imperial, pero a s\u00faa importancia como centro cultural e relixioso continuou. Xa dende o s\u00e9culo XI e ao longo do s\u00e9culo XII moitos edificios da Daidairi foran abandonados sucesivamente tralos frecuentes incendios, ata que en 1227 a Cidade Imperial quedou definitivamente en ru\u00edna. Os emperadores ti\u00f1an residencias transitorias na cidade ou nos suburbios, mesmo emprestadas pola poderosa familia Fujiwara.\nTivo lugar un renacemento cando o segundo shogunato (Ashikaga, 1338-1573) se asentou en Quioto. O pazo do xogun foi constru\u00eddo no extremo norte da r\u00faa Muromachi, nome polo que tam\u00e9n se co\u00f1ece este per\u00edodo . Os xoguns erixiron fermosos pavill\u00f3ns e xard\u00edns nos arredores da capital que tam\u00e9n viron a emerxencia de numerosos templos e santuarios de diferentes seitas budistas e xinto\u00edstas. O desenvolvemento crecente do comercio fixo do Quioto desta \u00e9poca un florecente centro econ\u00f3mico, pero entre 1467 e 1477, no curso das guerras Onin, a cidade foi devastada.\nNo seguinte s\u00e9culo e medio, os restos da vila agrup\u00e1banse en dous barrios: ao norte \"Kamigyo\", arredor do pazo imperial e o do xogun, e ao sur \"Shimogyo\", asento dos comerciantes, unicamente unidos pola r\u00faa Muromachi.\nA reconstruci\u00f3n de Quioto.\nFoi Toyotomi Hideyoshi, a finais do s\u00e9culo XVI e despois do fin do shogunato Ashikaga, quen reconstru\u00edu a cidade urbanizando o baleiro entre as d\u00faas partes illadas co que duplicou as r\u00faas de norte a sur dividindo os antigos bloques cadrados en rect\u00e1ngulos. A \u00e1rea do novo Pazo Imperial comezou a tomar a s\u00faa forma definitiva nesta \u00e9poca ). Tam\u00e9n e por primeira vez Quioto foi arrodeado cun terrapl\u00e9n defensivo chamado \"Odoi\".\nO inicio do shogunato Tokugawa a comezos do s\u00e9culo XVII supuxo novamente o traslado da sede do xogun, esta vez a Edo (Toquio). As\u00ed a todo Tokugawa Ieyasu quixo reafirmar o seu poder na capital imperial coa erecci\u00f3n do Castelo \"Nijo\" no centro da cidade (\u00e1ngulo sueste da antiga cidade imperial Heian). A\u00ednda as\u00ed Quioto mantivo o seu ascendente relixioso e cultural e mesmo desenvolveu unha industria t\u00e9xtil de renome mundial, no distrito Nishijin, en Kamigyo a finais do XVII. A poboaci\u00f3n acadou os 400.000 habitantes.\nPor\u00e9n, no seguinte s\u00e9culo e medio unha sucesi\u00f3n de desastrosos incendios detiveron o crecemento e o \u00faltimo deles, en 1864, coincidiu coa Restauraci\u00f3n Meiji (1868) que supuxo o traslado da corte imperial a Toquio. Quioto tardou en recuperarse destes contratempos. A cidade entrou na modernidade practicamente coa planta da cidade do XVII.\nModernizaci\u00f3n.\nO ferrocarril chegou en 1889 conectando Quioto con Osaca e Toquio e a Canle-Acueduto do Lago Biwa en 1890. Lentamente a reindustrializaci\u00f3n do distrito t\u00e9xtil Nishijin trouxo a da urbe en xeral e para 1932 Quioto acadou o mill\u00f3n de habitantes. Respectada polos bombardeos da segunda guerra mundial continuou o seu fortalecemento industrial e modernizador xunto co do conxunto do Xap\u00f3n nas d\u00e9cadas sesenta e setenta. Declarado Patrimonio da Humanidade o legado hist\u00f3rico de templos e santuarios budistas e xinto\u00edstas que rodean a urbe, Quioto afronta con optimismo o seu futuro.\nXeograf\u00eda.\nQuioto local\u00edzase na parte medio-occidental da illa de Honshu. Por mor das monta\u00f1as que a cercan por todos os lados, Quioto \u00e9 famosa polas s\u00faas calorosas noites de ver\u00e1n.\nA cidade est\u00e1 disposta nun patr\u00f3n similar a unha grella de acordo coa tradici\u00f3n chinesa. Hoxe en d\u00eda, a principal zona de negocios local\u00edzase nas partes centro e sur da cidade, cunha zona norte, menos habitada, que mant\u00e9n un aspecto moito m\u00e1is verdeante.\nDivisi\u00f3ns.\nQuioto div\u00eddese en once zonas (\"ku\"):\nDemograf\u00eda.\nConsonte cos datos de 2008, a cidade ti\u00f1a unha poboaci\u00f3n estimada de 1.464.990 habitantes e unha densidade de poboaci\u00f3n de 2403,68 persoas por quil\u00f3metro cadrado, nunha \u00e1rea total de 827,90 quil\u00f3metros cadrados.\nCultura.\nQuioto \u00e9 co\u00f1ecida pola s\u00faa deliciosa coci\u00f1a local. Ao contrario da rexi\u00f3n volc\u00e1nica de Kanto, o rico solo de Quioto permite o cultivo dunha variedade de vexetais e os varios cursos de auga existentes proporcionan boas condici\u00f3ns para a pesca.\nQuioto \u00e9 considerado o centro cultural do Xap\u00f3n. Durante a segunda guerra mundial, cando os bombardeos varr\u00edan o pa\u00eds, Quioto e os seus 1.600 templos budistas, 400 lugares de culto xinto, os seus palacios, xard\u00edns e edificios foron salvados, ficando Quioto como unha das cidades m\u00e1is ben preservadas de todo o Xap\u00f3n. Na rexi\u00f3n de Quioto enc\u00f3ntranse alg\u00fans dos m\u00e1is famosos templos do Xap\u00f3n, inclu\u00edndo:\nOutros lugares de relevancia dentro e arredor de Quioto son o monte Arashiyama e o seu lago pintoresco, a zona de Gion, un antigo barrio de gueixas, e os canais que atravesan algunhas das s\u00faas r\u00faas m\u00e1is antigas.\nOs \u201cMonumentos Hist\u00f3ricos da Antiga Quioto\u201d est\u00e1n clasificados como patrimonio mundial da humanidade pola UNESCO. Entre estes monumentos est\u00e1n os templos Kamo (Kami e Shimo), Kyo-O-Gokokuji (Toji), Kiyomizu-dera, Daigoji, Ninnagi, Saihoji, Tenryuji, Rokuonji (Kinkaku-ji), Jishoji (Ginkaku-ji), Ryoan-ji, Honganji, Kozan-ji e o castelo Nijo.\nOs nativos de Quioto tam\u00e9n falan un dialecto xapon\u00e9s chamado \"Kyoto-ben\", que \u00e9 unha variaci\u00f3n do dialecto Kansai, falado na parte occidental do Xap\u00f3n. Un exemplo t\u00edpico \u00e9 a palabra \"ookini\" que significa \"grazas\".\nEconom\u00eda.\nO turismo \u00e9 a gran base da econom\u00eda de Quioto. O legado cultural da cidade \u00e9 visitado constantemente por grupos chegados de escolas de todo o Xap\u00f3n e por turistas estranxeiros.\nA industria da cidade est\u00e1 maioritariamente formada por pequenas f\u00e1bricas, a maior parte delas dirixidas por artes\u00e1ns que producen artesan\u00eda tradicional xaponesa. A cidade \u00e9 o centro de produci\u00f3n de quimonos por excelencia. Con todo, estas actividades rexistraron certa reduci\u00f3n, dado que a venda de produtos tradicionais se estancou.\nA \u00fanica industria de dimensi\u00f3n importante en Quioto \u00e9 a electr\u00f3nica: nesta cidade sit\u00faanse os cuarteis xerais da Nintendo e da Nintendo Xap\u00f3n, amais da OMRON Co., a Kyocera Co. (o nome deriva de Kyoto Ceramic) e Murata Manufacturing. As\u00ed a todo, o crecemento das industrias de alta tecnolox\u00eda non \u00e9 suficiente para superar a decadencia das industrias tradicionais, e, como resultado, Quioto est\u00e1 en declive fronte \u00e1 evoluci\u00f3n doutras cidades xaponesas.\nEscolas e universidades.\nQuioto \u00e9 co\u00f1ecida como un dos centros acad\u00e9micos do pa\u00eds, albergando trinta e sete instituci\u00f3ns de ensino superior. As tres maiores e m\u00e1is co\u00f1ecidas universidades locais son Quioto, Doshisha e Ritsumeikan. Entre estas, a Universidade de Quioto est\u00e1 considerada unha das mellores do Xap\u00f3n, con varios laureados co Premio Nobel, coma Yukawa Hideki.\nQuioto tam\u00e9n conta cunha rede de ensino superior \u00fanica, chamada Consorcio de Universidades de Quioto (\"Consortium of Universities in Kyoto\"), formado por tres universidades nacionais, tres p\u00fablicas (da prefectura e municipios), e 45 privadas, as\u00ed como a cidade e outras cinco organizaci\u00f3ns. A combinaci\u00f3n non ofrece un grao, pero ofrece os cursos como parte dun grao nas universidades participantes.\nTransportes.\nO aeroporto internacional de Kansai fica a 72 minutos de Quioto no tren Haruka Express. Moitos visitantes estranxeiros chegan a Quioto dende Toquio no tren Shinkansen, nunha viaxe de aproximadamente d\u00faas horas.\nAs redes de metro e autob\u00fas cobren razoabelmente as necesidades. Con todo, a maior parte dos puntos tur\u00edsticos da cidade son alcanz\u00e1beis a p\u00e9. Os autobuses urbanos custan 220 Ienes por viaxe, mais a maneira m\u00e1is rend\u00edbel de viaxar por Quioto en autob\u00fas \u00e9 comprando un pase dun d\u00eda sen l\u00edmite de viaxes por 500 Iens.\nFestivais.\nFanse en Quioto os festivais:\nDeportes.\nEn f\u00fatbol, Quioto ten o equipo Kyoto Purple Sanga na segunda divisi\u00f3n da liga xaponesa.\nA pesar da popularidade do veci\u00f1o equipo de b\u00e9isbol Hanshin Tigers, Quioto nunca tivo un equipo na NPB (\"Nippon Profesional Baseball\"). En compensaci\u00f3n, os equipos de b\u00e9isbol do ensino secundario son fortes, o \"Heian\" e \"Toba\" en particular, realizando bos papeis no torneo que se disputa anualmente no \"Koshien Stadium\", en Nishinomiya, preto de Osaca.\nCidades irmandadas.\nQuioto est\u00e1 irmandada coas cidades de:"}
{"id": "207209", "revid": "25871", "url": "https://gl.wikipedia.org/wiki?curid=207209", "title": "Nagpur", "text": "Nagpur \u00e9 unha cidade do centro da India no extremo nororiental do estado de Maharashtra. Importante n\u00f3 ferroviario e fabril, sobor de todo da industria t\u00e9xtil, conta con 2\u00a0405\u00a0421 de habitantes (censo 2011).\nA\u00ednda que a primeira referencia de Nagpur aparece nunha inscrici\u00f3n do s\u00e9culo X, a fundaci\u00f3n da vila adscr\u00edbese ao rax\u00e1 de Gond, Bakht Buland, no comezo do s\u00e9culo XVIII, convert\u00e9ndose pouco despois en capital do reino Maratha."}
{"id": "207213", "revid": "89787", "url": "https://gl.wikipedia.org/wiki?curid=207213", "title": "Out of Step", "text": "Out of Step \u00e9 un \u00e1lbum da banda estadounidense de hardcore punk Minor Threat, editado en abril de 1983 a trav\u00e9s do selo Dischord Records. A\u00ednda que \"Out of Step\" nunca foi publicado oficialmente en CD, todos os temas do disco est\u00e1n dispo\u00f1ibles no seu recompilatorio de 1989 \"Complete Discography\".\nMentres que as letras dos seus EPs anteriores eran unha sa\u00edda para a \"mensaxe\" de Ian, as de \"Out of Step\" falan principalmente da amizade (ou de problemas asociada con ela). A versi\u00f3n orixinal en vinilo do disco \u00e9 lixeiramente distinta \u00e1 do recompilatorio \"Complete Discography\"; destaca sobre todo a guitarra na ponte e o berro de Ian no final de \"Out of Step\" que foron quitados no recompilatorio en CD.\nO \u00e1lbum aparece mencionado no libro \"1001 Albums You Must Hear Before You Die\". Pitchfork Media colocouna no posto 100 dos seus 100 mellores \u00e1lbums dos anos 80.\nListaxe de canci\u00f3ns.\nTodas as canci\u00f3ns compostas por Minor Threat."}
{"id": "207214", "revid": "56817", "url": "https://gl.wikipedia.org/wiki?curid=207214", "title": "The Ending Is Just The Beginning Repeating", "text": "The Ending Is Just The Beginning Repeating \u00e9 un \u00e1lbum da banda australiana de rock alternativo The Living End, editado o 22 de xullo do 2011 a trav\u00e9s do selo Dew Process. O disco foi producido por Nick DiDia."}
{"id": "207216", "revid": "89787", "url": "https://gl.wikipedia.org/wiki?curid=207216", "title": "Neon Bible", "text": "Neon Bible \u00e9 o segundo \u00e1lbum da banda canadense de indie rock Arcade Fire, editado o 3 de marzo do 2007 a trav\u00e9s do selo Merge Records, a\u00ednda que orixinalmente foi anunciado para o 16 de decembro do 2006 na s\u00faa p\u00e1xina web. A meirande parte do disco foi gravado nunha igrexa que a banda mercou e restaurou.\n\"Neon Bible\" estreouse no n\u00famero 2 da lista \"Billboard 200\", vendendo 92.000 copias na s\u00faa primeira semana e 400.000 ata a data. Foi publicado no mesmo tempo que os exitosos \u00e1lbums de The Shins \"Wincing the Night Away\" e de Modest Mouse \"We Were Dead Before the Ship Even Sank\", e foi citado como un exemplo da popularizaci\u00f3n do indie rock. Os cr\u00edticos elaboraron recensi\u00f3ns moi faborables do disco e publicaci\u00f3ns como \"NME\" e IGN eloxiaron o \u00e1lbum polo seu car\u00e1cter grandioso, mentres que \"Rolling Stone\" e \"Uncut\" dixeron que o resultado era un son distante e esaxerado."}
{"id": "207217", "revid": "98629", "url": "https://gl.wikipedia.org/wiki?curid=207217", "title": "Return to Cookie Mountain", "text": "Return to Cookie Mountain \u00e9 o segundo \u00e1lbum de estudio da banda estadounidense de art rock TV on the Radio, editado o 6 de xullo do 2006 a trav\u00e9s do selo 4AD. Nos Estados Unidos e o Canad\u00e1 publicouse o 12 de setembro por Interscope Records e Touch and Go Recordings. Por\u00e9n, unha versi\u00f3n sen masterizar do disco filtrouse en Internet a comezos do 2006. A edici\u00f3n norteamericana ven con tres canci\u00f3ns extra, d\u00faas das cales don caras-b do sinxelo \"Wolf Like Me\"; a outra \u00e9 unha remestura de \"Hours\", feita por El-P. Rod\u00e1ronse v\u00eddeos para os sinxelos \"Wolf Like Me\" e \"Province\".\nO disco contou con destacados vocalistas convidados: \"Province\" ten nos coros a David Bowie, que apiou o primeiro \u00e1lbum da banda,\"Desperate Youth, Blood Thirsty Babes\"; Katrina Ford, do grupo Celebration, aparece en \"Wolf Like Me\", \"Let the Devil In\" e \"Blues from Down Here\"; e Kazu Makino, de Blonde Redhead canta en \"Hours\".\n\"Return to Cookie Mountain\" conseguiu cr\u00edticas moi positivas, e foi nomeado \u00e1lbum do ano pola revista \"Spin\", levando \u00e1 banda a aparecer na s\u00faa portada. O disco foi o n\u00famero 2 da lista dos 50 mellores \u00e1lbums de 2006 para Pitchfork Media. \"Rolling Stone\", \"Slant Magazine\" e \"Stylus Magazine\" elix\u00edrono cuarto mellor disco do ano, e foi quinto na lista anual de Metacritic. En 2009, Rhapsody situouno no n\u00famero 8 da s\u00faa lista dos 100 mellores \u00e1lbums da d\u00e9cada. \"Return to Cookie Mountain\" foi listada como unha das 50 gravaci\u00f3ns m\u00e1is importantes da d\u00e9cada polo programa \"All Songs Considered\" da emisora estadounidense National Public Radio"}
{"id": "207220", "revid": "1888", "url": "https://gl.wikipedia.org/wiki?curid=207220", "title": "Wilhelm Conrad R\u00f6entgen", "text": ""}
{"id": "207221", "revid": "98629", "url": "https://gl.wikipedia.org/wiki?curid=207221", "title": "Eyes Wide Shut", "text": "Eyes Wide Shut \u00e9 un filme brit\u00e1nico-estadounidense de 1999, dirixido, producido e coescrito por Stanley Kubrick. Bas\u00e9ase na novela \"Traumnovelle\", escrita en 1926 por Arthur Schnitzler. \u00c9 un drama psicol\u00f3xico de misterio e er\u00f3tico que conta as aventuras sexuais do doutor Bill Harford, quen queda moi impactado cando a s\u00faa muller Alice lle revela que pensara en ter unha aventura o ano anterior. O doutor Harford comeza unha aventura nocturna, durante a cal se infiltra nunha orx\u00eda enmascarada levada a cabo por unha sociedade secreta sen nome.\nKubrick obtivo os dereitos da rodaxe de \"Traumnovelle\" na d\u00e9cada de 1960, considerando o texto como perfecto para unha adaptaci\u00f3n sobre as relaci\u00f3ns sexuais. Reviviu o proxecto na d\u00e9cada de 1990 cando contratou ao guionista Frederic Raphael para que o axudase na adaptaci\u00f3n. O filme, que foi maioritariamente rodado no Reino Unido, conta cunha detallada recreaci\u00f3n do exterior da r\u00faa Greenwich Village, a cal foi desenvolvida en Pinewood Studios. A produci\u00f3n do filme, de 400 d\u00edas, ten o r\u00e9cord Guinness do mundo como a m\u00e1is longa rodaxe continua dun filme."}
{"id": "207223", "revid": "27155", "url": "https://gl.wikipedia.org/wiki?curid=207223", "title": "Ep\u00edmero", "text": "En qu\u00edmica, os ep\u00edmeros son diastereois\u00f3meros que s\u00f3 difiren entre si na configuraci\u00f3n nun centro estereox\u00e9nico. Os disatereois\u00f3meros son unha clase de estereois\u00f3meros que non son superpo\u00f1ibles, polo que non son imaxes especulares un do outro.\nNa nomenclatura qu\u00edmica, nun dos ep\u00edmeros do par leva o prefixo epi; por exemplo, a quinina e a \"epiquinina\". Cando o par \u00e9 de enanti\u00f3meros, o prefixo que se utiliza \u00e9 ent.\nExemplos.\nO azucre \u03b1-D-glicosa e \u03b2-D-glicosa son ep\u00edmeros. Na \u03b1-D-glicosa, o grupo OH do primeiro carbono (anom\u00e9rico) est\u00e1 na posici\u00f3n oposta ao grupo unido ao carbono 6 (en posici\u00f3n axial). Na \u03b2-D-glicosa, o grupo OH est\u00e1 orientado na mesma direcci\u00f3n ca o grupo unido ao carbono 6 (en posici\u00f3n ecuatorial). Estas d\u00faas mol\u00e9culas son ambas as d\u00faas ep\u00edmeras e \u00e1 vez an\u00f3meras.\nA \u03b2-D-glicopiranosa e a \u03b2-D-manopiranosa son ep\u00edmeros porque difiren s\u00f3 na estereoqu\u00edmica do carbono 2. O grupo hidroxilo da \u03b2-D-glicopiranosa \u00e9 ecuatorial (situado no \"plano\" do anel), e na \u03b2-D-manopiranosa o grupo hidroxilo en C-2 \u00e9 axial (por riba do \"plano\" do anel). Estas d\u00faas mol\u00e9culas son ep\u00edmeros pero non an\u00f3meros.\nA doxorrubicina e a epirrubicina son d\u00faas substancias relacionadas que son ep\u00edmeros entre si.\nOutros compostos moi relacionados son o epiinositol e o inositol, e a lipoxina e a epilipoxina.\nEpimerizaci\u00f3n.\nA epimerizaci\u00f3n \u00e9 un proceso qu\u00edmico onde un ep\u00edmero se transforma no seu is\u00f3mero quiral alternativo. Pode acontecer nas reacci\u00f3ns de despolimerizaci\u00f3n de taninos condensados. A epimerizaci\u00f3n pode ser espont\u00e1nea (xeralmente \u00e9 un proceso moi lento), ou ser catalizada por encimas; por exemplo, a epimerizaci\u00f3n entre os azucres N-acetilglicosamina e N-acetilmanosamina, que est\u00e1 catalizado pola prote\u00edna de uni\u00f3n \u00e1 renina."}
{"id": "207226", "revid": "27155", "url": "https://gl.wikipedia.org/wiki?curid=207226", "title": "Composto meso", "text": "Un composto meso, is\u00f3mero meso ou forma meso \u00e9 unha mol\u00e9cula non activa opticamente que forma parte dun conxunto de estereois\u00f3meros, entre os cales polo menos dous son opticamente activos. Isto significa que a pesar de ter dous ou m\u00e1is estereocentros (centros quirais) non \u00e9 un is\u00f3mero \u00f3ptico. Un composto meso pode superpo\u00f1erse sobre a s\u00faa imaxe especular, pero non produce unha lectura \"(+)\" ou \"(-)\" cando se analiza cun polar\u00edmetro. Un composto meso nin sequera necesita ter un centro quiral.\nPor exemplo, existen tres is\u00f3meros do \u00e1cido tart\u00e1rico (representados m\u00e1is abaixo): Hai un composto meso (o 2\"R\",3\"S\" e o 2\"S\",3\"R\" son is\u00f3meros equivalentes) e o par opticamente activo formado polo \u00e1cido dextrotart\u00e1rico (\u00e1cido L-(\"R,R\")-(+)-tart\u00e1rico) e o \u00e1cido levotart\u00e1rico (\u00e1cido D-(\"S,S\")-(-)-tart\u00e1rico). Nos compostos meso existe un plano de simetr\u00eda interno, que divide a mol\u00e9cula en d\u00faas partes iguais, que non aparece nos compostos que non son meso. Iso quere dicir que rotando o composto meso 180\u00b0 nun plano perpendicular \u00e1 pantalla, obtense a mesma estereoqu\u00edmica, o cal tampouco se observa nos compostos que non son meso do \u00e1cido tart\u00e1rico. (ver proxecci\u00f3n de Fischer).\nNun composto meso un requirimento para os dous estereocentros \u00e9 teren polo menos dous substitu\u00edntes en com\u00fan (pero o simple feito de ter esta caracter\u00edstica non significa que un composto te\u00f1a que ser meso). Por exemplo, no 2,4-pentanodiol, os carbonos 2 e 4, que son estereocentros, te\u00f1en os seus catro substitu\u00edntes en com\u00fan.\nComo un is\u00f3mero meso ten unha imaxe especular superpo\u00f1ible, un composto cun total de \"n\" estereocentros non pode ter 2n estereois\u00f3meros se polo menos un dos estereois\u00f3meros \u00e9 meso.\nCompostos meso c\u00edclicos.\nTam\u00e9n poden existir is\u00f3meros meso c\u00edclicos. Por exemplo, o ciclopropano 1,2-substitu\u00eddo ten un is\u00f3mero cis meso (a mol\u00e9cula ten un plano especular) e dous enanti\u00f3meros trans:\nOs dos estereois\u00f3meros cis do ciclohexano 1,2-substitu\u00eddo comp\u00f3rtanse como compostos meso a temperatura ambiente moderada na maior\u00eda dos casos. A dita temperatura, a maior\u00eda dos ciclohexanos 1,2-disubstitu\u00eddos sofren un cambio r\u00e1pido no anel (son excepci\u00f3ns os aneis con substitu\u00edntes voluminosos), e como resultado, os dous estereois\u00f3meros cis comp\u00f3rtanse quimicamente de forma id\u00e9ntica cos reactivos quirais. Por\u00e9n, a temperaturas baixas isto non ocorre, xa que a enerx\u00eda de activaci\u00f3n para o cambio no anel non pode superarse, e, por tanto, comp\u00f3rtanse como enanti\u00f3meros. Unha forma meso \u00e9 un tipo de estereois\u00f3mero que \u00e9 opticamente inactivo. En case todos os casos, a temperaturas moderadas os dous esteroeis\u00f3meros cis dos ciclohexanos 1,2-disubstitu\u00eddos poden ser tratados como quimicamente equivalentes. Tam\u00e9n hai que salientar que cando un ciclohexano sofre un cambio no anel, as configuraci\u00f3ns absolutas dos estereocentros non cambian."}
{"id": "207227", "revid": "27155", "url": "https://gl.wikipedia.org/wiki?curid=207227", "title": "Forma meso", "text": ""}
{"id": "207228", "revid": "27155", "url": "https://gl.wikipedia.org/wiki?curid=207228", "title": "Is\u00f3mero meso", "text": ""}
{"id": "207229", "revid": "1131", "url": "https://gl.wikipedia.org/wiki?curid=207229", "title": "Universidade Estatal de Feira de Santana", "text": "A Universidade Estatal de Feira de Santana \u00e9 un dos centros brasileiros de excelencia no ensino e na investigaci\u00f3n e est\u00e1 entre as mellores instituci\u00f3ns de Ba\u00eda .\nA universidade sit\u00faase en Feira de Santana, Ba\u00eda."}
{"id": "207230", "revid": "56817", "url": "https://gl.wikipedia.org/wiki?curid=207230", "title": "Centro Federal de Educa\u00e7\u00e3o Tecnol\u00f3gica de Minas Gerais", "text": "Centro Federal de Educa\u00e7\u00e3o Tecnol\u00f3gica de Minas Gerais (Cefet-MG) \u00e9 un dos centros brasileiros de excelencia no ensino e na investigaci\u00f3n e est\u00e1 entre as mellores instituci\u00f3ns de Minas Gerais.\nA universidade sit\u00faase en Belo Horizonte, Minas Gerais."}
{"id": "207231", "revid": "2320921", "url": "https://gl.wikipedia.org/wiki?curid=207231", "title": "UFRJ", "text": ""}
{"id": "207232", "revid": "1131", "url": "https://gl.wikipedia.org/wiki?curid=207232", "title": "Universidade Federal de Minas Gerais", "text": "A Universidade Federal de Minas Gerais (en portugu\u00e9s: Universidade Federal de Minas Gerais) \u00e9 un dos centros brasileiros de excelencia no ensino e na investigaci\u00f3n e est\u00e1 entre as mellores instituci\u00f3ns de Minas Gerais.\nA universidade est\u00e1 situada principalmente na cidade de Belo Horizonte. \u00c9 unha das grandes responsables da formaci\u00f3n da elite intelectual brasileira."}
{"id": "207238", "revid": "89787", "url": "https://gl.wikipedia.org/wiki?curid=207238", "title": "Nick Collison", "text": "Nicholas John Collison, nado o 26 de outubro de 1980 en Orange City, Iowa, \u00e9 un ex xogador americano de baloncesto profesional que xogou os 14 anos da s\u00faa etapa profesional para a franqu\u00eda dos Seattle SuperSonics/Oklahoma City Thunder.\nTraxectoria deportiva.\nNBA.\nCollison foi seleccionado polos Seattle SuperSonics na 12\u00aa posici\u00f3n do Draft da NBA de 2003, pero perdeuse a tempada 2003-04 debido \u00e1s lesi\u00f3ns. Fixo o seu debut na tempada regular o 3 de novembro de 2004 contra os Los Angeles Clippers, anotando 3 puntos na derrota por 114-84. Seguiu xogando no equipo tras o traslado deste a Oklahoma City, para converterse nos Oklahoma City Thunder. Kevin Durant e Collison son os dous \u00fanicos xogadores que quedaron da etapa dos Seattle SuperSonics."}
{"id": "207247", "revid": "98629", "url": "https://gl.wikipedia.org/wiki?curid=207247", "title": "Lista de episodios de Matalobos", "text": "Esta \u00e9 unha lista dos cap\u00edtulos da serie de televisi\u00f3n Matalobos, emitida pola TVG, xunto coa data de emisi\u00f3n e as s\u00faas audiencias."}
{"id": "207248", "revid": "56817", "url": "https://gl.wikipedia.org/wiki?curid=207248", "title": "Fender Mustang", "text": "A Fender Mustang \u00e9 unha guitarra el\u00e9ctrica de Fender Musical Instruments Corporation, introducina no mercado no ano 1964 como a base dun importante redese\u00f1o dos modelos de estudante da compa\u00f1\u00eda, que eran a Musicmaster e a Duo-Sonic. Foi fabricada ata 1982 e re-lanzada en 1990.\nNos anos 60 foi usada na m\u00fasica surf, e conseguiu o seu status de instrumento de culto nos anos 90 tras ser usada nun gran n\u00famero de bandas de rock alternativo. Os primeiros exemplares son dos obxectos m\u00e1is prezados para os coleccionistas de guitarras de escala curta de Fender.\nA Mustang est\u00e1 equipada con d\u00faas pastillas sinxelas cunha configuraci\u00f3n de interruptores infrecuente, e unha panca de tr\u00e9molo \u00fanica. Orixinalmente estivo dispo\u00f1ible en d\u00faas escalas distintas."}
{"id": "207249", "revid": "1131", "url": "https://gl.wikipedia.org/wiki?curid=207249", "title": "Monbus", "text": "Monbus \u00e9 unha compa\u00f1\u00eda galega de transporte de viaxeiros en autobuses, de tipo regular, discrecional, escolar e laboral.\nHistoria.\nAs orixes da actual empresa Monbus iniciouse a comezos da d\u00e9cada de 1930, cando Ra\u00fal L\u00f3pez Loureiro comezou a s\u00faa actividade cunha camioneta dedicada \u00f3 transporte de mercanc\u00edas e viaxeiros. Nas d\u00e9cada de 1940 e 1950 esta actividade ampliouse cara ao \u00e1mbito dos autobuses, que se encargaban de percorrer vilas da provincia de Lugo nos que se celebraba algunha feira o alg\u00fan mercado, unha labor que s\u00f3 daba traballo uns poucos d\u00edas \u00f3 mes, unha circunstancia que lles levou a introducirse tam\u00e9n no terreo do transporte discrecional.\nNa d\u00e9cada de 1970, trala normativa promulgada polo Ministerio referente \u00f3 dereito \u00f3 transporte gratu\u00edto por parte dos escolares, Monbus comeza a dar servizos nesta parcela, \u00f3 tempo que en 1975 o fillo do fundador da compa\u00f1\u00eda, Ra\u00fal L\u00f3pez L\u00f3pez, que ata ent\u00f3n colaborara con seu pai de maneira parcial, se inmisc\u00fae plenamente na direcci\u00f3n da firma, cargo que segue desempe\u00f1ando a data de hoxe.\nEn 1977, xa baixo a xerencia de Ra\u00fal L\u00f3pez, xurdiu a posibilidade de comprar, xunto a outros socios, Monforte, que era a empresa de transporte m\u00e1is forte de Lugo naquela \u00e9poca, co que se crea RUACASA (Rutas a Catalu\u00f1a, S.A.). Desta forma, Monbus comezou a compaxinar as s\u00faas coberturas \u00f3s pobos nos que se celebraba alg\u00fan mercado ou feira co transporte escolar e o transporte regular mediante a li\u00f1a Lugo-Barcelona, un campo que ser\u00eda debidamente legalizado trala promulgaci\u00f3n das primeiras concesi\u00f3ns oficiais, comezando as\u00ed unha forte aposta polos servizos de longa distancia.\nAproveitando a gran cantidade de emigrantes galegos que habitaban en Catalu\u00f1a e no Pa\u00eds Vasco, Monbus logrou a adxudicaci\u00f3n das concesi\u00f3ns das li\u00f1as Galicia-Barcelona e Galicia-Pa\u00eds Vasco, que supuxeron un modelo de servizo de excelente calidade cara o pasaxeiro e lograron conectar Galicia con zonas como Castela e Le\u00f3n, Pa\u00eds Vasco, Navarra, Arag\u00f3n e Catalu\u00f1a, en concreto con Lleida, Tarragona e Barcelona.\nEste feito deu orixe \u00e1 constituci\u00f3n no ano 1991 de VIBASA, unha sociedade composta pola empresa galega Monbus, a catal\u00e1 MOLIST e a vasca CUADRA.\nA segunda metade dos anos 90 estivo marcada pola privatizaci\u00f3n de ENATCAR, que se comezou a xestar en 1998, consolidouse no ver\u00e1n de 1999 e deu lugar a unha nova situaci\u00f3n no mercado espa\u00f1ol que fixo que Monbus aproveitase as s\u00faas sinerx\u00edas e comezase un per\u00edodo de adquisici\u00f3n de diversas compa\u00f1\u00edas da comunidade aut\u00f3noma galega con tal de adaptarse \u00e1s novas demandas e necesidades do sector.\nPor iso, naquela \u00e9poca se produciron as compras de Transportes La Uni\u00f3n, Autobuses de Pontevedra, G\u00f3mez de Castro, Mi\u00f1o etc., o que supuxo un importante aforro de custos econ\u00f3micos e provocou a creaci\u00f3n de Grupo Transmonbus, formado nun 66% por Monbus e nun 34% pola entidade financeira Caixa Nova.\nDurante os \u00faltimos anos produciuse a consolidaci\u00f3n no mercado nacional deste grupo, que se erixiu como a primeira compa\u00f1\u00eda con maior n\u00famero de viaxeiros en Galicia, cunha considerable distancia con respecto \u00e1 segunda corporaci\u00f3n da clasificaci\u00f3n de compa\u00f1\u00edas de transporte de viaxeiros.\nCompa\u00f1\u00edas adquiridas.\nMonbus afianzou a s\u00faa presenza no territorio nacional e comunitaria mediante a adquisici\u00f3n de participaci\u00f3n nas empresas Monfobus, Autobuses Urbanos de Lugo, Empresa Monforte, G\u00f3mez de Castro, Autobuses Pontevedra, Autos Arcade, Transportes La Uni\u00f3n, Viuda de J. Dom\u00ednguez, Auto Industrial, Castromil, Aguas de Incio, Arriva, Eurolines Peninsular, Alsina, La Directa, Rialsa, Tralusa e Autobuses Alcal\u00e1.\nPatrocinios.\nNo ano 2009 asociouse coa empresa galega de tecnolox\u00eda no patrocinio do equipo de baloncesto da ACB Obradoiro Club de Amigos do Baloncesto (Obradoiro CAB), que a partir deste momento pasa a chamarse Blu:Sens-Monbus. Desde a tempada 2012-13 tam\u00e9n patrocina ao Club Deportivo Lugo da Liga Adelante."}
{"id": "207284", "revid": "109216", "url": "https://gl.wikipedia.org/wiki?curid=207284", "title": "S\u00edmbolo sexual (biolox\u00eda)", "text": "A expresi\u00f3n s\u00edmbolo sexual, adem\u00e1s do significado que ten na linguaxe corrente, en biolox\u00eda ref\u00edrese aos dous s\u00edmbolos que se usan adoito para representaren o sexo biol\u00f3xico dun organismo: \u2640 para as femias, e \u2642 para os machos."}
{"id": "207309", "revid": "54334", "url": "https://gl.wikipedia.org/wiki?curid=207309", "title": "X\u00e9nero biol\u00f3xico", "text": "O termo x\u00e9nero biol\u00f3xico, ou simplemente x\u00e9nero, ref\u00edrese \u00e1 condici\u00f3n masculina ou feminina dun ser vivo, ou dalgunha das s\u00faas partes (especialmente os \u00f3rganos reprodutores).\nEstes x\u00e9neros adoitan representarse polos s\u00edmbolos \u2640 para as femias, e \u2642 para os machos."}
{"id": "207333", "revid": "35560", "url": "https://gl.wikipedia.org/wiki?curid=207333", "title": "Ariane 1", "text": "Ariane 1 foi o nome do primeiro modelo da familia de foguetes Ariane.\nCaracter\u00edsticas.\nTralo fracaso da antiga ELDO, predecesora da ESA, de po\u00f1er en marcha un programa de foguetes funcionais debido aos fallos dos foguetes Europa 1 e Europa 2 e de planear constru\u00edr un Europa 3, o CNES franc\u00e9s propuxo constru\u00edr un novo foguete con tecnolox\u00eda xa probada. Foi durante a quinta Conferencia Espacial Europea, en decembro de 1972, e na que se constitu\u00edu a ESA, na que se acordou iniciar o programa do novo foguete, que terminar\u00eda por denominarse \"Ariane\". Realizou 11 voos, dos cales dous terminaron en fracaso."}
{"id": "207337", "revid": "127505", "url": "https://gl.wikipedia.org/wiki?curid=207337", "title": "Subcultura", "text": "O termo subcultura deriva do prefixo \"sub-\" ('baixo', 'debaixo') e \"cultura\", polo que significar\u00eda \"debaixo da cultura\", a\u00ednda que non se adoita usar nese sentido. Para refer\u00edrmonos ao que est\u00e1 por debaixo da cultura pref\u00edrense os termos \"infracultura\" ou \"protocultura\".\nEn sociolox\u00eda, antropolox\u00eda e semi\u00f3tica cultural, \"subcultura\" \u00fasase para definir un grupo de persoas que pos\u00faen un conxunto de comportamentos e crenzas distintivos que os diferenza da cultura dominante da que forman parte. Tr\u00e1tase, pois, dun termo partitivo, non pexorativo.\nToda subcultura implica un sistema de normas e valores de certa autonom\u00eda, a\u00ednda que sen desligarse da cultura global. Podemos falar da subcultura cat\u00f3lica ou da subcultura xitana, da subcultura xuvenil ou da subcultura campesi\u00f1a, da subcultura criminal ou da subcultura musical, sen que iso signifique en absoluto anormalidade, agresividade ou enfrontamiento \u00e1 sociedade, que si son propios da \"contracultura\". \nM. M. Gordon definiu as\u00ed o termo: \nDescrici\u00f3n.\nOs integrantes dunha subcultura son pequenos \"grupos\" cunha cultura non totalmente desenvolvida, grupos que cultivan e preservan as mesmas ideas relacionadas coa est\u00e9tica, a relixi\u00f3n, as ideas pol\u00edticas, a identidade sexual, ou por unha combinaci\u00f3n destes factores. As subculturas poden formarse a partir da idade, a etnia ou o x\u00e9nero dos seus membros, e def\u00ednense moitas veces pola s\u00faa oposici\u00f3n aos valores da cultura dominante, \u00e1 que pertencen.\nToda cultura dominante antes de facerse dominante pasou polo estadio de subcultura, pero non todas as subculturas se fan dominantes (realmente, a gran maior\u00eda delas nunca sair\u00e1 do \"underground\" minoritario). O cristianismo, por exemplo, naceu como unha subcultura da cultura xudaica e s\u00f3 despois f\u00edxose maior do que a cultura dominante de onde sa\u00edu.\nAs subculturas subdiv\u00eddense principalmente en proselitistas e antiproselitistas, existindo por\u00e9n culturas intermedias onde o proselitismo est\u00e1 permitido, pero con limitaci\u00f3ns, como, por exemplo, a propia cultura xudaica. En xeral as culturas proselitistas son m\u00e1is agresivas e fanse dominantes por imposici\u00f3n; \u00e9 u padr\u00f3n hist\u00f3rico (e o islam \u00e9 un exemplo claro disto).\nAs subculturas xeralmente son movementos de resistencia cultural contra as culturas impostas \u00e1s masas, que pretendidamente son \"universais\", autoxulg\u00e1ndose culturas superiores de acordo cos seus propios valores (o politicamente correcto enc\u00e1drase neste par\u00e1metro).\nCaracter\u00edsticas.\nUnha cultura frecuentemente as\u00f3ciase a persoas de todas as idades e clases sociais que pos\u00faen preferencias com\u00fans no entretemento, no significado de certos s\u00edmbolos utilizados e no uso dos medios sociais de comunicaci\u00f3n e de linguaxe. Neste sentido dise tam\u00e9n que as corporaci\u00f3ns, as seitas e moitos outros grupos ou segmentos da sociedade, con diferentes e numerosos compo\u00f1entes da cultura simb\u00f3lica ou non material poden ser vistos e estudados como \"subculturas\". Algunhas das \"subculturas\" son simplemente grupos de adolescentes con gustos com\u00fans como, por exemplo os \"emo\". C\u00f3mpre observar que o interaccionismo simb\u00f3lico \u00e9 fundamental nunha subcultura.\nDe acordo con te\u00f3ricos importantes que estudaron as subculturas, como Dick Hebdige, os membros dunha subcultura sinalar\u00e1n a mi\u00fado a s\u00faa pertenza a ela mediante o uso distintivo de roupa e estilo. Polo tanto, o estudo dunha subcultura consiste con frecuencia no estudo do simbolismo asociado \u00e1 roupa, \u00e1 m\u00fasica que escoitan e outros costumes dos membros, e tam\u00e9n das formas nas que estes mesmos s\u00edmbolos son interpretados por membros da cultura dominante. Se a subcultura se caracteriza por unha oposici\u00f3n sistem\u00e1tica \u00e1 cultura dominante, ent\u00f3n pode describirse como unha contracultura.\nOrixe do termo.\nXa en 1950, o te\u00f3rico David Riesman distingu\u00eda entre unha maior\u00eda, \"que pasivamente aceptaba estilos e significados previstos comercialmente\", e unha \"subcultura\" \"que buscaba activamente un estilo minoritario\" (o hot jazz naquela \u00e9poca) e o interpretaba de acordo a valores subversivos. Desta forma, segundo Riesman \"a audiencia [...] manipula o produto (e por tanto ao produtor) non menos que a outra parte\".\nAs\u00ed, cando un membro dunha subcultura \"escoita m\u00fasica, incluso se ningu\u00e9n est\u00e1 cerca, faino nun contexto \"doutros\" imaxinarios, sendo de feito as s\u00faas audici\u00f3ns moitas veces un esforzo por establecer unha conexi\u00f3n con eles. En xeral o que se percibe nos medios masivos de comunicaci\u00f3n est\u00e1 enmarcado pola percepci\u00f3n dos grupos aos que pertence. Estes grupos no s\u00f3 cualifican as canci\u00f3ns, sen\u00f3n que seleccionan para os seus membros de formas m\u00e1is sut\u00eds o que se debe \"o\u00edr\" en cada unha\".\nTribos urbanas.\nUnha \"'tribo urbana\" \u00e9 un grupo de persoas que se comporta de acordo \u00e1s ideolox\u00edas dunha subcultura, que se orixina e se desenvolve no ambiente dunha cidade.\nAlg\u00fans cr\u00edticos e analistas din que o fen\u00f3meno das tribos urbanas non \u00e9 nada m\u00e1is que a busca dos mozos pola identidade perdida e que tanto botan de menos. Cando un mozo se xunta a un grupo (sociedade) que pos\u00fae as mesmas tendencias e pensamentos que el, sentirase identificado tanto co grupo como cos seus s\u00edmbolos.\nA identidade de cada unha destas tribos variar\u00e1 segundo a s\u00faa ideolox\u00eda e segundo a persoa mesma; por exemplo, mentres que os \"skinheads\" son de tendencias violentas, os \"hippies\" non rivalizan contra ning\u00fan grupo, pois son pacifistas e non hai ning\u00fan grupo que lles sexa integramente \"oposto\"."}
{"id": "207338", "revid": "98629", "url": "https://gl.wikipedia.org/wiki?curid=207338", "title": "For the Love of Mike", "text": "For the Love of Mike \u00e9 un filme estadounidense dirixido por Frank Capra e escrito por J. Clarkson Miller que se estreou en 1927. Comedia e aspectos sentimentais \u00fanense neste filme. Foi o debut da s\u00faa protagonista feminina, Claudette Colbert, quen volver\u00eda a coincidir co director en \"It Happened One Night\" (1934)."}
{"id": "207339", "revid": "1131", "url": "https://gl.wikipedia.org/wiki?curid=207339", "title": "A Philosophical Investigation", "text": "A Philosophical Investigation (\"Unha investigaci\u00f3n filos\u00f3fica\") \u00e9 un libro de Philip Kerr publicado en 1992. Mestura diversos x\u00e9neros (elementos de ciencia ficci\u00f3n, x\u00e9nero negro, suspense, tam\u00e9n prevalece o ton polic\u00edaco), polo que se distingue pola s\u00faa orixinalidade. O libro div\u00eddese en d\u00faas partes: nunha conta a historia e a outra parte fai referencia ao que pensa o asasino (un pequeno diario persoal)\nArgumento.\nLondres 2013, unha inspectora chamada Jake Jakcowicz \u00e9 a encargada de resolver unha serie de asasinatos raramente particulares. Jake xunto con Stanley (inspector tam\u00e9n encargado dos asasinatos), por petici\u00f3n da ministra Grace Milles, comezan a investigar estes crimes cometidos por un home o bastante intelixente para pasar inadvertido e impedir que o descubra. Ela acepta o caso pola gran curiosidade que lle proporciona xa que o asasino fai referencia \u00e1s s\u00faas v\u00edtimas con nomes en clave de importantes fil\u00f3sofos (o que mestura a filosof\u00eda e outras artes). Este asasino es co\u00f1ecido co nome \"Asasino do Lombroso\" xa que as v\u00edtimas pertencen a un famoso programa que estuda a capacidade cerebral de agresividade dos homes (programa Lombroso). Todos os homes asasinados pertencen aos NVM-negativos, que \u00e9 como se fai referencia \u00e1s persoas con esta doenza.\nMentres investiga, Jake acode diariamente \u00e1 s\u00faa cita coa psic\u00f3loga Blackwell, para tratar o grande odio que sente cara os homes, derivado da s\u00faa infancia pola presenza do seu pai.\nA investigaci\u00f3n d\u00e1 un xiro cando Jake descobre que o asasino pertence aos NVM-negativos do Programa Lombroso e que o seu nome en clave \u00e9 \"Wittgenstein\". Este home ao ser descuberto rapidamente se pon en contacto coa inspectora, que xunto ao seu axudante Yat Chung e un profesor de filosof\u00eda de Cambridge comezan a estudar a conduta deste estra\u00f1o suxeito.\nPolo medio da investigaci\u00f3n Jake co\u00f1ece a Parm\u00ednedes (co\u00f1ecido polo seu nome en clave: \"Shakespeare\") que resulta ser o culpable dos asasinatos de seis mulleres que a inspectora trataba de resolver desde hai moito tempo (Asasino do Lapis de Beizos).\nAo final, unha vez descuberta a identidade do asasino, Jake descobre que Paul (Wittgenstein) \u00e9 un t\u00e9cnico de enfermer\u00eda e dir\u00edxese \u00e1 s\u00faa casa. Ao chegar Paul xa a estaba esperando e o que pretend\u00eda era suicidarse pero a inspectora puido chegar a tempo para impedilo. Paul \u00e9 condenado ao coma punitivo. Jake nese momento d\u00e1se de conta de que grazas a el, lograra superar o seu odio cara aos homes. O d\u00eda da s\u00faa morte Jake foino visitar e el o \u00fanico que lle explicou foi que \"non era igual que os outros asasinos: el non mataba porque a voz de Deus llo ped\u00eda sen\u00f3n porque llo ped\u00eda a voz da l\u00f3xica\"."}
{"id": "207340", "revid": "109216", "url": "https://gl.wikipedia.org/wiki?curid=207340", "title": "DSQUARED2", "text": "Dsquared\u00b2 \u00e9 unha cadea de tendas de moda fundada polos irm\u00e1ns Dean e Dan Caten.\nDean e Dan Caten.\nDean e Dan Caten (o verdadeiro apelido \u00e9 Catenacci), son dous irm\u00e1ns xemelgos nados en Toronto, Canad\u00e1, en 1964. Eran os m\u00e1is novos de nove irm\u00e1ns, e os seus pais ti\u00f1an procedencia italiana. Dean e Dan son, actualmente, os fundadores e propietarios, ademais de dese\u00f1adores da firma de roupa Dsquared\u00b2.\nEn 1983, mud\u00e1ronse a Nova York coa intenci\u00f3n de estudar na Nova Escola de Dese\u00f1o Parsons, pero a s\u00faa estancia durou s\u00f3 un semestre. Pero no ano 1986 atoparon un aval financeiro e lanzaron a s\u00faa marca de roupa para mulleres, DEanDan. En 1988 comezaron a traballar para Ports International, \u00e1 vez que lanzaban a s\u00faa li\u00f1a de ocio, Tabi International. En 1991, traslad\u00e1ronse a Mil\u00e1n, onde traballaron para firmas coma Versace e Diesel, o \u00faltimo que os financiou e puxo en marcha a s\u00faa marca hom\u00f3nima. Debutaron cunha marca para homes no 1994, e en 2003, lanzaron as s\u00faas colecci\u00f3ns para muller e roupa interior masculina.\nDese\u00f1o e espect\u00e1culos de moda.\nSon famosos polo dese\u00f1o da roupa e a \"explosi\u00f3n de enerx\u00eda\" dos seus espect\u00e1culos. O seu desfile do 2005, finalizou con Christina Aguilera sac\u00e1ndolle a roupa aos modelos masculinos. No 2007, o desfile contivo unha actuaci\u00f3n de Rihanna e no ano 2010, Bill Kaulitz descendeu do teito nunha gaiola-ascensor.\nOs seus dese\u00f1os os visten numerosas estrelas. En 2000-2001, Madonna encargoulles 150 pezas para o seu tour Drowned e o seu videoclip \"Don't Tell Me\". Ademais, Dsquared\u00b2 dese\u00f1ou tam\u00e9n o vestiario levado por Britney Spears en Circus e o tour de Tokio Hotel Welcome to Humanoid City.\nTam\u00e9n actuaron en America's Next Top Model e aparecen nos videoclips \"Clumsy\", de Fergie, e \"I gotta feeling\":, dos Black Eyed Peas.\nNo 2006, foron seleccionados para dese\u00f1ar o equipamento do club de f\u00fatbol do Juventus.\nPremios.\nForon premiados no 2003 co GQ Dese\u00f1ador debutante do ano. En 2006 , recibiron o Golden Needle Award, seguindo os pasos doutros dese\u00f1adores coma Oscar de la Renta, Gianni Versace, Manolo Blahnik, Jean Paul Gaultier, John Galliano ou Tom Ford.\nO 16 de xu\u00f1o do 2009 recibiron unha estrela no Paseo da Fama do Canad\u00e1, cuxa inauguraci\u00f3n foi o 12 de setembro dese mesmo ano.\nTelevisi\u00f3n e radio.\nEstes irm\u00e1ns te\u00f1en o seu propio programa de radio, chamado \"Dean and Dan on Air: Style in Stereo\" (Dean e Dan no aire:estilo en est\u00e9reo). O show comezou a emitirse na canle BPM e cont\u00e9n gran variedade de m\u00fasica (algunha dela procedente dos desfiles de Dsquared\u00b2) e que tam\u00e9n incl\u00fae entrevistas con celebrities e debates sobre moda e pol\u00edtica. Tam\u00e9n colaboran habitualmente como invitados e xu\u00edces de \"Launch of Mine\", un reality show que comezou a emitirse o 2 de decembro do 2009. ."}
{"id": "207341", "revid": "23204", "url": "https://gl.wikipedia.org/wiki?curid=207341", "title": "Sergei Esenin", "text": "Sergei Alexandrovich Esenin (en ruso \"\u0421\u0435\u0440\u0433\u0435\u0301\u0439 \u0410\u043b\u0435\u043a\u0441\u0430\u0301\u043d\u0434\u0440\u043e\u0432\u0438\u0447 \u0415\u0441\u0435\u0301\u043d\u0438\u043d\"), nado en Konstantinovo (Riazan) o 3 de outubro de 1895 e finado en Leningrado o 27 de decembro de 1925, foi un poeta ruso, expo\u00f1ente do imaxinismo ruso e un dos m\u00e1is populares e co\u00f1ecidos do s\u00e9culo XX a pesar de morrer novo, suicid\u00e1ndose aos 30 anos.\nTraxectoria.\nPrimeiros anos.\nEsenin proced\u00eda dunha familia de labregos de disidentes relixiosos (vellos crentes) e foron os seus av\u00f3s maternos os que o educaron. En 1912 mudouse a Moscova traballando como corrector de probas nunha imprenta, ao ano seguinte matriculouse na Universidade Estatal de Moscova como estudante externo e al\u00ed estudou durante ano e medio; a poes\u00eda desa \u00e9poca bas\u00e9ase no folcloreruso. En 1915 estaba en San Petersburgo, onde fixo amizade cos poetas Alexander Blok, Sergei Gorodetski, Nikolai Kliuev e Andrei Beli e comezou a se facer co\u00f1ecido nos c\u00edrculos literarios, especialmente Blok axudou a promover a carreira de Esenin como poeta.\nCarreira.\nEn 1916 Esenin publicou o seu primeiro libro de poemas,\"Radunitsa\". Os seus poemas sobre o amor e a vida simple convert\u00e9rono nun dos poetas m\u00e1is populares da \u00e9poca, present\u00e1ndose a si mesmo como un simple campesi\u00f1o que clamaba pola volta \u00e1 vida das aldeas e contra os perigos da industrializaci\u00f3n. A finais dese ano 1916 volveu a San Petersburbo, con Klyuev. Durante un breve tempo apoiou a Revoluci\u00f3n Rusa o que queda ben reflectido na s\u00faa obra \"Inonia\", pero ao pouco desilusionouse, criticando aos bolxeviques. En setembro de 1918, Esenin fundou a s\u00faa propia editorial. En outono de 1921, mentres visitaba o estudo do pintor Georgi Yakulov, co\u00f1eceu a Isadora Duncan, a pesar de ela non saber ruso e el desco\u00f1ecer calquera outra lingua casaron o 2 de maio de 1922, acompa\u00f1ando \u00e1 que era unha aut\u00e9ntica celebridade mundial na \u00e9poca na s\u00faa xira por Europa e os Estados Unidos, pero o seu alcoholismo fixo que perdera o control numerosas veces, o que recibiu moita publicidade na prensa internacional da \u00e9poca. Para maio de 1923, o matrimonio rematara e el estaba de volta en Moscova.\n\u00daltimos anos.\nOs dous \u00faltimos anos da vida de Esenin estiveron marcados pola bebida e a conduta err\u00e1tica, mais tam\u00e9n creou alg\u00fans dos seus m\u00e1is famosos poemas como \"Moskva kabatskaya\". Pouco antes de morrer sufriu unha crise nerviosa que o tivo hospitalizado durante un mes, dous d\u00edas despois de deixar o centro sanitario, cortou o pulso e co seu propio sangue escribiu un poema, e xa ao d\u00eda seguinte colgouse no cuarto que ocupaba no Hotel Angleterre."}
{"id": "207342", "revid": "31271", "url": "https://gl.wikipedia.org/wiki?curid=207342", "title": "Sergei Yesenin", "text": ""}
{"id": "207343", "revid": "27155", "url": "https://gl.wikipedia.org/wiki?curid=207343", "title": "\u00c1cido 2,4-diclorofenoxiac\u00e9tico", "text": ""}
{"id": "207345", "revid": "27155", "url": "https://gl.wikipedia.org/wiki?curid=207345", "title": "\u00c1cido 2,4,5-triclorofenoxiac\u00e9tico", "text": ""}
{"id": "207347", "revid": "1888", "url": "https://gl.wikipedia.org/wiki?curid=207347", "title": "Una investigaci\u00f3n filos\u00f3fica", "text": ""}
{"id": "207348", "revid": "1888", "url": "https://gl.wikipedia.org/wiki?curid=207348", "title": "Qu\u00e9 fermoso \u00e9 vivir", "text": ""}
{"id": "207349", "revid": "865", "url": "https://gl.wikipedia.org/wiki?curid=207349", "title": "Stratocaster", "text": ""}
{"id": "207350", "revid": "865", "url": "https://gl.wikipedia.org/wiki?curid=207350", "title": "Telecaster", "text": ""}
{"id": "207351", "revid": "1131", "url": "https://gl.wikipedia.org/wiki?curid=207351", "title": "Quo Vadis?", "text": "Quo Vadis? \u00e9 unha novela hist\u00f3rica do autor polaco Henryk Sienkiewicz, escrita entre os anos 1895 e 1896, na que se narran as vivencias de varios personaxes moi diferentes na \u00e9poca do emperador romano Ner\u00f3n. A obra foise publicando por episodios no xornal \"Gazeta Polska\" de Varsovia, pero m\u00e1is adiante foi publicada como libro en Cracovia, en 1896.\nTense relacionado moitas veces esta novela co feito de que Henryk Sienkiewicz recibise o premio Nobel de literatura en 1905. Con todo, tr\u00e1tase dun erro xa que o autor foi reco\u00f1ecido con ese prestixioso premio pola s\u00faa obra de narraci\u00f3n \u00e9pica. De feito, un dos xurados do premio dixo que era \"un xenio \u00fanico na s\u00faa especie que se meteu na pel do esp\u00edrito da naci\u00f3n.\"\nO t\u00edtulo do libro est\u00e1 escrito en lat\u00edn, e p\u00f3dese traducir como \"cara onde vas?\". A expresi\u00f3n alude \u00e1s palabras \"Quo Vadis, Domine?\" que, segundo a lenda, foron ditas polo ap\u00f3stolo San Pedro cando fux\u00eda de Roma para protexerse da persecuci\u00f3n \u00f3s cristi\u00e1ns por parte de Ner\u00f3n.\nArgumento.\nA acci\u00f3n transcorre principalmente en Roma, unha cidade cunha poboaci\u00f3n caracterizada, daquela, por unha gran variedade de nacionalidades e clases sociais, durante os \u00faltimos anos de goberno do emperador Ner\u00f3n. O argumento da novela c\u00e9ntrase na historia de amor entre Vinicio e Ligia, d\u00faas persoas que pertencen a mundos diferentes. Vinicio \u00e9 un patricio romano, mentres Ligia, descendente dun antigo pobo b\u00e1rbaro, \u00e9 unha ref\u00e9n cristi\u00e1. A historia de amor, de ficci\u00f3n na s\u00faa totalidade, influencia fortemente o desenvolvemento da acci\u00f3n, na que destacan a fuxida de Ligia, a busca da s\u00faa amada por parte de Vinicio, o intento de rapto, conversi\u00f3n e bautismo de Vinicio, e a salvaci\u00f3n de Ligia no circo. Outro argumento da novela, este de natureza hist\u00f3rica, c\u00e9ntrase no personaxe de Ner\u00f3n e na s\u00faa persecuci\u00f3n \u00f3s cristi\u00e1ns, unha comunidade crecente en Roma."}
{"id": "207354", "revid": "98629", "url": "https://gl.wikipedia.org/wiki?curid=207354", "title": "Fender Jag-Stang", "text": "A Fender Jag-Stang \u00e9 unha guitarra el\u00e9ctrica dese\u00f1ada por Kurt Cobain, l\u00edder da banda Nirvana, coa intenci\u00f3n de facer un h\u00edbrido de d\u00faa guitarra de Fender: a Jaguar e a Mustang. Cobain suxer\u00edu esta idea de instrumento a Fender, e o resultado foron dous prototipos para zurdos fabricados por Larry L. Brooks, das cales s\u00f3 unha foi tocada polo propio Cobain.\nA guitarra foi enviada a Fender para que lle fixese reparaci\u00f3ns antes de que Cobain a levase para a s\u00faa xira europea do \u00e1lbum \"In Utero\" en 1994, onde rara vez foi usada ao vivo.\nO prototipo de Cobain da Jag-Stang t\u00f1a unha pastilla especial Fender Texas no mastro e unha DiMarzio H-3 na ponte. O modelo de produci\u00f3n incl\u00fae unha pastilla sinxela \"de estilo vintage\" e unha \"humbucker\" de \"dese\u00f1o especial\", cada unha delas co seu propio interruptor onde o instrumentista pode elixir as posici\u00f3ns de \"encendido\", \"apagado\" ou \"f\u00f3ra de fase\". Emprega a ponte da Mustang e, como as s\u00faas predecesoras, ten unha escala curta de 24 polgadas.\nOrixinalmente fabricouse no outono de 1995, despois da morte de Kurt Cobain, e Fender Japan re-lanzou a Jag-Stang dous anos despois de que fose deixada de fabricar en 2001 debido \u00e1 demanda existente. Fender suspendeu a importaci\u00f3n da Jag-Stang dende o Xap\u00f3n en maio do ano 2006.\nA Sonic Blue Jag-Stang de Cobain regaloulla Courtney Love ao guitarrista de R.E.M., Peter Buck, despois da morte do seu marido. Se lle pode ver tocando a guitarra (modificada para ser tocada por un destro) no v\u00eddeo musical de \"What's the Frequency, Kenneth?\". Mike Mills, tam\u00e9n de R.E.M., tocou a mesma guitarra ao vivo na canci\u00f3n \"Let Me In\", que \u00e9 un tributo a Kurt Cobain."}
{"id": "207358", "revid": "23204", "url": "https://gl.wikipedia.org/wiki?curid=207358", "title": "Mono", "text": "Segundo o contexto, mono ou mona pode referirse a:"}
{"id": "207360", "revid": "23204", "url": "https://gl.wikipedia.org/wiki?curid=207360", "title": "P\u00e9 grande", "text": "O P\u00e9 grande (do ingl\u00e9s Bigfoot) ou sasquatch, \u00e9 unha criatura mitol\u00f3xica de aspecto simiesco que habita nos bosques, principalmente no noroeste de Am\u00e9rica do Norte.\nA comunidade cient\u00edfica di que as probas existentes non son o suficientemente convincentes, e xeralmente as considera como o resultado da mitolox\u00eda, o folclore ou identificaci\u00f3ns err\u00f3neas.\nMoitos profesionais e acad\u00e9micos afirman que calquera estudo adicional que se poida facer ser\u00eda unha perda de tempo, pero os partidarios da s\u00faa existencia pensan que as evidencias actuais pode que sexan escasas, pero que ter\u00e1n que avaliarse obxectivamente novas evidencias a medida que se vaian presentando.\nOutros, inclu\u00edndo os integrantes dunha subcultura composta en xeral por afeccionados, contin\u00faan investigando e actualmente consideran a existencia do \"sasquatch\" como certa, e que ser\u00eda un pos\u00edbel descendente dos \"Gigantopithecus\".\nDescrici\u00f3n.\nAs testemu\u00f1as xeralmente indican caracter\u00edsticas similares: unha gran criatura simiesca b\u00edpede, normalmente dunha altura de 1,83 a 2,13 m e dun peso de aproximadamente 160\u00a0kg, con amplos ombros e estrutura robusta. A cabeza \u00e9 pequena, puntiaguda e baixa; en ocasi\u00f3ns f\u00e1lase dunha crista na parte superior do cranio. Os ollos descr\u00edbense xeralmente como pequenos e ocultos baixo unha fronte pronunciada. A excepci\u00f3n da cara, mans e p\u00e9s, unha fina capa de pelo cobre o seu corpo; a pelaxe \u00e9 de cor normalmente parda ou negra, a\u00ednda que alg\u00fans din que \u00e9 rubia, de cor crema ou con brillos prateados.\nAs enormes pegadas, similares na forma \u00e1s dun p\u00e9 humano, d\u00e9ronlle o seu nome en ingl\u00e9s. O ecoloxista Robert Michael Pyle descr\u00edbeas as\u00ed: \"As pegadas normalmente miden de 38 a 45 cm de lonxitude e de 18 a 21 cm de largo. Te\u00f1en cinco dedos\".\nAs\u00f3ciaselle un forte e desagrad\u00e1bel cheiro, semellante ao das feces fecais, \u00e1 das augas residuais (cloacas) ou ao da suor humana, segundo versi\u00f3ns.\nOs sons que emite descr\u00edbense como agudos ch\u00edos ou asub\u00edos, ou ben gru\u00f1idos graves, ao igual que o Ieti, polo que alg\u00fans criptozo\u00f3logos soste\u00f1en que poder\u00eda ser unha especie emparentada con el, que quizais chegou a Am\u00e9rica a trav\u00e9s do Estreito de Bering durante a \u00faltima glaciaci\u00f3n, tal e como fixeron os antepasados dos pobos amerindios e diversas especies de animais.\nCon respecto \u00e1 s\u00faa alimentaci\u00f3n, o antrop\u00f3logo Grover Krantz di que \"moitos observadores describiron os alimentos que consomen os \"sasquatch\"; pero \u00e9 unha cuesti\u00f3n de opini\u00f3n saber cantos destes informes son exactos\". Tam\u00e9n agrega que \"a grandes trazos, describir\u00edao como omn\u00edvoro. \u00c9 principalmente un vexetariano, e p\u00f3dese describir como un carn\u00edvoro ocasional\".\nA maior\u00eda dos avistamentos son nocturnos, o cal fai pensar que se trata dunha criatura de h\u00e1bitos nocturnos. Algunhas testemu\u00f1as mencionan algo que Pyle denomina como \"brillo avermellado ocular\", similar ao brillo dalg\u00fans animais nocturnos. Normalmente av\u00edstanse individuos solitarios, raramente en pares ou en grupos familiares, e son m\u00e1is com\u00fans os avistamentos de machos que os de femias.\nInfluencia na cultura popular.\nXa sexa unha criatura verdadeira ou non, o \"p\u00e9 grande\" ten un grande impacto como fen\u00f3meno cultural. A maior\u00eda da xente en Am\u00e9rica asimila rapidamente os significados das palabras \"p\u00e9 grande\" ou \"sasquatch\", que se empregan para designar moitos produtos, como monos, monopat\u00edns, esqu\u00eds, un motor de busca de \"Mononet\" e os \"monster truck\".\nTurismo.\nExisten convenci\u00f3ns anuais relacionadas co \"Bigfoot\". Esta criatura desempe\u00f1a un papel importante no turismo no noroeste dos Estados Unidos e do Canad\u00e1; por exemplo, existe unha festividade chamada \"Sasquatch Daze\", en Harrison Hot Springs (Columbia Brit\u00e1nica). O \"Bigfoot\" converteuse nun gran negocio nalgunhas partes de Norteam\u00e9rica."}
{"id": "207361", "revid": "22795", "url": "https://gl.wikipedia.org/wiki?curid=207361", "title": "P\u00e9 Grande", "text": ""}
{"id": "207362", "revid": "1987", "url": "https://gl.wikipedia.org/wiki?curid=207362", "title": "Peshawar", "text": "Peshawar \u00e9 unha cidade de Paquist\u00e1n, capital da provincia da Fronteira Noroeste. Situada no extremo setentrional do pa\u00eds, no val do r\u00edo Cabul ao p\u00e9 do Hindu Kush ao norte e do Paso do Khiber no oeste que a separa de Afganist\u00e1n, \u00e9 o centro comercial da rexi\u00f3n, hist\u00f3rica entrada no subcontinente indio dende occidente. Conta con m\u00e1is de tres mill\u00f3ns de habitantes (estimaci\u00f3ns de 2010; gran n\u00famero de refuxiados afg\u00e1ns).\nA s\u00faa situaci\u00f3n estrat\u00e9xica remonta as orixes da cidade a varios s\u00e9culos antes da nosa era (\u00e9poca do reino budista de Gandhara que viu a chegada de Alexandre Magno) a\u00ednda baixo estudo arqueol\u00f3xico. Co\u00f1ecida, por\u00e9n, \u00e9 a existencia de Purushapura, unha fundaci\u00f3n khushana de arredor de dous mil anos de antig\u00fcidade, que converteuse na s\u00faa capital e \u00e1 que o emperador mongol Akbar deulle o seu nome actual que significa \"o lugar na fronteira\". No s\u00e9culo XIX foi obxecto de disputa entre sijs e brit\u00e1nicos en cuxo poder mant\u00edvose ata a independencia da India."}
{"id": "207363", "revid": "55340", "url": "https://gl.wikipedia.org/wiki?curid=207363", "title": "Mono (animal)", "text": "Mono \u00e9 un termo non taxon\u00f3mico que designa un amplo conxunto de primates simiiformes.\nOs termos mono e simio son sin\u00f3nimos, pero na xerga zool\u00f3xica adoita distinguirse entre ambos os termos por influencia do ingl\u00e9s, idioma no que os termos equivalentes \"monkey\" e \"ape\" te\u00f1en diferente significado.\nAs\u00ed, en dita xerga cient\u00edfica, os monos actuais comprender\u00edan os \"Platyrrhini\" (monos do Novo Mundo) e os \"Cercopithecoidea\" (monos do Vello Mundo), pero non os primates hominoides m\u00e1is pr\u00f3ximos ao ser humano, como o orangut\u00e1n, o gorila, o chimpanc\u00e9 e os xib\u00f3ns, que ser\u00edan simios. A diferenza destes, os monos pos\u00faen polo xeral cola, te\u00f1en un esqueleto m\u00e1is primitivo e son m\u00e1is pequenos.\nEste uso da palabra \"simio\" como traduci\u00f3n da palabra inglesa \"ape\", restrinxida aos primates sen cola, \u00e9 err\u00f3neo, e non corresponde ao galego. Ser\u00eda quizais recomend\u00e1bel para este uso a palabra hominoide, como se aconsella tam\u00e9n en castel\u00e1n."}
{"id": "207364", "revid": "785", "url": "https://gl.wikipedia.org/wiki?curid=207364", "title": "Mono (vestimenta)", "text": "O mono ou funda \u00e9 unha peza de roupa de traballo dunha soa peza, \u00e9 dicir, traxe de pantal\u00f3n e corpo nunha soa peza, fabricado de tea forte, que usan os obreiros, motoristas, mec\u00e1nicos etc., e que adoita po\u00f1erse sobre a roupa corrente para protexela (mono de traballo).\nA\u00ednda que ideado orixinalmente como roupa de traballo, \u00e9 bastante popular o uso dunha peza de vestir parecida a este traxe en nenos (mono de beb\u00e9), e tam\u00e9n \u00e9 usado por moitos adultos, especialmente mulleres, que utilizan pezas de caracter\u00edsticas sinilares como roupa de vestir ou deportiva (mono de vestir).\nOutro tipo de \"mono\" \u00e9 un pantal\u00f3n cun \"peto\" na parte dianteira e \"tirantes\" na parte posterior."}
{"id": "207366", "revid": "98629", "url": "https://gl.wikipedia.org/wiki?curid=207366", "title": "Mono (grupo musical)", "text": "Mono \u00e9 unha banda xaponesa de post-rock formada en 1999 en Toquio. Os seus membros son Takaakira Goto (guitarra), Yoda (guitarra), Tamaki Kunishi (baixo, guitarra, piano e glockenspiel) e Yasunori Takada (percusi\u00f3n, glockenspiel e sintetizador).\nAt\u00e9 estes momentos Mono publicou cinco \u00e1lbums de estudio. Pasaron os seus primeiros anos de existencia dando concertos por Asia, Europa e Am\u00e9rica e publicaron dous \u00e1lbums, \"Under the Pipal Tree\" (2001) e \"One Step More and You Die\" (2002) en Tzadik Records e Music Mine respectivamente.\nDe 2004 a 2007, Mono firmou con Temporary Residence Limited e publicou dos \u00e1lbums m\u00e1is: \"Walking Cloud and Deep Red Sky\", \"Flag Fluttered and the Sun Shined\" (2004) e \"You Are There\" (2007), coas s\u00faas correspondentes xiras de promoci\u00f3n. En 2008, a banda tomou un descanso que durou un ano at\u00e9 a s\u00faa seguinte obra, \"Hymn to the Immortal Wind\" (2009).\nO estilo da banda est\u00e1 influ\u00eddo polo shoegaze e o rock experimental, as\u00ed como polo clasicismo e a m\u00fasica cl\u00e1sica contempor\u00e1nea, con trazas de minimalismo. O son de Mono caracter\u00edzase polo uso da reverberaci\u00f3n, a distorsi\u00f3n e o delay nas guitarras de Goto e Yoda. As actuaci\u00f3ns en p\u00fablico do grupo acostuman a seren intensas, tanto na s\u00faa maneira de tocar como no se dinamismo.\nHistoria.\nMono f\u00fandase en Toquio en outubro de 1999 con tres membros: Goto e Yoda nas guitarras, e Takada na bater\u00eda. En xaneiro de 2000 celebran o seu primeiro gran concerto e dous meses despois \u00faneselles Tamaki no baixo.\nEn setembro de 2000 editan o seu primeiro EP: \"Hey, You\" e tocan antes de que acabe o ano no \"Mercury Lounge\" de Nova York. Na primavera de 2001 participan no festival SXSW de Texas. En novembro editan \"Under the Pipal Tree\", no selo de John Zorn, co que tocan tanto en Estados Unidos como en Suecia, sendo a s\u00faa primeira actuaci\u00f3n en directo en Europa.\nEn 2002 editan \"One Step More and You Die\" e volven a tocar no SXSW, antes de comezar a s\u00faa primeira gran xira por USA con 22 concertos.\nDesde o seu terceiro disco os lanzamentos xa se producen a nivel internacional, produc\u00edndose as\u00ed en 2005 a s\u00faa primeira xira por Europa.\nEn 2006 editan \"You Are There\" no Xap\u00f3n, Corea, Europa e EEUU. O produtor deste terceiro traballo \u00e9 Steve Albini (Nirvana, Pixies, Zao).\nReed\u00edtase o seu segundo traballo en Europa e Am\u00e9rica, en maio e xu\u00f1o viaxan polos Estados Unidos con Pelican (cos que te\u00f1en un split EP) e en xullo xiran de novo por Europa.\nEn setembro editan no selo norteamericano Temporary Residence un disco en colaboraci\u00f3n con World's End Girlfriend, proxecto que opta m\u00e1is pola electr\u00f3nica, o CD \"Palmless Prayer - Mass Murder Refrain\", cun son menos post rock e m\u00e1is ambiental.\nEn setembro de 2007 o selo norteamericano publica a colecci\u00f3n de rarezas titulada Gone e no Xap\u00f3n o seu primeiro DVD, \"The Sky Remains The Same As Ever\", dirixido por Teppei Kishida.\nCoincide cunha nova xira norteamericana, anunciada como a \u00faltima antes de retirarse dos escenarios para preparar un novo disco para 2008. Tras actuar xunto a Envy no d\u00e9cimo aniversario da sala \"Liquid Room\" de Toquio, finalmente anuncian unha nova xira europea durante o mes de novembro e un \u00faltimo concerto no Xap\u00f3n."}
{"id": "207367", "revid": "89787", "url": "https://gl.wikipedia.org/wiki?curid=207367", "title": "Distrito Mbale", "text": "Mbale District \u00e9 un distrito da Rexi\u00f3n Leste de Uganda, nomeado as\u00ed pola s\u00faa cidade principal, Mbale.\nLimita co Distrito Sironko polo norte, co Distrito Bududa polo nordeste, co Distrito Manafwa polo sueste, co Distrito Tororo polo sur, co Distrito Butaleja polo suroeste, co Distrito Budaka polo oeste, e cos Distritos Pallisa e Kumi polo noroeste.\nPos\u00fae unha \u00e1rea de 2.467\u00a0km2. Os distritos de Bududa, Manafwa e Sironko formaban parte do Distrito Mbale antes de se separaren para formar distritos diferentes.\nSegundo o censo do ano 2002 ti\u00f1a unha poboaci\u00f3n estimada de 332.200 habitantes.\nO 92% da poboaci\u00f3n pertence ao rural. Os principais grupos \u00e9tnicos do distrito son os bamasaba e os bagisu. A principal lingua \u00e9 o lugisu, tam\u00e9n chamada lumasaba.\nA principal actividade econ\u00f3mica do distrito \u00e9 a agricultura.\nA Universidade Isl\u00e1mica en Uganda (IUIU) ten base na cidade de Mbale.\nMbale foi formalmente irmandada con Pontypridd, Gales a trav\u00e9s de diversas cerimonias no 2005. A irmandade f\u00edxose con fin de ligar profesionais e organizaci\u00f3ns de Gales cos seus hom\u00f3logos en \u00c1frica, baixo o auspicio caritativo de PONT (Partnerships Overseas Networking Trust)."}
{"id": "207368", "revid": "89787", "url": "https://gl.wikipedia.org/wiki?curid=207368", "title": "Distrito Mayuge", "text": "Mayuge District \u00e9 un distrito da Rexi\u00f3n Leste de Uganda, nomeado as\u00ed pola s\u00faa poboaci\u00f3n principal, Mayuge.\nLimita co Distrito Iganga polo norte, co Distrito Bugiri polo nordeste e leste, co Distrito Namayingo polo leste, coa Rep\u00fablica de Tanzania polo sur, e co Distrito Jinja polo leste.\nAntes do ano 2000, o Distrito Mayuge era denominado \"Bunya County\" e formaba parte do Distrito Iganga. Este distrito, canda Iganga, Kamuli, Jinja, Kaliro e Bugiri, constit\u00fae o Reino Busoga.\n7.660,4\u00a0km2 da superficie total son augas do Lago Vitoria, que representa un 77% do total do territorio. Outro 10% \u00e9 bosque protexido. En total ten unha \u00e1rea de 9.948,6\u00a0km2.\nO distrito ten moitas illas que est\u00e1n ocupadas de xeito permanente ou migratorio por pescadores. Entre estas illas est\u00e1n Seguti, Dagusi, Vumba, Kaza, Nambuga e Simu.\nA poboaci\u00f3n segundo o censo do ano 2002 estaba estimada en 326.600 habitantes.\nA s\u00faa econom\u00eda bas\u00e9ase no seu potencial agr\u00edcola, dado as s\u00faas f\u00e9rtiles terras e ao seu clima, a\u00ednda que sen pasar do nivel da subsistencia.\nA pesca tam\u00e9n \u00e9 outra actividade amplamente practicada, que, de certo, \u00e9 a actividade que xera m\u00e1is ingresos. Nas s\u00faas augas p\u00e9scanse percas do Nilo, tilapias, clarias, protopterus, mukenes...\nRecentemente, a produci\u00f3n de mel, tam\u00e9n se tornou en actividade a destacar."}
{"id": "207369", "revid": "89787", "url": "https://gl.wikipedia.org/wiki?curid=207369", "title": "Distrito Manafwa", "text": "Manafwa District \u00e9 un distrito da Rexi\u00f3n Oriental de Uganda, nomeado as\u00ed pola s\u00faa poboaci\u00f3n principal, Manafwa.\nLimita co Distrito Bududa polo norte, coa Rep\u00fablica de Kenya polo leste e sur, co Distrito Tororo polo suroeste e co Distrito Mbale polo oeste.\nA s\u00faa extensi\u00f3n \u00e9 duns 451\u00a0km2. Foi creado en 1999 e formaba parte do Distrito Mbale, coma o Distrito Sironko. No 2006, a parte norte do Distrito pasou a formar o Distrito Bududa.\nSegundo o censo do ano 2002, ti\u00f1a unha estimaci\u00f3n de poboaci\u00f3n de 264.000 habitantes. Mais no 2006, coa formaci\u00f3n do Distrito Bududa est\u00edmase que descendeu a s\u00faa poboaci\u00f3n en 146.000 habitantes. Para o 2010 ti\u00f1a unha estimaci\u00f3n de poboaci\u00f3n de aproximadamente 153.000 habitantes."}
{"id": "207370", "revid": "23204", "url": "https://gl.wikipedia.org/wiki?curid=207370", "title": "Lingua xudeoespa\u00f1ola", "text": "O xudeoespa\u00f1ol (letra hebrea: \u05d2\u05d5\u05d3\u05d9\u05d0\u05d5-\u05d0\u05d9\u05e1\u05e4\u05d0\u05e0\u05d9\u05d9\u05d5\u05dc), co\u00f1ecido popularmente como ladino () ou sefard\u00ed (\u05d2'\u05d5\u05d3\u05d9\u05d6\u05de\u05d5) foi a lingua falada polas comunidades xud\u00edas da pen\u00ednsula ib\u00e9rica ata 1492. Hoxe en d\u00eda f\u00e1lase polo pobo sefard\u00ed principalmente en Israel, Grecia e Turqu\u00eda. Derivada do castel\u00e1n medieval, o xudeoespa\u00f1ol tam\u00e9n ten caracter\u00edsticas de varios idiomas peninsulares. Sendo unha lingua do pobo xudeu, cont\u00e9n influencia do hebreo, e tam\u00e9n doutras linguas\u00a0vern\u00e1culas como turca, grega ou \u00e1rabe, dependendo do ambiente.\nNome.\nO nome ladino (de \"latino\") v\u00e9n do costume rab\u00ednico de traducir as escrituras hebraicas orixinais \u00e1s linguas romances (\u00e9 dicir, de orixe latina), principalmente ao castel\u00e1n. Con todo, os sefard\u00eds xeralmente refer\u00edanse a ela como \"espanyol\" ou \"djudezmo\". No caso do haquet\u00eda de Marrocos, existe unha forte influencia do \u00e1rabe."}
{"id": "207371", "revid": "1987", "url": "https://gl.wikipedia.org/wiki?curid=207371", "title": "Mosrite", "text": "Mosrite foi un fabricante estadounidense de guitarras, baseado en Bakersfield (California), dende finais dos anos 50 ata principios dos anos 90. A compa\u00f1\u00eda foi fundada por Semie Moseley e os seus instrumentos foron usados por moitos artistas de rock and roll e country.\nAs guitarras Mosrite foron co\u00f1ecidas polo seu dese\u00f1o innovador, a s\u00faa alta calidade, por ser moi delgadas, con poucos trastes e ter o mastro estreito, e por ter unhas pastillas cun nivel de sa\u00edda moi alto. O dese\u00f1o de Moseley para The Ventures, co\u00f1ecido como o \"Ventures Model\" (posteriormente como \"Mark I\"), foi xeralmente considerado como o buque insignia da marca."}
{"id": "207372", "revid": "89787", "url": "https://gl.wikipedia.org/wiki?curid=207372", "title": "Trastorno de personalidade esquizoide", "text": "O trastorno de personalidade esquizoide \u00e9 un trastorno de personalidade primariamente caracterizado por falta de interese en relaci\u00f3ns sociais, tendencia ao illamento e \u00e1 introspecci\u00f3n, e friaxe emocional, e simultaneamente por unha rica e elaborada actividade imaxinaria interior. A\u00ednda que os termos sexan parecidos, o trastorno de personalidade esquizoide non \u00e9 o mesmo que esquizofrenia (a\u00ednda que haxa unha prevalencia maior de persoas con este trastorno en familias con esquizofrenia e ambos compartan caracter\u00edsticas como distanciamento ou embotamento afectivo).\nHistoria.\nO termo \"esquizoide\" foi creado en 1908 por Eugen Bleuler para designar unha tendencia de dirixir a atenci\u00f3n para a vida interior en vez de para o mundo exterior, un concepto pr\u00f3ximo da \"introversi\u00f3n\" de Carl Jung. Bleuler tam\u00e9n designou o esaxeraci\u00f3n m\u00f3rbida mais non-psic\u00f3tica desa tendencia como a \"personalidade esquizoide\".\nDesde ent\u00f3n, os estudos sobre a personalidade esquizoide te\u00f1en seguido dous cami\u00f1os distintos: por un lado, a tradici\u00f3n da psiquiatr\u00eda descritiva, que se foca no comportamento observable e nos s\u00edntomas descritibles, que \u00e9 exposta nas descrici\u00f3n presentadas no DSM e na CID; e por outro lado, a tradici\u00f3n da psiquiatr\u00eda din\u00e1mica, que incl\u00fae o estudo das causas ocultas e/ou inconscientes da personalidade.\nA tradici\u00f3n descritiva comeza coa descrici\u00f3n que Ernst Kretschmer (1925) fai do comportamento esquizoide, que el catalogou en tres tipos de caracter\u00edsticas: (1) insociabilidade, tranquilidade, reserva, seriedade e excentricidade; (2) timidez, segredo sentimental, sensibilidade, nervosismo, excitabilidade e gosto pola natureza e polos libros; e (3) docilidade, amabilidade, honestidade, indiferenza, silencio e actitudes emocionais fr\u00edas. Nesas caracter\u00edsticas podemos ver as ra\u00edces da divisi\u00f3n (no DSM-IV) do car\u00e1cter esquizoide en tres diferentes trastornos de personalidade, a\u00ednda que o propio Kretschmer non concibise a separaci\u00f3n deses comportamentos at\u00e9 ao punto do illamento radical entre eles, considerando, en vez diso, que eles se encontran simultaneamente presentes nos individuos esquizoides. Para Kretschmer a maior\u00eda dos esquizoides non son ou hipersensibles ou fr\u00edos, sen\u00f3n hipersensibles e fr\u00edos \"ao mesmo tempo\" en diferentes proporci\u00f3ns relativas, con tendencia para moverse entre estas dimensi\u00f3ns dun comportamento para o outro.\nO segundo cami\u00f1o, da psiquiatr\u00eda din\u00e1mica, comezou coa observaci\u00f3n por Eugen Bleuler (1924) de que a persoa esquizoide e a patolox\u00eda esquizoide non son entidades que poidan ser separadas. En 1940, W.R.D.Fairbairn presentou o seu traballo sobre a personalidade esquizoide, onde a maior parte do que \u00e9 hoxe co\u00f1ecido sobre o fen\u00f3meno esquizoide pode ser encontrado. A\u00ed Fairbairn referiu catro temas esquizoides centrais: primeiro, a necesidade de regular a distancia interpersoal como un foco central de preocupaci\u00f3n; segundo, a habilidade para mobilizar as defensas de auto-preservaci\u00f3n e autoconfianza; terceira, unha difusa tensi\u00f3n entre a necesidade cargada de ansiedade de uni\u00f3n e a necesidade defensiva de distancia, que se manifesta exteriormente como indiferenza; e, en cuarto, unha super-valorizaci\u00f3n do mundo interior sobre o mundo exterior. Tras de Fairbairn, continuaron a ser feitos ricos estudos sobre o car\u00e1cter esquizoide, concretamente por autores como Nannarello (1953), Laing (1960), Winnicott (1965), Guntrip (1969), Khan (1974), Akhtar (1987), Seinfeld (1991), Manfield (1992) e Klein (1995).\nCriterios de diagn\u00f3stico.\nO diagn\u00f3stico est\u00e1 baseado nas experiencias reportadas polo paciente, como tam\u00e9n marcadores do trastorno observados por un profesional da sa\u00fade mental.\nA lista de criterios, que precisan ser alcanzados para o diagn\u00f3stico, est\u00e1 descrita no DSM-IV.\nA \u00faltima versi\u00f3n do Diagnostic and Statistical Manual of Mental Disorders (DSM) - a gu\u00eda estadounidense amplamente usada por m\u00e9dicos na procura dun diagn\u00f3stico de enfermidades mentais \u2013 define o TPE como: \"un patr\u00f3n invasivo de distanciamento das relaci\u00f3ns sociais e un alcance restricto de expresi\u00f3n de emoci\u00f3ns, que comeza no inicio da idade adulta e est\u00e1 presente nunha variedade de contextos\".\nOs criterios son (polo menos catro):\nPara o DSM-V, est\u00e1 proposto que o trastorno de personalidade esquizoide deixe de ser considerado como un tipo espec\u00edfico, mais si como unha combinaci\u00f3n de trazos de personalidade patol\u00f3xicos (retraemento social, illamento social, fuga \u00e1 intimidade, afectividade restrcita, anedon\u00eda)\nA CID-10 da Organizaci\u00f3n Mundial da Sa\u00fade define o TPE de forma moi semellante ao DSM-IV. Segundo a CID-10, son necesarios polo menos catro destes s\u00edntomas:\nExcl\u00fae: s\u00edndrome de Asperger, trastorno delirante, trastorno esquizoide da infancia, esquizofrenia e trastorno de personalidade esquizot\u00edpica\nPerfil fenomenol\u00f3xico de Akhtar.\nNun artigo publicado no American Journal of Psychotherapy, Salman Akhtar, M.D., fornece unha descrici\u00f3n alargada do trastorno de personalidade esquizoide, sintetizando as descrici\u00f3ns cl\u00e1sicas e contempor\u00e1neas con obervaci\u00f3ns psicanal\u00edticas.\nEste perfil \u00e9 sumarizado na t\u00e1boa reproducida abaixo, listando manifestaci\u00f3ns cl\u00ednicas en seis \u00e1reas de comportamento psicosocial e designadas como \"abertas\" e \"encubertas\".\nN\u00f3tese que tal non pretende significar que haxa dous tipos de esquizoides (\"abertos\" e \"encubertos\"), sen\u00f3n que cada individuo esquizoide tende a ter unha faceta \"aberta\" que mostra ao mundo e unha faceta \"encuberta\" que raramente revela.\nRelaci\u00f3ns con outros.\nAs persoas que te\u00f1en trastorno de personalidade esquizoide son m\u00e1is felices cando est\u00e1n nun relaci\u00f3n na que o compa\u00f1eiro coloca poucas esixencias emocionais ou \u00edntimas nela, xa que non son as \"persoas\" por si s\u00f3 que elas queren evitar, mais ambas as emoci\u00f3n negativas e positivas, intimidade emocional, e auto-revelaci\u00f3n.\nIso significa que \u00e9 \"posible\" para individuos esquizoides formar relaci\u00f3ns con outros baseados en actividades intelectuais, f\u00edsicas, familiares, ocupacionais e recreacionais, se eses modos de relacionamento non esixen ou forzan a necesidade de intimidade emocional, o que o individuo ir\u00e1 rexeitar.\nDonald Winnicott resume a necesidade do esquizoide de modular interacci\u00f3ns emocionais con outros co seu comentario de que estes individuos \"prefiren formar relacionamentos nos seus propios termos e non nos termos dos impulsos doutras persoas\", e se non puideran facelo, prefiren o illamento.\nAs persoas con trastorno de personalidade esquizoide son vistas como distantes, fr\u00edas e indiferentes, o que causa alg\u00fans problemas sociais. A maior\u00eda dos individuos diagnosticados con trastorno de personalidade esquizoide te\u00f1en dificultade en estabelecer relaci\u00f3ns sociais ou expresar os seus sentimentos dunha maneira significativa, e poden permanecer pasivos cara a situaci\u00f3ns desfavorables. A maneira destes de comunicarse con outras persoas \u00e1s veces pode ser indiferente e concisa. Por causa da carencia de comunicaci\u00f3n con outras persoas, aquelas que son diagnosticadas con trastorno de personalidade esquizoide non son capaces de ter unha reflexi\u00f3n de si mesmas. A reflexi\u00f3n \u00e9 importante para estes torn\u00e1rense m\u00e1is conscientes de si mesmos e das s\u00faas propias acci\u00f3ns en ambientes sociais. R. D. Laing suxire que sen a existencia de inxecci\u00f3ns interpersoais de realidade, ocorre un empobrecemento da propia imaxe persoal, torn\u00e1ndose m\u00e1is e m\u00e1is baleira e vol\u00e1til, facendo ao propio individuo sentirse irreal.\nSexualidade esquizoide.\nAs persoas con trastorno de personalidade esquizoide son \u00e1s veces sexualmente ap\u00e1ticas, a\u00ednda que non sofren normalmente de anorgasmia. Moitos esquizoides te\u00f1en unha vontade sexual normal mais alg\u00fans prefiren a masturbaci\u00f3n en vez de lidar cos aspectos sociais de buscar un compa\u00f1eiro sexual. Por iso, as necesidades sexuais destes poden parecer menores que aqueles que non te\u00f1en trastorno de personalidade esquizoide, xa que prefiren permanecer s\u00f3s e disociados. Cando practican sexo, individuos con trastorno de personalidade esquizoide frecuentemente senten que o seu espazo persoal est\u00e1 sendo violado, e normalmente cren que a masturbaci\u00f3n ou abstinencia sexual \u00e9 preferible \u00e1 proximidade emocional que eles precisan tolerar cando te\u00f1en sexo. Expandindo significativamente ese retrato, hai notables excepci\u00f3ns de individuos con trastorno de personalidade esquizoide que si te\u00f1en ocasionalmente, ou mesmo frecuentemente, actividades sexuais con outros.\nHarry Guntrip describe o \"affair sexual secreto\" introducido por alg\u00fans individuos esquizoides casados como unha tentativa de reducir a cantidade de intimidade emocional focada nunha \u00fanica relaci\u00f3n, un sentimento ecoado pola \"personalidade resignada\" descrita pola psicanalista alem\u00e1 Karen Horney que pode exclu\u00edr o sexo como sendo \"moi \u00edntimo para unha relaci\u00f3n permanente, e no lugar satisfacer as s\u00faas necesidades sexuais cun estra\u00f1o. Contrariamente, el pode m\u00e1is ou menos restrinxir unha relaci\u00f3n meramente a contactos sexuais e non compartir outras experiencias co compa\u00f1eiro.\"\nMais recentemente, Jeffrey Seinfeld, profesor de servizos sociais na New York University, publicou un volume sobre o trastorno de personalidade esquizoide no que detalla exemplos de \"fame esquizoide\" que se pode manifestar como promiscuidade sexual, dando o exemplo dunha muller esquizoide que \u00eda a varios bares a quedar con outros homes polo prop\u00f3sito de gratificaci\u00f3n sexual, mais impersoal, un acto que, segundo Seinfeld, aliviaba os seus sentimentos de desexo e baleiro.\nDiagn\u00f3stico diferencial.\nO trastorno de personalidade esquizoide ten semellanzas con outras condici\u00f3ns psicol\u00f3xicas, mais con importantes caracter\u00edsticas distintivas:\nProblemas asociados.\nMediante estr\u00e9s, algunhas persoas con personalidade esquizoide poden ocasionalmente experimentar breves instantes de reacci\u00f3n psic\u00f3tica.\nOs individuos esquizoides tam\u00e9n son propensos a desenvolver dependencia patol\u00f3xica de actividades fantasiosas concomitante ao seu afastamento do mundo. Vista por esa \u00f3ptica, a fantas\u00eda constit\u00fae un compo\u00f1ente chave do exilio persoal, a\u00ednda que nun exame m\u00e1is pr\u00f3ximo, fantasiar nos individuos esquizoides \u00e9 ben m\u00e1is complicado que un medio de facilitar a reclusi\u00f3n. A fantas\u00eda \u00e9 tam\u00e9n unha relaci\u00f3n co mundo e con outros por medio dunha \"procura\". \u00c9 unha relaci\u00f3n substituta, mais \u00e9 unha relaci\u00f3n, caracterizada por mecanismos idealizados, defensivos e compensatorios, libre das ameazas e ansiedades asociadas coa conexi\u00f3n emocional \u00e1s persoas e situaci\u00f3ns reais.\nDe acordo con Klein, \"\u00e9 unha expresi\u00f3n de si mesmo nun esforzo de conectarse aos obxectos, a\u00ednda que sexan obxectos internos. A fantas\u00eda perm\u00edtelle aos pacientes esquizoides sentirse conectados, e ao mesmo tempo libres do aprisionamento das relaci\u00f3ns. En suma, en fantas\u00eda, algu\u00e9n pode ser apegado (aos obxectos internos) e a\u00ednda as\u00ed ser libre.\"\nEse aspecto da patolox\u00eda esquizoide foi xenerosamente elaborado en traballos de Laing (1960); Winnicott (1971); e Klein (1995).\nSegundo Seinfeld, os individuos esquizoides frecuentemente empregan substancias (drogas), que serven como substituto de relaci\u00f3ns humanas. O substituto dun obxecto humano por un non-humano serve como defensa esquizoide. Dando exemplos de como o individuo esquizoide creu unha relaci\u00f3n persoal coa droga, Seinfeld explica como \"\"un viciado chamaba a hero\u00edna a s\u00faa 'mascota branca e tranquilizadora'. Outro refer\u00edase ao crack como a s\u00faa \"nai malvada\". Outra como o seu 'namorado'. Non todos os viciados dan nomes \u00e1s drogas, mais normalmente obs\u00e9rvase o trazo dun sentimento persoal con elas.\"\"\nNo sentido de relacionarse con obxectos, o uso de drogas reforzan a fantas\u00eda de uni\u00f3n cun obxecto interno, mentres que posibilitan ao viciado ser indiferente ao obxecto do mundo exterior. O vicio \u00e9 polo tanto visto como unha defensa esquizoide e simbi\u00f3tica.\nS. C. Ekleberry suxire que a marihuana \"pode ser a droga simple m\u00e1is egosint\u00f3nica para individuos con trastorno de personalidade esquizoide porque permite un estado disociado de fantas\u00eda e distancia doutros, provendo unha experiencia interna m\u00e1is rica do que eses individuos poden normalmente crear, e reduce o sentimento interno de baleiro e fracaso de participar na vida. E tam\u00e9n o alcol, xa polo facilidade da obtenci\u00f3n, a outra escolla obvia como droga para estes individuos. Alg\u00fans tam\u00e9n lle dan a todo, mais a cuesti\u00f3n \u00e9 que son propensos a consumir en soidade para o efecto nos procesos internos.\" \nDe acordo con Ralph Klein, o suicidio tam\u00e9n pode ser un tema recorrente en individuos esquizoides, a\u00ednda que non son propensos a tentalo. Poden ficar cabisbaixos e deprimidos cando todas as conexi\u00f3ns posibles foron cortadas, mais mentres haxa alg\u00fan relacionamento ou mesmo esperanza dun, o risco ser\u00e1 baixo. A idea de suicidio \u00e9 unha forza contraria \u00e1s defensas da persoa esquizoide. Como Klein afirma: \"\"Para alg\u00fans pacientes esquizoides, a idea de suicidio raramente alcanza un nivel que se manifesta na consciencia. Para outros, \u00e9 unha presenza sinistra, unha espada emocional de Damocles. De calquera maneira, \u00e9 un temor subxacente que todos experimentan.\" \nPrevalencia.\nAs estimativas da prevalencia do trastorno esquizoide son variadas, con valores entre o 0,5% e o 7% da poboaci\u00f3n.\nO trastorno de personalidade esquizoide \u00e9 raro en contextos cl\u00ednicos, a\u00ednda que isto pode ser debido a que os individuos afectados raramente procuraran auxilio psiqui\u00e1trico - Philip Manfield, no libro \"Split Self, Split Object\" (1992), comenta sobre a baixa prevalencia de portadores desta desorde: \"Eu creo que a condici\u00f3n esquizoide \u00e9 ben m\u00e1is com\u00fan, comprendendo probablemente arredor do 40% de todas as desordes de personalidade. Esta grande discrepancia d\u00e9bese moi probablemente ao feito de que os individuos coa desorde esquizoide son menos propensos a buscar tratamento que os demais con outras desordes do Eixo II\".\"\nManfield d\u00e1 esta explicaci\u00f3n por un estudo de Valliant &amp; Drake (1985) que descubriu que aproximadamente 40% dun grupo particular avaliado de homes da \u00e1rea central dunha cidade eran esquizoides."}
{"id": "207373", "revid": "27249", "url": "https://gl.wikipedia.org/wiki?curid=207373", "title": "Voyeur", "text": ""}
{"id": "207374", "revid": "27249", "url": "https://gl.wikipedia.org/wiki?curid=207374", "title": "Trastorno esquizoide da personalidade", "text": ""}
{"id": "207375", "revid": "27155", "url": "https://gl.wikipedia.org/wiki?curid=207375", "title": "Gibson", "text": "Gibson Guitar Corporation \u00e9 unha fabricante estadounidense de instrumentos baseada en Nashville, Tennessee. Antigamente ti\u00f1a a s\u00faa base en Kalamazoo, M\u00edchigan e a s\u00faa produci\u00f3n c\u00e9ntrase sobre todo na fabricaci\u00f3n de guitarras, que vende baixo o nome de varias marcas. Cunha historia de case un s\u00e9culo, Gibson foi unha das compa\u00f1\u00edas que revolucionou o desenvolvemento das guitarras ac\u00fasticas e el\u00e9ctricas, e ao longo da s\u00faa existencia ten constru\u00eddo alg\u00fans dos modelos m\u00e1is emblem\u00e1ticos, como a Gibson Les Paul. Moitos dos seus instrumentos contin\u00faan aumentando o seu valor, e algunhas Gibsons at\u00f3panse entre as guitarras m\u00e1is coleccionadas.\nA compa\u00f1\u00eda fundouna Orville Gibson, que fabricaba mandolinas en Kalamazoo a finais da d\u00e9cada de 1890. Orville inventou as guitarras archtop usando o mesmo tipo de tapa curvada que as que te\u00f1en os viol\u00edns. cara a d\u00e9cada de 1930 a compa\u00f1\u00eda fabricaba tam\u00e9n guitarras de tapa ch\u00e1, ademais de lanzar comercialmente a primeiraguitarra el\u00e9ctrica de corpo oco, usada e popularizada por Charlie Christian. Gibson estivo \u00e1 cabeza da innovaci\u00f3n nas guitarras ac\u00fasticas, especialmente na era das \"big bands\" dos anos 1930; a Gibson Super 400 foi amplamente imitada. A comezos dos anos 50 Gibson presentou a s\u00faa primeira guitarra el\u00e9ctrica de corpo s\u00f3lido, e en 1952 comezou a fabricar o seu modelo m\u00e1is popular, a Les Paul, dese\u00f1ada por Ted McCarty e Les Paul. Despois de ser vendida \u00e1 corporaci\u00f3n Norlin a finais dos 60, a calidade e a fortuna de Gibson comezou a baixar ata comezos de 1986, cando a compa\u00f1\u00eda foi adquirida polos seus donos actuais. Gibson Guitar \u00e9 unha corporaci\u00f3n privada que pertence ao seu director executivo Henry Juszkiewicz e ao seu presidente David H. Berryman."}
{"id": "207376", "revid": "89787", "url": "https://gl.wikipedia.org/wiki?curid=207376", "title": "Skagafjar\u00f0ars\u00fdsla", "text": "Skagafjar\u00f0ars\u00fdsla \u00e9 un dos 23 condados de Islandia. Est\u00e1 situado ao norte do pa\u00eds e pertence \u00e1 rexi\u00f3n de Nor\u00f0urland Vestra.\nXeograf\u00eda.\nEste consdado est\u00e1 situado ao norte de Islandia, na rexi\u00f3n de Nor\u00f0urland Vestra. O condado de Skagafjar\u00f0ars\u00fdsla limita cos condados de Austur-H\u00fanavatnss\u00fdsla ao oeste, Eyjafjar\u00f0ars\u00fdsla ao leste e coas cidades independentes de Siglufj\u00f6r\u00f0ur e \u00d3lafsfj\u00f6r\u00f0ur ao noroeste e Sau\u00f0\u00e1rkr\u00f3kur ao norte e totalmente rodeada por este condado ag\u00e1s unha franxa costeira. A s\u00faa superficie \u00e9 de 5.544 quil\u00f3metros cadrados e a s\u00faa altitude media \u00e9 357 msnm. No que respecta ao clima, os invernos son fr\u00edos e os ver\u00e1ns temperados.\nDemograf\u00eda.\nSkagafjar\u00f0ars\u00fdsla conta cun total de 4.294 habitantes para unha superficie de 5.044 quil\u00f3metros cadrados, polo que a s\u00faa densidade de poboaci\u00f3n \u00e9 de 0,77 habitantes por quil\u00f3metro cadrado.\nMunicipios.\nSkagafjar\u00f0ars\u00fdsla est\u00e1 composto polos seguintes municipios:\nLocalidades.\nSkagafjar\u00f0ars\u00fdsla comprende as seguintes localidades:"}
{"id": "207378", "revid": "55340", "url": "https://gl.wikipedia.org/wiki?curid=207378", "title": "Valent\u00edn Paz Andrade (barco)", "text": "O Valent\u00edn Paz Andrade \u00e9 un buque escola do Servizo de Gardacostas de Galicia.\nDescrici\u00f3n.\nLeva o nome en honra de Valent\u00edn Paz-Andrade, empresario galeguista pontevedr\u00e9s.\nEst\u00e1 dotado de equipo para actividades pesqueiras de arrastre por popa con aparello pel\u00e1xico, semipel\u00e1xico e de fondo, arrastre por tang\u00f3ns, corric\u00e1n, cerco e palangre.\nParte da tripulaci\u00f3n est\u00e1 subcontratada a empresa civil Remolcanosa."}
{"id": "207383", "revid": "22570", "url": "https://gl.wikipedia.org/wiki?curid=207383", "title": "Su\u00f0ur-M\u00falas\u00fdsla", "text": "Su\u00f0ur-M\u00falas\u00fdsla \u00e9 un dos 23 condados de Islandia. Est\u00e1 situado ao leste do pa\u00eds.\nXeograf\u00eda.\nEste consdado est\u00e1 situado ao oeste de Islandia, na rexi\u00f3n de Austurland. O condado de Su\u00f0ur-M\u00falas\u00fdsla limita cos condados de Austur-Skaftafellss\u00fdsla ao sur e Nor\u00f0ur-M\u00falas\u00fdsla ao leste e norte, as\u00ed como coas cidades independentes de Neskaupsta\u00f0ur ao norte, e Sey\u00f0isfj\u00f6r\u00f0ur e Eskifj\u00f6r\u00f0ur na costa leste. A s\u00faa superficie \u00e9 de 3.980 quil\u00f3metros cadrados. Neste condado se atopa o punto m\u00e1is oriental de Islandia.\nDemograf\u00eda.\nSu\u00f0ur-M\u00falas\u00fdsla conta cunha poboaci\u00f3n de 5.285 habitantes repartidos nos 3.980 quil\u00f3metros cadrados de superficie do condado, polo que a s\u00faa densidade de poboaci\u00f3n \u00e9 de 1,33 habitantes por quil\u00f3metro cadrado.\nMunicipios.\nSu\u00f0ur-M\u00falas\u00fdsla comprende os seguintes municipios (entre par\u00e9ntese os municipios anteriores):\nLocalidades.\nSu\u00f0ur-M\u00falas\u00fdsla comprende as seguintes localidades:\nV\u00e9xase tam\u00e9n.\nLigaz\u00f3ns externas.\nDatos de Su\u00f0ur-M\u00falas\u00fdsla"}
{"id": "207384", "revid": "22570", "url": "https://gl.wikipedia.org/wiki?curid=207384", "title": "Kj\u00f3sars\u00fdsla", "text": "Kj\u00f3sars\u00fdsla \u00e9 un dos vinte e tres condados de Islandia. Est\u00e1 situado ao suroeste da illa, moi preto da capital, Reiquiavik. Este condado ten unha poboaci\u00f3n de 66.504 habitantes, e as cidades m\u00e1is importantes son Kleppur e Gufnas.\nXeograf\u00eda.\nKj\u00f3sars\u00fdsla est\u00e1 situado ao suroeste de Islandia, na rexi\u00f3n de H\u00f6fu\u00f0borgarsv\u00e6\u00f0i. A s\u00faa altitude media \u00e9 de 395 msnm e pos\u00fae costas sobre o Oc\u00e9ano Atl\u00e1ntico. O seu territorio abrangue unha superficie de 664 quil\u00f3metros cadrados, o que fai que Kj\u00f3sars\u00fdsla sexa o condado con menor extensi\u00f3n de territorio de toda Islandia. O seu fuso horario \u00e9 Atlantic/Reykjavik, o mesmo que emprega o resto do pa\u00eds.\nDemograf\u00eda.\nNos 664\u00a0km\u00b2 de extensi\u00f3n do condado residen un total de 66.504 habitantes, polo que a s\u00faa densidade de poboaci\u00f3n \u00e9 de 100,15 hab./km\u00b2."}
{"id": "207385", "revid": "22570", "url": "https://gl.wikipedia.org/wiki?curid=207385", "title": "Fender Musicmaster", "text": "A Fender Musicmaster \u00e9 unha guitarra el\u00e9ctrica de Fender, sendo a s\u00faa primeira guitarra cunha escala de 3/4. Cunha pastilla sinxela e sen tr\u00e9molo era un instrumento moi b\u00e1sico pero funcional, destinado ao estudio.\nO traballo de dese\u00f1o da Musicmaster e da versi\u00f3n con d\u00faas pastillas, a Duo-Sonic, comezou a finais de 1955 a petici\u00f3n da divisi\u00f3n de vendas de Fender. Os prototipos foron realizados a comezos de 1956 e a s\u00faa produci\u00f3n comezou a finais de abril dese ano, usando un corpo que permitise enrutar d\u00faas pastillas para que fose com\u00fan co da Duo-Sonic. A Duo-Sonic e a Musicmaster tam\u00e9n compart\u00edan un mastro e caravilleiro dunha \u00fanica peza de pradairo, cunha escala de 22,5 polgadas e 21 trastes.\nHoubo un importante redese\u00f1o desas guitarras en 1959, cando todo o cat\u00e1logo de Fender foi actualizado. Nese tempo, a Musicmaster e a Duo-Sonic recibiron un golpeador de pl\u00e1stico en lugar do anterior de aluminio anonizado, e pasou a ter un mastro de pradairo e un caravilleiro de palisandro, en d\u00faas pezas.\nEn 1964, despois da aparici\u00f3n da Fender Mustang, tanto a Musicmaster como a Duo-Sonic foron redese\u00f1adas usando o corpo e o mastro da Mustang. Este corpo era m\u00e1is longo e estaba lixeiroamente desprazado, e foi equipado cun golpeador de pl\u00e1stico, pero cos contris de ton e volume montados en placas de metal separadas. O caravilleiro tam\u00e9n foi alongado. Os tres modelos ofrec\u00e9ronse coa opci\u00f3n de escala de 24 polgadas e 22 trastes ou 22,5 polgadas e 21 trastes. A de 24 polgadas demostrou ser a m\u00e1is popular das d\u00faas. A redese\u00f1ada Musicmaster foi bautizada como Musicmaster II e a s\u00faa compa\u00f1eira como Duo-Sonic II, e \u00e1mbalas d\u00faas usaban un corpo da Fender Bronco.\nCertos modelos da Musicmaster, especialmente os fabricados entre 1978 e 1980, ti\u00f1an un acabado que reccionaba negativamente coa capa base. Isto causou que a moitas Musicmasters superviventes dese per\u00edodo se lle despegase a pintura do seu corpo.\nA Musicmaster foi producida ata 1982, cando a s\u00faa produci\u00f3n (xunto coa da Duo-Sonic da Mustang) foi abandonada en favor do novo modelo Fender Lead.\nA Fender Swinger, outra guitarra cunha escala de 22,5 polgadas, foi producida usando a mesma ponte, electr\u00f3nica e golpeador que a Musicmaster, pero usando o corpo modificado do Fender Bass V."}
{"id": "207397", "revid": "98629", "url": "https://gl.wikipedia.org/wiki?curid=207397", "title": "Semicondutor", "text": "Un semicondutor \u00e9 un material con condutividade el\u00e9ctrica de magnitude intermedia entre a dun condutor e a dun illante, isto \u00e9, aproximadamente entre 103 e 10\u22128 siemens por cent\u00edmetro. Os materiais semicondutores son a base da electr\u00f3nica moderna, sendo empregados en transistores, c\u00e9lulas solares, moitas clases de d\u00edodos (inclu\u00edndo o d\u00edodo emisor de luz (LED), o rectificador controlado de silicio e o fotod\u00edodo) e circu\u00edtos integrados dixitais e anal\u00f3xicos. Os paneis solares fotovoltaicos semicondutores converten directamente a enerx\u00eda lum\u00ednica en electricidade. Nun condutor met\u00e1lico a corrente \u00e9 transportada polo fluxo de electr\u00f3ns.\nOs materiais semicondutores m\u00e1is com\u00fans son chips s\u00f3lidos cristalinos, pero tam\u00e9n se co\u00f1ecen semicondutores l\u00edquidos ou amorfos entre os que se incl\u00faen o silicio amorfo hidroxenado ou mesturas de ars\u00e9nico, selenio e telurio en diversas proporci\u00f3ns. Tales compostos comparten cos semicondutores m\u00e1is co\u00f1ecidos a condutividade intermedia e unha r\u00e1pida variaci\u00f3n da condutividade en funci\u00f3n da temperatura, as\u00ed coma a resistencia negativa ocasional. Tales materiais desordenados carecen da estrutura cristalina dos semicondutores convencionais tales coma o silicio e adoitan empregarse en estruturas de finas pel\u00edculas, que son menos esixentes no concernente \u00e1s cualidades electr\u00f3nicas dos materiais e, polo tanto, relativamente insensibles \u00e1s impurezas e ao dano provocado pola radiaci\u00f3n. Tam\u00e9n se co\u00f1ecen semicondutores org\u00e1nicos, ou sexa, materiais org\u00e1nicos con propiedades que remedan as dos semicondutores convencionais.\nO silicio \u00e9 o material m\u00e1is empregado para a fabricaci\u00f3n comercial de semicondutores. Empr\u00e9ganse moitos outros materiais coma o xermanio, o arseniuro de galio e o carburo de silicio. A un semicondutor puro ch\u00e1maselle frecuentemente semicondutor \u201cintr\u00ednseco\u201d. As propiedades electr\u00f3nicas e a condutividade dun semicondutor p\u00f3dense modificar controladamente engadindo cantidades moi pequenas doutros elementos, chamados \u201cdopantes\u201d, ao material intr\u00ednseco. No silicio cristalino, isto ad\u00f3itase acadar engadindo impurezas de boro ou f\u00f3sforo ao fundido e deix\u00e1ndoo solidificar no cristal. Este proceso \u00e9 co\u00f1ecido coma \"dopado\" e o semicondutor resultante denom\u00ednase \"extr\u00ednseco\".\nHistoria.\nO 1727 Stephen Gray descubriu a diferenza entre condutores e illantes. Despois, en 1821, Georg Simon Ohm publica as leis que traen o seu nome e que relacionan a proporcionalidade entre a corrente e a voltaxe nun condutor e coas que \u00e9 posible determinar a condutividade el\u00e9ctrica de calquera obxecto.\nEn 1874, o Premio Nobel Karl Ferdinand Braun observou que a certos cristais semicondutores a resistencia variaba coa direcci\u00f3n, a intensidade e a duraci\u00f3n da corrente aplicada. Describiu por primeira vez que a resistencia pod\u00eda ser variable. Braun patentou o rectificador de cristal en 1899. Este descubrimento permitir\u00eda m\u00e1is tarde, a finais do s\u00e9culo XIX, a aparici\u00f3n do primeiro receptor de radio, e do primeiro d\u00edodo semicondutor a principios do s\u00e9culo XX. Os primeiros materiais semicondutores estudados foron sulfuros met\u00e1licos como o de ferro e chumbo.\nO 20 de novembro de 1906 Greenleaf Whittier Pickard obtivo a primeira patente por un d\u00edodo de punta (Patente dos Estados Unidos 836.531), un fotorreceptor de cristal de silicio que demodulaba o sinal portador nun receptor de cristal semicondutor. Nun primeiro momento utilizouse a galena como material semicondutor pero en 1920 apareceron d\u00edodos m\u00e1is potentes e robustos en base de sulfuro de cobre.\nO funcionamento dos dispositivos baseados en semicondutores pertencentes aos metais de transici\u00f3n non era entendido con claridade a pesar de que se utilizaron tecnicamente durante d\u00e9cadas. Walter Schottky foi o primeiro a propor unha teor\u00eda (1939) para describir o funcionamento do d\u00edodo que m\u00e1is tarde recibir\u00eda o seu nome, o d\u00edodo Schottky.\nA primeira patente sobre o principio do transistor chegou en 1925 da man de Julius Edgar Lilienfeld, un f\u00edsico norteamericano de orixe austroh\u00fangara , (patente dos Estados Unidos 1.745.175). Lilienfeld describiu no seu traballo un compo\u00f1ente electr\u00f3nico que \"grosso modo\" \u00e9 comparable aos actuais transistores de efecto campo, a\u00ednda as\u00ed naquel non exist\u00eda a tecnolox\u00eda necesaria para a s\u00faa utilizaci\u00f3n pr\u00e1ctica.\nEn 1947 nos Laboratorios Bell os cient\u00edficos John Bardeen, William Bradford Shockley e Walter Houser Brattain crearon o primeiro prototipo funcional de transistor. Observaron que cando os contactos el\u00e9ctricos son aplicados a un cristal de xermanio, a potencia de sa\u00edda era m\u00e1is grande que a de entrada. Trat\u00e1base dun transistor bipolar con contactos de punta (t\u00e9cnica que xa se aplicaba nos d\u00edodos) que se prem\u00edan sobre a placa dun cristal de xermanio moi puro e de tipo N. Os tres recibiron o premio Nobel en 1956 pola s\u00faa contribuci\u00f3n no campo dos semicondutores e o descubrimento do efecto transistor. Con eles nac\u00eda a microelectr\u00f3nica.\nA produci\u00f3n de silicio de alta pureza chegou en 1954 grazas ao f\u00edsico alem\u00e1n Eberhard Spenke e o seu equipo da compa\u00f1\u00eda Siemens &amp; Halske AG (hoxe Siemens AG) coa utilizaci\u00f3n da t\u00e9cnica de purificaci\u00f3n denominada m\u00e9todo da zona fundida (\"Zonenschmelzverfahren\"). Isto comportou que a mediados dos anos 1950 houbese dispo\u00f1ibilidade dun material illante como o di\u00f3xido de silicio con propiedades adecuadas (non \u00e9 soluble en auga como o xermanio, \u00e9 f\u00e1cil de producir etc.) como semicondutor para a industria electr\u00f3nica e uns 30 anos m\u00e1is tarde para a industria dos microsistemas elctromec\u00e1nicos. Hoxe en d\u00eda (2009) para a fabricaci\u00f3n dos circu\u00edtos integrados util\u00edzase case en exclusiva o chamado proceso Czochralski polo seu baixo custo.\nEn 1976 Alan Heeger, Alan MacDiarmid e Hideki Shirakawa observaron que unha dopaxe de poliacetileno (un pol\u00edmero que se comporta como un illante en estado non dopado) con axentes oxidantes provocaba un cambio da s\u00faa resistividade ata valores de 10\u22125\u00a0\u03a9\u00b7m (a da prata \u00e9 de \u224810\u22128\u00a0\u03a9m). No ano 2000 recibiron o Premio Nobel de Qu\u00edmica polo descubrimento e desenvolvemento dos pol\u00edmeros condutores (semicondutores org\u00e1nicos).\nF\u00edsica fundamental dos semicondutores.\nDentro da f\u00edsica do estado s\u00f3lido, os semicondutores (como os illantes) def\u00ednense como s\u00f3lidos que a 0\u00a0K, e sen outra excitaci\u00f3n, a s\u00faa banda enerx\u00e9tica superior dos estados de enerx\u00eda dos electr\u00f3ns est\u00e1 completamente chea. A conduci\u00f3n el\u00e9ctrica nos s\u00f3lidos s\u00f3 se d\u00e1 por medio de electr\u00f3ns en capas electr\u00f3nicas incompletas, as\u00ed pois un semicondutor s\u00f3 pode conducir cando os electr\u00f3ns foron excitados (termicamente, opticamente, ...) a capas incompletas.\nA temperatura ambiente, unha parte (moi pequena, pero non desprezable) dos electr\u00f3ns nun semicondutor foron termicamente excitados desde a banda de valencia (completa a 0\u00a0K) ata a capa de conduci\u00f3n (a banda xustamente superior). A facilidade coa que os electr\u00f3ns poden ser excitados desde a capa de valencia \u00e1 de conduci\u00f3n depende da enerx\u00eda que as separa, e \u00e9 esta cantidade de enerx\u00eda o que serve como criterio de divisi\u00f3n entre semicondutores e illantes. Os semicondutores adoitan necesitar 1 eV de enerx\u00eda, aproximadamente, e os illantes adoitan necesitar unha cantidade varias veces superior.\nCando os electr\u00f3ns son excitados desde a banda de valencia \u00e1 de conduci\u00f3n nun semicondutor, ambas as bandas contrib\u00faen \u00e1 conduci\u00f3n, porque as d\u00faas quedan incompletas. Os electr\u00f3ns que constit\u00faen a corrente el\u00e9ctrica denom\u00ednanse \"electr\u00f3ns libres\", pero son co\u00f1ecidos simplemente como \"electr\u00f3ns\" se o contexto o permite. Os estados de enerx\u00eda libres que quedan na capa de valencia co\u00f1\u00e9cense como \"buracos\". P\u00f3dese demostrar que os buracos se comportan case como cargas positivas opostas aos electr\u00f3ns, e tr\u00e1tanse a mi\u00fado coma se realmente tiveran existencia f\u00edsica.\nDopaxe dos semicondutores.\nUnha das principais raz\u00f3ns pola cal os semicondutores son \u00fatiles en electr\u00f3nica \u00e9 que as s\u00faas propiedades electr\u00f3nicas p\u00f3dense controlar engad\u00edndolles impurezas. Estas denom\u00ednanse dopantes, e engaden electr\u00f3ns ou buracos adicionais. Un semicondutor con electr\u00f3ns de m\u00e1is ch\u00e1mase de tipo N, mentres que o que ten buracos adicionais \u00e9 denominado de tipo P.\nOs dopantes m\u00e1is com\u00fans do tipo*N para o silicio son o f\u00f3sforo e o ars\u00e9nico. Estes dous elementos pertencen ao grupo V da t\u00e1boa peri\u00f3dica, mentres que o silicio \u00e9 do grupo IV. Cando o silicio se dopa con \u00e1tomos de ars\u00e9nico ou f\u00f3sforo, estes substit\u00faen aos \u00e1tomos de silicio no cristal semicondutor, pero como te\u00f1en un electr\u00f3n de m\u00e1is, este ten tendencia a ocupar a banda de conduci\u00f3n. Doutra banda, o dopante de tipo P m\u00e1is utilizado \u00e9 o boro, do grupo III, ao que lle falta un electr\u00f3n na banda de valencia, e por iso contrib\u00fae con buracos adicionais.\nDopar intensamente un semicondutor pode incrementar a s\u00faa condutividade por un factor maior de mil mill\u00f3ns. Actualmente nos semicondutores util\u00edzase o silicio policristalino, unha forma moi dopada de silicio, como condutor substituto dos metais.\nSemicondutores intr\u00ednsecos.\nUn semicondutor intr\u00ednseco \u00e9 aquel bastante puro porque as impurezas non afecte apreciablemente ao seu comportamento el\u00e9ctrico. Neste caso os portadores de carga cr\u00e9anse excitando os electr\u00f3ns da banda de valencia opticamente ou termicamente. As\u00ed pois, hai o mesmo n\u00famero de electr\u00f3ns e buracos nos semicondutores intr\u00ednsecos. Os electr\u00f3ns e os buracos trasl\u00e1danse en direcci\u00f3ns opostas en presenza dun campo el\u00e9ctrico, pero contrib\u00faen ao fluxo de carga na mesma direcci\u00f3n, posto que presentan cargas opostas. A corrente producida polos electr\u00f3ns e os buracos non ten que ser necesariamente igual nun semicondutor intr\u00ednseco, posto que te\u00f1en unha masa efectiva diferente.\nA concentraci\u00f3n de portadores depende altamente da temperatura. A baixa temperatura a banda de valencia est\u00e1 completamente chea, e o semicondutor comp\u00f3rtase como un illante. Se aumentamos a temperatura, tam\u00e9n aumenta o n\u00famero de portadores e por tanto a condutividade. Este principio util\u00edzase naos termistores do tipo NTC, resistencias que a maior temperatura presentan menor resistencia. Este comportamento \u00e9 contrario \u00e1 maior\u00eda de materiais, que adoitan ser menos conductivos a maior temperatura.\nPor exemplo, no caso do silicio ou o xermanio a banda de enerx\u00eda prohibida a temperatura ambiente (300 K que ser\u00edan equivalentes a 27\u00a0\u00b0C) seria de E = 1,12 eV para o silicio e E = 0,42 eV para o xermanio. Estes dous materiais s\u00f3lidos comportar\u00edanse como illantes a temperaturas pr\u00f3ximas a cero (a T=273 K, equivalente a 0\u00a0\u00b0C, a enerx\u00eda ser\u00eda de 1,17 eV para o silicio e 0,74 eV para o xermanio). Cando a temperatura aumenta hai unha probabilidade non desprezable de que o \u00faltimo electr\u00f3n, presente na banda de valencia, pase \u00e1 banda de conduci\u00f3n debido \u00e1 excitaci\u00f3n t\u00e9rmica. Os electr\u00f3ns que pasan \u00e1 banda de conduci\u00f3n baixo a acci\u00f3n dun campo el\u00e9ctrico externo causar\u00e1n unha densidade de corrente formula_1. Cada electr\u00f3n que se move da banda de valencia \u00e1 banda de conduci\u00f3n, deixa un espazo baleiro chamado buraco. Nun semicondutor teremos un fluxo de carga negativa en presenza dun campo el\u00e9ctrico externo, debido aos electr\u00f3ns na banda de conduci\u00f3n, xa sexa respecto da nube estacionaria de electr\u00f3ns de valencia ou se trate dun fluxo de carga positiva causada polos buracos da banda de valencia. Se denominamos formula_2,formula_3 \u00e1 concentraci\u00f3n de electr\u00f3ns e de buracos e formula_4, formula_5 \u00e1 velocidade de deriva, unha oposta e a outra concordante co campo el\u00e9ctrico externo, a densidade de corrente total vir\u00e1 dada\npor \nformula_6\ne considerando as mobilidades (que son diferentes entre si, posto que describen d\u00faas condici\u00f3ns f\u00edsicas diferentes)\ntemos que:\nNos semicondutores descritos ata agora, as cargas son s\u00f3 as provenientes dos \u00e1tomos do mesmo semicondutor. Nesta situaci\u00f3n a igualdade formula_9 define os semicondutores intr\u00ednsecos, para os que temos que\nonde formula_11 \u00e9 o que se denomina condutividade do material.\nA concentraci\u00f3n formula_12 de portadores de carga depende da temperatura segundo a funci\u00f3n\nformula_13\nonde C \u00e9 unha constante que depende do material e formula_14 \u00e9 a constante de Boltzmann. Esta ecuaci\u00f3n \u00e9 v\u00e1lida cando formula_15. Para os materiais s\u00f3lidos esta condici\u00f3n verif\u00edcase sempre.\nSemicondutores extr\u00ednsecos.\nUn semicondutor extr\u00ednseco \u00e9 aquel que foi modificado mediante a adici\u00f3n de impurezas a trav\u00e9s dun proceso de dopaxe para modificar o n\u00famero e tipo de portadores de carga libres. Pequenas porcentaxes dos diferentes \u00e1tomos aumentan as propiedades de conduci\u00f3n do semicondutor: os semicondutores te\u00f1en ligaz\u00f3ns tetravalentes, \u00e9 dicir, cada \u00e1tomo est\u00e1 vinculado a outros catro \u00e1tomos do mesmo formando unha rede cristalina, isto \u00e9 debido \u00e1 existencia de catro electr\u00f3ns de valencia nos \u00e1tomos dos semicondutores (silicio ou xermanio por exemplo). Engadindo \u00e1tomos pentavalentes, con cinco electr\u00f3ns de valencia, dentro do condutor (f\u00f3sforo, ars\u00e9nico ou antimonio por exemplo) obteremos un aumento de electr\u00f3ns de conduci\u00f3n: este tipo de dopaxe ch\u00e1mase dopaxe de tipo N. En cambio. se engadimos \u00e1tomos trivalentes, \u00e9 dicir, con tres electr\u00f3ns de valencia, (boro, galio ou indio), cr\u00e9anse buracos que non son estables e atraen os electr\u00f3ns libres para estabilizarse. Este tipo de dopaxe ch\u00e1mase dopaxe de tipo P.\nEstatisticamente, un semicondutor dopado de tipo N ou P segue a lei de acci\u00f3n de masas, \u00e9 dicir, nun semicondutor extr\u00ednseco:\n\u00e9 dicir, o produto da concentraci\u00f3n (o n\u00famero de electr\u00f3ns ou de buracos por metro c\u00fabico) mantense constante.\nSendo formula_17, as concentraci\u00f3ns de impurezas de \u00e1tomos pentavalentes e trivalentes respectivamente, o n\u00famero de \u00e1tomos dopados por metro c\u00fabico que hai no semicondutor, D significa que os \u00e1tomos son \"doantes\", \u00e9 dicir, proporcionan electr\u00f3ns, e A indica que son \"aceptadores\", \u00e9 dicir, proporcionan buracos. Nun semicondutor de tipo N, formula_18:\nDopaxe de tipo N.\nO prop\u00f3sito da dopaxe de tipo N \u00e9 o de conseguir aumentar a densidade de electr\u00f3ns nun semicondutor intr\u00ednseco. Para facer isto eng\u00e1dese un certo n\u00famero de \u00e1tomos ricos en electr\u00f3ns no semicondutor co que se consegue producir unha abundancia de electr\u00f3ns portadores de carga no material.\nPara axudar a comprender como se consegue a dopaxe de tipo N, consideramos o caso do silicio (Se). Os \u00e1tomos de silicio te\u00f1en 4 electr\u00f3ns de valencia, cada un ligado covalentemente cun dos 4 \u00e1tomos de silicio veci\u00f1os. Se un \u00e1tomo con cinco electr\u00f3ns de valencia, como os do grupo 15 da t\u00e1boa peri\u00f3dica (f\u00f3sforo (P), ars\u00e9nico (As) ou antimonio (Sb), se incorpora \u00e1 rede cristalina no lugar dun \u00e1tomo de silicio, este novo elemento tam\u00e9n ter\u00e1 catro enlaces covalentes cos \u00e1tomos de silicio veci\u00f1os e un electr\u00f3n sen ligaz\u00f3n (por tanto, libre). Este electr\u00f3n estar\u00e1 moi debilmente ligado ao \u00e1tomo e poder\u00e1 ser facilmente excitado cara \u00e1 banda de conduci\u00f3n. Como a excitaci\u00f3n destes electr\u00f3ns non implica a formaci\u00f3n dun buraco, o n\u00famero de electr\u00f3ns \u00e9 maior que o de buracos nun semicondutor de tipo N. Neste caso os electr\u00f3ns son os portadores maioritarios de carga. Estes elementos do grupo 15 denom\u00ednanse \u00abdoantes\u00bb, polo feito que dan un electr\u00f3n.\nDopaxe de tipo P.\nA dopaxe de tipo P consiste a aumentar a densidade de buracos nun semicondutor intr\u00ednseco provocando un exceso. Para facer isto eng\u00e1dese un certo n\u00famero de \u00e1tomos con poucos electr\u00f3ns ao semicondutor.\nNo exemplo do silicio, un \u00e1tomo con tres electr\u00f3ns de valencia como o boro (B) \u00e9 introducido na s\u00faa rede cristalina. O resultado \u00e9 que falta un electr\u00f3n nun dos catro enlaces covalentes. Para enlazarse covalentemente, o \u00e1tomo pode aceptar un electr\u00f3n da capa de valencia, e por tanto aparece un buraco. Estes dopantes co\u00f1\u00e9cense co nome de \"receptores\". Cando se engaden moitos, os buracos exceden o n\u00famero de electr\u00f3ns excitados. As\u00ed pois os buracos son os portadores maioritarios, mentres que os electr\u00f3ns son os minoritarios, nos semicondutores de tipo P. Os diamantes azuis, que conte\u00f1en boro, son un exemplo dun semicondutor natural de tipo P.\n\u00c9 dicir, o n\u00famero de electr\u00f3ns de conduci\u00f3n nun semicondutores de tipo N \u00e9 aproximadamente igual ao n\u00famero de impurezas pentavalentes presentes (ou mellor dito, a concentraci\u00f3n de electr\u00f3ns libres \u00e9 aproximadamente igual \u00e1 densidade de \u00e1tomos doantes). Da lei de acci\u00f3n de masas despr\u00e9ndese que:\nObviamente, relaci\u00f3ns similares son v\u00e1lidas para os semicondutores dopados de tipo P.\nUni\u00f3n P-N.\nUnha uni\u00f3n P-N pode ser creada dopando rexi\u00f3ns pr\u00f3ximas dun semicondutor con dopantes do tipo P e do tipo N. A uni\u00f3n comporta a nivelaci\u00f3n da enerx\u00eda de Fermi por compensaci\u00f3n de bandas. Se unha tensi\u00f3n positiva se aplica \u00e1 parte de tipo P, os buracos (os portadores maioritarios de carga positiva) son empuxados cara a uni\u00f3n. Ao mesmo tempo os electr\u00f3ns da parte de tipo N (os portadores maioritarios de carga negativa) son atra\u00eddos cara \u00e1 uni\u00f3n. Ao chegar \u00e1 uni\u00f3n os diferentes tipos de portadores de carga recomb\u00ednanse, por exemplo un electr\u00f3n cae a un buraco, emitindo un fot\u00f3n que pode ser visible (LED), ou ben os portadores de carga contin\u00faan o seu cami\u00f1o a trav\u00e9s do outro semicondutor ata chegar ao el\u00e9ctrodo oposto, a corrente pode circular e a s\u00faa intensidade var\u00eda de maneira exponencial respecto da tensi\u00f3n. En cambio, se revertemos a tensi\u00f3n, os buracos e electr\u00f3ns migran lonxe da uni\u00f3n, e esta conv\u00e9rtese en moi pouco condutiva, e por tanto a corrente el\u00e9ctrica non pode circular. Este comportamento asim\u00e9trico util\u00edzase especialmente para controlar a circulaci\u00f3n da corrente alterna.\nA uni\u00f3n P-N \u00e9 a base do compo\u00f1ente chamado d\u00edodo, que permite a circulaci\u00f3n da corrente el\u00e9ctrica s\u00f3 nunha direcci\u00f3n. De maneira similar, p\u00f3dese crear unha terceira zona de tipo P ou tipo N, formando as\u00ed tres zonas, que corresponden aos tres terminais do compo\u00f1ente co\u00f1ecido como transistor bipolar de uni\u00f3n ou BJT (do ingl\u00e9s \"Bipolar Junction Transistor\"), que presenta d\u00faas estruturas b\u00e1sicas: N-P-N ou P-N-P. Os dous semicondutores do mesmo tipo reciben o nome de \"emisor\" e \"colector\" mentres que o semicondutor situado entre o emisor e o colector denom\u00ednase \"base\" e presenta un grosor da orde dun micr\u00f3metro. Cando se polariza a uni\u00f3n emisor-base de maneira normal \u00e9 condutora, mentres que a uni\u00f3n base-colector non conduce. A\u00ednda as\u00ed a uni\u00f3n \u00e9 suficiente d\u00e9bil como para permitir a numerosos portadores de carga, procedentes do emisor fortemente dopado, atravesala antes de ter tempo de recombinarse. Atop\u00e1monos que o colector produce unha corrente controlada pola tensi\u00f3n da base.\nA corrente el\u00e9ctrica nos semicondutores.\nA corrente el\u00e9ctrica nos semicondutores pode ser debida tanto \u00e1 acci\u00f3n dun campo el\u00e9ctrico externo como \u00e1 presenza dun gradiente de concentraci\u00f3n de portadores de carga. O primeiro tipo de corrente \u00e9 a corrente el\u00e9ctrica cl\u00e1sica, denominada corrente de deriva, mentres que o segundo \u00e9 causado polo fen\u00f3meno da difusi\u00f3n el\u00e9ctrica.\nA densidade da corrente de difusi\u00f3n para os buracos e os electr\u00f3ns ser\u00eda:\nonde \"q\" \u00e9 a carga el\u00e9ctrica, formula_24 son constantes de difusi\u00f3n e a fracci\u00f3n representa exactamente o gradiente da concentraci\u00f3n (p, n) en funci\u00f3n da lonxitude.\nA corrente total nun semicondutor ser\u00e1 a suma destes dous tipos de corrente e ser\u00e1 descrita por medio dunha ecuaci\u00f3n denominada ecuaci\u00f3n deriva-difusi\u00f3n (\"drift-diffusion equation\"):\nonde formula_27 \u00e9 a mobilidade dos portadores de carga.\nOs coeficientes formula_28 son fen\u00f3menos termodin\u00e1micos e por tanto non son independentes entre eles, pero \u00e9 aplicable a ecuaci\u00f3n de campo de Einstein:\nonde formula_30 \u00e9 o equivalente en tensi\u00f3n da temperatura e vale formula_31, onde \"k\" \u00e9 a constante de Boltzmann e \"T\" a temperatura absoluta en kelvins.\nPureza e perfecci\u00f3n dos materiais.\nOs semicondutores con propiedades electr\u00f3nicas asegurables son dif\u00edciles de producir en masa porque a pureza qu\u00edmica e a perfecci\u00f3n da estrutura cristalina non son realizables. A presenza de impurezas en moi pequena cantidade pode afectar en grande medida \u00e1s propiedades do semicondutor, por tanto a pureza qu\u00edmica que se require \u00e9 moi alta. As t\u00e9cnicas para conseguir esta pureza incl\u00faen o refinamento zonal, onde parte dun cristal s\u00f3lido \u00e9 fundido. As impurezas te\u00f1en tendencia a concentrarse nas rexi\u00f3ns fundidas, deixando o material s\u00f3lido m\u00e1is puro. Un alto nivel de perfecci\u00f3n no cristal \u00e9 tam\u00e9n necesario, posto que erros na estrutura do cristal como dislocaci\u00f3ns e maclas, poden crear certos niveis de enerx\u00eda entre a banda de valencia e a de conduci\u00f3n, interferindo coas propiedades electr\u00f3nicas do material. Erros como estes son causa maioritaria de defectos de fabricaci\u00f3n. Canto m\u00e1is grande \u00e9 o cristal, m\u00e1is complexo \u00e9 conseguir a pureza que se require. Actualmente os procesos de produci\u00f3n en serie utilizan cristais de seis polgadas de di\u00e1metro (152.4\u00a0mm) que se fan crecer como cilindros e c\u00f3rtanse en rebandas.\nTipo de semicondutores.\nOs semicondutores utilizados en microelectr\u00f3nica poden ser clasificados en dous grupos, os elementos semicondutores e os compostos semicondutores. Os elementos semicondutores incl\u00faen os que te\u00f1en catro electr\u00f3ns de valencia, por exemplo, o silicio (Se) ou o xermanio (Ge). O grupo de compostos semicondutores comprenden os compostos que te\u00f1en unha media de catro electr\u00f3ns de valencia. Est\u00e1n formados por elementos dos grupos 13 e 15 da t\u00e1boa peri\u00f3dica, ser\u00edan exemplos o arseniuro de galio (GaAs), o antimoniuro de indio (InSb), e por elementos dos grupos 2, 12 e 16, como o seleniuro de zinc (ZnSe) ou o sulfuro de cadmio (CdS).\nAdemais destes semicondutores m\u00e1is habituais, tam\u00e9n hai outros como o cloruro de cobre (II). Mesmo hai materiais que non te\u00f1en unha valencia mediana de catro electr\u00f3ns que poden ser considerados como semicondutores se te\u00f1en unha resistividade m\u00e1is grande que 10\u22124 \u03a9\u00b7m e m\u00e1is pequena que 106 \u03a9\u00b7m. Un grupo prometedor de novos semicondutores son os semicondutores org\u00e1nicos ou os transistores org\u00e1nicos de efecto campo.\nsemicondutores semimagn\u00e9ticos.\nOs semicondutores semimagn\u00e9ticos pertencen ao grupo dos compostos semicondutores. Tr\u00e1tase de compostos nos que un i\u00f3n foi substitu\u00eddo, por exemplo por manganeso. Unha caracter\u00edstica destes materiais semimagn\u00e9ticos \u00e9 que presentan un efecto Zeeman moi importante. Estes materiais reciben a denominaci\u00f3n de semicondutores magn\u00e9ticos dilu\u00eddos (\"diluted magnetic semicondutors\") en referencia ao seu d\u00e9bil magnetismo.\nSemicondutores org\u00e1nicos.\nEn xeral, os compostos org\u00e1nicos son electricamente illantes, as mol\u00e9culas e os pol\u00edmeros presentan un sistema conxugado de ligaz\u00f3ns, composto por dobres ligaz\u00f3ns, triplas no caso dos aneis arom\u00e1ticos, a pesar de que estes \u00faltimos poden ser condutores e util\u00edzanse como semicondutores org\u00e1nicos. A primeira vez que isto foi observado foi en 1976 no poliacetileno, un pol\u00edmero lineal que presenta ligaz\u00f3ns alternas dobres e covalentes simples (\u2026C=C\u2212C=C\u2212C\u2026). Este material pl\u00e1stico eng\u00e1dese a outro aceptador de electr\u00f3ns como o cloro, o bromo ou o iodo (dopaxe oxidativo), co que hai buracos adicionais dispo\u00f1ibles. Coa adici\u00f3n dun doante de electr\u00f3ns como o sodio (dopaxe redutivo) o pl\u00e1stico recibe electr\u00f3ns adicionais. Grazas \u00e1 dopaxe rompen as ligaz\u00f3ns dobres e aparece unha banda continua de conduci\u00f3n: o pol\u00edmero orixinal que non era condutor conv\u00e9rtese en condutor. Unha l\u00e1mina delgada de pl\u00e1stico (entre 5\u00a0nm e 1\u00a0\u00b5m de groso) permite formar unha capa electricamente continua.\nProcura europea.\nnO mes de setembro do 2009 a Uni\u00f3n Europea puxo en marcha o programa IMPROVE (\"Implementing Manufacturing Science Solutions to Increase Equipment Productivity and Fab Performance\"), o primeiro proxecto de procura europea co obxectivo de conseguir mellorar a eficacia da industria dos semicondutores. O programa busca a asociaci\u00f3n entre os produtores europeos de semicondutores e os grandes institutos de investigaci\u00f3n, universidades e produtores de software da Uni\u00f3n, durante o 2009 participaban 35. A duraci\u00f3n do programa \u00e9 ata o 2011 e os seus tres eixos principais son:\nIndustria.\nA lista seguinte mostra os principais fabricantes de semicondutores do ano 2007, en termos de % de mercado:"}
{"id": "207402", "revid": "1131", "url": "https://gl.wikipedia.org/wiki?curid=207402", "title": "The Fear of Freedom", "text": "The Fear of Freedom (\"O medo \u00e1 liberdade\") \u00e9 un libro de Erich Fromm publicado en 1942, no cal trata de explicar a crise contempor\u00e1nea da civilizaci\u00f3n occidental, relacionada coa liberdade do home.\nAn\u00e1lise da obra.\nEsta obra forma parte dun estudo mais amplo acerca da estrutura do car\u00e1cter do home moderno e dos problemas que observa Fromm na interacci\u00f3n dos factores sociol\u00f3xicos e psicol\u00f3xicos, no que traballa o autor nos anos 30. Decidiu dedicarse ao que \u00e9 o tema principal desta obra: o significado da liberdade para o home moderno, inclu\u00edndo os factores que principalmente non permiten o desenvolvemento desta.\nA tese que defende o pensamento de Fromm nesta obra \u00e9 principalmente que o home moderno, liberado dos lazos da sociedade preindividualista, non puido lograr a liberdade. A noci\u00f3n de liberdade que se emprega nesta obra non \u00e9 en sentido positivo de \"liberdade para\", sen\u00f3n no sentido negativo de \"liberdade de\", \u00e9 dicir liberdade da determinaci\u00f3n instintiva para actuar todo isto no contexto de que a existencia do home e a liberdade son inseparables dende un principio. E foi as\u00ed na realizaci\u00f3n do seu ser individual. A an\u00e1lise do que Fromm di sobre estes mecanismos de evasi\u00f3n p\u00f3dense explicar tomando un dos patr\u00f3ns ou definici\u00f3ns de sanidade con respecto \u00e1 interacci\u00f3n social que menciona a psicolox\u00eda. O san pode definirse de d\u00faas maneiras: socialmente e individualmente. Unha persoa sa ou normal socialmente \u00e9 aquela capas de cumprir co papel social que lle toca desempe\u00f1ar, e ademais cando \u00e9 capas da reproduci\u00f3n, vale dicir, formar unha familia. Dende o punto de vista individual, en cambio, a persoa sa \u00e9 aquela que logra un grao \u00f3ptimo de expansi\u00f3n e felicidade individuais. na maior\u00eda das sociedades non se dan as condici\u00f3ns para que se cumpran ambas as d\u00faas posibilidades. Frecuentemente acontece que para que algu\u00e9n poida adaptarse \u00e1 sociedade (\u00e9 dicir sexa san socialmente) debe sacrificar o seu eu individual, a s\u00faa expansi\u00f3n e felicidade individuais. Precisamente o neur\u00f3tico \u00e9 aquel que non esta disposto a someter completamente o seu eu nesta loita. Dende logo que o seu intento por salvar o seu eu individual non tivo \u00e9xito, e en lugar de expresar a s\u00faa personalidade creadoramente, busco a salvaci\u00f3n nos s\u00edntomas neur\u00f3ticos, retra\u00e9ndose nunha vida de fantas\u00eda. Dende esta perspectiva o neur\u00f3tico seria mais san que a persoa que sacrifico a s\u00faa individualidade no seu af\u00e1n de adaptarse socialmente.\nA definici\u00f3n dos mecanismos de evasi\u00f3n nomeados neste libro por Fromm son:\nA evoluci\u00f3n hist\u00f3rica que prop\u00f3n o autor s\u00e9rvenos para aplicar o pensamento de Fromm sobre a liberdade en feitos e movementos ideol\u00f3xicos da historia que se van intimamente relacionados porque levan consigo os mesmos t\u00f3picos, a busca e evasi\u00f3n da liberdade."}
{"id": "207408", "revid": "85894", "url": "https://gl.wikipedia.org/wiki?curid=207408", "title": "Caserta", "text": "Caserta \u00e9 unha cidade italiana de 78 .872 habitantes, capital da provincia de Campania. A cidade \u00e9 co\u00f1ecida pola s\u00faa impresionante Reggia Borbonica (Palacio Real de Borb\u00f3n) inclu\u00eddo no Patrimonio Mundial da UNESCO desde 1997. Caserta est\u00e1 ligada urbanisticamente con outros municipios, inclu\u00edndo Santa Mar\u00eda Capua Vetere e Marcianise, un importante centro industrial.\nXeograf\u00eda.\nA cidade de Caserta incl\u00fae, ademais da capital, at\u00e9 23 aldeas, cubrindo unha superficie total de 56\u00a0km\u00b2. Entre elas podemos citar Leucio, miradoiro famoso das f\u00e1bricas reais de seda, e Casertavecchia, co seu castelo medieval e a catedral, de estilo mouro-rom\u00e1nico.\nEst\u00e1 situado no medio da r\u00faa Samnita, o cami\u00f1o constru\u00eddo polos Borb\u00f3ns.\nHistoria.\nPietra romana (\"Casertavecchia\").\nA cidade de Caserta ten orixes antigas e incertas. A \u00e1rea na que foi constru\u00eddo o pazo forma parte dunha \u00e1rea natural de importancia arqueol\u00f3xica, onde os etruscos, os samnitas e os romanos deixaron vestixios da s\u00faa presenza.\nOs achados que se atoparon, incluso nos barrios perif\u00e9ricos da cidade, testemu\u00f1an un pasado moi remoto. Crese que a vila medieval naceu sobre as ru\u00ednas do antigo \"Saticulae\".\nEra unha necr\u00f3pole do s\u00e9culo V a.C., e sobre o 423 a.C. foi conquistada polos samnitas baixo o nome de Cal\u00e1tia. No 211 d.C. estaba en contra dos romanos e a favor de An\u00edbal. Este foi condenado pola expropiaci\u00f3n, o que significou a fragmentaci\u00f3n da terra en grandes parcelas. No s\u00e9culo VIII, foi destru\u00edda polos lombardos de Capua Pando para traballar en Raptor onde no 863 foi constru\u00edda unha torre como s\u00edmbolo de conquista.\nOrixes de Longobardi.\nO centro xa exist\u00eda no per\u00edodo lombardo, e form\u00e1rase en torno a unha torre de vix\u00eda e defensa agora integrada no edificio do Concello, que xa fora palacio dos Condes de Caserta e residencia real. De feito, o centro actual situado en torno \u00e1 Praza Vanvitelli, daquela o mercado, foi chamado a Torre por mor da presenza do edificio lombardo que est\u00e1 situado no noroeste do mesmo.\nAs\u00ed, case repetindo a estrutura das cidades romanas e vilas t\u00edpicas da concepci\u00f3n iluminista da actual cidade, Caserta xa era cidade natal e sede dun bispado. O n\u00facleo urbano foi trasladado aqu\u00ed no s\u00e9culo XVI, no que foi chamado a Torre.\nA cidade era co\u00f1ecida polo seu mercado e polo pazo de Acquaviva, que os condes de Caserta herdaron no 1511 a partir das contas de Ratta, e ampliaron o edificio renacentista cunha torre fortificada e cun xard\u00edn que impresionara a moitos viaxeiros do s\u00e9culo XVI e do s\u00e9culo XVII.\nTorre do campanario de Casertavecchia.\nNa \u00e9poca medieval o centro de Caserta era a Casertavecchia actual, situada a 401 metros de altura. Importante centro episcopal, co Pazo do Bispo, unha catedral e un campanario con c\u00fapula adxunta de estilo rom\u00e1nico da Sicilia-\u00e1rabe. O pazo foi constru\u00eddo ao redor do ano 1100, mentres que data de 1200 a construci\u00f3n da igrexa. Casertavecchia, coa construci\u00f3n do Pazo, perdeu cada vez m\u00e1is importancia, xa que se trasladaron \u00e1 nova cidade, primeiro todas as actividades comerciais, e finalmente o bispado, encontrando aloxamento nun edificio situado preto de Falciano e logo nun edificio no actual Corso Trieste. Os lombardos exerc\u00edan o poder a trav\u00e9s dos Ducados, un dos m\u00e1is influentes, foi o ducado de Benevento. Ata o s\u00e9culo IX, Casertavecchia rexistrou un aumento significativo da s\u00faa poboaci\u00f3n. Xunto con isto produciuse un maior auxe da vida urbana e levant\u00e1ronse a Catedral, constru\u00edda polo bispo Ranulfo, o Palacio Episcopal e outros edificios p\u00fablicos importantes. Durante este per\u00edodo comezouse a traballar na torre e engadiuse o castelo e a torre cil\u00edndrica, chamada \"Maschio\". En 1294 a cidade ti\u00f1a un novo se\u00f1or, Goffredo Caetani, irm\u00e1n do Papa Bonifacio VIII. Logo, en 1310 pasou a mans de Diego de Catal\u00e1n Lahart, mencionado no sexto d\u00eda no Decamer\u00f3n de Boccaccio.\nUtop\u00eda de Fernando: Caserta.\nAo final de 1700 o Rei Fernando IV constru\u00edu en San Leucio unha residencia real cunha f\u00e1brica anexa, utilizada para a produci\u00f3n da seda. Ao lado do Pazo de Belvedere, contaba cun encantador xard\u00edn italiano na parte traseira e dianteira, e a impresionante vista sobre o Golfo de N\u00e1poles e Caserta.\nClima.\nNa zona de Caserta hai unha zona chaira moi grande que afecta directamente ao clima. Esta chaira est\u00e9ndese dende a costa ata as monta\u00f1as que a rodean, benefici\u00e1ndose das influencias mari\u00f1as que contrib\u00faen a crear un clima suave durante todo o ano.\nPatrimonio.\nReggia di Caserta.\nA Reggia di Caserta, ou Palacio Real de Caserta, \u00e9 unha mansi\u00f3n hist\u00f3rica que pertenceu \u00e1 familia real da dinast\u00eda Borb\u00f3n de N\u00e1poles, e foi proclamada Patrimonio da Humanidade pola UNESCO en 1997.\nO complexo do palacio real, cos seus xard\u00edns de 3,5\u00a0km de lonxitude, \u00e9 un dos edificios m\u00e1is grandes da Europa do s\u00e9culo XVIII, cando foi reconstru\u00eddo polo ent\u00f3n rei de N\u00e1poles e futuro rei de Espa\u00f1a, Carlos III.\nAdemais, en 2009, o parque do Palacio Real ga\u00f1ou o premio como o m\u00e1is fermoso de Italia. O Palacio Real de Caserta \u00e9 o maior palacio real do mundo. Ten unha superficie de 47 000 metros cadrados, 1 200 cuartos, 1 742 fiestras, 34 escaleiras e un parque de 12 000 000 de metros cadrados. En 1997 foi declarada Patrimonio da Humanidade pola UNESCO. O Palacio Real de Caserta e Versalles te\u00f1en moito en com\u00fan. A residencia real francesa estaba rematada case 70 anos antes cando Carlos de Borb\u00f3n, rei de N\u00e1poles, decidiu constru\u00edr o Palacio Real de Caserta. Corr\u00eda 1751 e o soberano que despois ser\u00eda Carlos III de Espa\u00f1a pensou na zona de Caserta como o lugar m\u00e1is axeitado, situado a 20 km da capital N\u00e1poles (igual que Versalles de Par\u00eds). O Palacio Real de Caserta foi a \u00faltima grande obra barroca en Italia. O proxecto foi confiado ao talentoso arquitecto napolitano de orixes holandesas Luigi Vanvitelli. Foi el quen dese\u00f1ou o maxestoso proxecto do pazo que foi aceptado de inmediato polo rei Carlos. Vanvitelli morreu en 1773 e non puido ver rematada a s\u00faa grandiosa obra, que ser\u00e1n rematado polo seu fillo Carlo. As primeiras obras de construci\u00f3n do pazo real comezaron o 20 de xaneiro de 1752, o aniversario do rei. Remataron varias d\u00e9cadas despois. Os interiores do Palacio Real son luxosos e elegantes. O mobiliario e os frescos foron realizados polos mellores artistas do reino. Un dos interiores m\u00e1is fermosos do Palacio Real de Caserta, a Capela Palatina, foi creado e decorado persoalmente por Vanvitelli. O Court Theatre est\u00e1 considerado unha aut\u00e9ntica xoia da arquitectura do s\u00e9culo XVIII que inspirou os mellores teatros europeos.\nDuomo di Casertavecchia.\nA Catedral de Casertavecchia \u00e9 o edificio relixioso m\u00e1is bonito e importante da cidade de Caserta. Est\u00e1 situado na vila medieval de Casertavecchia, hoxe un suburbio de Caserta constru\u00eddo a partir de 1113 polo Bispo Ranulf e rematado en 1153.\nTen un gran valor art\u00edstico e hist\u00f3rico por mor dos diferentes estilos cos que foi constru\u00eddo: o estilo siciliano, o normando, o \u00e1rabe e, finalmente, o rom\u00e1nico.\nGastronom\u00eda.\n\u00c9 famosa a suave mozzarella de b\u00fafala, producida artesanalmente. P\u00f3dese encontrar nas formas m\u00e1is orixinais, dende redonda ata trenzada. O seu nome deriva do termo italiano \u201cmozzare\u201d, pola caracter\u00edstica forma redondeada que lle daban os queixeiros. \u00c9 un queixo fresco, suave e lixeiramente salgado."}
{"id": "207412", "revid": "1888", "url": "https://gl.wikipedia.org/wiki?curid=207412", "title": "O medo \u00e1 liberdade", "text": ""}
{"id": "207424", "revid": "22570", "url": "https://gl.wikipedia.org/wiki?curid=207424", "title": "Gullbringus\u00fdsla", "text": "Gullbringusysla \u00e9 un dos vinte e tres condados de Islandia. Este condado est\u00e1 situado no suroeste de Islandia.\nXeograf\u00eda.\nGullbringus\u00fdsla est\u00e1 situado no suroeste de Islandia, na rexi\u00f3n de Su\u00f0urnes. Ten unha extensi\u00f3n de 1.216 quil\u00f3metros cadrados e a s\u00faa altitude media \u00e9 de 236 msnm. O seu fuso horario \u00e9, ao igual que o resoto do pa\u00eds o Atlantic/Reykjavik.\nDemograf\u00eda.\nNos 1.216 quil\u00f3metros cadrados viven 255.604 habitantes, o que sup\u00f3n unha densidade de poboaci\u00f3n de 210,20 habitantes por quil\u00f3metro cadrado."}
{"id": "207426", "revid": "25871", "url": "https://gl.wikipedia.org/wiki?curid=207426", "title": "Siddhartha", "text": "Siddhartha \u00e9 unha novela escrita por Hermann Hesse en 1922. \nArgumento.\n\u00c9 a historia do fillo dun brahmana que emprende o seu propio cami\u00f1o na busca do Atman. Entre os Samanas aprende que o co\u00f1ecemento p\u00f3dese transmitir, pero a sabedor\u00eda non, reco\u00f1\u00e9cese home entre os homes, pasa de ser ermit\u00e1n a un rico comerciante, descobre os praceres da carne, as paix\u00f3ns dos homes-nenos e o xogo, ata encherse do Sansara para novamente buscar o co\u00f1ecemento na soidade escoitando o r\u00edo e o barqueiro que lle ensina que todo regresa. Tam\u00e9n \u00e9 a historia de Govinda e o seu propio cami\u00f1o ao mesmo fin, o co\u00f1ecemento. \"Todo fl\u00fae e regresa, inclu\u00eddo ti\" d\u00edxolle un d\u00eda o barqueiro a Siddhartha e el comprobar\u00eda este ensino ao separarse e encontrar en cada etapa o seu amigo Govinda.\nCap\u00edtulos.\nO fillo do brahmana.\n\u00c9 a introduci\u00f3n ao libro, onde o autor nos presenta a Siddhartha, o personaxe principal e ten o seu amigo Govinda. Despois de adquirir os co\u00f1ecementos do pai e decatarse de que a pesar das meditaci\u00f3ns, as ofrendas e a concentraci\u00f3n o seu esp\u00edrito non est\u00e1 satisfeito, repara nuns humildes Samanas que est\u00e1n no lugar, informa ao seu amigo da decisi\u00f3n de partir con eles, nun principio enfr\u00f3ntase \u00e1 negativa do pai, quen finalmente cede ante a firme decisi\u00f3n do fillo. \u00cb aqu\u00ed onde Siddhartha empezar\u00e1 a busca do seu propio cami\u00f1o; Govinda decide acompa\u00f1alo. \nOs Samanas.\nPola tarde do mesmo d\u00eda alcanzaron aos ascetas Samanas, ofreceron unirse a eles, despois de ser aceptados xaxuaron, primeiro por quince d\u00edas, despois por 28. Instru\u00eddos polo m\u00e1is vello dos Samanas aprenderon coa meditaci\u00f3n a ser pacientes, a afastarse da dor e ser un coa natureza; non obstante Siddhartha encontr\u00e1base insatisfeito. Despois de tres anos de aprendizaxe chega a eles o rumor de Gotama, o Sublime, o Buda, quen lograra deter o ciclo das reencarnaci\u00f3ns, esta vez foi Govinda quen comentou os desexos de co\u00f1ecer ao sublime, Siddhartha deixara de crer nos co\u00f1ecementos transmitidos polos mestres, falaron cos Samanas e partiron a co\u00f1ecer a Gotama.\nGotama.\nCos relatos contados os dous mozos chegaron ata o xard\u00edn de Anathapindika, onde o Sublime predicaba a s\u00faa doutrina para liberar o home do sufrimento, despois de escoitala Govinda decide unirse ao grupo de disc\u00edpulos, ao d\u00eda seguinte Siddhartha pide un minuto a Gotama, sinala que a s\u00faa doutrina logrou encontrar o sentido do universo a relaci\u00f3n de cada unha das cousas, m\u00e1is al\u00e1 dos deuses, que non obstante ten un punto de quebra, Gotama acepta que existe tal, reco\u00f1ece a intelixencia de Gotama e non obstante adv\u00edrtelle non esaxerar na busca do seu cami\u00f1o, no cal as palabras non son sen\u00f3n iso, mais non o fin. Siddhartha desp\u00eddese de Govinda reco\u00f1ecendo que este encontrou o seu propio sendeiro.\nEspertar.\nSiddhartha abandona o bosque, ao facelo dec\u00e1tase que de algo morreu para el, o seu pasado quedou atr\u00e1s. Reflexiona sobre os seus sentimentos, dec\u00e1tase que buscaba nos mestres algo que non pod\u00edan darlle, o seu Eu e non obstante non aceptaba ning\u00fan texto, nin ensino de antem\u00e1n pens\u00e1ndoo falsa ou dubidoso, agora comprendeu que non se desde\u00f1a un texto cuxo sentido se busca penetrar, hai que amalo. Siddhartha comprende que agora \u00e9 un home, d\u00e1se conta de que non ten casa, amigos, do que ata agora non se decatara, sabe que \u00e9 o estremecemento do espertar, co\u00f1ece o seu Eu, con este co alicerce lev\u00e1ntase, cami\u00f1a sen saber onde, s\u00f3 sabe que non ser\u00e1 \u00e1 s\u00faa casa, \u00e1 casa do seu pai.\nKamala.\nA cada paso Siddhartha aprend\u00eda algo novo, contemplaba o mundo co inxenuo pensamento de quen non busca outra cousa sen\u00f3n gozalo, todo estaba a\u00ed antes pero agora todo lle parec\u00eda belo, chegou \u00e1 beira dun r\u00edo, pasou a noite cun barqueiro quen lle recordou a Gotama, pensou nel, en como un d\u00eda escoitou a s\u00faa voz interior e non necesitou de xax\u00fans nin fantas\u00eda, s\u00f3 someterse ao seu Eu que \u00e9 tam\u00e9n o Atman en todas as partes. Ao d\u00eda seguinte pediulle ao barqueiro que o levase \u00e1 outra beira do r\u00edo, non ti\u00f1a que pagalo, o barqueiro dille que o r\u00edo lle ensinou que todo regresa, inclu\u00eddo el.\nAo mediod\u00eda chegou a unha aldea, nela co\u00f1ece a unha fermosa cortes\u00e1, Siddhartha arranxa os cabelos, p\u00eddelle ser instru\u00eddo por ela na arte en que ela \u00e9 mestra, Kamala dille que para ser amigo dela se requiren vestidos riqueza e regalos para ela, Siddhartha sabe que aprendeu tarefas m\u00e1is dif\u00edciles. Kamala v\u00edsteo con roupas novas e pres\u00e9ntao ao mercador m\u00e1is rico, Kamaswami; acons\u00e9llao como debe de comportarse con este e utilizar os co\u00f1ecementos que pos\u00fae.\nEntre os homes.\nKamaswami encarg\u00e1balle os contratos m\u00e1is importantes, a s\u00faa correspondencia e consultaba con el os negocios importantes, mesmo nas perdas e nas ganancias. Siddhartha tomaba isto como un xogo que lle proporcionaba di\u00f1eiro para Kamala, r\u00edase da xente que acud\u00eda a el para roubalo, sempre escoitaba as persoas, v\u00eda a xente como nenos entregados \u00e1s s\u00faas paix\u00f3ns, sempre sent\u00edndose superior a eles.\nSansara.\nDurante longo tempo viviu entre a riqueza, saboreou o poder, como Kamala o adivi\u00f1ase, el permanec\u00eda Samana no seu coraz\u00f3n, a xente acud\u00eda a el pero s\u00f3 Kamala era admitida na s\u00faa intimidade. As ensinanzas dos mestres eran un vago recordo, pronto o seu coraz\u00f3n se invadiu de envexa a aqueles que se entregaban \u00e1s s\u00faas paix\u00f3ns, asimilou a puerilidade dos homes, a importancia que lle atribu\u00edan \u00e1 existencia, a paix\u00f3n nos seus praceres. O pracer, a cobiza, a indolencia, o amor \u00e1 riqueza, chegou a adquirir reputaci\u00f3n de xogador temible.\nUnha noite deuse conta de que se entregara a un xogo infantil chamado Sansara, querendo ser un home entre os homes, meditou todo o d\u00eda, rompeu os lazos que o un\u00edan ao material e en menos dunha hora emprendeu o cami\u00f1o.\nAs beiras do r\u00edo.\nCami\u00f1ou ata o r\u00edo onde anos atr\u00e1s un barqueiro o transportara, chegou ao desexo de noxo e morte, ata caer rendido xunto ao r\u00edo, ao espertar reco\u00f1eceu a Govinda coidando o seu sono, Falaron, despois despediuse como se despide de algu\u00e9n de li\u00f1axe. Sab\u00edase peregrino, agora a fame afect\u00e1bao, non obstante, decidiu quedar xunto ao r\u00edo.\nO barqueiro.\nEncontrou o barqueiro que alg\u00fan d\u00eda o levara do outro lado do r\u00edo, platicou longo tempo con Vasudeva, o barqueiro e deuse conta de que o r\u00edo lle falara e aceptou a compa\u00f1\u00eda de Siddhartha para aprender do r\u00edo. Nese tempo aprendeu do r\u00edo e de Vasudeva e a xente sorprend\u00edase dos barqueiros e chegaban de varios lugares a co\u00f1ecer os dous sabios. Ning\u00fan dos dous levaba conta do tempo, os disc\u00edpulos de Gotama chegaron ao r\u00edo para ser transportados porque o seu fin estaba pr\u00f3ximo. Kamala tam\u00e9n quixo ir cara ao Buda, no cami\u00f1o foi mordida por unha serpe, o seu fillo Siddhartha e ela correron cara ao embarcadoiro dos dous barqueiros; Siddhartha reco\u00f1eceu a Kamala e comprendeu que este neno era o seu fillo. \u00c1 morte de Kamala Vasudeva tam\u00e9n aceptou ao fillo de Siddhartha.\nO fillo.\nO neno de once anos era consentido, Siddhartha esperaba que co tempo o comprendese, pero non sucedeu, tampouco se acostumou \u00e1 vida dos barqueiros, nin \u00e1 s\u00faa dieta de arroz e pl\u00e1tano, o r\u00edo e Vasudeva sab\u00edan que as loucuras cometidas polo pai non aforrar\u00edan as do fillo, Siddhartha sab\u00eda que o sentimento polo seu fillo, esa paix\u00f3n era o Sansara. Representaba unha loucura a\u00ednda por soportar, non obstante o seu fillo non ti\u00f1a o mesmo sentimento e un d\u00eda partiu coa balsa e foron vans os esforzos do pai por encontralo.\nOm.\nSiddhartha transportaba aos homes cos seus fillos, miraba a estes sen a presunci\u00f3n de antes, m\u00e1is ben como algo digno de ser admirado, non obstante no seu coraz\u00f3n sent\u00eda a esgazadura de ter perdido o seu fillo, unha tarde falando con Vasudeva decidiron escoitar ao r\u00edo, Siddhartha escoitouno como algo novo, como algo que nunca escoitara, viu nel reflectido o seu rostro, como o do seu pai cando partiu cos Samanas, pouco a pouco o o seu pai e o seu fillo eran un, que flu\u00edan co r\u00edo, igual que Kamala, todo flu\u00eda en harmon\u00eda, Siddhartha encontrou a sabedor\u00eda verdadeira que tanto buscara noutro tempo, Vasudeva pediu retirarse porque era a s\u00faa hora, radiante partiu ao bosque.\nGovinda.\nGovinda chegou ata os xard\u00edns que nun tempo pertenceran a Kamala, a\u00ed escoitou dun barqueiro sabio e decidiu seguir o sendeiro ata el, Siddhartha reco\u00f1eceuno, platicaron sobre o co\u00f1ecemento que pode ser transmitido, non as\u00ed a sabedor\u00eda, sobre a inexistencia das verdades \u00fanicas, sobre o tempo continuo e a perfecci\u00f3n en cada instante, sobre a inexistencia do pecado para o esp\u00edrito. Sobre amar as cousas, non as\u00ed as palabras coas que se comunican as cousas, as doutrinas. Ao despedirse Govinda pediu unha palabra, algo que puidese levar consigo, Siddhartha pediulle que se achegase, Govinda bico a fronte do anci\u00e1n, viu os rostros da xente, dun peixe, un asasinato, cabezas de animais, crocodilos, moitas imaxes, todas flu\u00edndo, ningunha morr\u00eda sen\u00f3n se transformaba, renacendo sempre con nova aparencia, f\u00f3ra do tempo sen saber se a s\u00faa visi\u00f3n durou un segundo a un s\u00e9culo, Siddhartha s\u00f3 sorr\u00eda cunha paz que lle cara a id\u00e9ntico ao Ser perfecto.\nNarrador.\nO narrador est\u00e1 en terceira persoa omnisciente durante toda a narraci\u00f3n, pero hai unha gran presenza de di\u00e1logos entre os personaxes o cal lle d\u00e1 \u00e1 narraci\u00f3n a capacidade de parecer m\u00e1is v\u00edvida.\nTempo e espazo.\nEn canto ao tempo parece ser impreciso dado que as tradici\u00f3ns da India son moi similares a trav\u00e9s de case toda a s\u00faa historia sobre todo nas vilas pequenas, pero por referencia hist\u00f3rica supostamente se desenvolve nos tempos do buda (Gautama Buda, que \u00e9 supostamente o iluminado que co\u00f1ece Siddhartha, por ora parte \"Siddhartha\" \u00e9 ao parecer o outro nome de Buda) os cales non se co\u00f1ecen con exactitude, pero os budistas modernos afirman que \u00e9 entre 623 a.C. (nacemento) e 543 a.C. (morte). En canto ao espazo xa se manifestou que acontece na India pero en canto aos lugares visitados pola \u00e9poca non se poder\u00eda aseverar un lugar espec\u00edfico, os bosques e exteriores com\u00fans, como regueiros e r\u00edos, est\u00e1n tam\u00e9n presentes."}
{"id": "207427", "revid": "98629", "url": "https://gl.wikipedia.org/wiki?curid=207427", "title": "Fender Duo-Sonic", "text": "A Fender Duo-Sonic \u00e9 unha guitarra el\u00e9ctrica fabricada por Fender como un instrumento de estudio. Conta con d\u00faas pastillas sinxelas e un interruptor vertical no corno inferior do corpo para seleccionar a pastilla ou unha combinaci\u00f3n de \u00e1mbalas d\u00faas. A Duo-Sonic conta coas t\u00edpicas t\u00e9cnicas de fabricaci\u00f3n de Fender, cun mastro de pradairo parafusado ao corpo. A ponte \u00e9 fixa e ten unha escala menor que os modelos est\u00e1ndar ao estar destinado a guitarristas principiantes m\u00e1is novos e a int\u00e9rpretes con mans m\u00e1is pequenas.\nDese\u00f1o orixinal (1956-1959).\nA Fender Duo-Sonic foi introducida en 1956. Ao igual que a Musicmaster, intruducida poucos meses antes, ten unha estrutura b\u00e1sica pero efectiva e unha escala de 22,5 polgadas (as guitarras est\u00e1ndar de Fender ti\u00f1an unha escala de 25,5) e custaba 149,50 d\u00f3lares. O modelo orixinal s\u00f3 estaba dispo\u00f1ible nunha cor marr\u00f3n clara chamada \"Desert Sand\" (area do deserto) e ti\u00f1a un diapas\u00f3n de pradairo con 20 trastes e un mastro cun leve perfil en \"V\". Tam\u00e9n levaba un placa de aluminio anonizado dourada que axudaba a apantallar as pastillas e a electr\u00f3nica das interferencias.\nSegunda versi\u00f3n (1959-1964).\nEn 1959 a Duo-Sonic pasou por un lavado de cara. O cambio m\u00e1is significativo foi o cambio do diapas\u00f3n de pradairo por un de palisandro, seguindo os cambios realizados noutros modelos de fender dese tempo. Outro importante cambio foi a substituci\u00f3n da placa de aluminio anonizado por un golpeador de pl\u00e1stico. Nun principio esta segunda versi\u00f3n s\u00f3 estivo dispo\u00f1ible en \"Desert Sand\", por\u00e9n, o cor canela usado agora era significativamente m\u00e1is escuro que o usado no primeiro modelo. En 1961 estivo dispo\u00f1ible unha nova cor, \"Sunburst\". A mediados de 1961 a cor \"Desert Sand\" foi descartada e en 1963 a \"Sunburst\" correu a mesma sorte, sendo substitu\u00edda polo branco.\nTerceira versi\u00f3n - Duo-Sonic II (1964-1968).\nEn 1964 a Duo-Sonic foi re-dese\u00f1ada base\u00e1ndose na Fender Mustang, que se engadira recentemente \u00e1 li\u00f1a de modelos de estudo, pero sen o seu vibrato. As guitarras para estudantes agora contaban con corpos m\u00e1is grandes e lixeiramente desprazados, mastros con diapas\u00f3ns de palisandro e caravilleiros m\u00e1is grandes, e con golpeadores de pl\u00e1stico cos controis de ton e volume montados en placas diferentes. A selecci\u00f3n de pastillas foi movido e colocado enriba das mesmas tanto na Duo-Sonic como na Mustang, e utilizaba dous interruptores de tres posici\u00f3ns. A este redese\u00f1o tam\u00e9n se lle engadiu a opci\u00f3n da escala de 24 polgadas, ademais da de 22,5. O novo modelo foi bautizado como Duo-Sonic II, e ademais de en branco estivo dispo\u00f1ible nas cores \"Daphne Blue\" e \"Dakota Red\".\nReedici\u00f3ns.\nEn 1993 Fender lanzou unha reedici\u00f3n fabricada en M\u00e9xico da Duo-Sonic nunha escala de 22,5 polgadas. Estivo dispo\u00f1ible en negro, \"torino red\" e \"arctic white\" e custaba 259.99 d\u00f3lares. Deixouse de fabricar no ano 1997 pero lanzouse novamente como un modelo Squier Affinity de fabricaci\u00f3n chinesa dende 1998 ata 1999.\nEn 2008 a Duo-Sonic foi lanzada novamente por Squier dentro da s\u00faa serie de guitarras \"Classic Vibe\". Asemell\u00e1base moito ao modelo dos anos 50, e ti\u00f1a un diapas\u00f3n de pradairo semellante ao do modelo orixinal, un golpeador dourado e un corpo en cor \"Desert Sand\". Entre as diferenzas estaba o material usado para o corpo, que desta vez era de tileiro ou o mastro de 24 polgadas con forma de \"C\"."}
{"id": "207428", "revid": "98629", "url": "https://gl.wikipedia.org/wiki?curid=207428", "title": "Su\u00f0ur-\u00deingeyjars\u00fdsla", "text": "Su\u00f0ur-\u00deingeyjars\u00fdsla \u00e9 un dos vinte e tres condados de Islandia. Est\u00e1 situado ao norte do pa\u00eds.\nXeograf\u00eda.\nSu\u00f0ur-\u00deingeyjars\u00fdsla est\u00e1 situado ao norte de Islandia, na rexi\u00f3n de Nor\u00f0urland Eystra. Limita cos condados de Nor\u00f0ur-\u00deingeyjars\u00fdsla ao nordeste, Nor\u00f0ur-M\u00falas\u00fdsla ao leste, Eyjafjar\u00f0ars\u00fdsla ao oeste e Rang\u00e1rvallas\u00fdsla ao sur, as\u00ed como coas cidades independentes de Akureyri (noroeste) e H\u00fasav\u00edk (norte). O condado de Su\u00f0ur-\u00deingeyjars\u00fdsla ten unha extensi\u00f3n de 11.134 quil\u00f3metros cadrados. A altitude media do condado \u00e9 de 302 msnm.\nDemograf\u00eda.\nEste condado ten unha poboaci\u00f3n de 602 habitantes repartidos nos seus 11.134 quil\u00f3metros cadrados de extenxi\u00f3n, o que sup\u00f3n unha [[densidade de poboaci\u00f3n de 0,05 habitantes por [[quil\u00f3metro cadrado]].\nMunicipios.\nSu\u00f0ur-\u00deingeyjars\u00fdsla est\u00e1 formado polo seguintes concellos:\nLocalidades.\nSu\u00f0ur-\u00deingeyjars\u00fdsla comprende as seguintes localidades:\n1 habitado durante un breve per\u00edodo ao ano.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Condados de Islandia]]"}
{"id": "207429", "revid": "57392", "url": "https://gl.wikipedia.org/wiki?curid=207429", "title": "Eyjafjar\u00f0ars\u00fdsla", "text": "Eyjafjar\u00f0ars\u00fdsla \u00e9 un dos vinte e tres condados de Islandia. Est\u00e1 situado ao norte do pa\u00eds.\nXeograf\u00eda.\nEyjafjar\u00f0ars\u00fdsla est\u00e1 situado ao norte de Islandia, na rexi\u00f3n de Nor\u00f0urland Eystra. Limita cos condados de Su\u00f0ur-\u00deingeyjars\u00fdsla ao leste, Skagafjar\u00f0ars\u00fdsla ao oeste, e Rang\u00e1rvallas\u00fdsla e \u00c1rness\u00fdsla ao sur, as\u00ed como coas cidades independentes de Akureyri (nordeste), Dalv\u00edk e \u00d3lafsfj\u00f6r\u00f0ur (norte). O condado de Su\u00f0ur-\u00deingeyjars\u00fdsla ten unha extensi\u00f3n de 3.930 quil\u00f3metros cadrados.\nDemograf\u00eda.\nNo condado de Eyjafjar\u00f0ars\u00fdsla residen un total 20.903 habitantes repartidos nos seus 3.930 quil\u00f3metros cadrados de superficie, o que sup\u00f3n unha densidade de poboaci\u00f3n de 5,32 habitatnes por quil\u00f3metro cadrado.\nMunicipios.\nEyjafjar\u00f0ars\u00fdsla comprende os seguintes municipios (entre par\u00e9ntese os antigos municipios):\nLocalidades.\nEyjafjar\u00f0ars\u00fdsla comprende as seguintes localidades:\nV\u00e9xase tam\u00e9n.\nLigaz\u00f3ns externas.\nLocalidades de Eyjafjar\u00f0ars\u00fdsla"}
{"id": "207431", "revid": "1131", "url": "https://gl.wikipedia.org/wiki?curid=207431", "title": "Plato and a Platypus Walk Into a Bar", "text": "Plato and a Platypus Walk Into a Bar (\"Plat\u00f3n e un ornitorrinco entran nun bar\") \u00e9 un libro escrito por Thomas Cathcart e Daniel Klein e publicado en 2007. O libro fala e explica os conceptos da filosof\u00eda a trav\u00e9s de chistes. D\u00e1 unha visi\u00f3n divertida d\u00e1 filosof\u00eda, ademais serve para aprender sobre esta disciplina.\nIntroduci\u00f3n.\nO libro comeza cunha introduci\u00f3n a que lle chaman \u201cFilochistes\u201d onde explica de forma filos\u00f3fica unha serie de chistes, como por exemplo o que di:\nDeste chiste di que expresa o n\u00facleo mesmo da filosof\u00eda empirista inglesa. Lou prop\u00f3n a cuesti\u00f3n de que tipo de datos son verdadeiros e porqu\u00e9.\nCap\u00edtulos.\nO primeiro cap\u00edtulo fala sobre a Metaf\u00edsica, que \u00e9 a que formula as preguntas, como \"Que \u00e9 o ser?\" ou \"Cal \u00e9 a natureza da realidade?\" Dentro do apartado da Metaf\u00edsica, o libro, divide o cap\u00edtulo en teleolox\u00eda, existencialismo, racionalismo, infinitude e eternidade, determinismo e libre albedr\u00edo e filosof\u00eda do proceso, explicando cada concepto por medio de chistes, claro, por exemplo, un dos chistes que utilizan Cathcart e Klein para explicar a infinidade e a eternidade \u00e9:\nDeste chiste explica que mestura o concepto de eternidade co de relatividade. Formula a pregunta filos\u00f3fica \"Como algo finito pode ser an\u00e1logo a algo infinito?\"\nNo segundo cap\u00edtulo fala da l\u00f3xica. Este cap\u00edtulo tam\u00e9n o divide en apartados: A lei da non contradici\u00f3n, razoamento il\u00f3xico, l\u00f3xica indutiva, falsaci\u00f3n, l\u00f3xica dedutiva, argumento indutivo por analox\u00eda, a falacia \"Post hoc ergo propter hoc\", a falacia de Montecarlo, argumento circular, argumento a partir do respecto \u00e1 autoridade, o paradoxo de Zen\u00f3n e sem\u00e1nticas.\nNo terceiro cap\u00edtulo f\u00e1lase da Epistemolox\u00eda ou Teor\u00eda do co\u00f1ecemento. Se te fas a pregunta \"Como sabes que sabes o que pensas que sabes?\", e a resposta \u00e9 \"Simplemente, seino, todo o demais \u00e9 epistemolox\u00eda\". As partes en que est\u00e1 dividida este cap\u00edtulo son: raz\u00f3n contra revelaci\u00f3n, empirismo, m\u00e9todo cient\u00edfico, idealismo alem\u00e1n, filosof\u00eda da matem\u00e1tica, pragmatismo e fenomenolox\u00eda.\nSegundo o libro, a filosof\u00eda das matem\u00e1ticas \u00e9 bastante t\u00e9cnica e dif\u00edcil. Di que hai que ter en conta que en cuesti\u00f3n de matem\u00e1ticas existen tres tipos de persoas: as que saben contar e as que non.\nO cuarto cap\u00edtulo fala sobre a \u00c9tica. A parte da filosof\u00eda que se encarga de preguntarse o que \u00e9 bo e o que \u00e9 malo. Como todos, este tam\u00e9n est\u00e1 dividido en subapartados.\nO primeiro deles \u00e9 a \u00e9tica absolutista: lei divina. Neste apartado explica que segundo a lei divina a \u00e9tica \u00e9 moi f\u00e1cil xa que Deus \u00e9 o que nos di o que est\u00e1 ben e o que est\u00e1 mal, pero tam\u00e9n se fai unha serie de preguntas que nos fan pensar sobre isto como por exemplo: \"Como podemos estar seguros do que pensa realmente Deus?\"\nO tema do quinto cap\u00edtulo \u00e9 a filosof\u00eda da relixi\u00f3n. O \u00faltimo dos subapartados fala da filosof\u00eda cabeza oca, co\u00f1ecida m\u00e1is tarde como Filosof\u00eda New Age. Explica a s\u00faa orixe e as s\u00faas crenzas, coma a crenza na vida extraterrestre.\nO seguinte cap\u00edtulo fala do Existencialismo. Este cap\u00edtulo aparece sen apartados.\nO cap\u00edtulo sete tit\u00falase Filosof\u00eda da linguaxe, e est\u00e1 dividido en tres apartados.\nNo oitavo cap\u00edtulo falase da filosof\u00eda social e pol\u00edtica, a que se pregunta porqu\u00e9 necesitamos un goberno ou como deber\u00edan distribu\u00edrse os bens.\nO cap\u00edtulo nove trata dobre a relatividade.\nO derradeiro cap\u00edtulo fala da Metaf\u00edsica, a filosof\u00eda da filosof\u00eda.\nO libro remata cunhas p\u00e1xinas conclusivas sobre todo o que se aprendeu co libro."}
{"id": "207436", "revid": "1131", "url": "https://gl.wikipedia.org/wiki?curid=207436", "title": "Petite philosophie \u00e0 l\u2019usage des non philosophes", "text": "Petite philosophie \u00e0 l\u2019usage des non philosophes \u00e9 unha obra escrita por Albert Jacquard coa colaboraci\u00f3n de Huguette Plan\u00e9s que achegou o pr\u00f3logo. Publicouse por vez primeira en franc\u00e9s en 1997.\nResumo.\nTrata de explicar moitas das d\u00fabidas que esta sociedade se pode formular, todas elas foron sacadas de diversas charlas, onde a xente preguntou todo o que se lle ocorrera nese intre."}
{"id": "207439", "revid": "98629", "url": "https://gl.wikipedia.org/wiki?curid=207439", "title": "Moby Dick (filme de 2010)", "text": "Moby Dick \u00e9 un filme estadounidense dirixido por Trey Stokes que se estreou no 2010. Bas\u00e9ase na novela \"Moby Dick\" de Herman Melville.\nSinopse.\nAdaptaci\u00f3n moderna da cl\u00e1sica novela na que o capit\u00e1n dun submarino de alta tecnolox\u00eda, busca obsesivamente destru\u00edr \u00e1 enorme balea prehist\u00f3rica que o deixou eivado no pasado."}
{"id": "207441", "revid": "9698", "url": "https://gl.wikipedia.org/wiki?curid=207441", "title": "H\u00f6fu\u00f0borgarsv\u00e6\u00f0i", "text": "H\u00f6fu\u00f0borgarsv\u00e6\u00f0i (en galego: \"Distrito da Capital\") \u00e9 unha das oito Rexi\u00f3ns administrativas de Islandia. Corresp\u00f3ndese coa \u00e1rea metropolitana da s\u00faa capital, Reiquiavik.\nDemograf\u00eda.\nH\u00f6fu\u00f0borgarsv\u00e6\u00f0i \u00e9 con moito a rexi\u00f3n m\u00e1is habitada do pa\u00eds, ao ter unha poboaci\u00f3n de 200,852 habitantes (2009), o que sup\u00f3n un 62,1% da poboaci\u00f3n total do pa\u00eds para unha rexi\u00f3n que constit\u00fae unicamente un 1% da superficie total do pa\u00eds. A s\u00faa \u00e1rea \u00e9 de 1.062\u00a0km\u00b2, e a s\u00faa densidade de poboaci\u00f3n \u00e9 de 187.4 habitantes por quil\u00f3metro cadrado.\nCondados.\nNa rexi\u00f3n de H\u00f6fu\u00f0borgarsv\u00e6\u00f0i est\u00e1 situado un dos vinte e tres condados de Islandia, o de Kj\u00f3sars\u00fdsla.\nMunicipios.\nA \u00e1rea metropilitana de Reiquiavik comprende os seguintes municipios:\nCon respecto \u00e1 capital, os municipios est\u00e1n localizados do seguinte xeito:\nCada municipio ten o seu propio concello independentemente elixido.\nXeograf\u00eda.\nA cidade de Reiquiavik est\u00e1 situada na pen\u00ednsula de Seltjarnarnes, cuxa extensi\u00f3n \u00e9 de 8\u00a0km. de longo por 5\u00a0km. de ancho e se estende dende a costa suroriental da ba\u00eda de Faxafl\u00f3i. A s\u00faa paisaxe pos\u00fae varios pequenos outeiros e un val principal, o Laugardalur. Na costa norte de Seltjarnarnes hai unha pequena ba\u00eda chamada Reiquiavik, e na s\u00faa beira se atopa o centro hist\u00f3rico e a parte m\u00e1is antiga da cidade.\nA ra\u00edz do seu desenvolvemento ao longo das d\u00e9cadas, o centro xeogr\u00e1fico da \u00e1rea metropolitana est\u00e1 na actualidade en K\u00f3pavogur, o segundo municipio en poboaci\u00f3n m\u00e1is grande do pa\u00eds. Cinco dos seis n\u00facleos urbanos da \u00e1rea desenvolv\u00e9ronse nos \u00faltimos 50 a 70 anos, a excepci\u00f3n de Hafnarfj\u00f6r\u00f0ur, que era unha antiga vila pesqueira.\nA meirande parte da poboaci\u00f3n da \u00e1rea vive na pen\u00ednsula de Seltjarnarnes ou nos tres suburbios de Reiquiavik. Cada un deles foi planeado de xeito individual, e entre estes existen grandes \u00e1reas verdes sen edificar. Estes suburbios son de sur a norte:\nGrafarholt tam\u00e9n \u00e9 un distrito residencial, mais ao ser pequeno \u00e9 considerado como parte de Grafarvogur.\nTodos estes n\u00facleos est\u00e1n localizados ao sueste de Reiquiavik. A paisaxe da \u00e1rea caracter\u00edzase polas s\u00faas pequenas pen\u00ednsulas, ba\u00edas e centos de illotes. A pen\u00ednsula Seltjarnarnes est\u00e9ndese de sur a oeste, estando separada do continente por unha ba\u00eda que se estende de norte a sur, directamente a trav\u00e9s da pen\u00ednsula. Seltjarnarnes s\u00f3 se une con terra firme polo sur."}
{"id": "207443", "revid": "1131", "url": "https://gl.wikipedia.org/wiki?curid=207443", "title": "La Naus\u00e9e", "text": "La Naus\u00e9e (\"A n\u00e1usea\") \u00e9 a primeira obra filos\u00f3fica de Jean Paul Sartre, comezada en 1931, cando o autor ti\u00f1a s\u00f3 dezaseis anos, e publicada en 1938.\nArgumento.\nO personaxe principal \u00e9 Antoine Roquetin, quen, mediante o papel de narrador-protagonista e por medio dun diario, conta as actividades que permiten co\u00f1ecer o pensamento do autor e reflexionar sobre a existencia.\nRoquentin inicia o seu relato co desexo de ensinar os seus d\u00edas en follas dun diario.\nHome de trinta anos dedicado \u00f3 seu traballo e debido a isto viaxa moito, estaba realizando unha investigaci\u00f3n sobre a vida de Monsieur Rollebon, aventureiro do s\u00e9culo XVIII, por iso viaxou desde Par\u00eds ata Bouville, xa que nesa biblioteca estaba a informaci\u00f3n m\u00e1is completa sobre este personaxe, a s\u00faa biograf\u00eda.\nHospedouse en Rendez-vouz des Cheminots, onde viv\u00eda s\u00f3 e non ti\u00f1a ningunha amizade, soamente se relacionaba con Fran\u00e7oise que era a patroa da s\u00faa posada, coa que soamente manti\u00f1a contacto f\u00edsico ou sexual.\nPasaba os d\u00edas na biblioteca da cidade entregado \u00e1 investigaci\u00f3n de Rollebon e paseando mentres fac\u00eda breves pausas para preguntarse sobre a s\u00faa existencia. Frecuentemente \u00eda polo Caf\u00e9 Maby, onde analizaba \u00e1 xente, obxectos etc. Pensaba que cada home existe a pesar de si mesmo, as cada home, actividade ou falta desta ata a mesma idea da vida produc\u00edan no home un sentimento de noxo \u00f3 que o autor chama: a n\u00e1usea.\nRoquentin tivera un amor, Anny, que a pesar de que ten unha vida solitaria e moito interese polo traballo, descr\u00edbenos brevemente a Anny pero perm\u00edtenos co\u00f1ecer o profundo sentimento e a relaci\u00f3n e o afecto que sente por ela a pesar da distancia que os separa. Na biblioteca co\u00f1ece \u00f3 autodidacta, que \u00e9 un home de grandes co\u00f1ecementos, entregado \u00e1 lectura, co cal mant\u00e9n unha relaci\u00f3n non lonxe da amizade, o \u00fanico que sabemos del \u00e9 que nun almorzo puido falar e compartir as s\u00faas ideas co protagonista.\nUn d\u00eda Roquentin recibe unha carta de Anny na que ela expresa en poucas palabras que ten moitas ganas de velo. O protagonista agardaba o encontro coa s\u00faa amada con moitas ganas xa que esperaba que ela fose unha salvaci\u00f3n para as s\u00faas n\u00e1useas.\nMentres pasaba o tempo, o seu interese pola biograf\u00eda de Rolleban \u00eda diminu\u00edndo cada vez m\u00e1is ata que conseguiu fartalo, por esta raz\u00f3n, agardou ata atoparse con Anny e despois volveu 3 anos despois a Par\u00eds. Finalmente chegou o s\u00e1bado en que catro anos despois mirar\u00eda a Anny, foi \u00f3 lugar sinalado e cando a viu, notouna cambiada, fr\u00eda, orgullosa e distante, o tempo separaraos, aproveitou para reclamarlle feitos do pasado e recordar discusi\u00f3ns que s\u00f3 os fac\u00edan m\u00e1is distantes. Despois dalg\u00fan tempo falando, Anny p\u00eddelle que se vaia xa que estaba esperando a algu\u00e9n.\nNon volver\u00eda vela, acababa de recuperala e xa a perd\u00eda de novo, quedou mirando para ela desde lonxe mentres ela \u00eda acompa\u00f1ada por outro home. Roquentin regresou \u00f3 hotel en Bouville, acudiu a despedirse de todo o que constitu\u00eda a s\u00faa vida e os seus rutineiros d\u00edas, na biblioteca atopouse co autodidacta pero nunha situaci\u00f3n que lle fixo comprender que o humanismo deste non era nada m\u00e1is que a sensualidade e o desexo polos homes.\nFinalmente recolleu todas as s\u00faas pertenzas e volveu a Par\u00eds."}
{"id": "207449", "revid": "1131", "url": "https://gl.wikipedia.org/wiki?curid=207449", "title": "Jealsa-Rianxeira", "text": "Jealsa Rianxeira \u00e9 unha sociedade an\u00f3nima con domicilio social na r\u00faa Bodion, de Boiro, A Coru\u00f1a, co seguinte obxecto social: \"Artigo 2. Obxecto. Constit\u00fae o obxecto social da Sociedade: 1\u00ba A fabricaci\u00f3n, compravenda, importaci\u00f3n, exportaci\u00f3n e subministraci\u00f3n de toda clase de conservas de peixe e mariscos; o seu envasado e comercio en xeral de tal industria.\"\nHistoria.\nA empresa cr\u00e9ase no ano 1958 da man de Jes\u00fas Alonso Fern\u00e1ndez pero non \u00e9 ata o ano 1974 cando a empresa pasa a constitu\u00edrse en sociedade an\u00f3nima co nome de Jes\u00fas Alonso, S.A. (Jealsa).\nNo ano 1991 a empresa adquire o que ser\u00e1 a segunda planta de procesamento, que funcionar\u00e1 como complemento da primeira planta, na que est\u00e1 centralizado o proceso de elaboraci\u00f3n de conservas de at\u00fan, cunha capacidade de produci\u00f3n de 400 Tm/d\u00eda. Tam\u00e9n cabe destacar que antes de facer esta adquisici\u00f3n, no 1987, Jealsa foi a primeira empresa en introducir o abref\u00e1cil nas s\u00faas latas.\nO ano 1998 foi importante para a empresa, xa que incorpora o aceite de oliva en toda a s\u00faa gama de produtos.\nNo ano 2000 constit\u00faese a sociedade \"Mare Aperto\" froito do proceso de joint venture con \"Star\" en Italia. Un ano m\u00e1is tarde co\u00f1\u00e9cese un dato revelador sobre a importancia da empresa no sector, prod\u00facense uns 390 mill\u00f3ns de latas.\nInformaci\u00f3n adicional.\nO grupo Jealsa Rianxeira est\u00e1 constitu\u00eddo por 14 sociedades repartidas en tres \u00e1reas: pesca e servizos, conservas e pescados e medioambiente e enerx\u00eda. Con presenza industrial en Espa\u00f1a e Guatemala, e comercial en Portugal, Francia e Italia ofrece emprego a m\u00e1is de 2000 traballadores.\nFrota propia.\nA trav\u00e9s da s\u00faa filial Sant Yago, te\u00f1en en funcionamento un buque atuneiro e un buque auxiliar. Tam\u00e9n participan na compa\u00f1\u00eda atuneira espa\u00f1ola Albaroca, S.A. Con este sistema aseg\u00faranse o aprovisionamento da materia prima.\nProduci\u00f3n.\nO Grupo Jealsa Rianxeira facturou no ano 2010 uns 421 mill\u00f3ns de euros, o que sup\u00f3n un 14% m\u00e1is que en 2009; crecemento impulsado principalmente polas exportaci\u00f3ns que aumentaron nun 47% en dito ano.\nDeste modo, Jealsa consol\u00eddase no mercado nacional como a segunda compa\u00f1\u00eda conserveira. Os seus principais produtos conserveiros son: At\u00fan claro en aceite de oliva, at\u00fan claro en aceite vexetal, bonito, lura, marisco, mexill\u00f3ns, sardi\u00f1as, ensaladas e como novidade destacan os \"bocaditos\".\nPara a s\u00faa produci\u00f3n, o grupo disp\u00f3n de d\u00faas plantas de procesamento, ambas situadas en Galicia. A principal, destinada \u00e1 fabricaci\u00f3n de conservas de at\u00fan, est\u00e1 considerada polos expertos como unha das m\u00e1is modernas do mundo. Na segunda planta, elabora o resto da gama de produtos.\nCalidade.\nOs mexill\u00f3ns son extra\u00eddos das R\u00edas Galegas, as sardi\u00f1as dos caladoiros Atl\u00e1ntico Espa\u00f1ol-Portugu\u00e9s e do Cant\u00e1brico Espa\u00f1ol, Sardinillas dos caladoiros Atl\u00e1ntico Espa\u00f1ol\u2013Portugu\u00e9s e do Mediterr\u00e1neo.\nA calidade dos produtos est\u00e1 avalada por certificados como \"Galicia Calidade\" e o EFSIS HIGHER. Este \u00faltimo, concedido pola asociaci\u00f3n de distribuidores e importadores brit\u00e1nicos."}
{"id": "207450", "revid": "98629", "url": "https://gl.wikipedia.org/wiki?curid=207450", "title": "Mitos plat\u00f3nicos", "text": "Os mitos plat\u00f3nicos, son unha serie de textos de Plat\u00f3n, fil\u00f3sofo grego, publicada en 1998.\nCaracter\u00edsticas.\nPrometeo e Epimeteo.\nContan a repartici\u00f3n que fai Prometeo do mundo. Prometeo repartiu os dons equitativamente entre todos os animais para que ning\u00fan quedase apartado, pero cando ti\u00f1a repartidas todas as cualidades chegou Epimeteo a inspeccionar a repartici\u00f3n e decatouse de que se esquecera do home. Ao ver o seu erro e para non deixar ao home f\u00f3ra da s\u00faa repartici\u00f3n foi xunto Atenea e Hefesto e rouboulles o lume e a sabedor\u00eda.\nO xu\u00edzo de Minos, Radamante e \u00c9aco.\nEran fillos de Zeus, \u00edanse encargar a partir de agora de decidir onde enviar aos homes despois de mortos: \u00e1 Illa dos Benaventurados (os bos, os que ti\u00f1an a alma limpa, a\u00ednda que fosen pobres) ou ao T\u00e1rtaro (os pecadores, onde non importaban se ti\u00f1an bos vestidos e cargos importantes). Antes deste xu\u00edzo dos fillos de Zeus xulg\u00e1base polas aparencias, ao xulgalos vivos pod\u00edan levar testemu\u00f1as que dixesen que foron boas persoas, vest\u00edanse coas s\u00faas mellores galas e deste xeito salv\u00e1banse.\nO andr\u00f3xino.\nDi a historia que ao principio dos tempos eramos tres sexos, non s\u00f3 o masculino e o feminino, sen\u00f3n outro que era o andr\u00f3xino. Tam\u00e9n nos conta como era antes o home (\"circular\") e como Zeus vendo que se quer\u00edan vingar deles dividiunos en d\u00faas partes, cada parte ti\u00f1a que buscar a s\u00faa \"alma xemelga\" (var\u00f3n-femia), se algunha vez se encontraba un var\u00f3n con outro igual, que non se sentisen avergo\u00f1ados xa que deste xeito haber\u00eda m\u00e1is masculinidade no mundo, acept\u00e1ndose a homosexualidade con toda naturalidade.\nO nacemento de Eros.\nFala de como naceu Eros, nun xard\u00edn foi xerado por Poros e Pen\u00eda. Ao contrario que seus pais vagabundeaba polas r\u00faas e estaba sempre tirado, pero sacou algo bo por parte de seu pai: sab\u00eda cazar, era forte, activo e valente.\nAlegor\u00eda da caverna.\nDi\u00e1logo de d\u00faas persoas que falan sobre que pasar\u00eda se liberasen aos humanos que est\u00e1n encadeados na cova mirando cara a unha parede dende os seus inicios, pasando da ignorancia o co\u00f1ecemento.\nEr o armenio.\nEr, morto na guerra, \u00e9 nomeado mensaxeiro polos xu\u00edces, que castigan ou indultan os humanos despois da s\u00faa morte, cada inxustiza ou crime perpetuado exp\u00edase dez veces por cada falta, os xustos son recompensados na mesma medida.\nAo ter expiado todas as s\u00faas faltas as almas volver\u00e1n renacer despois de elixir unha nova vida sexa humana ou animal. O labor de Er \u00e9 facer ver os humanos a importancia desa nova elecci\u00f3n.\nO madeiro alado.\nM\u00f3stranos o que para Plat\u00f3n \u00e9 realmente importante en ser humano: a raz\u00f3n, que o distingue dos animais. A raz\u00f3n debe mandar sobre os nosos actos e non debemos deixarnos guiar polo desexo ou o amor que nos fai perder o sentido.\nAs cigarras.\nAs cigarras cantan ata que morren xa que nin comen nin beben: deberiamos aproveitar m\u00e1is o tempo en cultivarnos ou en dialogar cos demais en lugar de depender tanto das necesidades do noso corpo.\nO mito de Theuth.\nO deus exipcio Theuth descubriu o c\u00e1lculo, a xeometr\u00eda, a astronom\u00eda e as letras e decide compartir os seus descubrimentos con todos os exipcios pero o fara\u00f3n Amm\u00f3n non lle d\u00e1 a mesma importancia que Theuth \u00e1 palabra escrita considerando que non \u00e9 fonte de sabedor\u00eda, Amm\u00f3n valora m\u00e1is a memoria e a oratoria que demostran realmente a intelixencia e a sabedor\u00eda do individuo.\nA Atl\u00e1ntida e a cidade ideal.\nA Atl\u00e1ntida, cidade ut\u00f3pica e ideal para todos os gobernantes, con todos os estamentos da sociedade perfectamente delimitados, leis cumpridas por todos, habitantes que nacen e non saben nada do pasado da cidade, o que permite marabillarse cada vez.\nO demi\u00fargo.\nO pai do universo non o creou do nada como pensan alg\u00fans fil\u00f3sofos da \u00e9poca sen\u00f3n que o ordenou, xerou o universo co razoamento e a intelixencia, e deulle ao home a alma intelixente.\nA creaci\u00f3n dos seres humanos.\nOs humanos foron creados polos deuses, para que o universo sexa perfecto deben ser mortais. O ser humano \u00e9 unha mestura de pracer e dor, temor e ira e todo o relacionado con eles e canto por natureza se lle op\u00f3n, \u00e1 s\u00faa morte x\u00falgano a ver se fallou, podendo pasar de home a muller (chanzo m\u00e1is baixo) ou, no peor dos casos, a animal. O m\u00e1is importante \u00e9 recibir unha boa formaci\u00f3n educativa.\nOs ciclos da humanidade.\nDespois de grandes cat\u00e1strofes que destr\u00faen miles de vidas os superviventes ap\u00f3ianse uns a outros, non hai nin ricos nin pobres, nin violencia nin inxustizas, ao pasar varias xeraci\u00f3ns os humanos cambian: necesitan de novo guerras, moita m\u00e1is poboaci\u00f3n e novos r\u00e9ximes pol\u00edticos con cada vez m\u00e1is membros para gobernar as novas xeraci\u00f3ns.\nCronos.\nHoubo un principado en tempo de Cronos no cal gobernaban non homes sen\u00f3n a xenios, porque os home ao chegar ao poder deixan de ser xustos."}
{"id": "207453", "revid": "22570", "url": "https://gl.wikipedia.org/wiki?curid=207453", "title": "Su\u00f0urnes", "text": "Su\u00f0urnes (en galego: \"Rexi\u00f3n Suroccidental\") \u00e9 unha das oito Rexi\u00f3ns administrativas de Islandia. Est\u00e1 situada ao suroeste do pa\u00eds e a s\u00faa capital \u00e9 a cidade de Keflav\u00edk. A rexi\u00f3n est\u00e1 principalmente conectada co resto do pa\u00eds pola estrada 41 ao norte, que \u00e9 unha das principais estradas do pa\u00eds e que a une directamente coa capital, Reiquiavik.\nNesta rexi\u00f3n se encontra o Aeroporto Internacional de Keflav\u00edk, o principal punto de entrada de Islandia. Tam\u00e9n atopamos o balneario xeotermal de Bl\u00e1a l\u00f3ni\u00f0.\nDemograf\u00eda.\nSu\u00f0urnes ten unha poboaci\u00f3n de 21.431 habitantes nunha extensi\u00f3n de 829\u00a0km\u00b2, o que sup\u00f3n unha densidade de poboaci\u00f3n de 25,9 hab./km\u00b2, sendo unha das rexi\u00f3ns m\u00e1is densamente poboadas da illa. O seu centro administrativo \u00e9 Keflav\u00edk, que ti\u00f1a 7.000 habitantes ata que se fusionou coa veci\u00f1a cidade de Njar\u00f0v\u00edk hai uns anos, conformando unha poboaci\u00f3n de m\u00e1is de 10.000 habitantes e convert\u00e9ndose na segunda poboaci\u00f3n m\u00e1is grande f\u00f3ra da \u00e1rea metropolitana de Reiquiavik. En outubro de 2007, a cidade contaba cunha poboaci\u00f3n de 13.000 habitantes.\nCondados.\nNa rexi\u00f3n de Su\u00f0urnes se encontra un dos vinte e tr\u00e9s condados de Islandia, o condado de Gullbringus\u00fdsla.\nMunicipios.\nSu\u00f0urnes comprende os seguintes cinco municipios:"}
{"id": "207454", "revid": "27155", "url": "https://gl.wikipedia.org/wiki?curid=207454", "title": "Resistina", "text": "A resistina, tam\u00e9n chamada factor secretor espec\u00edfico do tecido adiposo (ADSF), \u00e9 unha prote\u00edna rica en ciste\u00edna codificada nos humanos no xene \"RETN\" do cromosoma 19. A resistina \u00e9 unha citocina que ten un papel fisiol\u00f3xico moi controvertido en relaci\u00f3n coa s\u00faa influencia na obesidade e na diabetes mellitus tipo II.\nNos primates, porcos, e cans, a resistina segr\u00e9gase polas c\u00e9lulas inmunes e epiteliais, e nos roedores segr\u00e9gase polo tecido adiposo. A lonxitude do pre-p\u00e9ptido de resistina humano \u00e9 de 108 residuos de amino\u00e1cidos e no rato e rata \u00e9 de 114 amino\u00e1cidos; o seu peso molecular \u00e9 de ~12,5 kDa.\nDescubrimento.\nA resistina descubriuse en 2001 polo grupo do Dr. Mitchell A. Lazar da Escola de Medicina da Universidade de Pensilvania. D\u00e9uselle o nome de resistina porque se observou resistencia \u00e1 insulina en ratos aos que lles fora inxectada resistina. A resistina era producida e liberada polo tecido adiposo para realizar funci\u00f3ns end\u00f3crinas probablemente implicadas na resistencia \u00e1 insulina. Esta idea xurdiu principalmente dos estudos que demostraban que os niveis de resistina no soro sangu\u00edneo aumentaban coa obesidade en varios sistemas modelo de investigaci\u00f3n (humanos, ratas, e ratos). Despois destas observaci\u00f3ns iniciais, outras investigaci\u00f3ns asociaron a resistina a outros procesos fisiol\u00f3xicos como a inflamaci\u00f3n e a homeostase enerx\u00e9tica.\nNeste artigo discutiranse as investigaci\u00f3ns actuais que suxiren a asociaci\u00f3n da resistina coa inflamaci\u00f3n, homeostase enerx\u00e9tica, inclu\u00edndo o papel que se lle atrib\u00fae na resistencia \u00e1 insulina nos suxeitos obesos.\nInflamaci\u00f3n.\nA inflamaci\u00f3n \u00e9 a primeira resposta inmunitaria innata \u00e1 infecci\u00f3n ou irritaci\u00f3n causada pola acumulaci\u00f3n na zona de leucocitos (neutr\u00f3filos, mastocitos etc.) e da s\u00faa secreci\u00f3n de substancias biox\u00e9nicas inflamatorias, como histamina, prostaglandinas, e citocinas pro-inflamatorias. Descubriuse recentemente que a resistina participa tam\u00e9n na resposta inflamatoria.\nOutro apoio ao seu papel inflamatorio \u00e9 que se encontrou que a resistina incrementa a transcrici\u00f3n de certos xenes, o que orixina o aumento da expresi\u00f3n de varias citocinas proinflamatorias inclu\u00edndo entre outras a interleucina-1 (IL-1), interleucina-6 (IL-6), interleucina-12 (IL-12), e o factor de necrose tumoral alfa (TNF-\u03b1) por un mecanismo mediado polo factor NF-\u03baB. Tam\u00e9n se demostrou que a resistina fai aumentar a mol\u00e9cula de adhesion celular 1 (ICAM1), a mol\u00e9cula de adhesi\u00f3n celular vascular 1 (VCAM1) e a CCL2, todas as cales interve\u00f1en en v\u00edas quimiot\u00e1cticas implicadas no recrutamento de leucocitos nos sitios de infecci\u00f3n. Os niveis da propia resistina poden aumentar por efecto das interleucinas e tam\u00e9n por ant\u00edxenos microbianos como os lipopolisac\u00e1ridos, que son reco\u00f1ecidos polos leucocitos. Os resultados obtidos suxiren que a resistina pode funcionar como unha conexi\u00f3n na ben co\u00f1ecida asociaci\u00f3n entre inflamaci\u00f3n e resistencia \u00e1 insulina.\nInvestigaci\u00f3ns recentes atoparon unha correlaci\u00f3n positiva entre obesidade, resistencia \u00e1 insulina e inflamaci\u00f3n cr\u00f3nica, que se cre est\u00e1n dirixidas en parte pola sinalizaci\u00f3n por resistina. Por\u00e9n, esta idea foi recentemente posta en d\u00fabida por un estudo que indica que un aumento nos niveis de resistina en persoas con nefropat\u00edas cr\u00f3nicas est\u00e1 asociado co declive da funci\u00f3n renal e a inflamaci\u00f3n, pero non coa resistencia \u00e1 insulina. En calquera caso, en canto \u00e1 relaci\u00f3n entre a resistina e a resposta inflamatoria, p\u00f3dese dicir que a resistina ten caracter\u00edsticas de citocina pro-inflamatoria, e poder\u00eda actuar como un nodo chave nas doenzas inflamatorias con ou sen resistencia \u00e1 insulina asociada.\nObesidade e resistencia \u00e1 insulina.\nArgumentos a favor.\nMoito do que se hipotetizou sobre o papel da resistina no metabolismo enerx\u00e9tico e diabetes mellitus de tipo 2 pode derivarse de estudos que indican unha forte correlaci\u00f3n entre a resistina e a obesidade. A crenza subxacente entre os partidarios desta teor\u00eda \u00e9 que os niveis s\u00e9ricos de resistina se incrementan ao haber un aumento da adiposidade. \u00c1 inversa, os niveis de resistina s\u00e9ricos dimin\u00faen ao decrecer a adiposidade despois de certos tratamentos m\u00e9dicos. Especificamente, a obesidade no tecido adiposo abdominal (obesidade central) est\u00e1 moi correlacionada co incremento de resistina, e parece ser esta a principal rexi\u00f3n do tecido adiposo que contrib\u00fae a aumentar os niveis de resistina s\u00e9rica. Este feito ten implicaci\u00f3ns significativas dada a asociaci\u00f3n que se sabe que existe entre a obesidade central e a resistencia \u00e1 insulina.\nO aumento dos niveis s\u00e9ricos de resistina poder\u00eda explicarse pola resistencia \u00e1 insulina asociada co aumento de adiposidade. Moitos investigadores atoparon correlaci\u00f3ns positivas entre os niveis de resistina e a resistencia \u00e1 insulina. Outras investigaci\u00f3ns confirman unha correlaci\u00f3n directa entre os niveis de resistina e a diabetes mellitus tipo 2. Dado que o aumento de resistina \u00e9 polo menos en parte debido \u00e1 resistencia \u00e1 insulina asociada coa diabetes mellitus tipo 2, a administraci\u00f3n de f\u00e1rmacos dirixidos especificamente a actuar sobre as cascadas que dan lugar a un descenso dos niveis s\u00e9ricos de resistina en pacientes de diabetes mellitus tipo 2, poder\u00eda ter enormes beneficios terap\u00e9uticos.\nArgumentos en contra.\nA\u00ednda que hai moitas probas que apoian a teor\u00eda da resistina como conexi\u00f3n entre a obesidade e a diabetes mellitus tipo 2, esta teor\u00eda non ten o apoio de toda a comunidade cient\u00edfica, porque est\u00e1n aparecendo moitos estudos que presentan evidencias que non concordan con ela. Neses estudos observ\u00e1ronse descensos significativos das concentraci\u00f3ns s\u00e9ricas de reisistina ao aumentar a adiposidade que suxiren que a resistina non s\u00f3 dimin\u00fae nas persoas obesas sen\u00f3n que tam\u00e9n \u00e9 un candidato improbable para ser a conexi\u00f3n entre a obesidade e a diabetes mellitus tipo 2. Present\u00e1ronse datos que contradicen a idea de que a perda de peso coincida cun descenso das concentraci\u00f3ns s\u00e9ricas de resisitina, e atopouse que, polo contrario, coincide cun marcado incremento da resistina s\u00e9rica. En realidade, case todos os resultados (obtidos moitas veces nas mesmas condici\u00f3ns experimentais) presentados polos grupos que se opo\u00f1en \u00e1 teor\u00eda da reisistina como conexi\u00f3n son exactamente os opostos dos presentados polos grupos partidarios de dita teor\u00eda. A idea de que a resistina serve de conexi\u00f3n entre a obesidade e a diabetes mellitus tipo 2 est\u00e1 agora sendo examinada en profundidade, xa que investigaci\u00f3ns recentes confirmaron unha expresi\u00f3n bastante ampla da resistina en moitos tecidos e c\u00e9lulas e non s\u00f3 naqueles caracter\u00edsticos da obesidade, como os adipocitos.\nActualmente hai case tantos cient\u00edficos contrarios coma partidarios da teor\u00eda en discusi\u00f3n, polo que as probabilidades de que no futuro se siga vendo \u00e1 resistina como o nodo chave que ligue a obesidade e a diabetes mellitus tipo 2 est\u00e1n diminu\u00edndo moito. Esta pol\u00e9mica formula a cuesti\u00f3n da sincron\u00eda da metodolox\u00eda usada por ambos os grupos, que d\u00e1 lugar a resultados opostos. En conclusi\u00f3n, p\u00f3dese conclu\u00edr que a resistina ten un papel incompletamente definido na homeostase enerx\u00e9tica e ten propiedades demostradas proinflamatorias nos lugares de infecci\u00f3n.\nEstrutura.\nA resistina pertence \u00e1 familia das prote\u00ednas RELM (mol\u00e9culas similares \u00e1 resistina ou \"resisitin like molecules\"). A mol\u00e9cula consta de varias subunidades e nas mostras tomadas do soro sangu\u00edneo pode aparecer como hex\u00e1mero ou como tr\u00edmero. As estruturas cristalinas da resistina mostran unha composici\u00f3n infrecuente de varias subunidades que conforman a s\u00faa estrutura, que se mante\u00f1en unidas por enlaces non covalentes. Cada subunidade proteica comprende un dominio de \"cabeza\" en s\u00e1ndwich beta, onde est\u00e1 o extrremo carboxilo terminal rico en pontes disulfuro e un segmento \"cola\" amino terminal en h\u00e9lice alfa. Os segmentos en h\u00e9lice alfa as\u00f3cianse para formar enrolamentos de tres fibras, e na formaci\u00f3n de hex\u00e1meros cola-cola median pontes disulfuro intercatenarios na superficie exposta. O dominio globular da resistina cont\u00e9n cinco pontes disulfuro (Cys35-Cys88, Cys47-Cys87, Cys56-Cys73, Cys58-Cys75, e Cys62-Cys77)."}
{"id": "207456", "revid": "98629", "url": "https://gl.wikipedia.org/wiki?curid=207456", "title": "Funny Games", "text": "Funny Games \u00e9 un filme austr\u00edaco dirixido por Michael Haneke que se estreou en 1997.\nSinopse.\nAnna, Georg e mailo seu fillo Georgie van a pasar as vacaci\u00f3ns \u00e1 s\u00faa bonita casa \u00e1 beira dun lago. Os seus veci\u00f1os Fred e Eva chegaron antes que eles. As d\u00faas parellas quedan para xogar \u00f3 golf \u00f3 d\u00eda seguinte. Mentres pai e fillo preparan o veleiro, Anna prepara a cea. De s\u00fapeto, Peter, un rapaz moi educado que se aloxa na casa dos veci\u00f1os, pres\u00e9ntase na s\u00faa coci\u00f1a para pedir que lle deixen alg\u00fans ovos porque a Eva no lle queda ning\u00fan. Deste xeito comeza un macabro xogo entre Peter e o seu amigo Paul, e a familia."}
{"id": "207458", "revid": "98629", "url": "https://gl.wikipedia.org/wiki?curid=207458", "title": "Steel (filme)", "text": "Steel \u00e9 un filme estadounidense dirixido por Kenneth Johnson que se estreou en 1997. O filme est\u00e1 protagonizado por Shaquille O'Neal, que interpreta o protagonista Irons e o seu alter ego Steel, Annabeth Gish, que \u00e9 a s\u00faa compa\u00f1eira en cadeira de rodas Susan Sparks, e Judd Nelson como o seu rival Nathaniel Burke.\nSinopse.\nUn militar corrupto pon nas r\u00faas unhas innovadoras e perigosas armas. John Hery (Shaquille O'Neal), un dese\u00f1ador de armas que traballa para o ex\u00e9rcito norteamericano, converterase na \u00fanica esperanza que ter\u00e1n os desesperados cidad\u00e1ns para loitar contra as bandas que asolan as r\u00faas. Contar\u00e1 para iso coa axuda dunha experta en electr\u00f3nica (Annabeth Gish) e coa imaxinaci\u00f3n dun traballador do metal (Richard Roundtree). Xuntos formar\u00e1n un equipo de aceiro co que Hery poder\u00e1 enfrontarse \u00f3 malvado militar.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Filmes de 1997]]\n[[Categor\u00eda:Filmes en lingua inglesa]]\n[[Categor\u00eda:Filmes dos Estados Unidos de Am\u00e9rica]]\n[[Categor\u00eda:Filmes de Warner Bros.]]\n[[Categor\u00eda:Filmes rodados nos \u00c1nxeles]]"}
{"id": "207463", "revid": "23204", "url": "https://gl.wikipedia.org/wiki?curid=207463", "title": "It's a Wonderful Life", "text": ""}
{"id": "207470", "revid": "98629", "url": "https://gl.wikipedia.org/wiki?curid=207470", "title": "A historia interminable", "text": "A historia interminable (en ) \u00e9 un filme alem\u00e1n-estadounidense dirixido por Wolfgang Petersen que se estreou en 1984. Bas\u00e9ase na novela \"A historia interminable\" de Michael Ende. O tema principal foi interpretado por Limahl.\nSinopse.\nAgochado no faiado do seu colexio, Bastian le durante as horas de clase un libro enigm\u00e1tico, \"A historia interminable\", que relata a paulatina destruci\u00f3n do Reino de Fantas\u00eda. Unha especie de Nada misteriosa destr\u00fae o pa\u00eds e as criaturas que o habitan. A medida que avanza na lectura, Bastian dec\u00e1tase de que a salvaci\u00f3n de Fantas\u00eda depende del; de que consiga entrar dentro do libro."}
{"id": "207473", "revid": "23204", "url": "https://gl.wikipedia.org/wiki?curid=207473", "title": "Bandeira de Dominica", "text": "A bandeira de Dominica foi adoptada o 3 de novembro de 1978. Na versi\u00f3n orixinal, o papagaio Sisserou (\"Amazona imperialis\") estaba virado cara a dereita (foi cambiado en 1988), e a orde das barras era diferente (amarelo - branco - negro, de arriba abaixo, cambiado en 1981).\nAs dez estrelas que rodean \u00f3 papagaio, representan as dez parroquias que hai na illa.\nSignificado.\nO verde simboliza a vexetaci\u00f3n, o amarelo, \u00f3s ind\u00edxenas, o branco, \u00e1 auga, e o negro, \u00e1 terra.\nAs dez estrelas rodean a un papagaio \"sisserou\", nativo da illa."}
{"id": "207478", "revid": "1987", "url": "https://gl.wikipedia.org/wiki?curid=207478", "title": "Basmala", "text": "A basmala (en \u00e1rabe, \u0628\u0633\u0645\u0644\u0629) \u00e9 unha f\u00f3rmula ritual isl\u00e1mica coa que se inician as suras ou cap\u00edtulos do Cor\u00e1n e que os musulm\u00e1ns tam\u00e9n utilizan para iniciar distintos tipos de documentos ou acci\u00f3ns, as\u00ed como motivo ornamental.\nA basmala di: \u0628\u0633\u0645 \u0627\u0644\u0644\u0647 \u0627\u0644\u0631\u062d\u0645\u0646 \u0627\u0644\u0631\u062d\u064a\u0645 \"bismi-ll\u0101hi r-ra\u1e25m\u0101ni r-ra\u1e25\u012bm\", que se pode traducir como \"No nome de Al\u00e1, o Clemente, o Misericordioso\". Como todos os contidos do Cor\u00e1n, pron\u00fanciase sempre en \u00e1rabe, lingua lit\u00farxica do islam. A verba \"basmala\" est\u00e1 formada polas catro primeiras consoantes da expresi\u00f3n m\u00e1is a letra chamada \"ta marbuta\" como terminaci\u00f3n de x\u00e9nero feminino. Outra forma de abreviaci\u00f3n ser\u00eda bismillah, simplemente \"no nome de Al\u00e1\".\nA basmala encabeza 113 das 114 suras do Cor\u00e1n, a\u00ednda que non \u00e9 considerada como aleya ou vers\u00edculo salvo no caso da \"Fatiha\", a primeira sura; e a sura da \"Formiga\" (aleya trinta). Est\u00e1 ausente na sura 9, probablemente porque esta formaba en orixe un todo coa 8 ou porque a azora 9 constit\u00fae unha azora cargada de advertencias. Encabeza ademais en moitos lugares os textos oficiais, as cartas, escr\u00edbese na parte superior dos encerados nos centros de ensinanza e incluso pode encontrarse na primeira plana de xornais. Moitos musulm\u00e1ns pron\u00fanciana ao iniciar diversas acci\u00f3ns, completa ou de forma abreviada: \"bismi ll\u0101h\", \"no nome de Deus\".\n\u00c9 tam\u00e9n a frase m\u00e1is utilizada na caligraf\u00eda \u00e1rabe ornamental: a maior parte das figuras e composici\u00f3ns realizadas polos cal\u00edgrafos conte\u00f1en a basmala. Estas composici\u00f3ns caligr\u00e1ficas colgan con frecuencia das paredes dos fogares musulm\u00e1ns ou dos comercios e centros de traballo, nun uso an\u00e1logo ao que se fai nos pa\u00edses cat\u00f3licos do crucifixo ou outras imaxes.\nEn numerolox\u00eda, a suma dos valores num\u00e9ricos asignados \u00e1s letras que compo\u00f1en a basmala d\u00e1 como resultado a cifra 786. Por esta raz\u00f3n, nalg\u00fans lugares e especialmente na India e Paquist\u00e1n, este n\u00famero substit\u00fae \u00e1s veces \u00e1 basmala. Esta \u00e9 non obstante unha pr\u00e1ctica non reco\u00f1ecida pola maior\u00eda dos musulm\u00e1ns.\nOs \u00e1rabes utilizan tam\u00e9n en ocasi\u00f3ns a palabra basmala para referirse \u00e1 f\u00f3rmula \"no nome do Pai, do Fillo e do Esp\u00edrito Santo\" (en \u00e1rabe, \u0628\u0627\u0633\u0645 \u0627\u0644\u0622\u0628 \u0648\u0627\u0644\u0627\u0628\u0646 \u0648\u0627\u0644\u0631\u0648\u062d \u0627\u0644\u0642\u062f\u0633 \"bismi l-\u0101b, wa-l-ibn, wa-r-r\u016b\u1e25 al-quds\")."}
{"id": "207483", "revid": "27249", "url": "https://gl.wikipedia.org/wiki?curid=207483", "title": "Teodomiro (conde)", "text": ""}
{"id": "207485", "revid": "1131", "url": "https://gl.wikipedia.org/wiki?curid=207485", "title": "Pacto de Teodomiro", "text": "O Pacto de Teodomiro (tam\u00e9n co\u00f1ecido como Pacto de Tudmir ou Tratado de Orihuela) foi un tratado dhimmi asinado no ano 713 entre \u2018Abd al-\u2018Aziz (fillo de Musa ibn Nusayr, gobernador do norte de \u00c1frica) e o duque cristi\u00e1n visigodo Teodomiro, Tudmir en \u00e1rabe (pr\u00edncipe e gobernador da provincia de Aurariola con capital na actual Orihuela) a inicios do s\u00e9culo VIII. Foi subscrito no ano 713, dous anos despois do inicio da conquista musulm\u00e1 da Pen\u00ednsula Ib\u00e9rica.\nAntecedentes.\nO control isl\u00e1mico propagouse en gran medida baixo o califato dos Omeias. As\u00ed, o califato ocupou todo o oeste de \u00c1frica en Magrib onde viv\u00edan os b\u00e9rberes. Estes pobos convert\u00e9ronse rapidamente ao islam e un\u00edronse \u00e1s s\u00faas filas militares. Coas s\u00faas armas e destreza superiores, os califas foron capaces de estender o seu control pola Pen\u00ednsula Ib\u00e9rica.\nO primeiro conquistador isl\u00e1mico destacado en entrar a Espa\u00f1a foi o comandante b\u00e9rber Tariq ibn Ziyad. Musa ibn Nusayr era o gobernador de \u00c1frica do Norte baixo o califato dese per\u00edodo e foi el quen ordenou a Tariq iniciar o primeiro ataque cara a Espa\u00f1a v\u00eda o Estreito de Xibraltar en 711. Unha vez en Xibraltar, Tariq tomou tempo en asegurar unha base de operaci\u00f3ns para as s\u00faas forzas e fortificala cun muro, entre outras defensas. Tan pronto como isto estivo feito, Tariq enviou unha forza invasora \u00e1 cidade de Carteya (ou Cartaja) e ao distrito de Alxeciras e ambas foron prontamente sometidas. En pouco m\u00e1is de dous meses, Tariq forxara o seu avance con firmeza a trav\u00e9s do sur de Espa\u00f1a e empezou a s\u00faa conquista do centro onde venceu ao rei visigodo Rodrigo na Batalla de Guadalete. Nela, Tariq venceu o ex\u00e9rcito de Rodrigo contra toda probabilidade. De a\u00ed, Tariq trasladouse \u00e1s cidades de \u00c9cija e de C\u00f3rdoba, ignorando ordes que recibira previamente de Musa para regresar a \u00c1frica ou permanecer estacionado at\u00e9 a chegada do gobernador a Espa\u00f1a. Tras atacar e vencer a estas cidades, Tariq trasladouse con relativa facilidade at\u00e9 Guadalajara. Logo, tomou rapidamente o control de Toledo e os seus territorios circundantes antes de que a falta de reforzos de Musa provocaran o seu retroceso, co cal se retirou a Toledo e permaneceu al\u00ed at\u00e9 que o propio Musa foi encontrarse con el con desprezo e envexa, demandando o bot\u00edn da conquista.\nPouco despois de que Musa chegara a Toledo, o califa Walid I ordenoulle a el e a Tariq presentarse na corte real en Damasco para falar sobre a s\u00faa campa\u00f1a en Espa\u00f1a. \u00c1 sa\u00edda de Musa cara a Damasco, abdicou a s\u00faa autoridade das rexi\u00f3ns conquistadas sobre o seu fillo \u2018Abd al-\u2018Aziz, quen continuou o traballo de seu pai e de Tariq. Foi \u2018Abd al-\u2018Aziz quen finalmente levou as s\u00faas terras conquistadas at\u00e9 a provincia de Aurariola onde asinou o tratado co duque visigodo, Teodomiro. Foi un tratado que se fixo co\u00f1ecido como Pacto de Tudmir e a provincia visigoda de Aurariola desde ent\u00f3n foi denominada Tudmir continuando a capital en Orihuela como na \u00e9poca visigoda tras a desmembraci\u00f3n do Imperio romano.\nSignificado do Tratado.\nEste acordo entra\u00f1a unha significaci\u00f3n especial con respecto ao comportamento diplom\u00e1tico dos musulm\u00e1ns e o seu tratamento dos inimigos e pobos conquistados. Suxire que os musulm\u00e1ns tiveron \u00e9xito nunha toma de poder pac\u00edfica do sur de Espa\u00f1a, especificamente de \"\u016ari\u016bla\" (Orihuela), \"Laqant\" (Alacant), \"L\u016brqa\" (Lorca), \"M\u016bla\" (Mula), \"Il\u015d\" (Elx), \"Iyyih\" (Eio), \"Bqsra\" (Begastri, en Ceheg\u00edn) e \"Blntla\" e \"Bil\u0101na\" (Villena ou Valencia). O acordo estableceu que os visigodos pod\u00edan manter o control e continuar practicando a s\u00faa fe cristi\u00e1, pero s\u00f3 se pagaban os impostos e non colaboraban cos inimigos dos musulm\u00e1ns.\nSe ben o Pacto de Teodomiro en si mesmo poder\u00eda parecer non ter sido particularmente notable no seu propio contexto e a pesar do feito de que a literatura que trata especificamente o Tratado \u00e9 un tanto rara, debe ser considerado importante en retrospectiva debido \u00e1s s\u00faas implicaci\u00f3ns culturais, relixiosas e sociol\u00f3xicas."}
{"id": "207486", "revid": "98629", "url": "https://gl.wikipedia.org/wiki?curid=207486", "title": "You Shall Be as Gods", "text": "You Shall Be as Gods: a radical interpretation of the Old Testament and its tradition (\"Seredes como deuses\") \u00e9 un libro de Erich Fromm publicado en 1966. Nel fala do Antigo Testamento, do concepto de Deus e do home, e dos Salmos.\nResumo.\nSegundo Fromm, parece ser que o Antigo Testamento expresa vinganza e xustiza en comparaci\u00f3n co Novo Testamento que expresa amor e misericordia. O Antigo Testamento \u00e9 un libro abirragado escrito, editado e compilado e recompilado por moitos no curso dos milenios, \u00e9 un libro revolucionario, principio de todas as seitas cristi\u00e1ns revolucionarias. O Antigo Testamento \u00e9 o documento, que segundo Fromm, narra a evoluci\u00f3n dunha naci\u00f3n pequena e primitiva, onde hab\u00eda un deus sen nome e onde hab\u00eda \u00eddolos. Hai d\u00faas correntes que o seguiron: A biblia cristi\u00e1 e a secuencia xud\u00eda.\nFromm fala tam\u00e9n sobre o concepto de Deus; di que \u00e9 unha expresi\u00f3n po\u00e9tica do valor m\u00e1is alto do humanismo, e que non \u00e9 unha realidade. Tam\u00e9n di que hai distintos aspectos ou comportamentos de Deus, dous tipos, o Deus de Abraham e o Deus de Isa\u00edas, un parece un l\u00edder dunha tribo n\u00f3made e o outro un pensador universalista. Explica que hai unha evoluci\u00f3n de Deus, a evoluci\u00f3n dun Deus xefe tribal o concepto dun Deus sen nome a outro Deus celoso de Abrahan que continua ata o Deus de Maim\u00f3nides. Tam\u00e9n analiza a experiencia e non a contextualizaci\u00f3n, analiza a experiencia te\u00edstica e doutra non te\u00edstica que a denomina experiencia x.\nFromm despois analiza o concepto de home; na Biblia dise que este est\u00e1 feito a imaxe e semellanza de Deus e explica varias cuesti\u00f3ns como que o home pode chegar a o nivel de Deus pero que este pode impedirllo. Fala sobre outros personaxes que achegan informaci\u00f3n sobre Deus e o home como o Rab\u00ed Janan\u00edas ben Hajinai, Rab\u00e1, do Talmud. Tam\u00e9n fala da natureza da evoluci\u00f3n do home, de Ad\u00e1n e Eva, e aspectos desta evoluci\u00f3n como o home pode desafiar a Deus.\nFromm analiza tam\u00e9n o concepto de Historia dende varios puntos:\nLogo, Fromm analiza o concepto de pecado e arrepentimento, falando da Biblia e do Antigo Testamento, como os que rexen as normas e como os homes as representan, e el analiza se son pecado dende varios aspectos e preguntas. No seguinte punto(V) discute sobre o cami\u00f1o: \"Halaj\u00e1\", a lei xud\u00eda, aqu\u00ed Fromm compara a tradici\u00f3n b\u00edblica e tradici\u00f3n xud\u00eda, falando das s\u00faas naturezas, a da xud\u00eda, \u00e9 o significado da palabra torah e a da b\u00edblica os dez mandamentos.\nA obra remata falando dos Salmos, acaba s\u00f3 tratando sobre a Biblia, di o que son e como se representaban, explica a raz\u00f3n de porque acaba as\u00ed a obra: unha debido a que estes convert\u00e9ronse no libro de oraci\u00f3n m\u00e1is popular para os xudeus e convert\u00e9ronse na expresi\u00f3n de esperanzas e temores do home. Despois analiza as actitudes ps\u00edquicas que se encontran do Salterio, que \u00e9 un enfoque moi diferente do adoptado pola literatura cr\u00edtica que trata dos Salmos, que despois tam\u00e9n analiza e compara."}
{"id": "207487", "revid": "89787", "url": "https://gl.wikipedia.org/wiki?curid=207487", "title": "Avery Johnson", "text": "Avery Johnson, nado o 25 de marzo de 1965 en Nova Orle\u00e1ns, Louisiana, \u00e9 un ex xogador profesional e actual adestrador de baloncesto estadounidense. Na NBA adestrou aos Dallas Mavericks, lider\u00e1ndoos ata as Finais da NBA e a catro tempadas consecutivas con m\u00e1is de 50 vitorias, e \u00f3s Nets, tanto en Nova Jersey coma en Brooklyn. Nos seus anos coma xogador, destacou na s\u00faa etapa nos San Antonio Spurs, con quen conseguiu o seu \u00fanico campionato da NBA na tempada 1998-99.\nTraxectoria deportiva.\nXogador.\nNa s\u00faa etapa no instituto, en 1983, Johnson liderou \u00e1 St. Augustine High School de Nova Orle\u00e1ns a unha marca de 35-0 e ao campionato da Class 4A de Louisiana State. Johnson se matriculou no New Mexico Junior College antes de irse \u00e1 Cameron University, e finalmente \u00e1 Southern University, na cal no seu ano s\u00e9nior en 1988 liderou a NCAA con 13.3 asistencias por partido, r\u00e9cord de todos os tempos que a\u00ednda conserva. Tras a s\u00faa graduaci\u00f3n en 1988, Johnson non foi elixido no Draft da NBA dese mesmo ano. Johnson asinar\u00eda m\u00e1is tarde cos Seattle SuperSonics, e pasou os 16 anos coma xogador na NBA, inclu\u00edndo etapas nos Denver Nuggets, Houston Rockets, Golden State Warriors, e Dallas Mavericks. Johnson foi todo un trotamundos coma xogador, traspasado moi frecuentemente, ou incluso cortado, a s\u00faa etapa m\u00e1is importante nos San Antonio Spurs (1991, 1992\u20131993, 1994\u20132001), en particular o seu papel nos Spurs de 1999 que ga\u00f1aron o campionato contra os New York Knicks, no cal anotou no 5\u00ba partido a canastra que lles deu a vitoria e o t\u00edtulo da NBA aos Spurs. Os San Antonio Spurs retiraron o n\u00famero 6 de Johnson o 22 de decembro de 2007 nun partido na casa contra os Los Angeles Clippers. Foi ademais inclu\u00eddo no \"San Antonio Sports Hall of Fame\" o 20 de febreiro de 2009."}
{"id": "207488", "revid": "197", "url": "https://gl.wikipedia.org/wiki?curid=207488", "title": "Leite R\u00edo", "text": "Leite R\u00edo S.L. \u00e9 a empresa m\u00e1is importante dentro do holding empresarial Grupo Galego Leite R\u00edo. Factura ao ano m\u00e1is de 254 mill\u00f3ns de euros s\u00f3 coas vendas de Leyma (adquirida en 2005 a Ebro Puleva) e Leite R\u00edo.\nHistoria.\nXes\u00fas Lence (Castroverde, 1940), inicialmente perito de profesi\u00f3n, monta no ano 1963 cun cr\u00e9dito de 300.000 pesetas a que ser\u00eda a s\u00faa primeira empresa: unha estaci\u00f3n de servizo no Corgo (Lugo).\nDebido \u00e1s d\u00e9bedas que un transportista de leite ti\u00f1a con el, faise co seu negocio (dous cami\u00f3ns e tres cisternas) e nun par de anos xa transportaba leite de Francia a todas as centrais de Espa\u00f1a.\nDespois do \u00e9xito no transporte de leite, l\u00e1nzase a envasar e comercializar o seu propio produto, co que nace en 1975 a empresa \"Refrileche\". A novidade que implanta esta empresa no sector \u00e9 o uso de tanques de fr\u00edo e cisternas, o que sup\u00f3n unha mellora no sistema de recollida e distribuci\u00f3n.\nPosteriormente, xorde L\u00e1cteos Lence S.L. creada no ano 1981, e adicada ao envasado, que constit\u00fae o seguinte paso da compa\u00f1\u00eda cara a integraci\u00f3n vertical na produci\u00f3n l\u00e1ctea. No ano 1998 muda de nome e pasa a chamarse Leite R\u00edo S.L. Neste per\u00edodo experim\u00e9ntase un amplo crecemento da produci\u00f3n e a capacidade pasa de 25.000 litros semanais a 700.000 litros semanais.\nTam\u00e9n comeza a diversificarse cara \u00f3s zumes de froitas e cara \u00f3 mercado das augas. Ademais, implant\u00e1ronse melloras no sistema e contin\u00faan os convenios con gandeiros (inclu\u00edndo novas medidas de hixiene do gando ou subvenci\u00f3ns para os tanques de fr\u00edo).\nA modo de curiosidade, como xa ten manifestado en varias ocasi\u00f3ns, Xes\u00fas Lence chegou \u00f3 sector l\u00e1cteo por casualidade: \"\"Non mux\u00edn unha vaca na mi\u00f1a vida\". O m\u00e1is cerca que estivo dunha foi nunha sesi\u00f3n fotogr\u00e1fica para a revista \"Gigantes\" cando presid\u00eda o Leite R\u00edo Breog\u00e1n. \"Ped\u00edronme que me acercase e que lle tocase un corno, pero os cornos d\u00e1banme moit\u00edsimo medo\"\".\nProdutos.\nL\u00e1cteos.\nLeite R\u00edo conta con diversos formatos de produto, e cada un deles desgl\u00f3sase nas li\u00f1as de \"desnatado, semidesnatado e enteiro\".\nProceso de elaboraci\u00f3n.\nO proceso de elaboraci\u00f3n de Leite R\u00edo segue os seguintes pasos:\nGrupo Galego Leite R\u00edo.\nLeite R\u00edo S.L. \u00e9 unha empresa l\u00e1ctea galega, l\u00edder do sector, sendo a empresa que m\u00e1is leite ao ano procesa de toda Galicia, que as\u00ed mesmo \u00e9 a principal comunidade produtora de leite en Espa\u00f1a. Tr\u00e1tase da empresa de capital nacional m\u00e1is importante da provincia de Lugo.\nDende o ano 2005, disp\u00f3n de catro plantas de envasado, d\u00faas no Pol\u00edgono Industrial do Ceao (Lugo) outra en L\u00e1ncara e outra en Arteixo (A Coru\u00f1a); nas que traballan arredor de 94 persoas.\nA facturaci\u00f3n de Leite R\u00edo tivo unha evoluci\u00f3n ascendente que se mantivo ata o ano 2010, cando as vendas se retraeron un 2,6% respecto do ano anterior. A ra\u00edz da ampliaci\u00f3n da capacidade da s\u00faa planta do Pol\u00edgono do Ceao, a empresa espera acadar unhas vendas 210 mill\u00f3ns de euros.\nOutras empresas do grupo.\n\u00c1reas de servizo:\nCentros de negocios e servizos:\nHoteis e restaurantes:\nEmpresas lox\u00edsticas:\nEnvasado de auga:\nPromoci\u00f3n.\nBreog\u00e1n \u00e9 a terceira entidade deportiva de Galicia e transformouse no m\u00e1ximo expo\u00f1ente lucense do deporte de alta competici\u00f3n.\nLeite R\u00edo S.L. tam\u00e9n patrocina ao club de baloncesto C.B. Sarria, o Leite R\u00edo Cidade de Lugo de Pirag\u00fcismo e apoia eventos desta \u00edndole xeralmente con sede en Lugo. Ademais de no deporte, tam\u00e9n colabora con instituci\u00f3ns p\u00fablicas como Cruz Vermella."}
{"id": "207489", "revid": "23204", "url": "https://gl.wikipedia.org/wiki?curid=207489", "title": "Ernst Kretschmer", "text": "Ernst Kretschmer, nado en Heilbronn, Baviera o 8 de outubro de 1888 e finado en Tubinga o 8 de febreiro de 1964, foi un m\u00e9dico psiquiatra e neur\u00f3logo alem\u00e1n.\nBiograf\u00eda.\nKretschmer estudou na Cannstatt Hochschule, unha das escolas de lat\u00edn m\u00e1is antigas de Stuttgart. De 1906 a 1912 estudou teolox\u00eda, medicina e filosof\u00eda nas universidades de Tubinga, M\u00fanic e Hamburgo. De 1913 a 1926 foi asistente en Tubinga, onde obtivo a s\u00faa praza en 1918.\nDespois de ter estudado Medicina na Universidade de Tubinga, foi disc\u00edpulo de Robert Gaupp e, posteriormente, profesor de Neurolox\u00eda e Psiquiatr\u00eda na mesma universidade.\nFoi o primeiro en describir o estado vexetativo persistente, tam\u00e9n co\u00f1ecido como S\u00edndrome de Kretschmer. Outro termo m\u00e9dico cu\u00f1ado polo seu nome \u00e9 a Paranoia Sensitiva de Kretschmer. Entre 1915 e 1921 desenvolveu o diagn\u00f3stico diferencial entre esquizofrenia e psicose man\u00edaco-depresiva.\nA partir de 1946, mentres se ocupaba do seu labor docente, tam\u00e9n traballou na investigaci\u00f3n. Reinstaurou en Alema\u00f1a, despois da guerra, os congresos neuropsiqui\u00e1tricos e a Sociedade xermana de Neurolox\u00eda e Psiquiatr\u00eda (A\u00c4GP), fundada o 12 de xaneiro de 1927, cunha presidencia que ocupou durante moitos anos. Tam\u00e9n foi fundador e presidente da Sociedade de Investigaci\u00f3ns Constitucionais e da revista de igual t\u00edtulo. Nos \u00faltimos anos da s\u00faa vida realizou investigaci\u00f3ns en psicoterapia e criminolox\u00eda biol\u00f3xica.\nObra.\nFoi co\u00f1ecido sobre todo, polas s\u00faas investigaci\u00f3ns sobre a relaci\u00f3n que existe entre o temperamento e a constituci\u00f3n corporal. O labor de Kretschmer orientouse en tres direcci\u00f3ns: as investigaci\u00f3ns constitucionais, os problemas de psicolox\u00eda m\u00e9dica e psicoterapia, e a investigaci\u00f3n psiqui\u00e1trica. Estes traballos at\u00f3panse expostos nos seus libros: \"K\u00f6rperbau und Charakter\" (\"Constituci\u00f3n e car\u00e1cter\", 1931), \"Medizinische Psychologie\" (\"Psicolox\u00eda M\u00e9dica\", 1922), \"Geniale Menschen\" (\"Homes xeniais\", 1929), \"Delirio sensitivo-paranoide\", \"Hysterie, Reflex und Instinkt\" (\"Histeria, reflexo e instinto\", 1927) e \"Psychotherapeuthische Studien\" (\"Estudos psicoterap\u00e9uticos\", 1949).\nEn colaboraci\u00f3n con Enke, escribiu \"A personalidade dos atl\u00e9ticos\". Na s\u00faa obra \"Constituci\u00f3n e car\u00e1cter\" ofrece a clasificaci\u00f3n dos temperamentos, a cal alcanzou grande aplicaci\u00f3n cl\u00ednica. Partiu da observaci\u00f3n de que a psicose man\u00edaco-depresiva a padec\u00edan xeralmente aquelas persoas cun tipo corporal que el chamou p\u00edcnico, e de que a esquizofrenia se daba, polo contrario, noutro tipo morfol\u00f3xico oposto, que designou ast\u00e9nico. Logo ampliou esa mesma observaci\u00f3n ao c\u00edrculo familiar do enfermo e, despois, aos individuos normais. Aos tipos que encontrou no c\u00edrculo familiar dos enfermos man\u00edaco-depresivos e que estaban nas fronteiras do psicop\u00e1tico chamounos cicloides, e aos do esquizofr\u00e9nico, esquizoides. Aos temperamentos normais dun e doutro grupo chamounos ciclot\u00edmicos e esquizot\u00edmicos respectivamente. Logo illou outro tipo corporal, o atl\u00e9tico, que relacionou co temperamento enequ\u00e9tico.\nEn psicolox\u00eda m\u00e9dica, estudou as funci\u00f3ns ps\u00edquicas utilizando os medios de investigaci\u00f3n da psicolox\u00eda evolutiva, e describiu os chamados mecanismos hiponoicos e hipob\u00falicos. Chamou mecanismos hiponoicos \u00e1s funci\u00f3ns ps\u00edquicas que se presentan con caracter\u00edsticas parecidas no so\u00f1o, nas hipnoses, no estado crepuscular do histerismo e nos trastornos mentais esquizofr\u00e9nicos. Como estas funci\u00f3ns ofrecen analox\u00edas con outras filoxeneticamente inferiores, considerounas como probables residuos destas. Os mecanismos hipob\u00falicos (movementos catat\u00f3nicos do esquizofr\u00e9nico, e tempestade de movementos e reflexo de inmobilizaci\u00f3n da histeria), que describe na esquizofrenia e a histeria, son reflexos peculiares da psicomotilidade que tam\u00e9n puxo en relaci\u00f3n con graos de expresi\u00f3n m\u00e1is antigos da escala filoxen\u00e9tica.\nEn nosolox\u00eda psiqui\u00e1trica contribu\u00edu \u00e1 revisi\u00f3n da teor\u00eda cl\u00ednica da paranoia, concepto, segundo Kretschmer que engloba varias entidades cl\u00ednicas af\u00edns (o delirio sensitivo-paranoide, o delirio querulante e as psicose desiderativas). Ademais de describilas, fixo o diagn\u00f3stico diferencial coas parafrenias e personalidades psicop\u00e1ticas. Na x\u00e9nese destes grupos cl\u00ednicos que describiu cita como factores coadxuvantes, principalmente, a predisposici\u00f3n paranoide da personalidade, pero tam\u00e9n un conflito externo relacionado xeralmente coa insatisfacci\u00f3n sexual. Por iso mesmo te\u00f1en progn\u00f3stico favorable. Cursa sen alucinaci\u00f3ns, nin destruci\u00f3n da personalidade; polo tanto, difer\u00e9ncianse da esquizofrenia, a\u00ednda que hai casos que non se poden deslindar con exactitude das psicoses end\u00f3xenas.\nResultados.\nKretschmer parece ter demostrado que os caracteres morfol\u00f3xicos, tanto en psiquiatr\u00eda como en tipolox\u00eda, est\u00e1n en estreita conexi\u00f3n coas propiedades psicol\u00f3xicas. As\u00ed, substit\u00fae a oposici\u00f3n entre o som\u00e1tico e o ps\u00edquico pola noci\u00f3n da unidade \u00f3rgano-ps\u00edquica. Estes estudos foron un punto de partida para as investigaci\u00f3ns ulteriores de William Herbert Sheldon, entre outros, e, m\u00e1is recentemente, de Conrad.\nA posici\u00f3n da psiquiatr\u00eda actual fronte aos traballos de Kretschmer p\u00f3dese resumir deste modo:"}
{"id": "207495", "revid": "1888", "url": "https://gl.wikipedia.org/wiki?curid=207495", "title": "La naus\u00e9e", "text": ""}
{"id": "207496", "revid": "85894", "url": "https://gl.wikipedia.org/wiki?curid=207496", "title": "O Mari\u00f1ao, As Pontes de Garc\u00eda Rodr\u00edguez, As Pontes de Garc\u00eda Rodr\u00edguez", "text": "O Mari\u00f1ao \u00e9 un lugar da parroquia das Pontes de Garc\u00eda Rodr\u00edguez no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo o INE en 2014 ti\u00f1a tres habitantes (dous homes e unha muller)."}
{"id": "207497", "revid": "85894", "url": "https://gl.wikipedia.org/wiki?curid=207497", "title": "Marrax\u00f3n de Abaixo, As Pontes de Garc\u00eda Rodr\u00edguez, As Pontes de Garc\u00eda Rodr\u00edguez", "text": "Marrax\u00f3n de Abaixo \u00e9 un lugar da parroquia das Pontes de Garc\u00eda Rodr\u00edguez no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do INE, no ano 2014 ti\u00f1a 17 habitantes dos cales 8 eran homes e 9 eran mulleres."}
{"id": "207498", "revid": "56817", "url": "https://gl.wikipedia.org/wiki?curid=207498", "title": "Marrax\u00f3n de Arriba, As Pontes de Garc\u00eda Rodr\u00edguez, As Pontes de Garc\u00eda Rodr\u00edguez", "text": "Marrax\u00f3n de Arriba \u00e9 un lugar da parroquia das Pontes de Garc\u00eda Rodr\u00edguez no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do INE, no ano 2014 ti\u00f1a 13 habitantes dos cales 6 eran homes e 7 eran mulleres."}
{"id": "207500", "revid": "1131", "url": "https://gl.wikipedia.org/wiki?curid=207500", "title": "Marrax\u00f3n", "text": "O top\u00f3nimo galego Marrax\u00f3n pode referirse a:"}
{"id": "207501", "revid": "85894", "url": "https://gl.wikipedia.org/wiki?curid=207501", "title": "A Mourela, As Pontes de Garc\u00eda Rodr\u00edguez, As Pontes de Garc\u00eda Rodr\u00edguez", "text": "A Mourela \u00e9 un lugar da parroquia das Pontes de Garc\u00eda Rodr\u00edguez no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do INE, no ano 2014 ti\u00f1a 36 habitantes dos cales 21 eran homes e 15 eran mulleres."}
{"id": "207502", "revid": "89787", "url": "https://gl.wikipedia.org/wiki?curid=207502", "title": "Vesturland", "text": "Vesturland (en galego \"Rexi\u00f3n Occidental\") \u00e9 unha das oito Rexi\u00f3ns administrativas de Islandia. Est\u00e1 situada ao oeste do pa\u00eds e a s\u00faa capital \u00e9 Borgarnes, a\u00ednda que o maior n\u00facleo de poboaci\u00f3n \u00e9 a cidade de Akranes\nXeograf\u00eda.\nA rexi\u00f3n de Vesturland est\u00e1 localizada na parte central e occidental do pa\u00eds e conta cunha superficie de aproxim\u00e1damente 9.554\u00a0km2.\nDemograf\u00eda.\nA poboaci\u00f3n do condado ascende a uns 15.601 habitantes, que est\u00e1n repartidos nunha superficie de 9.554 Km2, o que sup\u00f3n unha densidade de poboaci\u00f3n de 1,51 habitantes por quil\u00f3metro cadrado.\nCondados.\nO condado de Vesturland est\u00e1 formado por catro condados:\nMunicipios.\nVesturland comprende os seguintes municipios:"}
{"id": "207503", "revid": "1131", "url": "https://gl.wikipedia.org/wiki?curid=207503", "title": "A Mourela", "text": "O top\u00f3nimo galego A Mourela pode referirse a:"}
{"id": "207504", "revid": "785", "url": "https://gl.wikipedia.org/wiki?curid=207504", "title": "O Nar\u00f3n, As Pontes de Garc\u00eda Rodr\u00edguez, As Pontes de Garc\u00eda Rodr\u00edguez", "text": "O Nar\u00f3n \u00e9 un lugar da parroquia das Pontes de Garc\u00eda Rodr\u00edguez no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do INE, no ano 2014 ti\u00f1a 3 habitantes dos cales 1 era home e 2 eran mulleres."}
{"id": "207505", "revid": "85894", "url": "https://gl.wikipedia.org/wiki?curid=207505", "title": "O Para\u00f1o, As Pontes de Garc\u00eda Rodr\u00edguez, As Pontes de Garc\u00eda Rodr\u00edguez", "text": "O Para\u00f1o \u00e9 un lugar da parroquia das Pontes de Garc\u00eda Rodr\u00edguez no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do INE, no ano 2014 ti\u00f1a 15 habitantes dos cales 5 eran homes e 10 eran mulleres."}
{"id": "207506", "revid": "25871", "url": "https://gl.wikipedia.org/wiki?curid=207506", "title": "Nor\u00f0urland eystra", "text": "Nor\u00f0urland eystra (en galego \"Rexi\u00f3n Noroccidental\") \u00e9 unha das oito Rexi\u00f3ns administrativas de Islandia. A s\u00faa capital \u00e9 a localidade de Sau\u00f0\u00e1rkr\u00f3kur.\nXeograf\u00eda.\nA rexi\u00f3n de Nor\u00f0urland eystra est\u00e1 situada no sector noroeste do pa\u00eds e conta cunha extensi\u00f3n de 12.592\u00a0km2.\nDemograf\u00eda.\nA 1 de decembro de 2008 a rexi\u00f3n contaba con 7.395 habitantes, que abarcaban unha superficie de 12.592\u00a0km\u00b2, o que sup\u00f3n unha densidade de poboaci\u00f3n de 0.587 habitantes por quil\u00f3metro cadrado.\nCondados.\nNa rexi\u00f3n de Nor\u00f0urland eystra se encontran os seguintes condados:\nMunicipios.\nNor\u00f0urland eystra comprende os seguintes municipios:"}
{"id": "207507", "revid": "98629", "url": "https://gl.wikipedia.org/wiki?curid=207507", "title": "NF-\u03baB", "text": "O NF-\u03baB ou factor nuclear potenciador das cadeas lixeiras kappa das c\u00e9lulas B activadas (\u03ba aqu\u00ed \u00e9 a letra grega kappa) \u00e9 un complexo proteico que controla a transcrici\u00f3n do ADN. O NF-\u03baB enc\u00f3ntrase na maior\u00eda de tipos de c\u00e9lulas animais e est\u00e1 implicado na resposta celular ante est\u00edmulos como o estr\u00e9s, as citocinas, radiaci\u00f3n ultravioleta, LDL oxidadas e ant\u00edxenos bacterianos ou virais. O NF-\u03baB xoga un papel chave na regulaci\u00f3n da resposta inmune debida \u00e1 infecci\u00f3n (as cadeas lixeiras kappa son compo\u00f1entes cruciais das inmunoglobulinas). A regulaci\u00f3n defectuosa do NF-\u03baB est\u00e1 relacionada co cancro, enfermidades inflamatorias e autoinmunes, choque s\u00e9ptico, infecci\u00f3ns virais ou un desenvolvemento inmune inadecuado. Tam\u00e9n est\u00e1 implicado en procesos de plasticidade sin\u00e1ptica e de memoria.\nDescubrimento.\nO NF-\u03baB descubriuse no laboratorio polo ga\u00f1ador do premio Nobel David Baltimore por medio da s\u00faa interacci\u00f3n cunha secuencia de 11 pares de bases do amplificador (\"enhancer\") do xene da cadea lixeira da inmunoglobulina nas c\u00e9lulas B.\nEstrutura.\nTodas as prote\u00ednas da familia dos NF-\u03baB comparten un dominio de homolox\u00eda Rel no seu extremo N-terminal. Unha subfamilia de prote\u00ednas NF-\u03baB, entre as que est\u00e1n a RelA, RelB e c-Rel, te\u00f1en un dominio de transactivaci\u00f3n no seu extremo C-terminal. Polo contrario, as prote\u00ednas NF-\u03baB1 e NF-\u03baB2 son sintetizadas como precursores, p105 e p100, que tras madurar dan lugar \u00e1s subunidades do NF-\u03baB, p50 e p52 respectivamente. A maduraci\u00f3n de p105 e p100 est\u00e1 mediada pola v\u00eda ubiquitina/proteasoma e implica a degradaci\u00f3n selectiva do extremo C-terminal da rexi\u00f3n que cont\u00e9n repetici\u00f3ns de anquirina. Mentres que a formaci\u00f3n de p52 a partir de p100 \u00e9 un proceso altamente regulado, a p50 f\u00f3rmase polo procesamento constitutivo da p105.\nMembros da familia proteica.\nOs membros da familia do NF-\u03baB comparten estrutura hom\u00f3loga coa oncoprote\u00edna retroviral v-Rel, o que fai que se clasifiquen como prote\u00ednas NF-\u03baB/Rel.\nEn mam\u00edferos existen 5 membros da familia NF-\u03baB:\nDistribuci\u00f3n nas especies e evoluci\u00f3n.\nAdemais de en mam\u00edferos, o NF-\u03baB enc\u00f3ntrase tam\u00e9n en animais m\u00e1is sinxelos. Entre eles os cnidarios (como as anemones de mar, o coral ou a hidra), por\u00edferos (esponxas), o parasito unicelular eucariota \"Capsaspora owczarzaki\" e insectos (como couzas, mosquitos e moscas da froita). A secuenciaci\u00f3n dos xenomas dos mosquitos \"Aedes aegypti\" e \"Aedes gambiae\", e a mosca da froita \"Drosophila melanogaster\" permitiu realizar estudos comparativos xen\u00e9ticos e evolutivos sobre o NF-\u03baB. Nestas especies de insectos, a activaci\u00f3n do NF-\u03baB est\u00e1 provocada pola v\u00eda Toll (que evolucionou de forma independente en insectos e mam\u00edferos) e pola v\u00eda Imd (inmunodeficiencia).\nSinalizaci\u00f3n.\nActivaci\u00f3n.\nO NF-\u03baB \u00e9 relevante na regulaci\u00f3n da resposta celular, xa que pertence \u00e1 categor\u00eda dos factores de transcrici\u00f3n primarios de \u201cacci\u00f3n r\u00e1pida\u201d, que son os factores de transcrici\u00f3n que est\u00e1n presentes nas c\u00e9lulas nun estado de inactivaci\u00f3n e que non requiren unha nova s\u00edntese de prote\u00ednas para seren activados (outros membros desta familia incl\u00faen factores de transcrici\u00f3n como c-Jun, STATs, e receptores nucleares hormonais). Isto permite ao NF-\u03baB ser a primeira resposta a est\u00edmulos celulares nocivos. Os indutores da actividade do NF-\u03baB son moi diversos, e poden ser especies reactivas do os\u00edxeno (ROS), o factor de necrose tumoral alfa (TNF-\u03b1), a interleucina 1-beta (IL-1\u03b2), os lipopolisac\u00e1ridos bacterianos (LPS), o isoproterenol, a coca\u00edna e mesmo radiaci\u00f3ns ionizantes.\nO receptor activador do factor nuclear kappa B (RANK), que \u00e9 un tipo de TNFR, \u00e9 un activador central do NF-\u03baB. A osteoprotexerina (OPG), que \u00e9 un receptor chamariz hom\u00f3logo para o ligando RANK, inhibe RANK un\u00edndose a RANKL, e as\u00ed, a osteoprotexerina est\u00e1 estreitamente relacionada coa regulaci\u00f3n da activaci\u00f3n de NF-\u03baB.\nMoitos produtos bacterianos e a estimulaci\u00f3n dunha gran variedade de receptores da superficie celular inducen a activaci\u00f3n de NF-\u03baB, e tam\u00e9n cambios r\u00e1pidos na expresi\u00f3n x\u00e9nica. A identificaci\u00f3n de receptores de tipo Toll (TLRs) como patr\u00f3ns espec\u00edficos de reco\u00f1ecemento molecular, e o descubrimento de que a estimulaci\u00f3n de TLRs leva \u00e1 activaci\u00f3n do NF-\u03baB, mellorou a comprensi\u00f3n de como os diferentes pat\u00f3xenos poden chegar a activar NF-\u03baB. Por exemplo, diversos estudos identificaron o TLR4 como un receptor para o compo\u00f1ente LPS das bacterias gramnegativas. Os TLRs son reguladores esenciais tanto das respostas inmunes innatas coma das adaptativas.\nA diferenza de RelA, RelB, e c-Rel, as subunidades p50 e p52 do NF-\u03baB non conte\u00f1en dominios de transactivaci\u00f3n nas s\u00faas metades C-terminais. Por\u00e9n, a p50 e p52 do NF-\u03baB xogan un papel importante modulando a especificidade da funci\u00f3n de NF-\u03baB. A\u00ednda que os homod\u00edmeros de p50 e p52 son, en xeral, represores da transcrici\u00f3n do sitio \u03baB, ambos os dous (p50 e p52) participan na transactivaci\u00f3n de xenes diana formando heterod\u00edmeros con RelA, RelB, ou c-Rel. Ademais, os homod\u00edmeros p50 e p52 tam\u00e9n se unen \u00e1 prote\u00edna nuclear Bcl-3, e ditos complexos poden funcionar como activadores transcripcionais.\nInhibici\u00f3n.\nEn c\u00e9lulas non estimuladas, os d\u00edmeros de NF-\u03baB son secuestrados no citoplasma por unha familia de inhibidores, chamados I\u03baBs (inhibidores de \u03baB), os cales son prote\u00ednas que conte\u00f1en m\u00faltiples copias dunha determinada secuencia, chamadas \u201crepetici\u00f3ns de anquirina\u201d. Con estes dominios, as prote\u00ednas I\u03baB enmascaran a secuencia de localizaci\u00f3n nuclear (NLS) das prote\u00ednas NF-\u03baB e mant\u00e9\u00f1enas secuestradas nun estado de inactivaci\u00f3n no citoplasma.\nAs I\u03baBs forman unha familia de prote\u00ednas relacionadas, que te\u00f1en un dominio N-terminal regulador, seguido por seis ou m\u00e1is repetici\u00f3ns de anquirina e un dominio PEST preto do seu extremo C-terminal. A\u00ednda que a familia das I\u03baB consta de I\u03baB\u03b1, I\u03baB\u03b2, I\u03baB\u03b5, e Bcl-3, a I\u03baB principal e m\u00e1is estudada \u00e9 a I\u03baB\u03b1. Debido \u00e1 presenza de repetici\u00f3ns de anquirina nas s\u00faas metades C-terminais, p105 e p100 tam\u00e9n funcionan como prote\u00ednas I\u03baB. A metade C-terminal de p100, que a mi\u00fado se denomina I\u03baB\u03b4, tam\u00e9n funciona como inhibidor. A degradaci\u00f3n de I\u03baB\u03b4 en resposta a est\u00edmulos de desenvolvemento, como aqueles transducidos a trav\u00e9s de LT\u03b2R, potencia a activaci\u00f3n do d\u00edmero NF-\u03baB a trav\u00e9s dunha v\u00eda non can\u00f3nica dependente de NIK.\nA activaci\u00f3n do NF-\u03baB comeza pola degradaci\u00f3n inducida por sinal de prote\u00ednas I\u03baB. Isto ocorre principalmente mediante a activaci\u00f3n dunha quinase chamada I\u03baB quinase (IKK). A IKK est\u00e1 formada por un heterod\u00edmero das subunidades catal\u00edticas de IKK alfa e IKK beta e por unha prote\u00edna reguladora \u201cmestra\u201d chamada NEMO (modulador esencial do NF-\u03baB) ou IKK gamma. Cando se activa por sinais, normalmente procedentes de f\u00f3ra da c\u00e9lula, a I\u03baB quinase fosforila dous residuos de serina localizados nun dominio I\u03baB regulador. Unha vez fosforiladas estas serinas (por exemplo, as serinas 32 e 36 na I\u03baB\u03b1 humana), as mol\u00e9culas do inhibidor I\u03baB son modificadas por un proceso chamado ubiquitinaci\u00f3n, que despois as leva a ser degradadas por unha estrutura celular chamada proteasoma.\nCoa degradaci\u00f3n de I\u03baB, o complexo NF-\u03baB \u00e9 libre para entrar no n\u00facleo onde pode activar a expresi\u00f3n dos xenes espec\u00edficos que te\u00f1en preto sitios de uni\u00f3n ao ADN para NF\u03baB. A activaci\u00f3n destes xenes por NF-\u03baB ent\u00f3n induce unha resposta fisiol\u00f3xica, como por exemplo, unha resposta inflamatoria ou inmune, unha resposta de supervivencia celular, ou unha proliferaci\u00f3n celular. NF\u03baB activa a expresi\u00f3n do seu propio represor, I\u03baB\u03b1, e este represor I\u03baB\u03b1 novamente sintetizado reinhibe NF\u03baB e, por tanto, forma un bucle de autorretroalimentaci\u00f3n, que provoca niveis oscilatorios de actividade do NF\u03baB. Ademais, varios virus, como o VIH causante da SIDA, pos\u00faen sitios de uni\u00f3n para NF\u03baB que controlan a expresi\u00f3n de xenes virais, que \u00e1 s\u00faa vez contrib\u00faen \u00e1 replicaci\u00f3n viral ou \u00e1 patoxenicidade viral. No caso do VIH-1, a activaci\u00f3n do NF\u03baB pode verse implicada, polo menos en parte, na activaci\u00f3n do virus desde un estado latente e inactivo. O YopP \u00e9 un factor secretado pola bacteria \"Yersinia pestis\", o axente causante da peste, que impide a ubiquitinazi\u00f3n de I\u03baB. Isto provoca que este axente pat\u00f3xeno inhiba eficazmente a v\u00eda NF- \u03baB e as\u00ed bloquea a resposta inmune dunha persoa infectada con \"Yersinia\".\nInhibidores da actividade NF-\u03baB.\nEn canto \u00e1s prote\u00ednas inhibidoras da actividade NF-\u03baB, unha delas, IFRD1, reprime a actividade da p65 de NF-\u03baB por medio da potenciaci\u00f3n da desacetilaci\u00f3n mediada por HDAC da subunidade p65 na lisina 310, favorecendo o secuestro da HDAC3 en p65. De feito, IFRD1 forma complexos trimoleculares con p65 e HDAC3.\nV\u00eda non can\u00f3nica.\nUn selecto grupo de est\u00edmulos de diferenciaci\u00f3n celular ou desenvolvemento celular, tales como a linfotoxina-\u03b1, BAFF ou RANKL, activan a v\u00eda non can\u00f3nica do NF-\u03baB para inducir a formaci\u00f3n do d\u00edmero NF-\u03baB/RelB:p52 no n\u00facleo. Nesta v\u00eda, a activaci\u00f3n da quinase indutora do NF-\u03baB (NIK) por ligaci\u00f3n ao receptor induce a fosforilaci\u00f3n e o posterior procesamento proteasomal da prote\u00edna p100 precursora de NF-\u03baB2 para formar a subunidade p52 madura a trav\u00e9s dunha v\u00eda dependente de IKK1/IKKa. Despois, a p52 dimeriza con RelB para aparecer como RelB:p52 nuclear con actividade de uni\u00f3n ao ADN e regular unha clase distinta de xenes. A diferenza da sinalizaci\u00f3n can\u00f3nica, que depende da degradaci\u00f3n de I\u03baB\u03b1 I\u03baB-\u03b2 e I\u03baB-\u03b5 mediada por NEMO-IKK2, a sinalizaci\u00f3n non can\u00f3nica depende do procesamento de p100 para formar p52 mediado por NIK. Tendo en conta as s\u00faas diferentes regulaci\u00f3ns, pens\u00e1base que estas d\u00faas v\u00edas eran independentes unha doutra. Por\u00e9n, recentes an\u00e1lises revelaron que a s\u00edntese dos constitu\u00edntes da v\u00eda non can\u00f3nica, \u00e9 dicir RelB e p52, \u00e9 controlada pola sinalizaci\u00f3n can\u00f3nica de IKK2-I\u03baB-RelA:p50. Por outra parte, a xeraci\u00f3n dos d\u00edmeros tanto can\u00f3nicos coma non can\u00f3nicos, \u00e9 dicir, RelA:p50 e RelB:p52, no medio celular, tam\u00e9n est\u00e1n relacionadas entre si de maneira mec\u00e1nica. Estas an\u00e1lises suxiren que un sistema NF-\u03baB integrado leva \u00e1 activaci\u00f3n dos d\u00edmeros RelA e RelB e que un mal funcionamento da v\u00eda can\u00f3nica pode dar lugar a unha resposta celular aberrante tam\u00e9n a trav\u00e9s da v\u00eda non can\u00f3nica.\nInmunidade.\nO NF-\u03baB \u00e9 un factor de transcrici\u00f3n principal na inmunidade, xa que que regula xenes responsables tanto da resposta innata coma da resposta adaptativa. Por medio da activaci\u00f3n dos receptores dos linfocitos T ou B, o factor NF-\u03baB act\u00edvase a trav\u00e9s de distintos compo\u00f1entes de sinalizaci\u00f3n. Por ligaci\u00f3n ao receptor da c\u00e9lula T, a prote\u00edna quinase Lck, \u00e9 recrutada e fosforila os motivos ITAM da cola citopl\u00e1smica de CD3. A continuaci\u00f3n a mol\u00e9cula ZAP \u00e9 recrutada nos ITAM fosforilados, o que axuda a recrutar a LAT e PLC gamma, o que causa a activaci\u00f3n de PKC. Por medio dunha cascada de eventos de fosforilaci\u00f3n, o complexo quinase act\u00edvase e o NF-\u03baB pode entrar no n\u00facleo para estimular a expresi\u00f3n de xenes implicados no desenvolvemento, maduraci\u00f3n e proliferaci\u00f3n das c\u00e9lulas T.\nEn neuronas.\nAdemais das funci\u00f3ns na supervivencia celular, o NF-\u03baB ten diversas funci\u00f3ns no sistema nervioso, como a plasticidade, a aprendizaxe e a memoria neuronal. Ademais dos est\u00edmulos que activan o NF-\u03baB noutros tecidos, no sistema nervioso o NF-\u03baB pode ser activado por factores de crecemento (BDNF, NGF) utilizando o glutamato como neurotransmisor. Estes activadores de NF-\u03baB no sistema nervioso converxen no complexo de IKK e na v\u00eda can\u00f3nica.\nRecentemente, estase prestando moito interese \u00e1 funci\u00f3n exercida polo NF-\u03baB no sistema nervioso. Os estudos actuais suxiren que o NF-\u03baB \u00e9 importante para a aprendizaxe e a memoria en m\u00faltiples organismos como cangrexos, moscas da froita, e ratos. O factor NF-\u03baB pode regular a aprendizaxe e a memoria, en parte, pola modulaci\u00f3n da plasticidade, funci\u00f3n sin\u00e1ptica, as\u00ed como o crecemento das dendritas e das espi\u00f1as dendr\u00edticas.\nDemostrouse que os xenes que dispo\u00f1en de sitios de uni\u00f3n para o NF-\u03baB incrementan a s\u00faa expresi\u00f3n despois da aprendizaxe, o que suxire que as dianas transcricionais do NF-\u03baB no sistema nervioso son importantes para a plasticidade. Moitos destes xenes diana de NF-\u03baB importantes para a plasticidade e aprendizaxe son os receptores de glutamato (AMPA e NMDA-R-R), os factores de crecemento (BDNF, NGF), citocinas (TNF-alfa, TNFR), quinases (PKAc), e as prote\u00ednas sin\u00e1pticas (PSD-95).\nImportancia cl\u00ednica.\nO NF-\u03baB \u00e9 moi utilizado polas c\u00e9lulas eucariotas como regulador dos xenes que controlan a proliferaci\u00f3n celular e a supervivencia celular. Debido a isto, moitos tipos diferentes de tumores humanos te\u00f1en mal regulado o NF-\u03baB (\u00e9 dicir, activado constitutivamente). Cando o NF-\u03baB est\u00e1 activado, induce a expresi\u00f3n dos xenes que promoven a proliferaci\u00f3n celular e protexen \u00e1 c\u00e9lula, que noutras condici\u00f3ns, deber\u00eda morrer por apoptose.\nOs defectos no NF-\u03baB producen unha maior susceptibilidade \u00e1 apoptose que leva a que haxa un aumento na morte celular. Isto d\u00e9bese a que o NF-\u03baB regula xenes anti-apopt\u00f3ticos (sobre todo o TRAF1 TRAF2) e, por tanto, controla a actividade encim\u00e1tica das caspases, que son fundamentais para a maior\u00eda dos procesos apopt\u00f3ticos.\nNas c\u00e9lulas tumorais o NF-\u03baB act\u00edvase debido a mutaci\u00f3ns en xenes que codifican os factores de transcrici\u00f3n de NF-\u03baB ou nos xenes que controlan a actividade de NF-\u03baB (por exemplo, xenes IkB) e, ademais, algunhas c\u00e9lulas tumorais segregan factores que son activadores do NF-\u03baB. O bloqueo do NF-\u03baB pode causar que as c\u00e9lulas tumorais deixen de proliferar, morran, ou sexan m\u00e1is sensibles \u00e1 acci\u00f3n dos axentes anti-tumorais. Polo tanto, o NF-\u03baB est\u00e1 sendo moi investigado polas empresas farmac\u00e9uticas para buscar unha terapia contra o cancro.\nDebido a que o NF-\u03baB controla varios xenes implicados na inflamaci\u00f3n, non \u00e9 de estra\u00f1ar que o NF-\u03baB estea activado cronicamente en enfermidades inflamatorias, como a enfermidade inflamatoria intestinal, a artrite, sepse, gastrite, asma e arteriosclerose entre outras. \u00c9 importante sinalar que os reguladores chave do NF-\u03baB as\u00f3cianse cunha elevada mortalidade, especialmente en enfermidades cardiovasculares, e un incremento da expresi\u00f3n do NF-\u03baB asociouse coa esquizofrenia.\nDemostrouse que moitos produtos naturais, inclu\u00eddos os antioxidantes que te\u00f1en actividade anticancer\u00edxena e antiinflamatoria, tam\u00e9n poden inhibir NF-\u03baB. Hai unha pol\u00e9mica patente no EEUU aplicada ao descubrimento de axentes que poden bloquear o NF-\u03baB con fins terap\u00e9uticas. Esta patente est\u00e1 implicada en varios xu\u00edzos. Un traballo recente de Karin, Ben-Neriah e outros salientaron a importancia da conexi\u00f3n entre o NF-\u03baB, a inflamaci\u00f3n e o c\u00e1ncer, dando unha maior importancia \u00e1s terapias inhibitorias do NF-\u03baB.\nExtractos procedentes dun gran n\u00famero de plantas tam\u00e9n son inhibidores da activaci\u00f3n do NF-\u03baB in vitro.\nTerap\u00e9utica.\nObservouse que en moitos c\u00e1nceres hai unha sobreactivaci\u00f3n do factor NF-\u03baB. Por outra parte, a supresi\u00f3n do NF-\u03baB limita a proliferaci\u00f3n de c\u00e9lulas cancerosas. Ademais, NF-\u03baB xoga un papel chave na resposta inflamatoria. Polo tanto, os m\u00e9todos de inhibici\u00f3n de sinalizaci\u00f3n de NF-\u03baB te\u00f1en grande interese terap\u00e9utico en c\u00e1nceres e enfermidades inflamatorias.\nA activaci\u00f3n da translocaci\u00f3n nuclear de NF-\u03baB \u00e9 independente do aumento de estr\u00e9s oxidativo, polo que, grazas a isto, pode levarse a cabo un mellor estudo de posibles estratexias para a inhibici\u00f3n do NF-\u03baB.\nUn novo medicamento chamado denosumab act\u00faa aumentando a densidade mineral \u00f3sea e, por tanto, reducindo as fracturas \u00f3seas en moitos pacientes. Inhibe a RANKL, que act\u00faa a trav\u00e9s do seu receptor RANK, que \u00e1 s\u00faa vez promove o NF-\u03baB ;\no RANKL normalmente funciona permitindo a diferenciaci\u00f3n dos osteoclastos a partir de monocitos.\nOutros medicamentos son o disulfiram, olmesart\u00e1n e ditiocarbamatos, que inhiben a cascada de sinalizaci\u00f3n do factor nuclear \u03baB (NF-\u03baB).\nO f\u00e1rmaco Anatabine ten efectos antiinflamatorios, debido \u00e1 modulaci\u00f3n da actividade do factor NF-\u03baB."}
{"id": "207508", "revid": "88628", "url": "https://gl.wikipedia.org/wiki?curid=207508", "title": "Para\u00f1o", "text": "O top\u00f3nimo Para\u00f1o pode referirse a:"}
{"id": "207510", "revid": "22570", "url": "https://gl.wikipedia.org/wiki?curid=207510", "title": "O Pasadelo, As Pontes de Garc\u00eda Rodr\u00edguez, As Pontes de Garc\u00eda Rodr\u00edguez", "text": "O Pasadelo \u00e9 un lugar da parroquia das Pontes de Garc\u00eda Rodr\u00edguez no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do INE, no ano 2014 ti\u00f1a 3 habitantes dos cales 2 eran homes e 1 era muller."}
{"id": "207511", "revid": "85894", "url": "https://gl.wikipedia.org/wiki?curid=207511", "title": "Pena do Curro, As Pontes de Garc\u00eda Rodr\u00edguez, As Pontes de Garc\u00eda Rodr\u00edguez", "text": "Pena do Curro \u00e9 un lugar da parroquia das Pontes de Garc\u00eda Rodr\u00edguez no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do IGE, no ano 2014 ti\u00f1a 8 habitantes dos cales 5 eran homes e 3 eran mulleres."}
{"id": "207512", "revid": "56817", "url": "https://gl.wikipedia.org/wiki?curid=207512", "title": "Vestfir\u00f0ir", "text": "Vestfir\u00f0ir \u00e9 unha das oito Rexi\u00f3ns administrativas de Islandia. A s\u00faa capital \u00e9 a localidade de \u00cdsafj\u00f6r\u00f0ur.\nDemograf\u00eda.\nA rexi\u00f3n ten unha poboaci\u00f3n total de 7.374 habitantes (2008), o que sup\u00f3n menos do 3% do total da poboaci\u00f3n de Islandia, est\u00e1n repartidos nunha superficie de 22.721\u00a0km2, o que sup\u00f3n unha densidade de poboaci\u00f3n de 0,784 habitantes por quil\u00f3metro cadrado.\nA pouca poboaci\u00f3n d\u00e9bese a que a rexi\u00f3n \u00e9 un lugar rural relativamente illado dos n\u00facleos urbanos e \u00e1 diminuci\u00f3n da demanda de man de obra na agricultura e a industria pesqueira, as principais fontes de ingresos para a rexi\u00f3n.\nCondados.\nEsta rexi\u00f3n est\u00e1 formada polos seguintes condados:\nMunicipios.\nVestfir\u00f0ir comprende os seguintes municipios:\nTransporte.\nAs estradas son a\u00ednda hoxe en d\u00eda escasas e inaccesibles (especialmente no inverno), polo que \u00e9 relat\u00edvamente dif\u00edcil conectarse co resto da illa. Moitos cami\u00f1os son de grava s\u00f3amente. E a frecuencia de choivas ou treboadas obstaculiza o transporte por aire.\nMoitas persoas se est\u00e1n trasladando \u00e1 rexi\u00f3n da capital ou emigran a outros pa\u00edses, como sucedeu despois dunha avalancha en 1995.\nTurismo.\nMentres tanto, plan\u00e9ase facer un maior fincap\u00e9 no turismo, xa que a beleza dos fiordes forma unha paisaxe moi atractiva. Esta actividade \u00e9 a\u00ednda pouco explotada na zona cerca de Dynjandi (tam\u00e9n Fjallfoss), pos\u00fae unhas fervenzas de cen metros."}
{"id": "207513", "revid": "56817", "url": "https://gl.wikipedia.org/wiki?curid=207513", "title": "As Pontes de Garc\u00eda Rodr\u00edguez, As Pontes de Garc\u00eda Rodr\u00edguez, As Pontes de Garc\u00eda Rodr\u00edguez", "text": "As Pontes de Garc\u00eda Rodr\u00edguez \u00e9 un lugar da parroquia das Pontes de Garc\u00eda Rodr\u00edguez no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do INE, no ano 2014 ti\u00f1a 9003 habitantes dos cales 4425 eran homes e 4578 eran mulleres.\n\u00c9 lugar m\u00e1is poboado do concello, onde reside a s\u00faa capitalidade e a meirande parte dos servizos."}
{"id": "207515", "revid": "22570", "url": "https://gl.wikipedia.org/wiki?curid=207515", "title": "O Pontoibo, As Pontes de Garc\u00eda Rodr\u00edguez, As Pontes de Garc\u00eda Rodr\u00edguez", "text": "O Pontoibo \u00e9 un lugar da parroquia das Pontes de Garc\u00eda Rodr\u00edguez no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do INE, no ano 2014 ti\u00f1a 117 habitantes dos cales 57 eran homes e 60 eran mulleres."}
{"id": "207517", "revid": "23204", "url": "https://gl.wikipedia.org/wiki?curid=207517", "title": "Dnieper", "text": ""}
{"id": "207520", "revid": "98629", "url": "https://gl.wikipedia.org/wiki?curid=207520", "title": "Articulaci\u00f3ns interfal\u00e1nxicas da man", "text": "As articulaci\u00f3ns interfal\u00e1nxicas da man son un conxunto de articulaci\u00f3ns que artellan as falanxes entre si, unindo a falanxe proximal coa falanxe intermedia e esta coa falanxe distal. As articulaci\u00f3ns m\u00e1is superiores ou proximais (falanxe proximal e intermedia) son moi semellantes \u00e1s inferiores ou distais (falanxe intermedia e distal), pero pos\u00faen unha maior mobilidade.\nPermiten movementos de flexi\u00f3n e extensi\u00f3n. A flexi\u00f3n prod\u00facea o m\u00fasculo flexor com\u00fan fondo dos dedos da man ao actuar sobre a articulaci\u00f3n proximal e distal e a trav\u00e9s do m\u00fasculo flexor com\u00fan superficial actuando sobre a falanxe proximal. O dedo polgar flexi\u00f3nao o m\u00fasculo flexor longo do polgar.\nA flexi\u00f3n prod\u00facena nos dedos II a V os m\u00fasculos inter\u00f3seos da man e os m\u00fasculos lumbricais. No caso do dedo polgar, ext\u00e9ndeo o m\u00fasculo extensor longo do polgar."}
{"id": "207521", "revid": "56817", "url": "https://gl.wikipedia.org/wiki?curid=207521", "title": "C\u00edrculo arterial periescapular", "text": "O c\u00edrculo arterial periescapular \u00e9 unha formaci\u00f3n arterial do membro superior, disposta en torno \u00e1 esc\u00e1pula. Une a arteria subclavia coa arteria axilar.\nA partir deste c\u00edrculo derivan:"}
{"id": "207523", "revid": "22795", "url": "https://gl.wikipedia.org/wiki?curid=207523", "title": "Linnaeus", "text": ""}
{"id": "207526", "revid": "98629", "url": "https://gl.wikipedia.org/wiki?curid=207526", "title": "Mona de Xibraltar", "text": "A mona de Xibraltar, (Macaca sylvanus), \u00e9 unha especie de primate catarrino da familia dos cercopit\u00e9cidos (Cercopithecidae) que se encontra actualmente nalgunhas zonas reducidas dos Montes Atlas (norte de \u00c1frica e na Rocha de Xibraltar, no sur da pen\u00ednsula Ib\u00e9rica).\n\u00c9 o \u00fanico primate, \u00e1 parte do home, que pode encontrarse actualmente en liberdade en Europa, e o \u00fanico membro do x\u00e9nero \"Macaca\" que vive f\u00f3ra de Asia.\nDescrici\u00f3n.\n\u00c9 un cuadr\u00fapede de escaso tama\u00f1o, nunca superior aos 75\u00a0cm de lonxitude, e de at\u00e9 13\u00a0kg de peso. Ten o corpo recuberto de pelo de cor parda amarelada, lixeiramente agrisada nalg\u00fans individuos. A cara, os p\u00e9s e as mans son de cor rosada. A cola \u00e9 vestixial, e pouco apreci\u00e1bel a distancia. Os machos son maiores que as femias.\nComportamento.\nAs monas de Xibraltar son animais di\u00farnos e omn\u00edvoros, que viven en bosques mixtos de at\u00e9 algo m\u00e1is dos 2.100 m sobre o nivel do mar. M\u00f3vense constantemente \u00e1 busca de froitas, follas, ra\u00edces ou insectos, en grupos de entre 10 e 30 individuos de estrutura matriarcal, dirixidos por unha femia vella.\nTras catro ou cinco meses de xestaci\u00f3n, as femias paren unha cr\u00eda (d\u00faas, en casos excepcionais) que son coidadas tanto pola nai como polo pai. Maduran sexualmente aos 3 ou 4 anos de idade e poden vivir unha vintena de anos.\nH\u00e1bitat e distribuci\u00f3n.\nEst\u00edmase que a poboaci\u00f3n total na actualidade \u00e9 de 1.200 a 2.000 individuos. O seu n\u00famero decrece conforme se van tallando os bosques do Atlas, o seu h\u00e1bitat principal, e actualmente se considera unha especie en estado vulner\u00e1bel.\nMentres que no norte de \u00c1frica se considera case unha alima\u00f1a (en gran parte debido aos prexu\u00edzos isl\u00e1micos contra os monos, reflectidos no Cor\u00e1n), en Xibraltar consid\u00e9rase case como unha \"mascota\" non oficial, paseando sen inmutarse polos parques e tellados das casas e alimentada tanto polas autoridades como polos cidad\u00e1ns.\nA orixe desta pequena poboaci\u00f3n \u00e9 un misterio, pero parece claro que foi introducida. A\u00ednda que durante o Plistoceno houbo momentos en que esta especie habitou en toda Europa (chegando polo norte at\u00e9 Alema\u00f1a e Inglaterra) e as costas mediterr\u00e1neas, decreceu rapidamente coa chegada das glaciaci\u00f3ns at\u00e9 extinguirse na pen\u00ednsula Ib\u00e9rica hai uns 30.000 anos.\nCrese que puido volver en estado domesticado e que despois se asilvestrou. En calquera caso, a s\u00faa presenza na Rocha est\u00e1 documentada desde antes de que fora conquistado polos ingleses en 1704.\nEn Xibraltar.\nComo parte do patrimonio de Xibraltar, a alimentaci\u00f3n e supervivencia das monas foron responsabilidade da \"Royal Navy\" at\u00e9 1991, en que foi cedida ao goberno xibraltare\u00f1o. A tradici\u00f3n popular di que mentres as monas persistan en Xibraltar, este seguir\u00e1 baixo dominio brit\u00e1nico, polo que se chegou ao punto de que, durante a segunda guerra mundial, cando se tem\u00eda unha pos\u00edbel invasi\u00f3n hispano-xermana, o propio primeiro ministro brit\u00e1nico Winston Churchill ordenou traer varias ducias de esp\u00e9cimes do norte de \u00c1frica para asegurar a s\u00faa exigua poboaci\u00f3n. Nos \u00faltimos tempos a poboaci\u00f3n de monas aumentou, chegando hoxe a uns 300 individuos."}
{"id": "207529", "revid": "5863", "url": "https://gl.wikipedia.org/wiki?curid=207529", "title": "Reservas Naturais Parciais de Catalu\u00f1a", "text": "Ademais das reservas naturais inclu\u00eddas dentro dos Parques Naturais e Nacionais, a Generalitat de Catalu\u00f1a creou unha serie de reservas naturais illadas. O obxectivo destas reservas naturais \u00e9 a protecci\u00f3n puntual daquelas especies animais en perigo de extinci\u00f3n e as\u00ed garantir a s\u00faa preservaci\u00f3n no territorio catal\u00e1n. A lontra, a fauna forestal pirinenca (coma o oso pardo ou a pita do monte) ou as aves est\u00e9picas coma a ganga son algunhas das especies obxectivo destas reservas.\nMarco legal.\nA necesidade da creaci\u00f3n destas reservas illadas inclu\u00eduse no artigo 4 da lei 12/1985 do 13 xu\u00f1o de espazos naturais. Nesta lei a Administraci\u00f3n reco\u00f1eceu a necesidade de adoptar medidas para a protecci\u00f3n daquelas especies m\u00e1is vulnerables. Finalmente estas reservas naturais concret\u00e1ronse no Decreto 123/1987 do 12 de marzo, posteriormente ampliadas coa lei 3/1998 coa creaci\u00f3n de diversas reservas de fauna. Nestas reservas non se permite ningunha actividade que poida prexudicar a especie ou poboaci\u00f3n pola cal se ten feito a declaraci\u00f3n."}
{"id": "207532", "revid": "89787", "url": "https://gl.wikipedia.org/wiki?curid=207532", "title": "El Marquet de les Roques", "text": "El Marquet de les Roques \u00e9 unha residencia edificada \u00f3 costado dunha mas\u00eda no interior do Parque Natural de Sant Lloren\u00e7 de Munt i l'Obac. Foi constru\u00edda a partir do 1895 polo arquitecto Juli Batllevell, nado en Sabadell por encargo da familia do escritor Joan Oliver. Familia que foi propietaria ata a guerra civil.\nHabitada durante os ver\u00e1ns , recib\u00eda a visita de grandes nomes da literatura catal\u00e1 do momento coma Josep Carner, Carles Riba ou Guerau de Liost. Joan Oliver e outros escritores coma Francesc Trabal ou Armand Obiols, membros da chamada Colla de Sabadel e fundadores da editorial La Mirada adoitaban pasar longas tempadas na casa. Actualmente a propiedade \u00e9 da Deputaci\u00f3n de Barcelona e cont\u00e9n un punto de informaci\u00f3n do Parque Natural de Sant Lloren\u00e7 e unha exposici\u00f3n sobre Joan Oliver e a Colla de Sabadell. Os fins de semana progr\u00e1manse visitas guiadas e diferentes actividades exposici\u00f3ns temporais ou talleres para escolas."}
{"id": "207539", "revid": "1131", "url": "https://gl.wikipedia.org/wiki?curid=207539", "title": "NF-KB", "text": ""}
{"id": "207543", "revid": "23204", "url": "https://gl.wikipedia.org/wiki?curid=207543", "title": "Xos\u00e9 Francisco Ferreiro Abelleira", "text": "Xos\u00e9 Francisco Ferreiro Abelleira, nado na Coru\u00f1a o 20 de marzo de 1952, \u00e9 un pol\u00edtico galego do Bloque Nacionalista Galego.\nTraxectoria.\nDoutor en Dereito pola USC e Graduado Social. Iniciou a s\u00faa actividade pol\u00edtica en Santiago de Compostela coincidindo coa reforma asistencial e laboral no Sanatorio Psiqui\u00e1trico de Conxo, nas loitas deste centro entre 1973 e 1978. Exerceu como profesor de Formaci\u00f3n Profesional en Pr\u00e1cticas Sanitarias e foi ATS no centro de sa\u00fade do Irixo. Foi tenente-alcalde do Carballi\u00f1o. Foi membro do Consello Nacional do BNG e responsable da Comisi\u00f3n de Sanidade e Emigraci\u00f3n. Foi elixido deputado por Ourense nas elecci\u00f3ns auton\u00f3micas de 1997 e 2001. Foi Delegado Provincial de Vicepresidencia en Ourense."}
{"id": "207545", "revid": "43327", "url": "https://gl.wikipedia.org/wiki?curid=207545", "title": "Langstroth", "text": "Langstroth:"}
{"id": "207547", "revid": "131061", "url": "https://gl.wikipedia.org/wiki?curid=207547", "title": "Orquestra Panorama", "text": "A Orquestra Panorama \u00e9 un conxunto musical galego, unha das orquestras m\u00e1is importantes da escena, cunha media de 200 actuaci\u00f3ns anuais. Ten a s\u00faa sede en Caldas de Reis.\nHistoria.\nA Orquestra Panorama naceu o 25 de decembro de 1988 actuando no Rosal. O seu nome d\u00e9bese a un programa da TVG que exist\u00eda por aquelas datas. Na s\u00faa primeira actuaci\u00f3n, pintaron o logotipo da orquestra no pano que foi secando durante o transcurso do concerto.\nEsta banda fundouna \u00c1ngel Mart\u00ednez P\u00e9rez (Lito), que sen saber nada de m\u00fasica, co\u00f1ec\u00eda as claves do \u00e9xito neste sector. Nesa \u00e9poca comezou con oito integrantes masculinos (el nunca formou parte dos compo\u00f1entes do grupo), cunha furgoneta Mercedes 406 e cun equipo de son de 500 watios.\nLito Mart\u00ednez \u00e9 o representante deste conxunto e de 84 orquestras m\u00e1is das 200 que existen en Galicia, entre as que se encontran a Olympus, a Par\u00eds de Noia, ou o Combo Diminicano.\nEn 2017 a orquestra estivo a piques de desaparecer. O anterior propietario estaba a vender o equipo. Carlos Somoza Fouces, empresario de Monforte de Lemos e outros tres socios formaron Panoevens para levar a representaci\u00f3n da Panorama.\nEvoluci\u00f3n.\nNos seus inicios, este grupo musical tocaba cumbias, pasodobres, rancheiras, merengues e rumbas. Estaba dirixido a un p\u00fablico maior e tradicional.\nNa actualidade con Lito Garrido como director revolucionou o ambiente musical das verbenas innovando cos \u00e9xitos musicais m\u00e1is actuais, introducindo novos estilos e canci\u00f3ns do ver\u00e1n, as\u00ed como actuaci\u00f3ns novidosas con performance, acr\u00f3batas, disfraces, t\u00e9cnicas punteiras en luz e son\u2026 Con isto conseguiu atraer a un p\u00fablico xove e introducilos na cultura das verbenas.\nEsta evoluci\u00f3n influ\u00edu nos m\u00fasicos, nos que agora xa non conta que te\u00f1an boa voz, sen\u00f3n que te\u00f1en que ser actores e bos bailar\u00edns.\nO cambio foi tal que comezou cunha soa furgoneta onde viaxaban todos os m\u00fasicos e instrumentos, e agora conta con sete tr\u00e1ileres para o escenario e instrumentos e un microb\u00fas para os m\u00fasicos.\nO grupo ten un p\u00fablico mozo que o segue, con p\u00e1xina web, Facebook, club de fans cos que te\u00f1en unha cita semanal v\u00eda chat e diversos produtos de merchandising, as\u00ed como varios discos gravados.\nA orquestra ten participado dende 2008 en sete galas contra o cancro nos concellos de Cambados, Ordes, Vilagarc\u00eda de Arousa e Le\u00f3n coa colaboraci\u00f3n de Merche, David Bisbal, M\u00f3nica Naranjo, Carlos Baute e outros.\nA d\u00eda de hoxe, viaxan por toda Espa\u00f1a e \u00e9 considerada unha das mellores orquestras de todo o pa\u00eds. O seu \u00e9xito en Galicia levounos a actuar en Valencia, Madrid, Le\u00f3n ou Asturias.\nCompo\u00f1entes.\nVoces masculinas: Lito Garrido, Cibr\u00e1n Insua Arufe, Mario \u00c1lvarez, Diego Moreira Villanueva.\nVoces femininas: F\u00e1tima Pego Vilas, Aroxa Ruana.\nBailarinas femininas: Blanca Nunes, Mar\u00eda Mediero, Rayssa Cunha, Tania Zapata.\nBailar\u00edns masculinos: Blast Arts, Daniel Bola\u00f1os del Moral (D-Low), H\u00e9ctor Bord\u00f3n (Thor).\nGuitarristas: Ismael Segura, Ivis Reyes.\nBaixista: Jorge Ramilo Longa (Giorgio).\nTeclista: Carlos Oubi\u00f1a.\nBater\u00eda: Alexandre V\u00e1zquez Roca.\nTrompetistas: Roberto \u00c1ngel Hern\u00e1ndez, Darien Polo Salgado (\"Polito\").\nSaxofonista: Joseph Ludwing Ruiz Zuluaga, Edgar Campos Conde.\nTrombonistas:Kotwey Marval, Edward Machado Cabrera."}
{"id": "207548", "revid": "56817", "url": "https://gl.wikipedia.org/wiki?curid=207548", "title": "Gibson Explorer", "text": "A Gibson Explorer \u00e9 unha guitarra el\u00e9ctrica de corpo s\u00f3lido fabricada por Gibson e presentada en 1958. Na data da s\u00faa aparici\u00f3n a Explorer ofrec\u00eda un dese\u00f1o radical e \"futurista\", ao igual que a s\u00faa irm\u00e1, a Flying V. A Explorer foi o produto final do dese\u00f1o dun prototipo que anos m\u00e1is tarde Gibson comercializar\u00eda co nome de Futura.\nInicialmente a Explorer non tivo \u00e9xito, e a s\u00faa fabricaci\u00f3n suspendeuse en 1959. En 1976 Gibson re-lanzou a guitarra despois de que outras marcas comezasen a ter \u00e9xito vendendo dese\u00f1os semellantes. A Explorer f\u00edxose moi popular especialmente entre os m\u00fasicos de hard rock e heavy metal dos anos 70 e 80."}
{"id": "207549", "revid": "98629", "url": "https://gl.wikipedia.org/wiki?curid=207549", "title": "Gibson SG", "text": "A Gibson SG \u00e9 unha guitarra el\u00e9ctrica de corpo s\u00f3lido fabricada por Gibson. Presentouse no ano 1961 e tr\u00e1tase dun dos modelos m\u00e1is populares da marca.\nOrixes.\nEn 1960 as vendas da Gibson Les Paul foron significativamente m\u00e1is baixas que en anos anteriores. No ano seguinte \u00e1 Les Paul deuselle un corpo de caoba m\u00e1is delgado co fondo cha, e con dous cornos para facer m\u00e1is accesibles os trastes superiores. O uni\u00f3n do mastro foi desprazada tres trastes tam\u00e9n coa intenci\u00f3n de facilitar o acceso a eses trastes. O corpo simplificado abaratou os custos de produci\u00f3n, e a nova Les Paul co seu esvelto mastro foi comercializada como \"o mastro m\u00e1is r\u00e1pido do mundo\". A pesar de que a nova guitarra era popular, ao propio Les Paul non lle importou o novo dese\u00f1o, e pediu a Gibson que quitase o seu nome da guitarra. Gibson aceptou a petici\u00f3n de Les Paul e o instrumento foi bautizado como \"SG\" (Solid Guitar). O nome de Les Paul foi borrado oficialmente en 1961, pero a SG continuou levando a placa co nome de Les Paul ata finais de 1963.\nDebido \u00e1 s\u00faa popularidade, o estilo do corpo da SG adoita a ser imitado por outros fabricantes, a\u00ednda que moito menos que o da Les Paul ou a Fender Stratocaster."}
{"id": "207550", "revid": "98629", "url": "https://gl.wikipedia.org/wiki?curid=207550", "title": "Fender Bronco", "text": "A Fender Bronco \u00e9 unha guitarra el\u00e9ctrica fabricada por Fender dende mediados do ano 1967 ata 1981. Usa o corpo e o mastro da Fender Mustang, pero ten s\u00f3 unha pastilla e un mecanismo de tr\u00e9molo distinto. A diferenza das outras variantes da Mustang, que te\u00f1en unha escala de 22,5 polgadas, a Bronco ofreceuse s\u00f3 nunha escala de 24 polgadas cun diapas\u00f3n redondeado de palisandro con 22 trastes.\nA Fender Bronco apareceu no mercado como unha guitarra de estudo. Fender levaba traballando nela dende 1964, e a s\u00faa produci\u00f3n comezou a mediados de 1967. Nun principio deber\u00eda ser a substituta da Musicmaster e inicialmente vendeuse nun mesmo pack co Fender Bronco Amp, un pequeno amplificador creado tam\u00e9n para estudantes.\nA s\u00faa pastilla sinxela estaba montada na posici\u00f3n da ponte, a diferenza da Musicmaster, que s\u00f3 ti\u00f1a unha na posici\u00f3n do mastro, e das Mustang e Duo-Sonic, que ti\u00f1an d\u00faas pastillas. O brazo do tr\u00e9molo foi o cuarto dese\u00f1o de Leo Fender e o menos popular de todos, e foi montado s\u00f3 na Bronco.\nA Bronco foi normalmente fabricada cun diapas\u00f3n de palisandro e un acabado est\u00e1ndar \"fiesta red\", pero na \u00faltimas series Fender introduciu o acabado en negro. A Bronco, ao igual que a Musicmaster e a Mustang, deixouse de fabricar en 1981 e substitu\u00f1ida pola serie Fender Lead. As \u00faltimas cores dispo\u00f1ibles foron \"vermello dakota\", negro, \"branco ol\u00edmpico\" e \"midnight wine\". A diferenza da Mustang, no ano 2008 non foi relanzada, e o nome de Bronco na actualidade s\u00f3 se usa no baixo de Squier Bronco Bass."}
{"id": "207551", "revid": "7523", "url": "https://gl.wikipedia.org/wiki?curid=207551", "title": "Aleksandar Pavlovi\u0107", "text": ""}
{"id": "207552", "revid": "98629", "url": "https://gl.wikipedia.org/wiki?curid=207552", "title": "Gibson Firebird", "text": "A Gibson Firebird \u00e9 unha guitarra el\u00e9ctrica de corpo s\u00f3lido fabricada por Gibson dende 1963 ata a actualidade.\nHistoria.\nGibson lanzou varios modelos novos durante os anos 50 para competir cos instrumentos de Fender, especialmente coa Telecaster e a Stratocaster. Despois do \u00e9xito da Les Paul, a popularidade de Gibson comezou a caer nos anos 60. As cores, formas e m\u00faltiples pastillas de Fender conseguiron a aprobaci\u00f3n de destacados guitarristas. As guitarras de Gibson semellaban pasadas de moda e, axudado polos seus altos prezos, comezaron a baixar as s\u00faas vendas.\nGibson fixera incursi\u00f3ns en corpos con formas radicais (a Flying V e a Explorer nos 50), pero fracasara no intento. O presidente da campa\u00f1\u00eda, Ted McCarty, contratou ao dese\u00f1ador de coches Ray Dietrich para facer unha guitarra atractiva para o p\u00fablico. A Firebird colleu as li\u00f1as dos aler\u00f3ns dos coches dos anos 50. Dietrich colleu o dese\u00f1o da Explorer e redondeou os seus bordos.\nA Firebird \u00e9 a primeira guitarra de corpo s\u00f3lido de Gibson que usa un mastro introducido no corpo (\"neck-through\"). O mastro est\u00e1 feito de cinco tiras de caoba intercaladas por catro de nogueira para aumentar a s\u00faa resistencia. Destaca tam\u00e9n o caravilleiro inverso, coas chaves de afinaci\u00f3n como as dos banjos, ademais das s\u00faas pastillas \"mini-humbucking\". Algunhas Firebirds de 1965 levan instaladas a pastilla sinxela de Gibson P-90."}
{"id": "207554", "revid": "98629", "url": "https://gl.wikipedia.org/wiki?curid=207554", "title": "Os xustos", "text": "Os xustos (\"Les Justes\") \u00e9 unha obra teatral dram\u00e1tica de Albert Camus, ambientada na revoluci\u00f3n rusa de 1905. Foi representada por primeira vez o 15 de decembro de 1949.\nPersonaxes.\nCamus inspirouse nun grupo revolucionario que procura atacar a tiran\u00eda do tsar. A banda nacionalista est\u00e1 constitu\u00edda polas seguintes personaxes: \nO principal punto da obra constit\u00faeo o obxectivo que persegue o grupo de combate do partido socialista revolucionario. Co asasinato do duque Serxio Rom\u00e1nov a mans da organizaci\u00f3n, pretenden apresurar a liberaci\u00f3n do pobo ruso e convencer a corte imperial de que est\u00e1n decididos a exercer o terror ata que a terra sexa devolta ao seu pobo. Xa que a situaci\u00f3n que atravesa Rusia nesta \u00e9poca era a dunha revoluci\u00f3n encabezada por obreiros e campesi\u00f1os, co obxectivo de abolir a autocracia tsarista.\nNos seus cinco actos, Camus m\u00f3stranos a parte racional das persoas, esas pequenas formas de pensamento e acci\u00f3n que nos condicionan como seres humanos.\nResumo por actos.\nActo 1.\nNeste acto o autor mostra os diferentes puntos de vista que Voinov e Stepan te\u00f1en sobre a revoluci\u00f3n.\nStepan que pasou tres anos no c\u00e1rcere posicionase en que a revoluci\u00f3n non est\u00e1 feita para os d\u00e9biles, o que provoca unha gran discusi\u00f3n entre este e Kaliayev, o encargado de tirar a bomba contra o gran duque.\nSegundo Kaliayev, estar na revoluci\u00f3n significa amar a vida, mentres que Stepan opina que el ama a xustiza, que est\u00e1 por enriba da vida e que por iso el \u00e9 membro dese acto revolucionario. Pero Kaliayev defende a s\u00faa postura e n\u00e9gase a aceptar ser un d\u00e9bil, xa que el pediu tirar a bomba, porque considera que morrer pola idea \u00e9 a \u00fanica forma de estar a altura da idea. Esa \u00e9 a xustificaci\u00f3n que non o converte en d\u00e9bil.\nActo 2.\nEst\u00e1 todo preparado. Kaliayev tirar\u00e1 a bomba e no caso de que este falle ser\u00e1 Voinov o encargado de tirala. Pero ao encargado de realizar o acto suc\u00e9delle algo e nin un nin outro tiran a bomba. Kaliayev explica que no momento en que \u00eda tirar a bomba viu os sobri\u00f1os do duque e a s\u00faa muller e que estes non eran culpables da revoluci\u00f3n e que non os pod\u00eda matar.\nUnha vez m\u00e1is Stepan repr\u00f3challe a s\u00faa debilidade e a falta de amor a xustiza para realizar un acto que libre de morrer a m\u00e1is nenos rusos, xa que eses dous cativos l\u00edbranse da morte, pero deter a s\u00faa morte significa que no lugar deles morran centos de nenos rusos.\nA organizaci\u00f3n decide darlle a raz\u00f3n a Kaliayev,e aqu\u00ed onde se ve un punto humano, \u00e9tico, xa que consideran que a morte duns seres inocentes como os nenos non axudar\u00eda a revoluci\u00f3n. A revoluci\u00f3n non se fixo para matar nenos, explica Kaliayev.\nActo 3.\nKaliayev pide desculpas por non dar tirado a bomba, pero \u00e9 neste acto onde se produce un arrepentimento por parte dun dos participantes.\nVoinov que era o encargado de tirar a segunda bomba decide unirse ao comit\u00e9 de propaganda do partido revolucionario, polo tanto abandona a operaci\u00f3n de exterminio do gran duque. Como calquera humano Voinov confesa que sempre tivo medo, que a primeira vez se armara de valor. Que todo ser\u00eda cuesti\u00f3n dun minuto. Que agardaba o momento de ter que tirar a bomba para lanzala con violencia, pero que cando viu que o seu compa\u00f1eiro non a tirara, se sentiu d\u00e9bil coma un neno. A idea de matar non estaba feita para el, el mesmo afirmaba que non estaba feito para o terror.\nVoinov vaise da organizaci\u00f3n e Annenkov decide ser el o que ocupe o seu lugar, xa que considera que sempre manda e nunca axuda.\nActo 4.\nC\u00famprese o lanzamento da bomba e Kaliayev \u00e9 detido e levado a prisi\u00f3n.\nDurante a s\u00faa estancia na cadea recibe a visita da gran duquesa. Esta conf\u00e9salle que todos o homes optan unha forma para falar de xustiza, e que cada un deles o fai posicionandose nas s\u00faas raz\u00f3ns. Cando falan de por que lle perdoou a vida a ela e aos seus sobri\u00f1os,el conf\u00e9salle que foi aos nenos e non a ela a quen perdoou da morte. El afirma que se basea en que son nenos, pero que a s\u00faa sobri\u00f1a ten un mal coraz\u00f3n. Bas\u00e9ase no exemplo das esmolas. A nena n\u00e9gase a ir ela mesma levalas, xa que ten medo a tocalos. polo menos o seu marido quer\u00edaos e beb\u00eda con eles. Ela busca o arrepentimento de Kaliayev, pero este \u00e9 firme as s\u00faas crenzas e negase a facer caso do que a duquesa lle di e do que Skuratov pretende que faga, publicando ao obter a negaci\u00f3n deste as s\u00faas petici\u00f3ns, unha falsa redacci\u00f3n na que traizoaba aos seus irm\u00e1ns.\nFinalmente Kaliayev \u00e9 condenado \u00e1 morte, pero este ac\u00e9ptaa con orgullo xa que se sente como un precursor da liberaci\u00f3n de Rusia.\nActo 5.\nNeste \u00faltimo acto, prod\u00facese a execuci\u00f3n de Kaliayev a mans de Foka, un verdugo que resulta ser un gran amigo de Voinov, do cal se descobre que \u00e9 un esp\u00eda da polic\u00eda.\nStepan acode a execuci\u00f3n, e cando chega xunto a Annenkov e Dora com\u00e9ntalles que Kaliayev non pediu desculpas. que morrera feliz, porque seria inxusto non recibir a felicidade ao mesmo tempo que a morte, despois de negarse a ser feliz en vida para prepararse mellor ao sacrificio.\nStepan confesa que sente envexa por Kaliayev ao morrer como m\u00e1rtir e cos seus ideais fortes.\nTraduci\u00f3n ao galego.\nFoi traducida ao galego por Xos\u00e9 Manuel Beiras e publicada nos Cadernos da Escola Dram\u00e1tica Galega en 1987."}
{"id": "207556", "revid": "1131", "url": "https://gl.wikipedia.org/wiki?curid=207556", "title": "Das Caf\u00e9 der toten Philosophen", "text": "Das Caf\u00e9 der toten Philosophen. Ein philosophischer Briefwechsel f\u00fcr Kinder und Erwachsene (\"O caf\u00e9 dos fil\u00f3sofos mortos\") \u00e9 un libro escrito por Nora K e Vittorio H\u00f6sle e publicado en 1998.\nResumo.\nNace da curiosidade e as reflexi\u00f3ns dunha nena de once anos chamada Nora K, interesada en atopar respostas a m\u00faltiples preguntas sobre as realidades da vida. Preguntas que lle contesta un fil\u00f3sofo amigo da familia, Vittorio H\u00f6sle.\nTras ler o libro O mundo de Sof\u00eda de Jostein Garder, Nora d\u00e1se de conta que moitas das preguntas sobre as que vi\u00f1a reflexionando fai tempo, pod\u00edanse catalogar como filos\u00f3ficas. Nese momento \u00e9 cando co\u00f1ece a Vittorio, co que comeza un intercambio de cartas no que a filosof\u00eda e a nenez son os protagonistas.\nO que te\u00f1en en com\u00fan a filosof\u00eda e a nenez \u00e9 o asombro ante o mundo. De a\u00ed que a inxenuidade sexa imprescindible para a filosof\u00eda, por iso cando un neno pregunta os porqu\u00e9s da vida en ocasi\u00f3ns os adultos escorren a pregunta por medo as consecuencias das respostas reais.\nEntre a realidade e a fantas\u00eda das conversaci\u00f3ns mantidas entre Nora e H\u00f6slen cos distintos fil\u00f3sofos (S\u00f3crates, Descartes, Plat\u00f3n, Santo Agosti\u00f1o...), tanto no caf\u00e9 coma nos m\u00faltiples lugares descritos no libro, cr\u00e9ase as\u00ed e todo unha larga reflexi\u00f3n por ambos os lados, tanto por Nora como por H\u00f6slen, das cuesti\u00f3ns m\u00e1is dispares que os nosos fil\u00f3sofos foron deixando a trav\u00e9s da historia.\nNora e H\u00f6slen neste libro repasan ideas dispares como se os so\u00f1os e a realidade son mundos totalmente distintos, se deus existe e nos leva cara a unha verdade ou eng\u00e1nanos. Se as ideas son nosas ou xa exist\u00edan de antes e non simplemente as retomamos, se somos m\u00e1quinas ou realmente sentimos. Se o tempo existe unicamente na nosa conciencia, pois o pasado non existe o presente \u00e9 min\u00fasculo e o futuro a\u00ednda non chegou. Se o que a xente prefire ver o reflexo ou a realidade poida ser unha forma de loucura."}
{"id": "207559", "revid": "1888", "url": "https://gl.wikipedia.org/wiki?curid=207559", "title": "O caf\u00e9 dos fil\u00f3sofos mortos", "text": ""}
{"id": "207563", "revid": "5863", "url": "https://gl.wikipedia.org/wiki?curid=207563", "title": "Sobre a amizade", "text": "Sobre a amizade \u00e9 un di\u00e1logo de car\u00e1cter filos\u00f3fico escrito por Marco Tulio Cicer\u00f3n co t\u00edtulo orixinal en lat\u00edn de Laelius de Amicitia. A obra foi traducida ao galego por Alfonso Blanco Quintela e publicada en 1995 por Editorial Galaxia.\nFoi escrito no ano 44 a.C., e est\u00e1 ambientado 85 anos antes. Est\u00e1 adicado a Tito Pomponio \u00c1tico. O tema principal que trata \u00e9 a amizade, po\u00f1endo a visi\u00f3n epic\u00farea (a preferida por \u00c1tico) fronte \u00e1 visi\u00f3n estoica (a de Cicer\u00f3n).\nContido.\nClasificaci\u00f3n das persoas.\nAs boas son as persoas que expresan os sentimentos de coraz\u00f3n e non son avariciosa a nivel materialista ou posici\u00f3n social, persoas humildes. As malas son persoas que antepo\u00f1en os seus desexos e avaricia ante calquera persoa ou circunstancia.\nClasificaci\u00f3n respecto da amizade.\nRespecto da amizade, fai outra clasificaci\u00f3n: a verdadeira e perfecta, fronte \u00e1 vulgar e mediocre:\nOpini\u00f3ns sobre a existencia da amizade.\nPensase que \u00e9 algo natural, que pertence os instintos de supervivencia e que todas as persoas te\u00f1en a tendencia a relacionarse co resto de mundo, sexa con finalidade de interese ou por cari\u00f1o.\nPensase tam\u00e9n que \u00e9 simplemente unha especie de \u201cpacto\u201d para a trav\u00e9s destas relaci\u00f3ns conseguir metas ou desexos.\nA amizade entre d\u00faas persoas que dure ata os \u00faltimos d\u00edas de existencia ten gran dificultade, polo feito de que os intereses, formas de pensar e actuar das persoas cambian co tempo.\nConclusi\u00f3n.\nQuere transmitir e explicar que para Lelio (protagonista que d\u00e1 a s\u00faa valoraci\u00f3n da amizade) a amizade \u00e9 tratar aos demais como che gustar\u00eda ser tratado e cando mires a un amigo, m\u00edraste a ti mesmo, porque para el, iso \u00e9 amizade."}
{"id": "207564", "revid": "89787", "url": "https://gl.wikipedia.org/wiki?curid=207564", "title": "Ergosterol", "text": "O ergosterol \u00e9 un esteroide do grupo dos esterois propio dos fungos, que non se encontra en animais ou plantas, e que \u00e9 precursor da vitamina D2. \u00c9 un compo\u00f1ente das membranas celulares dos fungos, inclu\u00eddos l\u00e9vedos, onde exerce a mesma funci\u00f3n ca o colesterol nas membranas animais. Tam\u00e9n se encontra nas membranas dalg\u00fans protistas. Recibiu o seu nome pola denominaci\u00f3n inglesa (\"ergot\") dos fungos do x\u00e9nero \"Claviceps\" (cornello do centeo), dos cales se illou por primeira vez.\nPrecursor da vitamina D2.\nO ergosterol \u00e9 un precursor biol\u00f3xico (provitamina) da vitamina D2. Conv\u00e9rtese en viosterol ao recibir luz ultravioleta, e despois transf\u00f3rmase en ergocalciferol, unha forma de vitamnina D co\u00f1ecida como D2 ou D2. Por esta raz\u00f3n, cando se expo\u00f1\u00e9n l\u00e9vedos (como o l\u00e9vedo da cervexa) ou outros fungos (como os cogomelos), \u00e1 luz ultravioleta, prod\u00facense cantidades significativas de vitamina D2.\nEsta fonte de vitamina D2 \u00e9 a \u00fanica fonte \"dietaria\" dispo\u00f1ible desta vitamina para os veganos, que non consomen ning\u00fan produto animal. As vacas alimentadas con suplementos de l\u00e9vedos irradiados con luz ultravioleta excretan a vitamina D2 no seu leite; pero \u00e9 moito m\u00e1is com\u00fan que se engada directamente a vitamina D ao leite, ou que, seguindo o antigo proceso Steenbock, se expo\u00f1a directamente o leite \u00e1 luz ultravioleta para que o 7-deshidrocolesterol presente de forma natural no leite se converta en vitamina D3.\nDiana de drogas antif\u00fanxicas.\nComo o ergosterol est\u00e1 presente na membrana dos fungos, pero non nas membranas animais, \u00e9 unha diana \u00fatil para as drogas antif\u00fanxicas. O ergosterol est\u00e1 tam\u00e9n presente nas membranas celulares dalg\u00fans protistas, como os tripanosomas produtores da enfermidade do sono, e esta \u00e9 a base da utilizaci\u00f3n dalg\u00fans antif\u00fanxicos para a loita contra a tripanosom\u00edase africana (enfermidade do sono).\nA anfotericina B \u00e9 unha droga antif\u00fanxica que act\u00faa sobre o ergosterol. \u00danese fisicamente ao ergosterol nas membranas, e, as\u00ed, crea un poro hidr\u00f3filo nas membranas f\u00fanxicas. Isto causa que os i\u00f3ns (predominantemente potasio e prot\u00f3ns) e outras mol\u00e9culas saian da c\u00e9lula, o cal acaba matando a c\u00e9lula. A anfotericina B foi actualmente substitu\u00edda por outros axentes m\u00e1is seguros na maior\u00eda dos casos, pero a\u00ednda segue us\u00e1ndose, malia os seus efectos secundarios, en casos de infecci\u00f3ns f\u00fanxicas ou protozoarias graves que ameazan a vida.\nO miconazol, itraconazol, e clotrimazol son drogas que funcionan dun xeito diferente \u00e1 anfotericina B, xa que inhiben a s\u00edntese de ergosterol a partir de lanosterol. O ergosterol \u00e9 unha mol\u00e9cula m\u00e1is pequena ca o lanosterol; sintet\u00edzase ao combinar d\u00faas mol\u00e9culas de farnesil pirofosfato, un terpenoide de 15 carbonos, para producir lanosterol, que ten 30 carbonos. Despois, elim\u00ednanse dous grupos metilo, orixinando o ergosterol. Os axentes antif\u00fanxicos de tipo \"azol\" inhiben o encima que realiza esta desmetilaci\u00f3n na ruta de s\u00edntese do ergosterol.\nOutros usos.\nO ergosterol util\u00edzase tam\u00e9n como un indicador da biomasa f\u00fanxica no solo. A\u00ednda que o ergosterol se vai degradando co tempo, esta degradaci\u00f3n pode facerse m\u00e1is lenta ou deterse de vez se o mantemos a temperaturas baixo cero nun ambiente escuro.\nDiversas investigaci\u00f3ns encontraron que o ergosterol ten propiedades antitumorais.\nToxicidade.\nO po de ergosterol \u00e9 irritante para a pel, ollos, e o tracto respiratorio. A inxesti\u00f3n de grandes cantidades pode causar hipercalcemia, a cal, se \u00e9 prolongada no tempo, pode orixinar o dep\u00f3sito de sales c\u00e1lcicos nos tecidos brandos, especialmente nos riles."}
{"id": "207566", "revid": "865", "url": "https://gl.wikipedia.org/wiki?curid=207566", "title": "Clarence Leonidas Fender", "text": ""}
{"id": "207568", "revid": "98629", "url": "https://gl.wikipedia.org/wiki?curid=207568", "title": "Pichi", "text": "\"Non confundir con piche, as b\u00f3las de alcatr\u00e1n nas praias.\"\nUn pichi ou, en ingl\u00e9s, jumper, \u00e9 unha peza de roupa, evoluci\u00f3n do mono, que se comp\u00f3n dunha saia, ou un pantal\u00f3n curto, con pecheira e tirantes.\nNa actualidade \u00fasano sobre todo nenas e mulleres adolescentes, a\u00ednda que tam\u00e9n poden usalos mullerers adultas.\nEn Gran Breta\u00f1a e en moitos pa\u00edses da Commonwealth brit\u00e1nica \u00e9 habitual nos uniformes de colexios femininos, moda que se estendeu a outros pa\u00edses, como Espa\u00f1a e moitos latinoamericanos (como a Arxentina, Chile, Colombia, Panam\u00e1, Rep\u00fablica Dominicana ou Venezuela) nos que tam\u00e9n se usan pichis habitualmente como unifrome escolar."}
{"id": "207570", "revid": "22795", "url": "https://gl.wikipedia.org/wiki?curid=207570", "title": "Mono de traballo", "text": ""}
{"id": "207571", "revid": "22795", "url": "https://gl.wikipedia.org/wiki?curid=207571", "title": "Mono de beb\u00e9", "text": ""}
{"id": "207572", "revid": "22795", "url": "https://gl.wikipedia.org/wiki?curid=207572", "title": "Mono de vestir", "text": ""}
{"id": "207574", "revid": "89787", "url": "https://gl.wikipedia.org/wiki?curid=207574", "title": "Hip\u00f3tese do mundo de HAP", "text": "A hip\u00f3tese do mundo de HAPs (hidrocarburos arom\u00e1ticos polic\u00edclicos) \u00e9 unha hip\u00f3tese especulativa sobre a orixe da vida, que prop\u00f3n que os hidrocarburos arom\u00e1ticos polic\u00edclicos (HAPs ou, en ingl\u00e9s, PAHs) eran abundantes na \"sopa primitiva\" de materia org\u00e1nica que se sup\u00f3n presente nos mares da Terra primitiva, e xogaron un papel principal na orixe da vida ao mediaren na s\u00edntese de mol\u00e9culas de ARN, orixinando un mundo de ARN. A hip\u00f3tese \u00e9 discutida na comunidade cient\u00edfica e polo momento \u00e9 unha hip\u00f3tese non probada.\nIntroduci\u00f3n.\nO experimento de Miller e Urey de 1952 e outros posteriores, demostraron a s\u00edntese de compostos org\u00e1nicos, como bases nitroxenadas dos \u00e1cidos nucleicos (nucleobases), amino\u00e1cidos, formaldehido e azucres, a partir de precursores moi sinxelos inorg\u00e1nicos e metano, que se sup\u00f3n estaban presentes na sopa primordial. A hip\u00f3tese do mundo de ARN prop\u00f3n que o ARN pode realizar a s\u00faa propia cat\u00e1lise (como un ribozima), e ser a base da orixe da vida. Entre estas d\u00faas fases (formaci\u00f3n de mol\u00e9culas organicas e de ARN) hai alg\u00fans pasos desco\u00f1ecidos, como a forma en que se orixinaron as primeiras mol\u00e9culas de ARN. A hip\u00f3tese do mundo de HAPs foi proposta para intentar encher este baleiro por Simon Nicholas Platts en 2004. Unha idea m\u00e1is elaborada foi publicada por Ehrenfreund \"et al.\" .\nHidrocarburos arom\u00e1ticos polic\u00edclicos.\nOs hidrocarburos arom\u00e1ticos polic\u00edclicos (HAPs) son as mol\u00e9culas m\u00e1is com\u00fans e abundantes entre as mol\u00e9culas poliat\u00f3micas no Universo visible, e consid\u00e9ranse un dos compo\u00f1entes probables do mar primordial das primeiras fases do noso planeta. Os HAPs, xunto cos fullerenos foron detectados tam\u00e9n nas nebulosas interestelares. (Os fullerenos est\u00e1n tam\u00e9n implicados na orixe da vida; e segundo a astr\u00f3noma Letizia Stanghellini, \"\u00c9 posible que os fullerenos do espazo proporcionasen as sementes para a vida na Terra.\u201d)\nOs HAPs non son normalmente moi solubles en auga mari\u00f1a, pero cando est\u00e1n sometidos a radiaci\u00f3ns ionizantes como os raios ultravioleta solares, os \u00e1tomos de hidr\u00f3xeno externos poden ser arrancados da mol\u00e9cula e substitu\u00eddos por grupos hidroxilo, orixinando HAPs m\u00e1is solubles en auga.\nEstes HAPs modificados son anfip\u00e1ticos, o que significa que te\u00f1en partes hidr\u00f3filas e partes hidr\u00f3fobas. Cando est\u00e1n en disoluci\u00f3n, ens\u00e1mblanse en grupos columnares disc\u00f3ticos mesox\u00e9nicos, como l\u00edpidos, e tenden a organizarse situando as s\u00faas partes hidr\u00f3fobas protexidas.\nUni\u00f3n de nucleobases ao armaz\u00f3n de HAPs.\nNun grupo columnar autoordenado de HAPs, a separaci\u00f3n entre os aneis adxacentes \u00e9 de 0,34\u00a0nm. Esta \u00e9 a mesma separaci\u00f3n que se observa entre os nucle\u00f3tidos adxacentes do ARN e ADN. Outras mol\u00e9culas m\u00e1is pequenas poden unirse de forma natural aos aneis de HAPs. Por\u00e9n, cando se forman os aneis de HAPs, tenden a xirar uns arredor doutros, o que tende a desaloxar os compostos unidos que chocar\u00edan cos que est\u00e1n unidos nos aneis de enriba ou debaixo. Por tanto, est\u00e1 favorecida a uni\u00f3n preferencial de mol\u00e9culas planas como as nucleobases pirimidina e purina, os constitu\u00edndes chave (e portadores de informaci\u00f3n) do ARN e ADN. Estas bases son anfip\u00e1ticas e tam\u00e9n tenden a ali\u00f1arse en grupos columnares similares.\nUni\u00f3n ao esqueleto oligom\u00e9rico.\nDe acordo coa hip\u00f3tese, unha vez que as nucleobases est\u00e1n unidas (por medio de pontes de hidr\u00f3xeno) ao armaz\u00f3n de HAPs, a distancia entre bases seleccionar\u00eda mol\u00e9culas de \"uni\u00f3n\" dun tama\u00f1o espec\u00edfico, como poden ser pequenos olig\u00f3meros de formaldehido (metanal), tam\u00e9n presentes na \"sopa\" prebi\u00f3tica, os cales se unir\u00e1n (por enlace covalente) \u00e1s nucleobases e consigo mesmos para formaren un esqueleto estrutural flexible.\nSeparaci\u00f3n de filamentos similares ao ARN.\nUn descenso posterior de pH no ambiente (incremento da acidez), por exemplo como resultado da descarga volc\u00e1nica de gases como o di\u00f3xido de xofre ou di\u00f3xido de carbono, permitir\u00eda que as bases se separasen das s\u00faas armaz\u00f3ns de HAPs, formando mol\u00e9culas similares ao ARN (pero co esqueleto de formaldehido en vez do esqueleto ribosa-fosfato utilizado no ARN \"moderno\", a\u00ednda que coa mesma separaci\u00f3n de 0,34\u00a0nm).\nFormaci\u00f3n de estruturas similares a ribozimas.\nA hip\u00f3tese especula tam\u00e9n que unha vez que as fibras monocatenarias longas similares ao ARN se separan das columnas de HAPs, e despois de que o pH ambiental se faga menos \u00e1cido, tender\u00edan a pregarse sobre si mesmas, e os pares de bases complementarias buscar\u00edanse preferencialmente unhas a outras, formando pontes de hidr\u00f3xeno, creando estruturas similares ao ARN, que ser\u00edan estables e, polo menos parcialmente, de dobre cadea, semellantes a ribozimas. Os olig\u00f3meros de formaldehido finalmente ser\u00edan substitu\u00eddos por mol\u00e9culas de ribosa-fosfato, m\u00e1is estables, como material do esqueleto da mol\u00e9cula, o que ser\u00eda o primeiro paso para o establecemento dun mundo de ARN proposto na hip\u00f3tese do mundo de ARN, que se especula evolucionar\u00eda a estados m\u00e1is complexos a partir deste punto."}
{"id": "207575", "revid": "89787", "url": "https://gl.wikipedia.org/wiki?curid=207575", "title": "O escriba sentado", "text": "O escriba sentado, \u00e1s veces denominado o escriba sentado do Louvre, \u00e9 unha das estatuas m\u00e1is representativas da escultura do Imperio Antigo de Exipto, e unha das m\u00e1is famosas e ben conservadas de toda a civilizaci\u00f3n exipcia.\nFoi esculpida entre os anos 2480 e 2350 a.C., nunha \u00e9poca en que Exipto estaban no cumio da s\u00faa gloria e xa se abandonara a construci\u00f3n de grandes pir\u00e1mides.\nOs artes\u00e1ns cobren m\u00e1is campos, as tumbas e os templos te\u00f1en unha arquitectura m\u00e1is complexa e a arte oc\u00fapase de obxectos m\u00e1is pequenos, reproducindo a vida coti\u00e1.\nOs escribas no Antigo Exipto eran persoas moi importantes, xa que eran indispens\u00e1beis nun Estado fortemente centralizado, polo que foron representados frecuentemente.\nEsta estatua descubriuse en 1850 na necr\u00f3pole de Saqqara, situada na ribeira occidental do r\u00edo Nilo, fronte \u00e1 antiga cidade de Menfis, que foi a capital do Imperio Antigo de Exipto.\nAn\u00e1lise da obra.\nConsid\u00e9rase que a estatua deste escriba representa a un alto funcionario da administraci\u00f3n. Colocada na capela de culto dunha tumba, a estatua presid\u00eda as cerimonias e recib\u00eda as ofrendas para o defunto. A s\u00faa funci\u00f3n ti\u00f1a, pois, un car\u00e1cter funerario.\nO artista representouno mentres escrib\u00eda en posici\u00f3n sedente coas pernas cruzadas e, en riba delas, pousa un papiro despregado, mentres est\u00e1 a punto de realizar o seu labor como escriba, polo que sost\u00e9n un c\u00e1lamo na s\u00faa man (actualmente perdido), levando como peza de roupa un shenti, onde apoia o papiro.\nO corpo est\u00e1 esculpido en calcaria, e os seus ollos tallados en cristal de rocha, cuarzo branco e \u00e9bano.\nA cara est\u00e1 atenta, e a mirada \u00e9 viva; esta parte do corpo \u00e9 moi realista, resaltando os p\u00f3mulos e as meixelas, e os ollos aparentan gran realismo. As mans est\u00e1n tallada con esmerado detalle.\nA s\u00faa postura \u00e9 algo hier\u00e1tica, e a s\u00faa actitude, tensa. Presenta pregas no ventre que fan resaltar a s\u00faa obesidade. A s\u00faa boa conservaci\u00f3n perm\u00edtenos ver a policrom\u00eda antiga, coa aplicaci\u00f3n das diferentes cores.\nAs esculturas de deuses e fara\u00f3ns (que tam\u00e9n eran deuses) do Imperio Antigo caracter\u00edzanse por mostrar unha actitude hier\u00e1tica. Por\u00e9n, nesta, por tratarse da dun cortes\u00e1n, non \u00e9 estra\u00f1o o realismo, presentando ao suxeito realizando a s\u00faa actividade, ou a representaci\u00f3n da obesidade do escriba e o realismo dos ollos, moi detallados.\nActualmente a estatua exh\u00edbese no Museo do Louvre de Par\u00eds, Francia."}
{"id": "207576", "revid": "89787", "url": "https://gl.wikipedia.org/wiki?curid=207576", "title": "Distrito de Kumi", "text": "O distrito de Kumi (en ) \u00e9 un distrito da Rexi\u00f3n Leste de Uganda. A principal poboaci\u00f3n \u00e9 Kumi, a s\u00faa capital.\nLimita co Distrito Katakwi polo norte, co Distrito Nakapiripirit polo nordeste, co Distrito Bukedea polo leste, co Distrito Pallisa polo sur e co Distrito Ngora polo oeste.\nSegundo o censo do ano 2002 ti\u00f1a unha poboaci\u00f3n estimada de 165.400 habitantes.\nTen unha \u00e1rea de 2.821 km\u00b2.\nPos\u00fae unha estaci\u00f3n de ferrocarril da Ugandan Railways."}
{"id": "207577", "revid": "89787", "url": "https://gl.wikipedia.org/wiki?curid=207577", "title": "Distrito Kween", "text": "Kween District \u00e9 un distrito da Rexi\u00f3n Leste de Uganda. A poboaci\u00f3n capital at\u00f3pase en Binyiny, unha das d\u00faas municipalidades do distrito.\nLimita co Distrito Nakapiripirit polo norte, co Distrito Amudat polo nordeste, co Distrito Bukwa polo leste, coa Rep\u00fablica de Kenya polo sur, co Distrito Kapchorwa polo oeste e co Distrito Bulambuli polo noroeste.\nO distrito comezou a funcionar como tal o 1 de xullo de 2010, anteriormente formaba parte do Distrito Kapchorwa. Conxuntamente co Distrito Kapchorwa e co Distrito Bukwa, forma parte da subrexi\u00f3n Sebei. At\u00f3pase ao norte do Monte Elgon, a unha altitude media de 1.900 msnm.\nSegundo o censo do ano 2002 ti\u00f1a unha poboaci\u00f3n estimada de 67.171 habitantes.\nEst\u00e1 cruzado pola Autoestrada Mbale-Moroto na s\u00faa zona oeste, con direcci\u00f3n norte-sur."}
{"id": "207578", "revid": "89787", "url": "https://gl.wikipedia.org/wiki?curid=207578", "title": "Distrito Luuka", "text": "Luuka District \u00e9 un distrito da Rexi\u00f3n Leste de Uganda.\nLimita co Distrito Buyende polo norte, co Distrito Kaliro polo nordeste, co Distrito Iganga polo sueste, co Distrito Mayuge polo sur, co Distrito Jinja polo suroeste e co Distrito Kamuli polo noroeste.\nO Distrito comezou a funcionar como tal o 1 de xullo de 2010, anteriormente era un condado do Distrito Iganga. Na tradici\u00f3n kisoga, Luuka e un dos cinco principados do Reino de Busoga. Segundo a lenda, Luuka foi fundado en 1737 e tornouse parte do protectorado de Busoga en 1896. O seu goberno tradicional \u00e9 co\u00f1ecido como Tabingwa.\nSegundo o censo do ano 2002 ti\u00f1a unha poboaci\u00f3n estimada de 185.526 habitantes."}
{"id": "207588", "revid": "89787", "url": "https://gl.wikipedia.org/wiki?curid=207588", "title": "Distrito Kapchorwa", "text": "Kapchorwa District \u00e9 un distrito da Rexi\u00f3n Leste de Uganda, nomeado as\u00ed pola s\u00faa poboaci\u00f3n principal Kapchorwa, que significa \"casa de amigos\".\nLimita co Distrito Kween polo norte e o leste, co Distrito Sironko polo sur e co Distrito Bulambuli polo leste e o nordeste.\nBaixo a administraci\u00f3n colonial, o Distrito era o condado de Sebei, localizado no Bugisu Setentrional no antigo Distrito Bukedi. Kapchorwa comezou a ser distrito o 1 de febreiro de 1962, pouco despois da independencia de Uganda.\nO distrito \u00e9 lar da maior\u00eda das xentes kalenjin, inclu\u00edndo os subrgupos sabiny, pokot e nandi. Foron principalmente gandeiros mais tiveron problemas polos seus veci\u00f1os do norte, os karamojong, quen invadiu o seu territorio e desprazou a centos de persoas. A poboaci\u00f3n m\u00e1is afectadas vive na chaira de Kapchorwa; particularmente no subcondado de Ngenge, como tam\u00e9n no Distrito Bukwa. Este desprazamento de poboaci\u00f3n resultou nunha pobreza extrema, forzando a xente a vivir en campamentos para desprazados con recursos moi limitados.\nNo 2005, o condado de Kongasis separouse para formar o Distrito Bukwa. En 2010, parte do territorio foi escindido para formar o Distrito Kween. Conxuntamente, Kapchorwa, Bukwa e Kween, forman a subrexi\u00f3n de Sebei.\nSegundo o censo do ano 2002 ti\u00f1a unha poboaci\u00f3n estimada de 74.300 habitantes.\nA agricultura de subsistencia, as\u00ed como a gandar\u00eda, son as principais actividades econ\u00f3micas do distrito."}
{"id": "207589", "revid": "89787", "url": "https://gl.wikipedia.org/wiki?curid=207589", "title": "Distrito Katakwi", "text": "Katakwi District \u00e9 un distrito da Rexi\u00f3n Leste de Uganda, nomeado as\u00ed pola s\u00faa poboaci\u00f3n capital Katakwi.\nLimita co Distrito Napak polo norte, co Distrito Nakapiripirit polo leste, co Distrito Kumi polo sur, co Distrito Ngora e co Distrito Soroti polo suroeste e co Distrito Amuria polo oeste.\nFoi creado en 1997, sendo anteriormente parte do Distrito Soroti. At\u00f3pase dentro da subrexi\u00f3n Teso, lar dunha poboaci\u00f3n estimada de 2.5 mill\u00f3ns de persoas das etnias iteso e kumam. En xu\u00f1o de 2005, a parte oeste do distrito separouse para formar o Distrito Amuria.\nSegundo o censo do ano 2002 ti\u00f1a unha poboaci\u00f3n estimada de 118.900 habitantes.\nA agricultura de subsistencia as\u00ed como a gandar\u00eda son as principais actividades econ\u00f3micas do distrito."}
{"id": "207590", "revid": "89787", "url": "https://gl.wikipedia.org/wiki?curid=207590", "title": "Distrito Kibuku", "text": "Kibuku District \u00e9 un distrito da Rexi\u00f3n Leste de Uganda, nomeado as\u00ed pola s\u00faa poboaci\u00f3n capital, Kibuku.\nLimita co Distrito Pallisa polo norte, co Distrito Budaka polo leste, co Distrito Butaleja polo sur e co Distrito Namutumba polo oeste.\nComezou a funcionar como distrito o 1 de xullo de 2010, anteriormente formaba parte do Distrito Pallisa.\nSegundo o censo do ano 2002 ti\u00f1a unha poboaci\u00f3n estimada de 128.219 habitantes."}
{"id": "207596", "revid": "1131", "url": "https://gl.wikipedia.org/wiki?curid=207596", "title": "Alcib\u00edades Arosemena", "text": "Alcib\u00edades Arosemena Quinzada, nado en Los Santos o 20 de novembro de 1883 e finado en Cidade de Panam\u00e1 o 8 de abril de 1958, foi un diplom\u00e1tico e pol\u00edtico paname\u00f1o, presidente do seu pa\u00eds entre 1951 e 1952."}
{"id": "207599", "revid": "158", "url": "https://gl.wikipedia.org/wiki?curid=207599", "title": "Presidente de Panam\u00e1", "text": ""}
{"id": "207600", "revid": "98629", "url": "https://gl.wikipedia.org/wiki?curid=207600", "title": "Pablo Arosemena Alba", "text": "Pablo Jos\u00e9 Merced de los Dolores Arosemena de Alba, nado na Cidade de Panam\u00e1, Rep\u00fablica de Nova Granada, o 24 de setembro de 1836 e finado no mesmo lugar o 29 de agosto de 1920, foi un avogado, xornalista e pol\u00edtico, presidente de Panam\u00e1 entre 1910 e 1912, concretamente presidente interino da Rep\u00fablica de Panam\u00e1 en calidade de \"Primeiro Designado, Encargado do Poder Executivo\". Anteriormente foi presidente do Estado Federal de Panam\u00e1 en 1875 e en 1885.\nBiograf\u00eda.\nNado como Pablo Jos\u00e9 Merced de los Dolores Arosemena de Alba, fillo de Pablo Arosemena de la Barrera (primeiro gobernador da provincia de Chiriqu\u00ed) e de Ramona de Alba Br\u00e1ximo. Ao rematar os seus estudos en Colombia, regresou a Panam\u00e1 en 1853 cando os estadounidenses constru\u00edan o ferrocarril trans\u00edstmico. En 1856 fundou o peri\u00f3dico \"El Centinela\" xunto con Gil Colunje. Tam\u00e9n escribiu en \"El Observador\" e \"El Combate\". Desde os 19 anos participou no goberno colombiano con diversos cargos, entre eles secretario do Tribunal Superior de Panam\u00e1 e deputado. Foi representante da Asemblea Lexislativa do Estado Soberano de Panam\u00e1 en 1858, 1859, 1869, 1870, 1873 e 1885. Tam\u00e9n foi fiscal da C\u00e1mara de Representantes e presidente do Estado Federal por d\u00faas veces. Foi acusador ante o senado colombiano de Tom\u00e1s Cipriano de Mosquera. \nCasou o 27 de novembro de 1858, na Igrexa da Merc\u00e9, con Matilde Esperanza Pic\u00f3n Herrera, nada en Panam\u00e1 o 17 de decembro de 1837, filla do coronel Francisco Pic\u00f3n Gonz\u00e1lez de Venezuela e de Josefa Herrera P\u00e9rez D\u00e1vila de Panam\u00e1. Deste matrimonio nacer\u00edan cinco fillos, o \u00faltimo en 1870 e pouco tempo despois morreu a s\u00faa muller con 33 anos, e quedou as\u00ed vi\u00favo cos seus fillos, o maior de once anos e a \u00faltima de un ano e dous meses.\nEn 1872 foi nomeado Secretario da Legaci\u00f3n Colombiana ante Inglaterra e Francia. Dous anos despois foi elixido senador da Rep\u00fablica. Tam\u00e9n ocupou a Secretar\u00eda de Facenda e Tesouro, a de Interior e a de Relaci\u00f3ns Exteriores, e foi ministro en Ecuador, Bolivia, Per\u00fa e Chile. En 1880 foi elixido terceiro designado do poder executivo dos Estados Unidos de Colombia e senador. \nEn 1885 casou con Ramona Forte Zapata, nada en Panam\u00e1 en 1871, coa que tivo seis fillos. Ramona faleceu en 1908.\nArosemena non foi parte dos separatistas do 3 de novembro de 1903 e estaba oposto \u00e1 separaci\u00f3n, a\u00ednda que aceptou a nova situaci\u00f3n. Tras a separaci\u00f3n de Panam\u00e1 de Colombia foi enviado con Manuel Amador Guerrero e Federico Boyd aos Estados Unidos a negociar o novo Tratado do Canal, encontr\u00e1ndose co Tratado xa asinado por Phillipe Bunau-Varilla. Ao regresar, presidiu a Asemblea Constitu\u00ednte que elixiu a Amador Guerrero como primeiro presidente, e exerceu diversos cargos p\u00fablicos antes de servir como presidente. \nElecci\u00f3n como presidente interino.\nDurante os breves meses do mandato de Carlos A. Mendoza axit\u00e1ronse aspiraci\u00f3ns na Asemblea Nacional. O Partido Liberal que a controlaba pensaba en escoller a Mendoza novamente como Primeiro Designado para o bieno 1910-1912, mais o Partido Conservador acudiu aos Estados Unidos na procura de apoios.\nAs presi\u00f3ns estadounidenses fanse grandes contra Mendoza e por recomendaci\u00f3n do ministro de Panam\u00e1 en Washington, Carlos Constantino Arosemena, sux\u00edrese a elecci\u00f3n de Pablo Arosemena, quen se encontraba en Chile como Ministro, como Primeiro Designado para substitu\u00edr a Mendoza.\nPresidencia (1910-1912).\nAsumiu a presidencia como \"Primeiro Designado, Encargado do Poder Executivo\" coa promesa de que non intentar\u00eda reelixirse, pois ti\u00f1a un pacto de cabaleiros con Belisario Porras para apoialo nas elecci\u00f3ns de 1912. Case de inmediato empezaron as acusaci\u00f3ns de nepotismo, uso desordenado do tesouro e mala utilizaci\u00f3n dos fondos p\u00fablicos, at\u00e9 o punto que a Asemblea Nacional prohibiulle ao Executivo contratar empr\u00e9stitos nos Estados Unidos. A mediados de 1911, f\u00edxose evidente que Arosemena aspiraba \u00e1 reelecci\u00f3n en 1912.\nEntre os logros do seu goberno destacou a conclusi\u00f3n dos edificios do Instituto Nacional, obra iniciada por Jos\u00e9 Domingo de Obald\u00eda e continuada por Carlos Antonio Mendoza, do cal ditou regramentos de estudo. Outro dos maiores logros do seu goberno foi a iniciativa en 1910 de outorgarlle ao Banco Nacional a potestade de emitir papel moeda co\u00f1ecido como o balboa.\nVida post-presidencial.\nRetirouse da vida p\u00fablica traballando como avogado da compa\u00f1\u00eda do Ferrocarril de Panam\u00e1."}
{"id": "207601", "revid": "865", "url": "https://gl.wikipedia.org/wiki?curid=207601", "title": "Something Better Change", "text": "Something Better Change \u00e9 o \u00e1lbum de estrea da banda canadense de punk rock D.O.A.. O disco gravouse entre 1977 e 1980 en Vancouver, e foi publicado nese \u00faltimo ano a trav\u00e9s do selo Can. Friends.\nNo ano 2000 o disco foi re-editado a trav\u00e9s do selo do cantante Joey Shithead, Sudden Death, para o mercado canadense. No 2002 re-lanzouse polo selo do ex-l\u00edder de Dead Kennedys Jello Biafra, Alternative Tentacles. A re-edici\u00f3n inclu\u00eda unha canci\u00f3n extra, a re-gravada \"Disco Sucks\" do seu primeiro EP, que agora aparec\u00eda co nome \"New Wave Sucks\". En maio do 2011 unha versi\u00f3n remasterizada do \u00e1lbum foi publicada a trav\u00e9s de Sudden Death Records en CD e en vinilo."}
{"id": "207602", "revid": "72012", "url": "https://gl.wikipedia.org/wiki?curid=207602", "title": "News and Tributes", "text": "News and Tributes \u00e9 o segundo \u00e1lbum da banda inglesa de post-punk revival The Futureheads, editado o 29 de maio do 2006. O seu primeiro sinxelo, \"Skip to the End\", publicouse o 15 de maio. O \u00e1lbum, ao igual que o da s\u00faa estrea, recibiu boas cr\u00edticas, e destacaban a madurez do son da banda. Por\u00e9n, ao contrario do seu anterior traballo, \"News and Tributes\" non tivo boas vendas, o que fixo que o grupe fose botado do seu selo, 679 Recordings.\nCon este \u00e1lbum The Futureheads foron comparados con Blur, particularmente co seu disco \"Modern Life Is Rubbish\". Foi producido por Ben Hillier, que tam\u00e9n traballou con Blur e Depeche Mode. O tema \"News and Tributes\" est\u00e1 adicado \u00e1s v\u00edtimas do accidente de M\u00fanic, un accidente de avi\u00f3n en 1958 onde morreron varios xogadores do United players.\nA edici\u00f3n estadounidense do \u00e1lbum cont\u00e9n as catro canci\u00f3ns que aparecen no EP \"Area\", \"Area\", \"Help Us Out\", \"We Cannot Lose\" e a remestura de Shy Child do tema \"Decent Days And Nights\"."}
{"id": "207603", "revid": "109216", "url": "https://gl.wikipedia.org/wiki?curid=207603", "title": "Turbonegro", "text": "Turbonegro \u00e9 unha banda norueguesa de punk rock procedente de Oslo. Inicialmente estivo activa dende 1989 ata 1998, e posteriormente reformouse no ano 2002. Seu estilo combina glam rock, punk rock e hard rock nun son que o grupo describe como \"deathpunk\".\nEntre as principais influencias de Turbonegro est\u00e1n Black Flag, Rolling Stones, Kiss, Venom, Radio Birdman, AC/DC, Iggy Pop &amp; James Williamson, Circle Jerks, Ramones, Alice Cooper, Negazione, The Dictators e The Stooges, ademais de artistas de rock noruegu\u00e9s como DumDum Boys, Raga Rockers e Jokke &amp; Valentinerne."}
{"id": "207604", "revid": "22570", "url": "https://gl.wikipedia.org/wiki?curid=207604", "title": "Bandeira da Rep\u00fablica Dominicana", "text": "A bandeira da Rep\u00fablica Dominicana, de acordo co descrito dentro do artigo 31 e 32 da Constituci\u00f3n, ten unha cruz no centro que se estende cara as extremidades e divide a bandeira en catro rect\u00e1ngulos: os de arriba son azul (no lado do mastro) e vermello, e os de abaixo son vermello (no lado do mastro) e azul. No centro da cruz ten un escudo cunha p\u00f3la de oliveira (esquerda) e unha p\u00f3la de palma (dereita). Enriba do escudo hai unha cinta azul co lema nacional: Deus, Patria, Liberdade. Debaixo do escudo hai outra cinta, desta volta vermella, coas palabras Rep\u00fablica Dominicana escritas nela."}
{"id": "207606", "revid": "31997", "url": "https://gl.wikipedia.org/wiki?curid=207606", "title": "Cartas paulinas", "text": "As cartas paulinas son unha divisi\u00f3n dos libros do Novo Testamento. As cartas paulinas abranguen todas as cartas que, ao longo da s\u00faa predicaci\u00f3n, Paulo de Tarso lles foi enviando a distintas comunidades cristi\u00e1s.\nAutor e datas de composici\u00f3n.\nO autor deste grupo de escritos \u00e9 o ap\u00f3stolo Paulo de Tarso, a\u00ednda que alg\u00fans expertos consideran que nalgunhas cartas como Colosenses ou as chamadas cartas pastorais, puido haber un traballo posterior de edici\u00f3n ou refundici\u00f3n.\nForon compostas nun prazo de tempo que vai desde o ano 37, data da I Carta aos Tesalonicenses, ata os anos sesenta, xa na catividade en Roma.\nAs cartas.\nTal como as atopamos hoxe nas versi\u00f3ns modernas da Biblia, as cartas ord\u00e9nanse por tama\u00f1o, da m\u00e1is longa \u00e1 m\u00e1is breve:\nCartas pastorais.\nAs cartas a Timoteo e a Tito, adoitan agruparse nunha categor\u00eda espec\u00edfica dentro do corpus paulino que se co\u00f1ece como Cartas pastorais. Debe o nome ao seu contido, centrado na organizaci\u00f3n da Igrexa, deixando de lado cuesti\u00f3ns teol\u00f3xicas propias das outras cartas."}
{"id": "207608", "revid": "98629", "url": "https://gl.wikipedia.org/wiki?curid=207608", "title": "Cartas Cat\u00f3licas", "text": "As Cartas cat\u00f3licas \u00e9 unha divisi\u00f3n dos libros do Novo Testamento que abrangue os escritos en forma epistolar que se atrib\u00faen a distintos ap\u00f3stolos. O adxectivo \"cat\u00f3lico\" hai que tomalo no seu sentido etimol\u00f3xico de \"universal\".\nCaracter\u00edsticas, autores e datas de composici\u00f3n.\nAs cartas ch\u00e1manse cat\u00f3licas por contraposici\u00f3n \u00e1s cartas particulares de Paulo de Tarso. As deste sempre ti\u00f1an como destinataria unha comunidade concreta (Roma, Corinto...), mentres que as cat\u00f3licas van dirixidas aos criti\u00e1ns en xeral.\nTodas as cartas se titulan co nome do ap\u00f3stolo que figura como autor. Neste caso, o termo autor haber\u00eda que entendelo nun senso moi amplo, un pouco ao xeito do que, na filosof\u00eda grega, sucede con Pit\u00e1goras e a s\u00faa escola. Hai que pensar nun autor que crea arredor del un grupo de disc\u00edpulos, neste caso unha comunidade cristi\u00e1, e que inspira os escritos que estes redactan.\nEn canto as datas de composici\u00f3n, alg\u00fans dos escritos se sit\u00faan entre os m\u00e1is serodios do Novo Testamento, arredor do ano 100 ou 110.\nAs cartas.\nTal como as atopamos hoxe nas versi\u00f3ns modernas da Biblia, as cartas ord\u00e9nanse por tama\u00f1o, da m\u00e1is longa \u00e1 m\u00e1is breve:"}
{"id": "207610", "revid": "27155", "url": "https://gl.wikipedia.org/wiki?curid=207610", "title": "Selenociste\u00edna", "text": "A selenociste\u00edna (Sec ou Se-Cys) \u00e9 un amino\u00e1cido que cont\u00e9n selenio similar \u00e1 ciste\u00edna que forma parte de varios encimas de procariotas e eucariotas (humanos inclu\u00eddos), e que non pertence ao conxunto de 20 amino\u00e1cidos t\u00edpicos que normalmente forman as prote\u00ednas, e consid\u00e9rase un amino\u00e1cido especial, que \u00e9 o 21\u00ba amino\u00e1cido proteinox\u00e9nico de procariotas e eucariotas.\nNomenclatura.\nO comit\u00e9 de nomenclatura da IUPAC/IUBMB recomenda oficialmente para a selenociste\u00edna o s\u00edmbolo de tres letras Sec e o s\u00edmbolo dunha letra U.\nEstrutura.\nA selenociste\u00edna ten unha estrutura similar \u00e1 da ciste\u00edna, pero cun \u00e1tomo de selenio ocupando o lugar do xofre t\u00edpico da ciste\u00edna, formando un grupo selenol, que se encontra desprotonado a pH celular (de todos modos, non se sintetiza a partir de ciste\u00edna, sen\u00f3n de serina). As prote\u00ednas que conte\u00f1en un ou m\u00e1is residuos de selenociste\u00edna denom\u00ednanse selenoprote\u00ednas.\nBiolox\u00eda.\nA selenociste\u00edna comparada coa ciste\u00edna ten un pKa m\u00e1is baixo (5,47) e un potencial de reduci\u00f3n m\u00e1is alto. Estas propiedades fana moi adecuada para prote\u00ednas que interve\u00f1en en actividades antioxidantes.\nA diferenza doutros amino\u00e1cidos presentes nas prote\u00ednas biol\u00f3xicas, a selenociste\u00edna non est\u00e1 codificada directamente no c\u00f3digo xen\u00e9tico.. Polo contrario, est\u00e1 codificada dun modo especial no cod\u00f3n UGA, que normalmente \u00e9 un cod\u00f3n de finalizaci\u00f3n ou \"stop\". Este mecanismo de codificaci\u00f3n denom\u00ednase recodificaci\u00f3n traducional e a s\u00faa eficiencia depende da selenoprote\u00edna e de factores de iniciaci\u00f3n da traduci\u00f3n . Cando as c\u00e9lulas crecen en ausencia de selenio, a traduci\u00f3n das selenoprote\u00ednas remata no cod\u00f3n UGA, polo que a prote\u00edna queda truncada, e o encima non \u00e9 funcional. A presenza no ARNm dun elemento SECIS (Secuencia de inserci\u00f3n da selenociste\u00edna ou \"SElenoCisteine Insertion Sequence\") fai que o cod\u00f3n UGA pase a codificar a selenociste\u00edna. O elemento SECIS est\u00e1 definido por unhas secuencias de nucle\u00f3tidos caracter\u00edsticas e por un determinado patr\u00f3n de emparellamentos de bases na estrutura secundaria. Nas bacterias, o elemento SECIS est\u00e1 localizado tipicamente inmediatamente despois do cod\u00f3n UGA dentro do marco de lectura para a selenoprote\u00edna . Nas arqueas e nos eucariotas, o elemento SECIS est\u00e1 na rexi\u00f3n non traducida 3' (ou 3' UTR) do ARNm, e pode facer que m\u00faltiples cod\u00f3ns UGA pasen a codificar a selenociste\u00edna .\nA diferenza doutros amino\u00e1cidos, non existe unha reserva libre de selenociste\u00edna na c\u00e9lula. A s\u00faa alta reactividade producir\u00eda danos nas c\u00e9lulas. A c\u00e9lula almacena selenio nas prote\u00ednas da c\u00e9lula que incorporan selenociste\u00edna ou selenometionina.\nA s\u00edntese da selenociste\u00edna ten lugar nun ARNt especializado, que \u00e9 tam\u00e9n o que a incorpora aos polip\u00e9ptidos en traduci\u00f3n. As estruturas primaria e secundaria do ARNt da selenociste\u00edna ou ARNt(Sec), difire da observada nos ARNt est\u00e1ndar en varios aspectos, principalmente en que ten un talo aceptor de 8 pares de bases de lonxitude (nas bacterias) ou de 10 pares (nos eucariotas), unha rexi\u00f3n brazo de lonxitude variable, e substituci\u00f3ns en varias posici\u00f3ns de bases ben conservadas. Os ARNt da selenociste\u00edna son cargados inicialmente con serina por acci\u00f3n dunha seril-ARNt ligase, pero o Ser-ARNt(Sec) resultante non se utiliza na traduci\u00f3n porque non \u00e9 reco\u00f1ecido polo factor de traduci\u00f3n normal (EF-Tu en bacterias, eEF1A en eucariotas). En realidade, o que ocorre \u00e9 que o residuo de serina unido ao ARNt \u00e9 convertido nun residuo de selenociste\u00edna polo encima selenociste\u00edna sintase (que cont\u00e9n fosfato de piridoxal). Finalmente, o Sec-ARNt(Sec) \u00e9 especificamente unido a un factor de elongaci\u00f3n traducional alternativo (SelB ou mSelB, tam\u00e9n chamado eEFSec), que o cede de maneira dirixida aos ribosomas que est\u00e1n traducindo ARNm para selenoprote\u00ednas. A especificidade deste mecanismo de cesi\u00f3n depende da presenza dun dominio proteico extra (en bacterias, SelB) ou unha subunidade extra (SBP2 no mSelB/eEFSec eucari\u00f3tico), que se une \u00e1s estruturas secundarias de ARN correspondentes formadas polos elementos SECIS nos ARNm de selenoprote\u00ednas.\nExemplos de encimas que conte\u00f1en selenociste\u00edna son: glutati\u00f3n peroxidases, tetraiodotironina 5' deiodinases, tiorredoxina redutases, formato deshidroxenases, glicina redutases, e algunhas hidroxenases. Hai 25 prote\u00ednas humanas co\u00f1ecidas que conte\u00f1en selenociste\u00edna (selenoprote\u00ednas)."}
{"id": "207611", "revid": "865", "url": "https://gl.wikipedia.org/wiki?curid=207611", "title": "The Black Keys", "text": "The Black Keys \u00e9 un grupo estadounidense de rock formado en Akron, Ohio no 2001. O grupo est\u00e1 formado por Dan Auerbach (guitarra, voz) e Patrick Carney (bater\u00eda). O grupo comezou facendo m\u00fasica independente logo de formar o grupo \u00f3 rematar o instituto, e m\u00e1is tarde un\u00edronse a segunda onda de artistas de Garage rock popular na d\u00e9cada do 2000. Ata outubro de 2011, The Black Keys venderon preto de 2\u00a0000\u00a0000 de \u00e1lbums nos Estados Unidos."}
{"id": "207612", "revid": "55340", "url": "https://gl.wikipedia.org/wiki?curid=207612", "title": "Ternera Gallega", "text": "\"Ternera Gallega\" (denominaci\u00f3n oficial no DOG) \u00e9 unha Indicaci\u00f3n Xeogr\u00e1fica Protexida relativa \u00e1 carne de vac\u00fan galega. \u00c9 un produto con tradici\u00f3n e historia xa que ten percorrido de m\u00e1is de 3.700 anos. Comezou a controlarse e promoverse en 1989, sendo reco\u00f1ecida pola Uni\u00f3n Europea sete anos despois.\nO certificado ref\u00edrese exclusivamente a carne de tenreiros nacidos, criados e sacrificados en Galicia e que te\u00f1en que pasar un rigoroso control de calidade. Este control incide no nacemento dos tenreiros, crianza, alimentaci\u00f3n, coidados sanitarios, sacrificio e presentaci\u00f3n da carne nos establecementos para a posta \u00e1 venda segundo a lexislaci\u00f3n vixente. A alimentaci\u00f3n adecuada para estes tenreiros bas\u00e9ase en leite materno, forraxes e concentrados vexetais (millo, patacas, nabos...) exentos de produtos animais ou substancias prohibidas.\nOs tenreiros deben sacrificarse antes de cumpriren os 10 meses. A s\u00faa carne \u00e9 caracter\u00edstica pola s\u00faa cor rosa clara ou vermella suave, infiltraci\u00f3n graxa de cor branca, aspecto magro, textura suave e agradable sabor. Esta carne chega aos consumidores perfectamente identificada polos correspondentes certificados de calidade e contraetiquetas.\nHistoria.\nEn setembro de 1989 a Conseller\u00eda de Agricultura da Xunta de Galicia reco\u00f1eceu o Produto Galego de Calidade \"Ternera Gallega\" para carne de gando vac\u00fan producido en Galicia. En novembro publicouse o regulamento da denominaci\u00f3n, no que se estableceron as condici\u00f3ns que garant\u00edan aos consumidores a adquisici\u00f3n da carne de vac\u00fan de m\u00e1xima calidade. En xu\u00f1o de 1992 reco\u00f1eceuse a carne de gando vac\u00fan de raza loura galega producida en Galicia, coa denominaci\u00f3n de Carne de Loura Galega.\nA similitude das d\u00faas denominaci\u00f3ns, fixo necesaria unha reformulaci\u00f3n. En xaneiro de 1994 publicouse no Diario Oficial de Galicia, a denominaci\u00f3n espec\u00edfica para a carne de vac\u00fan producida en Galicia, unha Denominaci\u00f3n Espec\u00edfica de \"Ternera Gallega\". En novembro foi ratificado polo Ministerio de Agricultura, Pesca e Alimentaci\u00f3n. En decembro de 1996 a \"Ternera Gallega\" obtivo o m\u00e1ximo reco\u00f1ecemento na Uni\u00f3n Europea, despois de cumprir coas condici\u00f3ns establecidas no Regulamento (CEE) n\u00ba2081/92, relativo \u00e1 protecci\u00f3n das indicaci\u00f3ns xeogr\u00e1ficas e das denominaci\u00f3ns de orixe dos produtos agr\u00edcolas e alimenticios na Uni\u00f3n Europea.\nEn agosto de 1997 celebrouse a primeira convocatoria de elecci\u00f3ns a vogais do Consello Regulador, cunha elevada participaci\u00f3n de t\u00f3dalas industrias c\u00e1rnicas e gandeiros inscritos.\nEstrutura.\nA IXP \"Ternera Gallega\" ten a s\u00faa sede en Amio (Santiago de Compostela). O seu traballo de control ad\u00edcase fundamentalmente a Galiza, e a s\u00faa promoci\u00f3n \u00e9 tanto a nivel nacional como a nivel internacional. As explotaci\u00f3ns gandeiras e industriais c\u00e1rnicas pertencentes \u00e1 IXP deben cumprir a normativa desta denominaci\u00f3n. Existen catro rexistros diferentes: Rexistro de gander\u00edas, rexistro de produtores, rexistro de matadoiros e rexistro de salas de despece.\nCada catro anos el\u00edxense os cargos do consello regulador, que est\u00e1 composto pola presidencia, unha vicepresidencia, sete vogais que representan a produci\u00f3n, 7 vogais que representan a industria e dous vogais nomeados pola administraci\u00f3n p\u00fablica.\nFuncionamento.\nCada res inscrita no rexistro da IXP \u00e9 identificada mediante o sistema adaptado pola administraci\u00f3n. Este rexistro ser\u00e1 levado a cabo polo \u00f3rgano de control e certificaci\u00f3n do Consello Regulador. As pezas e canais estar\u00e1n identificadas con etiquetas certificadoras expedidas por dito \u00f3rgano e ser\u00e1n as que acompa\u00f1en o produto en t\u00f3dalas fases da comercializaci\u00f3n.\nO tenreiro debe nacer en Galicia, debe de ser gando da raza rubia galega ou morena do noroeste, as\u00ed como dos cruzamentos entre elas (tam\u00e9n se admiten cruzamentos en primeira xeraci\u00f3n de machos destas razas con femias frisoas ou pardo-alpinas) , as explotaci\u00f3ns e os tenreiros deben cumprir as condici\u00f3ns hixi\u00e9nico-sanitarias establecidas pola normativa vixente, e debe estar identificado co DIB (documento de identificaci\u00f3n para bovinos) e con dobre crotalizaci\u00f3n.\nA normativa europea sobre clasificaci\u00f3n de canais de vac\u00fan admite seis tipos de conformaci\u00f3n (S, E, U, R, O, P) e cinco tipos de engraxamento (1, 2, 3, 4, 5). A \"Ternera Gallega\" certifica unicamente os case de mellor conformaci\u00f3n (S, E, U e R) e os estados de engraxamento intermedios (2 e 3).\nExisten tres tipos de carne en funci\u00f3n da idade, do sistema de produci\u00f3n e da alimentaci\u00f3n: \"Ternera Gallega Suprema\", \"Ternera Gallega\" e \"Ternera Gallega A\u00f1ojo\"."}
{"id": "207613", "revid": "23204", "url": "https://gl.wikipedia.org/wiki?curid=207613", "title": "Ryukyu Underground", "text": " \u00e9 un d\u00fao de m\u00fasica electr\u00f3nica, formado por Keith Gordon e Jon Taylor, cuxa m\u00fasica est\u00e1 fortemente inspirada na m\u00fasica tradicional de Okinawa."}
{"id": "207617", "revid": "98629", "url": "https://gl.wikipedia.org/wiki?curid=207617", "title": "O Convento, Abad\u00edn, Abad\u00edn", "text": "O Convento \u00e9 un lugar da parroquia de Abad\u00edn no concello lugu\u00e9s de Abad\u00edn, na comarca da Terra Ch\u00e1."}
{"id": "207618", "revid": "1131", "url": "https://gl.wikipedia.org/wiki?curid=207618", "title": "O Convento", "text": "O top\u00f3nimo galego O Convento pode referirse a:"}
{"id": "207619", "revid": "98629", "url": "https://gl.wikipedia.org/wiki?curid=207619", "title": "O Correo, Abad\u00edn, Abad\u00edn", "text": "O Correo \u00e9 un lugar da parroquia de Abad\u00edn no concello lugu\u00e9s de Abad\u00edn, na comarca da Terra Ch\u00e1."}
{"id": "207620", "revid": "98629", "url": "https://gl.wikipedia.org/wiki?curid=207620", "title": "A Poceira, Abad\u00edn, Abad\u00edn", "text": "A Poceira \u00e9 un lugar da parroquia de Abad\u00edn no concello lugu\u00e9s de Abad\u00edn, na comarca da Terra Ch\u00e1."}
{"id": "207621", "revid": "98629", "url": "https://gl.wikipedia.org/wiki?curid=207621", "title": "Provecende, Abad\u00edn, Abad\u00edn", "text": "Provecende \u00e9 un lugar da parroquia de Abad\u00edn no concello lugu\u00e9s de Abad\u00edn, na comarca da Terra Ch\u00e1."}
{"id": "207622", "revid": "22795", "url": "https://gl.wikipedia.org/wiki?curid=207622", "title": "Ryukyu", "text": "As Illas Ryukyu son un arquip\u00e9lago volc\u00e1nico.\nRyukyu tam\u00e9n pode facer referencia a:"}
{"id": "207623", "revid": "98629", "url": "https://gl.wikipedia.org/wiki?curid=207623", "title": "O Campo, Aldixe, Abad\u00edn", "text": "O Campo \u00e9 un lugar da parroquia de Aldixe, no concello lugu\u00e9s de Abad\u00edn, na comarca da Terra Ch\u00e1. Ti\u00f1a 11 habitantes en 2015 (4 homes e 7 mulleres) segundo datos do IGE. Iso sup\u00f3n unha diminuci\u00f3n da poboaci\u00f3n respecto a 2010 cando ti\u00f1a 13 habitantes (6 homes e 7 mulleres)."}
{"id": "207624", "revid": "5863", "url": "https://gl.wikipedia.org/wiki?curid=207624", "title": "Luis Escur\u00eds Batalla S.L.", "text": ""}
{"id": "207625", "revid": "98629", "url": "https://gl.wikipedia.org/wiki?curid=207625", "title": "Carboeiro, Aldixe, Abad\u00edn", "text": "Carboeiro \u00e9 un lugar da parroquia de Aldixe, no concello lugu\u00e9s de Abad\u00edn, na comarca da Terra Ch\u00e1. Ti\u00f1a 10 habitantes en 2015 (5 homes e 5 mulleres) segundo datos do IGE, os mesmos habitantes que en 2010 (5 homes e 5 mulleres)"}
{"id": "207626", "revid": "98629", "url": "https://gl.wikipedia.org/wiki?curid=207626", "title": "Casad\u00e1n, Aldixe, Abad\u00edn", "text": "Casad\u00e1n \u00e9 un lugar da parroquia de Aldixe, no concello lugu\u00e9s de Abad\u00edn, na comarca da Terra Ch\u00e1. Ti\u00f1a 5 habitantes en 2015 (4 homes e 1 muller) segundo datos do IGE. Iso sup\u00f3n unha diminuci\u00f3n da poboaci\u00f3n respecto a 2010 cando ti\u00f1a 6 habitantes (4 homes e 2 mulleres)."}
{"id": "207627", "revid": "89787", "url": "https://gl.wikipedia.org/wiki?curid=207627", "title": "Pobo ryukyu", "text": "O son os poboadores ind\u00edxenas das Illas Ryukyu, arquip\u00e9lago situado entre Ky\u016bsh\u016b e Taiw\u00e1n. Os subgrupos do pobo ryukyu son os Amami, os de Okinawa, os Miyako, os Yaeyama, e os Yonaguni. Xeograficamente, viven nas rexi\u00f3ns de Okinawa e Kagoshima. As s\u00faas linguas, como a Uchinaaguchi, comprenden as familia de linguas ryukyu, unha das d\u00faas p\u00f3las nas que se divide a familia de linguas xaponesas. A outra p\u00f3la \u00e9 a que forman o xapon\u00e9s e os seus dialectos."}
{"id": "207628", "revid": "98629", "url": "https://gl.wikipedia.org/wiki?curid=207628", "title": "Cotill\u00f3n, Aldixe, Abad\u00edn", "text": "Cotill\u00f3n \u00e9 un lugar da parroquia de Aldixe, no concello lugu\u00e9s de Abad\u00edn, na comarca da Terra Ch\u00e1. Ti\u00f1a 4 habitantes en 2015 (2 homes e 2 mulleres) segundo datos do IGE. Iso sup\u00f3n unha diminuci\u00f3n da poboaci\u00f3n respecto a 2010 cando ti\u00f1a 5 habitantes (3 homes e 2 mulleres)."}
{"id": "207629", "revid": "98629", "url": "https://gl.wikipedia.org/wiki?curid=207629", "title": "Pena, Aldixe, Abad\u00edn", "text": "Pena \u00e9 un lugar da parroquia de Aldixe, no concello lugu\u00e9s de Abad\u00edn, na comarca da Terra Ch\u00e1. Ti\u00f1a 4 habitantes en 2015 (2 homes e 2 mulleres) segundo datos do IGE. Iso sup\u00f3n un aumento da poboaci\u00f3n respecto a 2010 cando ti\u00f1a 3 habitantes (2 homes e 1 muller)."}
{"id": "207630", "revid": "98629", "url": "https://gl.wikipedia.org/wiki?curid=207630", "title": "O Peta\u00ed\u00f1o, Aldixe, Abad\u00edn", "text": "O Peta\u00ed\u00f1o \u00e9 un lugar da parroquia de Aldixe, no concello lugu\u00e9s de Abad\u00edn, na comarca da Terra Ch\u00e1. Ti\u00f1a 4 habitantes en 2015 (2 homes e 2 mulleres) segundo datos do IGE. Iso sup\u00f3n unha diminuci\u00f3n da poboaci\u00f3n respecto a 2010 cando ti\u00f1a 6 habitantes (4 homes e 2 mulleres)."}
{"id": "207631", "revid": "98629", "url": "https://gl.wikipedia.org/wiki?curid=207631", "title": "A Ponte, Aldixe, Abad\u00edn", "text": "A Ponte \u00e9 un lugar da parroquia de Aldixe, no concello lugu\u00e9s de Abad\u00edn, na comarca da Terra Ch\u00e1. Ti\u00f1a 8 habitantes en 2015 (3 homes e 5 mulleres) segundo datos do IGE, o mesmos habitantes que en 2010 con diferente n\u00famero de homes e mulleres (2 homes e 6 mulleres)."}
{"id": "207632", "revid": "98629", "url": "https://gl.wikipedia.org/wiki?curid=207632", "title": "Ventoso, Aldixe, Abad\u00edn", "text": "Ventoso \u00e9 un lugar da parroquia de Aldixe, no concello lugu\u00e9s de Abad\u00edn, na comarca da Terra Ch\u00e1. Ti\u00f1a 10 habitantes en 2015 (4 homes e 6 mulleres) segundo datos do IGE. Iso sup\u00f3n unha diminuci\u00f3n da poboaci\u00f3n respecto a 2010 cando ti\u00f1a 14 habitantes (6 homes e 8 mulleres)."}
{"id": "207633", "revid": "75439", "url": "https://gl.wikipedia.org/wiki?curid=207633", "title": "Luis Escur\u00eds Batalla", "text": "Lu\u00eds Escur\u00eds Batalla S.L. fundada en 1996 na Pobra do Carami\u00f1al (R\u00eda de Arousa) \u00e9 unha empresa dedicada \u00e1 fabricaci\u00f3n, comercializaci\u00f3n e distribuci\u00f3n de conservas de pescado e marisco no sector da alimentaci\u00f3n e da hostaler\u00eda.\nA empresa leva a cabo un proceso de transformaci\u00f3n manual e artes\u00e1n co obxectivo de conseguir un produto de primeira calidade empregando unha materia prima inmellorable das r\u00edas galegas.\nDistribuci\u00f3n.\nA compa\u00f1\u00eda cobre todo o territorio nacional a trav\u00e9s dunha estrutura de vendas propia en Galicia e traballa con axentes e mediadores que lle permiten distribu\u00edr o seu produto no resto de Espa\u00f1a, as\u00ed como en Su\u00edza, Alema\u00f1a, Reino Unido, Italia, Xap\u00f3n e Portugal. Ademais disp\u00f3n dunha p\u00e1xina web dende a que os consumidores poden adquirir unha ampla gama de produtos.\nLu\u00eds Escur\u00eds Batalla participa na marca Galicia Calidade promovida pola Xunta de Galicia co fin acreditar a s\u00faa calidade e dala a co\u00f1ecer f\u00f3ra da Comunidade.\nProdutos.\nA empresa comercializa dous tipos de produtos: \"Lo bueno\" e \"Fuera de serie\".\nBaixo a gama \"Lo bueno\" enlatan:\nOs produtos pertencentes \u00e1 gama \"fuera de serie\" son considerados para paladares m\u00e1is exquisitos:\nCompetidores.\nEsta empresa, \u00f3 ser unha das m\u00e1is grandes conserveiras galegas, ten como principais competidores o Grupo Calvo, Escuris SL, Jealsa-Rianxeira e Conserveira de Rianxo SA."}
{"id": "207634", "revid": "85894", "url": "https://gl.wikipedia.org/wiki?curid=207634", "title": "Os Verdes, Aldixe, Abad\u00edn", "text": "Os Verdes \u00e9 un lugar da parroquia de Aldixe, no concello lugu\u00e9s de Abad\u00edn, na comarca da Terra Ch\u00e1. Ti\u00f1a 12 habitantes en 2015 (6 homes e 6 mulleres) segundo datos do IGE. Iso sup\u00f3n unha diminuci\u00f3n da poboaci\u00f3n respecto a 2010 cando ti\u00f1a 17 habitantes (8 homes e 9 mulleres)."}
{"id": "207637", "revid": "23204", "url": "https://gl.wikipedia.org/wiki?curid=207637", "title": "Will Sampson", "text": "Will Sampson, nado en Okmulgee (Oklahoma) o 27 de setembro de 1933 e finado en Houston (Texas) o 3 de xu\u00f1o de 1987, foi un actor e artista nativo americano muskogee. Famoso polo seu papel de Xefe Bromden no filme \"Algu\u00e9n voou sobre o ni\u00f1o do cuco\" (1975)."}
{"id": "207638", "revid": "98629", "url": "https://gl.wikipedia.org/wiki?curid=207638", "title": "Os Curr\u00e1s, Cabaneiro, Abad\u00edn", "text": "Os Curr\u00e1s \u00e9 un lugar da parroquia de Cabaneiro, no concello lugu\u00e9s de Abad\u00edn, na comarca da Terra Ch\u00e1. Ti\u00f1a 10 habitantes en 2015 (4 homes e 6 mulleres) segundo datos do IGE, o mesmo n\u00famero de habitantes que en 2010 cando viv\u00edan nos Curr\u00e1s 3 homes e 7 mulleres."}
{"id": "207640", "revid": "98629", "url": "https://gl.wikipedia.org/wiki?curid=207640", "title": "Unha gaiola de grilos", "text": "Unha gaiola de grilos (en ), \u00e9 un filme estadounidense dirixido por Mike Nichols que se estreou en 1996. Bas\u00e9ase no filme \"La Cage aux Folles\" de Jean Poiret, Francis Veber, Edouard Molinaro e Marcello Danon.\nSinopse.\nA apracible vida de Albert e Armand, unha parella homosexual, vese totalmente alterada ante a inminente voda de Val, o fillo de Armand, coa filla dun senador ultra conservador. O pol\u00edtico, que desexa promover os valores tradicionais da vida familiar, decide visitar \u00e1 familia do noivo, sen saber co que se vai a atopar."}
{"id": "207641", "revid": "98629", "url": "https://gl.wikipedia.org/wiki?curid=207641", "title": "Formado, Cabaneiro, Abad\u00edn", "text": "Formado \u00e9 un lugar da parroquia de Cabaneiro, no concello lugu\u00e9s de Abad\u00edn, na comarca da Terra Ch\u00e1. Ti\u00f1a 5 habitantes en 2015 (2 homes e 3 mulleres) segundo datos do IGE, os mesmos habitantes que en 2010 (2 homes e 3 mulleres)"}
{"id": "207642", "revid": "98629", "url": "https://gl.wikipedia.org/wiki?curid=207642", "title": "Odreiro, Cabaneiro, Abad\u00edn", "text": "Odreiro \u00e9 un lugar da parroquia de Cabaneiro, no concello lugu\u00e9s de Abad\u00edn, na comarca da Terra Ch\u00e1. Ti\u00f1a 7 habitantes en 2015 (4 homes e 3 mulleres) segundo datos do IGE. Iso sup\u00f3n unha diminuci\u00f3n da poboaci\u00f3n respecto a 2010 cando ti\u00f1a 8 habitantes (5 homes e 3 mulleres)."}
{"id": "207643", "revid": "23204", "url": "https://gl.wikipedia.org/wiki?curid=207643", "title": "The Birdcage", "text": ""}
{"id": "207644", "revid": "98629", "url": "https://gl.wikipedia.org/wiki?curid=207644", "title": "A Pedreira, Cabaneiro, Abad\u00edn", "text": "A Pedreira \u00e9 un lugar da parroquia de Cabaneiro, no concello lugu\u00e9s de Abad\u00edn, na comarca da Terra Ch\u00e1. Ti\u00f1a 7 habitantes en 2015 (5 homes e 2 mulleres) segundo datos do IGE. Iso sup\u00f3n unha diminuci\u00f3n da poboaci\u00f3n respecto a 2010 cando ti\u00f1a 10 habitantes (7 homes e 3 mulleres)."}
{"id": "207645", "revid": "98629", "url": "https://gl.wikipedia.org/wiki?curid=207645", "title": "A Picheira, Cabaneiro, Abad\u00edn", "text": "A Picheira \u00e9 un lugar da parroquia de Cabaneiro, no concello lugu\u00e9s de Abad\u00edn, na comarca da Terra Ch\u00e1. Ti\u00f1a 12 habitantes en 2015 (4 homes e 8 mulleres) segundo datos do IGE. Iso sup\u00f3n unha diminuci\u00f3n da poboaci\u00f3n respecto a 2010 cando ti\u00f1a 13 habitantes (5 homes e 8 mulleres)."}
{"id": "207646", "revid": "98629", "url": "https://gl.wikipedia.org/wiki?curid=207646", "title": "Elemento SECIS", "text": "En biolox\u00eda, un elemento SECIS (do ingl\u00e9s \"selenocysteine insertion sequence\", secuencia de inserci\u00f3n de selenociste\u00edna) \u00e9 unha secuencia regulatoria de ARN duns 60 nucle\u00f3tidos de longo cunha estrutura de talo-bucle. Este motivo estrutural (patr\u00f3n de nucle\u00f3tidos) dirixe a traduci\u00f3n na c\u00e9lula do cod\u00f3n UGA como selenociste\u00edna. O cod\u00f3n UGA normalmente funciona como cod\u00f3n de terminaci\u00f3n, e a selenociste\u00edna \u00e9 un amino\u00e1cido especial non codificado directamente no c\u00f3digo xen\u00e9tico. Os elementos SECIS son unha caracter\u00edstica fundamental dos ARN mensaxeiros que codifican selenoprote\u00ednas (prote\u00ednas que conte\u00f1en un ou m\u00e1is residuos de selenociste\u00edna).\nNas bacterias o elemento SECIS est\u00e1 situado pouco despois do cod\u00f3n UGA ao que afecta. Nas arqueas e eucariotas aparece na rexi\u00f3n 3' UTR dos ARNm, e pode facer que m\u00faltiples cod\u00f3ns UGA do ARNm pasen a codificar selenociste\u00edna. Atopouse un elemento SECIS de arqueas, en \"Methanococcus,\" que est\u00e1 localizado na rexi\u00f3n 5' UTR.\nO elemento SECIS est\u00e1 definido polas caracter\u00edsticas da s\u00faa secuencia, \u00e9 dicir, determinados nucle\u00f3tidos tenden a ocupar determinadas posici\u00f3ns nel, e ten unha estrutura secundaria caracter\u00edstica. A estrutura secundaria \u00e9 o resultado do emparellamento de bases complementarias dos nucle\u00f3tidos do ARN, e causa a formaci\u00f3n dunha estrutura similar a unha forquita. O elemento SECIS eucari\u00f3tico incl\u00fae pares de bases A-G non can\u00f3nicos, o cal \u00e9 pouco com\u00fan na natureza, pero que son fundamentais para o funcionamento correcto do elemento SECIS. A\u00ednda que os elementos SECIS de eucariotas, arqueas e bacterias comparten a mesma estrutura xeral en forquita, non son todos ali\u00f1ables; por exemplo, un esquema baseado no ali\u00f1amento para reco\u00f1ecer os elementos SECIS eucari\u00f3ticos non servir\u00eda para reco\u00f1ecer un elemento SECIS de arqueas.\nEn bioinform\u00e1tica, cre\u00e1ronse varios programas inform\u00e1ticos para buscar elementos SECIS nun xenoma, baseados na secuencia e estrutura secundaria caracter\u00edstica destes elementos. Estes programas utiliz\u00e1ronse na procura de novas selenoprote\u00ednas.\nDistribuci\u00f3n nas especies.\nOs elementos SECIS enc\u00f3ntranse nunha gran variedade de organismos pertencentes aos tres dominios da vida (inclu\u00edndo os seus virus)."}
{"id": "207647", "revid": "98629", "url": "https://gl.wikipedia.org/wiki?curid=207647", "title": "O Porto Pequeno, Cabaneiro, Abad\u00edn", "text": "O Porto Pequeno \u00e9 un lugar da parroquia de Cabaneiro, no concello lugu\u00e9s de Abad\u00edn, na comarca da Terra Ch\u00e1. Ti\u00f1a 9 habitantes en 2015 (1 home e 8 mulleres) segundo datos do IGE. Iso sup\u00f3n unha diminuci\u00f3n da poboaci\u00f3n respecto a 2010 cando ti\u00f1a 11 habitantes (1 home e 10 mulleres)."}
{"id": "207648", "revid": "98629", "url": "https://gl.wikipedia.org/wiki?curid=207648", "title": "Monty Python's Life of Brian", "text": "Monty Python's Life of Brian \u00e9 un filme brit\u00e1nico escrito, dirixido e interpretado polo grupo c\u00f3mico Monty Python, que se estreou en 1979.\nSinopse.\nBrian nace nun alpendre de Bel\u00e9n o mesmo d\u00eda que Xesucristo. Un c\u00famulo de desgraciados e equ\u00edvocos far\u00e1n que leve unha vida paralela \u00e1 do verdadeiro fillo de Deus. As s\u00faas poucas luces e o ambiente de decadencia e caos absoluto no que se atopa a Galilea daqueles d\u00edas, por\u00e1n a s\u00faa vida en mans da s\u00faa nai, dunha feminista revolucionaria e do mesmo Poncio Pilato."}
{"id": "207649", "revid": "89787", "url": "https://gl.wikipedia.org/wiki?curid=207649", "title": "Carball\u00e1s, Candia, Abad\u00edn", "text": "Carball\u00e1s \u00e9 un lugar da parroquia de Candia, no concello lugu\u00e9s de Abad\u00edn, na comarca da Terra Ch\u00e1. Ti\u00f1a 21 habitantes en 2015 (11 homes e 10 mulleres) segundo datos do IGE. Iso sup\u00f3n unha diminuci\u00f3n da poboaci\u00f3n respecto a 2010 cando ti\u00f1a 22 habitantes (12 homes e 10 mulleres)."}
{"id": "207650", "revid": "89787", "url": "https://gl.wikipedia.org/wiki?curid=207650", "title": "Os Castros, Candia, Abad\u00edn", "text": "Os Castros \u00e9 un lugar da parroquia de Candia, no concello lugu\u00e9s de Abad\u00edn, na comarca da Terra Ch\u00e1. Ti\u00f1a 12 habitantes en 2015 (6 homes e 6 mulleres) segundo datos do IGE. Iso sup\u00f3n unha diminuci\u00f3n da poboaci\u00f3n respecto a 2010 cando ti\u00f1a 14 habitantes (6 homes e 8 mulleres)."}
{"id": "207651", "revid": "89787", "url": "https://gl.wikipedia.org/wiki?curid=207651", "title": "A Grandela, Candia, Abad\u00edn", "text": "A Grandela \u00e9 un lugar da parroquia de Candia, no concello lugu\u00e9s de Abad\u00edn, na comarca da Terra Ch\u00e1. Ti\u00f1a 13 habitantes en 2015 (6 homes e 7 mulleres) segundo datos do IGE. Iso sup\u00f3n un aumento da poboaci\u00f3n respecto a 2010 cando ti\u00f1a 12 habitantes (6 homes e 6 mulleres)."}
{"id": "207652", "revid": "89787", "url": "https://gl.wikipedia.org/wiki?curid=207652", "title": "Louside, Candia, Abad\u00edn", "text": "Louside \u00e9 un lugar da parroquia de Candia, no concello lugu\u00e9s de Abad\u00edn, na comarca da Terra Ch\u00e1. Ti\u00f1a 3 habitantes en 2015 (2 homes e 1 muller) segundo datos do IGE, os mesmos habitantes que en 2010 (2 homes e 1 muller)."}
{"id": "207653", "revid": "89787", "url": "https://gl.wikipedia.org/wiki?curid=207653", "title": "A Penamoura, Candia, Abad\u00edn", "text": "A Penamoura \u00e9 un lugar da parroquia de Candia, no concello lugu\u00e9s de Abad\u00edn, na comarca da Terra Ch\u00e1. Ti\u00f1a 4 habitantes en 2015 (2 homes e 2 mulleres) segundo datos do IGE. Iso sup\u00f3n un aumento da poboaci\u00f3n respecto a 2010 cando ti\u00f1a 3 habitantes (1 home e 2 mulleres)."}
{"id": "207654", "revid": "27155", "url": "https://gl.wikipedia.org/wiki?curid=207654", "title": "SECIS", "text": ""}
{"id": "207655", "revid": "89787", "url": "https://gl.wikipedia.org/wiki?curid=207655", "title": "Pedrafita, Candia, Abad\u00edn", "text": "Pedrafita \u00e9 un lugar da parroquia de Candia, no concello lugu\u00e9s de Abad\u00edn, na comarca da Terra Ch\u00e1. Ti\u00f1a 13 habitantes en 2015 (7 homes e 6 mulleres) segundo datos do IGE. Iso sup\u00f3n un aumento da poboaci\u00f3n respecto a 2010 cando ti\u00f1a 12 habitantes (6 homes e 6 mulleres)."}
{"id": "207656", "revid": "89787", "url": "https://gl.wikipedia.org/wiki?curid=207656", "title": "As Prazas, Candia, Abad\u00edn", "text": "As Prazas \u00e9 un lugar da parroquia de Candia, no concello lugu\u00e9s de Abad\u00edn, na comarca da Terra Ch\u00e1. Ti\u00f1a 13 habitantes en 2015 (6 homes e 7 mulleres) segundo datos do IGE. Iso sup\u00f3n un aumento da poboaci\u00f3n respecto a 2010 cando ti\u00f1a 12 habitantes (4 homes e 8 mulleres)."}
{"id": "207658", "revid": "89787", "url": "https://gl.wikipedia.org/wiki?curid=207658", "title": "Ponterroxal, Candia, Abad\u00edn", "text": "Ponterroxal \u00e9 un lugar da parroquia de Candia, no concello lugu\u00e9s de Abad\u00edn, na comarca da Terra Ch\u00e1. Ti\u00f1a 5 habitantes en 2015 (2 homes e 3 mulleres) segundo datos do IGE, os mesmos habitantes que en 2010 (2 homes e 3 mulleres)"}
{"id": "207659", "revid": "23204", "url": "https://gl.wikipedia.org/wiki?curid=207659", "title": "Bandeira dos Estados Unidos de Am\u00e9rica", "text": "A bandeira dos Estados Unidos de Am\u00e9rica, tam\u00e9n chamada bandeira americana, consta de 13 barras horizontais, sete vermellas e seis brancas alternadas, e un rect\u00e1ngulo azul no cant\u00f3n con 50 estrelas brancas. As 50 estrelas da bandeira representan os 50 estados do pa\u00eds, e as 13 barras representan \u00e1s Trece Colonias orixinais que se independizaron do Reino de Gran Breta\u00f1a e se converteron nos primeiros estados da Uni\u00f3n. Ten varios alcumes, como \"Stars and Stripes\" (estrelas e barras), \"Old Glory\" (vella gloria), e \"The Star-Spangled Banner\" (A bandeira das estrelas escintilantes).\nHistoria.\nO dese\u00f1o da bandeira foi modificado 26 veces de xeito oficial dende 1777. A bandeira con 48 estrelas foi a oficial durante 47 anos at\u00e9 que a versi\u00f3n con 49 estrelas foi adoptada o 4 de xullo de 1959. A bandeira de 50 estrelas foi proposta durante o goberno do Presidente Eisenhower o 21 de agosto de 1959, e foi adoptada en xullo de 1960. Esta \u00faltima versi\u00f3n \u00e9 a que m\u00e1is tempo leva en uso, .\nPrimeira bandeira.\nNo momento da Declaraci\u00f3n de Independencia en xullo de 1776, o Congreso Continental non adoptar\u00eda bandeiras con \"estrelas brancas nun campo azul\" at\u00e9 un ano despois. A bandeira co\u00f1ecida contemporaneamente como \"Continental Colors\" est\u00e1 considerada historicamente como a primeira bandeira nacional.\nO nome de \"Grand Union\" foi aplicado por vez primeira por George Preble na s\u00faa historia da bandeira americana de 1872.\nA bandeira asem\u00e9llase \u00e1 da Compa\u00f1\u00eda Brit\u00e1nica das Indias Orientais, e Sir Charles Fawcett suxeriu en 1937 que a bandeira da Compa\u00f1\u00eda inspirou o dese\u00f1o. \u00c1mbalas d\u00faas puideron terse creado engadindo raias brancas \u00e1 Red Ensign, unha das tres bandeiras mar\u00edtimas empregadas daquela polo Imperio Brit\u00e1nico.\nAs primeiras bandeiras americana estaban feitas de c\u00e1\u00f1amo."}
{"id": "207660", "revid": "27155", "url": "https://gl.wikipedia.org/wiki?curid=207660", "title": "Selenoprote\u00edna", "text": " \nEn biolox\u00eda molecular denom\u00ednase selenoprote\u00edna a unha prote\u00edna que cont\u00e9n un ou m\u00e1is residuos do amino\u00e1cido especial selenociste\u00edna (Se-Cys). Entre as selenoprote\u00ednas caracterizadas funcionalmente hai cinco glutati\u00f3n peroxidases (GPX) e tres tiorredoxina redutases, (TrxR/TXNRD), todas as cales conte\u00f1en s\u00f3 un residuo de selenociste\u00edna. A selenoprote\u00edna m\u00e1is com\u00fan no plasma \u00e9 a selenoprote\u00edna P. \u00c9 rara porque nos humanos cont\u00e9n 10 residuos de selenociste\u00edna, que se reparten en dous dominios, un dominio N-terminal m\u00e1is longo que cont\u00e9n s\u00f3 unha selenociste\u00edna, e un dominio C-terminal m\u00e1is curto, que cont\u00e9n 9 selenociste\u00ednas. O dominio N-terminal longo \u00e9 probablemente un dominio encim\u00e1tico, e o dominio C-terminal curto serve probablemente como un medio de transportar polo corpo os reactivos \u00e1tomos de selenio.\nO amino\u00e1cido selenociste\u00edna destas prote\u00ednas non est\u00e1 codificado directamente no c\u00f3digo xen\u00e9tico, sen\u00f3n que o cod\u00f3n de terminaci\u00f3n UGA, que normalmente non codifica ning\u00fan amino\u00e1cido e marca o fin da s\u00edntese proteica, \u00e9 traducido como selenociste\u00edna se no ARNm que se est\u00e1 a traducir hai unha secuencia chamada elemento SECIS. Os ARNm das selenoprote\u00ednas sempre levan este elemento.\nDistribuci\u00f3n nas especies.\nAs selenoprote\u00ednas existen en todas os dominios de seres vivos: eucariotas, bacterias e arqueas. Entre os eucariotas, as selenoprote\u00ednas son com\u00fans nos animais, pero son raras ou est\u00e1n ausentes nos filos doutros reinos (identificouse unha na alga verde \"Chlamydomonas\", pero non se atopou ningunha nas plantas ou nos fungos). Entre as bacterias e as arqueas, as selenoprote\u00ednas est\u00e1n s\u00f3 presentes nalg\u00fans grupos. Estas observaci\u00f3ns foron confirmadas recentemente por an\u00e1lises de xenomas completos, que mostraron a presenza ou ausencia de xenes de selenoprote\u00ednas e xenes accesorios para a s\u00edntese de selenoprote\u00ednas en cada organismo.\nTipos.\nXunto con estas selenoprote\u00ednas que conte\u00f1en selenociste\u00edna formando parte da s\u00faa estrutura primaria (secuencia de amino\u00e1cidos), hai tam\u00e9n algunhas selenoprote\u00ednas en certras especies bacterianas que te\u00f1en selenio, pero non unido covalentemente. P\u00e9nsase que a maior\u00eda destas prote\u00ednas conte\u00f1en un ligando selenuro para un cofactor molibdopterina nos seus sitios activos (por exemplo, a nicotinato deshidroxenase de \"Eubacterium barkeri\", ou as xantina deshidroxenases). O selenio incorp\u00f3rase tam\u00e9n especificamente a bases nitroxenadas modificadas dalg\u00fans ARNts (como a 2-seleno-5-metilaminometil-uridina).\nAdemais, o selenio aparece en prote\u00ednas en forma de selenometionina incorporada inespecificamente, que substit\u00fae na mol\u00e9cula residuos de metionina. As prote\u00ednas que conte\u00f1en ditas selenometioninas incorporadas inespecificamente non son consideradas selenoprote\u00ednas. Por\u00e9n, a substituci\u00f3n de todas as metioninas por selenometioninas \u00e9 unha t\u00e9cnica recente amplamente utilizada durante a determinaci\u00f3n da estrutura cristalogr\u00e1fica por raios X de moitas prote\u00ednas. A\u00ednda que o troco de metioninas por selenometioninas parece ser ben tolerado pola c\u00e9lula (polo menos en bacrterias), a incorporaci\u00f3n inespec\u00edfica de selenociste\u00edna en lugar de ciste\u00edna parece ter unha gran toxicidade. Esta pode ser unha raz\u00f3n de que a v\u00eda de bios\u00edntese de selenociste\u00edna sexa bastante complicada e da s\u00faa incorporaci\u00f3n espec\u00edfica nas selenoprote\u00ednas, que evita que se forme selenociste\u00edna como amino\u00e1cido libre intermediario. As\u00ed, mesmo se consumimos na dieta selenoprote\u00ednas que conte\u00f1en selenociste\u00edna e us\u00e1molas como fonte de selenio, o amino\u00e1cido debe ser degradado antes de sintetizar unha nova selenociste\u00edna para incorporala \u00e1s novas selenoprote\u00ednas. A selenociste\u00edna f\u00f3rmase en ARNt especiais que levan serina, e neles a serina \u00e9 transformada en selenociste\u00edna, polo que non se forma selenociste\u00edna libre.\nImportancia cl\u00ednica.\nO selenio \u00e9 un nutriente vital para os animais, inclu\u00eddo o home. Ata agora nos humanos descubr\u00edronse 25 selenoprote\u00ednas que conte\u00f1en selenociste\u00edna. Como a falta de selenio impide que a c\u00e9lula poida sintetizar selenoprote\u00ednas, crese que a escasa inxesti\u00f3n de selenio causa moitos efectos na nosa sa\u00fade. En concreto, tres selenoprote\u00ednas, TR1, TR3 e GPx4, mostraron ser esenciais en experimentos con ratos knockout. Por outra parte, demasiado selenio na dieta ten efectos t\u00f3xicos e orixina envelenamento por selenio. O limiar entre as concentraci\u00f3ns esenciais e t\u00f3xicas deste elemento \u00e9 bastante estreito, xa que o factor vai de 10-100.\nExemplos.\nEntre as selenoprote\u00ednas humanas est\u00e1n:"}
{"id": "207662", "revid": "1410", "url": "https://gl.wikipedia.org/wiki?curid=207662", "title": "Bandeira de Granada", "text": "A bandeira de Granada foi adoptada o 7 de febreiro de 1974. A bandeira consiste nun rect\u00e1ngulo dividido diagonalmente en tri\u00e1ngulos amarelos arriba e abaixo e verdes \u00f3s lados, cun bordo vermello arredor da bandeira. Ten sete estrelas amarelas de cinco puntas, tres centradas no bordo superior, outras tres centradas no bordo inferior e unha m\u00e1is nun c\u00edrculo vermello superposto no centro da bandeira. Por \u00faltimo, unha vaina de noz moscada, colocada de forma simb\u00f3lica, est\u00e1 situada no tri\u00e1ngulo da esquerda (Granada \u00e9 o segundo pa\u00eds en produci\u00f3n de noz moscada, tras Indonesia). As sete estrelas representan as s\u00faas sete divisi\u00f3ns administrativas, sendo a do centro a que representa a capital."}
{"id": "207675", "revid": "98629", "url": "https://gl.wikipedia.org/wiki?curid=207675", "title": "Talo-bucle", "text": "Un emparellamento de bases intramolecular con estrutura talo-bucle \u00e9 un tipo de patr\u00f3n estrutural que pode aparecer no ARN ou, m\u00e1is raramente, en ADNs monocatenarios. Tam\u00e9n se chama talo-lazo, bucle en forquita ou, simplemente, forquita (en ingl\u00e9s \"stem-loop\", \"hairpin loop\"). Orix\u00ednase cando d\u00faas rexi\u00f3ns da mesma cadea, xeralmente de secuencia de nucle\u00f3tidos complementaria se a lemos en sentidos opostos, empar\u00e9llanse base a base para formar unha dobre h\u00e9lice (o talo) que acaba nun bucle de bases desemparelladas (o bucle ou lazo). A estrutura resultante \u00e9 unha peza b\u00e1sica da estrutura secundaria de moitos ARNs.\nUn exemplo dunha secuencia de ARN 5'\u21923' que orixinar\u00eda unha estrutura en forquita ou talo-bucle \u00e9:\nGCCGCGGGCCGAAAAAACCCCCCCGGCCCGCGGC\nNela as secuencias en letra grosa, que son complementarias, emparellar\u00edanse formando o talo, e a secuencia central non complementaria formar\u00eda o bucle.\nFormaci\u00f3n e estabilidade.\nA formaci\u00f3n dunha estrutura talo-bucle depende da estabilidade das rexi\u00f3ns en h\u00e9lice e bucle resultantes. O primeiro prerrequisito \u00e9 a presenza dunha secuencia que poida dobrarse sobre si mesma para formar unha dobre h\u00e9lice con emparellamento de bases. A estabilidade desta h\u00e9lice est\u00e1 determinada pola s\u00faa lonxitude, o n\u00famero de desemparellamentos ou \"vultos\" que cont\u00e9n (un pequeno n\u00famero \u00e9 tolerable, especialmente nas h\u00e9lices longas) e a composici\u00f3n en bases da rexi\u00f3n emparellada. Os emparellamentos entre a guanina e a citosina te\u00f1en tres enlaces de hidr\u00f3xeno e son m\u00e1is estables comparados cos emparellamentos adenina-uracilo, que s\u00f3 forman dous. No ARN, os emparellamentos guanina-uracilo forman dous enlaces de hidr\u00f3xeno e son tam\u00e9n com\u00fans e favorables. As interacci\u00f3ns debidas \u00e1 colocaci\u00f3n das bases unha enriba da outra de modo que quedan ali\u00f1ados os orbitais pi dos aneis arom\u00e1ticos das bases nunha orientaci\u00f3n favorable, tam\u00e9n promoven a formaci\u00f3n da h\u00e9lice.\nA estabilidade do bucle tam\u00e9n infl\u00fae na formaci\u00f3n da estrutura talo-bucle. Os posibles \"bucles\" que te\u00f1an menos de tres bases de longo son estericamente imposibles e non se poden formar. Os bucles grandes sen estrutura secundaria propia (como nos emparellamentos pseudon\u00f3) son tam\u00e9n inestables. A lonxitude \u00f3ptima do bucle adoita a ser de 4-8 bases. Un bucle com\u00fan coa estrutura UUCG denom\u00ednase o \"tetrabucle\" e \u00e9 especialmente estable debido \u00e1s interacci\u00f3ns dos compo\u00f1entes dos nucle\u00f3tidos cando as bases est\u00e1n unha sobre a outra.\nA presenza de sales, e en particular de i\u00f3ns divalentes como o magnesio (Mg2+) estabiliza estas estruturas; o aumento da temperatura provoca a s\u00faa desaparici\u00f3n. \u00c9 posible predicir a estabilidade das estruturas en talo-bucle por medio de regras termodin\u00e1micas baseadas na an\u00e1lise emp\u00edrica dun gran n\u00famero de d\u00faplex de ARN .\nExemplos.\nAs estruturas talo-bucle aparecen no pre-microARN e no ARN transferente, que cont\u00e9n tres verdadeiras estruturas talo-bucle e un talo (brazo) adicional que forma o \"talo\" da s\u00faa forma caracter\u00edstica de \"folla de trevo\". O anticod\u00f3n que reco\u00f1ece o cod\u00f3n durante o proceso de traduci\u00f3n est\u00e1 localizado nun dos bucles do ARNt. D\u00faas estruturas solapadas talo-bucle aparecen nos pseudon\u00f3s do ARN, nas que o bucle dunha estrutura forma parte do segundo talo.\nMoitos ribozimas tam\u00e9n forman estruturas en talo-bucle. O ribozima cabeza de martelo que se autoprocesa cont\u00e9n tres estruturas talo-bucle que se unen nunha rexi\u00f3n central desemparellada onde est\u00e1 o sitio de corte. A estrutura secundaria b\u00e1sica do ribozima cabeza de martelo requ\u00edrese para a s\u00faa actividade de auto-clivaxe.\nA formaci\u00f3n dunha estrutura talo-bucle no ARNm no sitio de uni\u00f3n ao ribosoma pode controlar a iniciaci\u00f3n da traduci\u00f3n.&lt;ref name=\" doi: 10.1111/j.1365-2958.2009.06840.x\"&gt;&lt;/ref&gt;&lt;ref name=\" doi: 10.1007/s00018-010-0588-z\"&gt;&lt;/ref&gt;\nAs estruturas talo-bucle son tam\u00e9n importantes nos procariotas durante a terminaci\u00f3n da transcrici\u00f3n independente de rho. F\u00f3rmase un bucle en forquita nunha fibra de ARNm durante a transcrici\u00f3n, que causa que a ARN polimerase se disocie da fibra molde do ADN. Este proceso co\u00f1\u00e9cese como terminaci\u00f3n independente de rho ou terminaci\u00f3n intr\u00ednseca, e as secuencias implicadas ch\u00e1manse secuencias terminadoras."}
{"id": "207676", "revid": "27155", "url": "https://gl.wikipedia.org/wiki?curid=207676", "title": "Talo-lazo", "text": ""}
{"id": "207678", "revid": "27155", "url": "https://gl.wikipedia.org/wiki?curid=207678", "title": "Bucle en forquita", "text": ""}
{"id": "207685", "revid": "89787", "url": "https://gl.wikipedia.org/wiki?curid=207685", "title": "David Rodr\u00edguez Rodr\u00edguez", "text": "David Rodr\u00edguez Rodr\u00edguez, nado en Vigo en 1975, \u00e9 un escritor galego.\nTraxectoria.\n\u00c9 dese\u00f1ador gr\u00e1fico de profesi\u00f3n e activista pol\u00edtico vocacional. Ga\u00f1ou o I Premio de teatro radiof\u00f3nico Diario Cultural coa obra \"O bamb\u00e1n\". Colabora en prensa, Colabora con artigos de opini\u00f3n en numerosos medios, como \"N\u00f3s Diario, Praza P\u00fablica, Tempos Novos, Luzes, Novas da Galiza, Mientras Tanto, Espai Marx, Sin Permiso, Viento Sur, Diagonal\" e mant\u00e9n o blog \"O funambulista coxo\" desde o ano 2005.\nObras.\nInfantil.\n\"Superavoa\" (2020). Xerais."}
{"id": "207687", "revid": "27249", "url": "https://gl.wikipedia.org/wiki?curid=207687", "title": "C\u00e1lamo (sin\u00f3nimos)", "text": "A palabra c\u00e1lamo (do lat\u00edn \"calamus, -i\", 'cana', 'cana delgada cortada para escribir', e tam\u00e9n 'frauta') pode referirse a:"}
{"id": "207697", "revid": "1131", "url": "https://gl.wikipedia.org/wiki?curid=207697", "title": "Lagoa de Salinas", "text": "A lagoa de Salinas \u00e9 unha lagoa endorreica da provincia de Alacant, situada a uns 2\u00a0km da localidade de Salinas. Tr\u00e1tase dun lago de car\u00e1cter salgado, que pos\u00fae unha conca superficial duns 90\u00a0km\u00b2, na que desembocan os cursos fluviais das serras dos arredores, as\u00ed como de diversos pozos. A auga permanece al\u00ed debido ao car\u00e1cter endorreico da conca, tal e como suced\u00eda tam\u00e9n na lagoa de Villena, uns quil\u00f3metro ao norte, desecada na actualidade.\nAs s\u00faas dimensi\u00f3ns son duns 1200 m de lonxitude por 800 de anchura. O feito de estar saturada de sal inutil\u00edzaa para aproveitamento agr\u00edcola, a\u00ednda que de todos os xeitos na actualidade permanece case seca a maior parte do ano debido \u00e1 falta de choivas existente na conca do Vinalop\u00f3, as\u00ed como tam\u00e9n \u00e1 sobreexplotaci\u00f3n dos acu\u00edferos.\nHistoria.\nNo \"Diccionario de Madoz\" aparece a seguinte descrici\u00f3n:\nOs intentos de desecado rem\u00f3ntanse ao s\u00e9culo XVIII, a\u00ednda que non se materializaron at\u00e9 a d\u00e9cada de 1920. As obras comezadas, non obstante, quedaron sen finalizar e, non podendo dar uso agr\u00edcola \u00e1 lagoa, optouse por instalar unha industria salineira, que estivo activa at\u00e9 a d\u00e9cada de 1960. Desde ent\u00f3n a lagoa carece de utilizaci\u00f3n con fins econ\u00f3micos. As ribeiras est\u00e1n cubertas de espesas formaci\u00f3ns de xuncos, con especies como a tamargueira, a sempreviva azul ou o almaxo*. Entre a fauna destacan as aves: perdiz, mi\u00f1ato, gabi\u00e1n, aguiachos, avocetas, aguia perdiceira, flamengos, cego\u00f1as, garzas etc. algunhas das cales ani\u00f1an con car\u00e1cter sedentario."}
{"id": "207699", "revid": "98629", "url": "https://gl.wikipedia.org/wiki?curid=207699", "title": "Lagoa de Villena", "text": "A lagoa de Villena foi unha lagoa salobre que se atopaba no termo municipal de Villena (Alacant). Desecouse en 1803 por orde de Carlos IV.\nHistoria.\nA lagoa de Villena, xunto coa de Salinas, uns quil\u00f3metros ao sur, estaba orixinada por un fen\u00f3meno de endorre\u00edsmo, \u00e9 dicir, as augas non encontraban sa\u00edda e al\u00ed se acumulaban. O ecosistema xerado a partir do estancamento das augas permitiu o desenvolvemento dun biotopo de gran riqueza faun\u00edstica, como resaltou o infante Juan Manuel, se\u00f1or de Villena, no seu \"Libro de la Ca\u00e7a\":\nO xurdimento de mananciais salinos en distintos puntos do \u00e1lveo propiciou o establecemento de diversas salinas, que aparecen xa citadas na Relaci\u00f3n enviada a Filipe II en 1575:\nNon obstante, a lagoa non s\u00f3 comportaba riquezas, sen\u00f3n que tam\u00e9n estaba na orixe de \"febres tercianas\" (que reaparec\u00edan cada tres d\u00edas), un dos principais motivos, xunto co interese doutras cidades, sobre todo Elx de aumentar os seus recursos h\u00eddricos; polos que se empezou a contemplar o desecamento.\nDesecado.\nO 23 de abril de 1803, Carlos IV ordenoulle ao seu arquitecto maior, Juan de Villanueva, as obras de desecado. A principal obra foi a que se chamou \"Acequia del Rey\", que serv\u00eda e serve para evacuar as augas da conca ao r\u00edo Vinalop\u00f3. Ademais, tras o desecamento quedaron ao descuberto os diferentes mananciais, que se puideron separar entre salobres e doces. Tras a obra, amolloouse un terreo de 1704 Ha. cultivables que se chamou \"Demarcaci\u00f3n de La Laguna\".\nNovas terras.\nEstas terras ganadas entreg\u00e1ronse a uns colonos (chamados \"laguneros\") que pagaban un d\u00e9cimo por elas. Reg\u00e1banse principalmente coas augas da \"Fonte do Chopo\", localizada na pedan\u00eda de Las Virtudes. Pola cesi\u00f3n desta auga de rego a localidades como Elda ou Elx, Villena cobraba un elevado canon que recib\u00edan as arcas municipais. En 1899, a lagoa recuperouse en parte, at\u00e9 alcanzar 4 metros de profundidade, tras dous d\u00edas seguidos de choivas torrenciais."}
{"id": "207700", "revid": "56817", "url": "https://gl.wikipedia.org/wiki?curid=207700", "title": "Arteria radial colateral", "text": "A arteria radial colateral \u00e9 unha arteria do membro superior, rama da arteria umeral fonda. Aparece no brazo para despois anastomosarse coa arteria recorrente radial."}
{"id": "207701", "revid": "56817", "url": "https://gl.wikipedia.org/wiki?curid=207701", "title": "Arteria colateral media", "text": "A arteria colateral media ou medial \u00e9 unha arteria do membro superior, rama da arteria umeral fonda. Preto do c\u00f3bado, anastom\u00f3sase coa arteria recorrente inter\u00f3sea."}
{"id": "207702", "revid": "56817", "url": "https://gl.wikipedia.org/wiki?curid=207702", "title": "Arteria cubital colateral superior", "text": "A arteria cubital colateral superior \u00e9 unha arteria do membro superior, de pequeno tama\u00f1o. Pode orixinarse na parte media da arteria umeral ou na parte superior da arteria umeral fonda. A arteria fura o septo intermuscular medial do brazo, xunto co nervio cubital. Descende pola parte medial do tr\u00edceps braquial, entre o epic\u00f3ndilo medial e o ol\u00e9crano, acompa\u00f1ada polo nervio cubital. Pasa por debaixo do m\u00fasculo flexor ulnar do carpo e se anastomosa coa arteria cubital recorrente posterior e coa arteria cubital colateral inferior."}
{"id": "207703", "revid": "1410", "url": "https://gl.wikipedia.org/wiki?curid=207703", "title": "C\u00e1lamo", "text": "O c\u00e1lamo, do lat\u00edn \"calamum\", acusativo de \"calamus, -i\" ('cana', 'cana delgada cortada para escribir', e tam\u00e9n 'frauta'), que \u00e1 s\u00faa vez deriva do grego antigo \u03ba\u03ac\u03bb\u03b1\u03bc\u03bf\u03c2, \"k\u00e1lamos\", cos mesmos significados, \u00e9 unha cana (caule oco de certas plantas), ou unha pluma de ave, ambos obxectos cortados oblicuamente, que se utilizaba para escribir na antig\u00fcidade.\nHistoria.\nO precedente do c\u00e1lamo \u00e9 exipcio, unha especie de pincel, pero a s\u00faa orixe \u00e9 grega.\nPara escribir co c\u00e1lamo introduc\u00edase previamente nun recipiente con tinta (tinteiro), e a tinta ascend\u00eda polo oco por capilaridade; logo, mediante unha lixeira presi\u00f3n, flu\u00eda e serv\u00eda para escribir sobre un soporte de papiro, pergami\u00f1o e, posteriormente, de papel.\nOs c\u00e1lamos confeccionados coas plumas remeiras externas das \u00e1s de gansos, patos, pavos, cisnes e mesmo corvos, as aves preferidas, xa eran citados por San Isidoro de Sevilla no s\u00e9culo VI.\nDo uso das plumas das aves para farer c\u00e1lamos \u00e9 de onde xurdiu a palabra pluma co significado de instrumento para escribir.\nSuponse que os romanos xa usaban plumas de bronce, a\u00ednda que as primeiras referencias datan do s\u00e9culo XV, sendo moi difundidas a principios do s\u00e9culo XIX.\nO c\u00e1lamo, e a \"pluma\" de ave, caeron en desuso coa invenci\u00f3n da \"pluma de aceiro\", que patentou o enxe\u00f1eiro ingl\u00e9s Bryan Donkin en 1803. Os \"plum\u00edns\" de aceiro, para engastar nun mango, xurdiron en 1829 e, poucos anos despois, xa eran moi populares. Foron o precedente das estilogr\u00e1ficas, ou \"plumas estilogr\u00e1ficas\" ou, simplemente, plumas, utilizadas nos nosos d\u00edas.\nNa escritura caligr\u00e1fica \u00e1rabe a\u00ednda se utiliza o c\u00e1lamo, ou \"qalam\", que en \u00e1rabe moderno tam\u00e9n significa lapis.\n\"Varia\".\nO estilo.\nOutro instrumento de escritura, \u00e1s veces mal chamado c\u00e1lamo, era o estilo ou \"punz\u00f3n\", que se obti\u00f1a dun caule ou dunha p\u00f3la, era macizo (no oco), e remataba en punta (tam\u00e9n os hab\u00eda \"biselados\").\nUtilizouse na Mesopotamia da antig\u00fcidade como instrumento de escritura, incidindo e gravando, en t\u00e1boas de arxila fresca, os signos da denominada escritura cuneiforme.\nNa antiga Roma utilizouse o estilo para escribir en soportes encerados.\n\"Lapsus calami\".\nUnha falta na escritura (supostamente invuoluntaria) \u00e9, en ocasi\u00f3ns, chamada \"lapsus calami\", equivalente, nun texto, ao \"lapsus linguae\" oral.\nAs \"plumas\" das luras.\nO nome italiano \"calamare\", que pasou para o castel\u00e1n como \"calamar\" e para o franc\u00e9s \"calmar\", foille adxudicado a estes moluscos por d\u00faas raz\u00f3ns:"}
{"id": "207704", "revid": "56817", "url": "https://gl.wikipedia.org/wiki?curid=207704", "title": "Arteria cubital colateral inferior", "text": "A arteria cubital colateral inferior \u00e9 unha arteria do membro superior que xorde a uns cinco cent\u00edmetros por encima do c\u00f3bado. Discorre por dentro do b\u00edceps braquial para despois pasar pola parte posterior do brazo, entre o \u00famero e o tr\u00edceps braquial. Neste punto, forma un arco por encima da fosa olecraniana coa arteria umeral fonda.\n\u00c1 altura do antebrazo, da dous grupos de p\u00f3las, unhas cara a arteria cubital colateral superior e outras descenden ata o epic\u00f3ndilo medial, onde se anastomosan coa arteria recorrente cubital anterior. Por detr\u00e1s do epic\u00f3ndilo, varias p\u00f3las dir\u00edxense cara a arteria recorrente cubital posterior. "}
{"id": "207705", "revid": "56817", "url": "https://gl.wikipedia.org/wiki?curid=207705", "title": "Arteria dorsal carpal radial", "text": "A arteria dorsal carpal radial \u00e9 unha pequena arteria do membro superior, que \u00e9 unha p\u00f3la da arteria radial. Orix\u00ednase xunto a tend\u00f3n do m\u00fasculo extensor longo do polgar, para despois cruzares todo o carpo cara a parte medial da man. Neste punto, anastom\u00f3sase coa arteria dorsal carpal cubital."}
{"id": "207706", "revid": "56817", "url": "https://gl.wikipedia.org/wiki?curid=207706", "title": "Arteria palmar carpal radial", "text": "A arteria palmar carpal radial \u00e9 unha arteria do membro superior, p\u00f3la da arteria radial, que se orixina no bordo inferior do m\u00fasculo pronador cadrado. Percorre o carpo para finalmente anastomosarse coa arteria palmar carpal cubital."}
{"id": "207707", "revid": "89787", "url": "https://gl.wikipedia.org/wiki?curid=207707", "title": "Trastorno de personalidade paranoide", "text": "O trastorno de personalidade paranoide caracter\u00edzase esencialmente por un patr\u00f3n de desconfianza e suspicacia xeral cara a outros, de forma que as intenci\u00f3ns destes son interpretadas como maliciosas. Este patr\u00f3n empeza ao principio da idade adulta e aparece en diversos contextos (DSM-IV). Ocorre no 0,5 - 2,5% da poboaci\u00f3n xeral, sendo m\u00e1is com\u00fan en individuos do sexo masculino e certos estudos revelaran unha certa estreita relaci\u00f3n coa esquizofrenia e trastornos delirantes.\nOs individuos con trastorno paranoide da personalidade pensan que os demais se van aproveitar deles. Se algu\u00e9n, por exemplo, sa\u00fada a unha persoa con este problema, inmediatamente este pensar\u00e1 que quen o sa\u00fada \"quere ou argalla algo\". Te\u00f1en d\u00fabidas inxustificadas sobre a \"lealdade\" dos seus amigos ou da fidelidade da s\u00faa parella, e c\u00fastalle aceptar que se equivocan. Aparentan ser fr\u00edos, pero realmente s\u00f3 \u00e9 un intento de evitar que os demais co\u00f1ezan os seus puntos d\u00e9biles e poidan aproveitarse deles; son moi rancorosos, e nunca esquecen un insulto ou unha cr\u00edtica.\nAs persoas paranoides te\u00f1en escasas relaci\u00f3ns sociais, en parte, pola s\u00faa desconfianza cara \u00e1s persoas, pero isto tam\u00e9n se debe a que adoitan provocar rexeitamento nos demais, debido ao seu comportamento hostil. De todos os xeitos, poden desenvolverse moi ben na vida, xa que non lles gusta que outros se ocupen dos seus asuntos.\nHai que distinguir este trastorno da paranoia, a\u00ednda que ambos trastornos comparten caracter\u00edsticas.\nDiagn\u00f3stico segundo DSM IV.\nSegundo o famoso Manual diagn\u00f3stico e estat\u00edstico de trastornos mentais, para diagnosticar este trastorno tense que dar na persoa:\nA. Desconfianza e suspicacia xeral desde o inicio da idade adulta, de forma que as intenci\u00f3ns dos demais son interpretadas como maliciosas, que aparecen en diversos contextos, como o indican catro (ou m\u00e1is) dos seguintes puntos:\nB. Estas caracter\u00edsticas non aparecen exclusivamente no transcurso dunha esquizofrenia, un trastorno do estado de \u00e1nimo con s\u00edntomas psic\u00f3ticos ou outro trastorno psic\u00f3tico e non son debidas aos efectos fisiol\u00f3xicos directos dunha enfermidade m\u00e9dica.\nTratamento.\nA adhesi\u00f3n ao tratamento \u00e9 moi dif\u00edcil pola propia caracter\u00edstica do trastorno de non confiar nos outros, at\u00e9 en profesionais da sa\u00fade, de non contar as s\u00faas intimidades con medo ser traizoados, de non precisar feitos para chegar a conclusi\u00f3ns e de mesmamente aceptar este diagn\u00f3stico.\nA terapia cognitivo-comportamental pode ser \u00fatil, en especial a terapia do esquema que \u00e9 espec\u00edfica para tratar trastornos de personalidade. Algunhas das partes importantes do tratamento \u00e9 conseguir establecer un v\u00ednculo de confianza e intimidade, estimular, practicar e reforzar probas de realidade base\u00e1ndose en feitos e probabilidades m\u00e1is real\u00edsticas antes de sacar conclusi\u00f3ns e facer un adestramento de asertividade e desenvolvemento de habilidades sociais.\nAlg\u00fans antipsic\u00f3ticos en pequenas doses poden previr crises, que son com\u00fans a este trastorno, que poden implicar violencia e serios riscos a outros e a si mesmo.\nPosibles v\u00edtimas famosas.\nAlgunhas das posibles v\u00edtimas c\u00e9lebres deste trastorno son:"}
{"id": "207708", "revid": "27249", "url": "https://gl.wikipedia.org/wiki?curid=207708", "title": "Trastorno paranoide da personalidade", "text": ""}
{"id": "207709", "revid": "1131", "url": "https://gl.wikipedia.org/wiki?curid=207709", "title": "Estaci\u00f3n de Villena", "text": "A estaci\u00f3n de Villena \u00e9 unha estaci\u00f3n de ferrocarril espa\u00f1ola propiedade de Adif situada na cidade hom\u00f3nima na provincia de Alacant, Comunidade Valenciana. \u00c9 unha estaci\u00f3n pasante que pertence \u00e1 li\u00f1a Madrid-Alacant e est\u00e1 situada entre o l\u00edmite oeste do casco urbano e o Pol\u00edgono Industrial Los Rubiales, xunto ao Paseo de Ruperto Chap\u00ed. A estaci\u00f3n ten parada de trens de Grandes Li\u00f1as e de Media distancia.\nEst\u00e1 en estudo a extensi\u00f3n da rede de Proximidades Murcia/Alacant at\u00e9 Villena.\nSituaci\u00f3n ferroviaria.\nA estaci\u00f3n at\u00f3pase no punto quilom\u00e9trico 396,1 da li\u00f1a f\u00e9rrea de ancho ib\u00e9rico Madrid-Alacant a 503,85 metros de altitude.\nVillena tam\u00e9n formaba parte dunha li\u00f1a f\u00e9rrea de ancho m\u00e9trico que un\u00eda Villena con Cieza v\u00eda Alcoi e Jumilla e que deixou de operar en 1969.\nHistoria.\nA estaci\u00f3n de Villena inaugurouse en 1858, ao abrirse a li\u00f1a da MZA entre Alacant e Madrid. Na viaxe inaugural viaxou a ra\u00ed\u00f1a Sabela II, que realizou unha pequena parada na cidade, para o que se habilitou o \"Paseo da Ra\u00ed\u00f1a\", actual Paseo de Ruperto Chap\u00ed. O edificio, igual que os de todo o tramo Almansa-Alacant, foi proxectado por Agust\u00edn Elcoro Berec\u00edbar, correspondendo a Villena un dos dous edificios de 2\u00aa clase. Este conservouse case sen modificar at\u00e9 a actualidade, tendo sufrido s\u00f3 reformas menores. Xusto enfronte instalouse en 1884 a estaci\u00f3n do ferrocarril VAY, que funcionou at\u00e9 1969. En 1941, a nacionalizaci\u00f3n de ferrocarril en Espa\u00f1a supuxo a integraci\u00f3n de MZA na recente creada Renfe. Desde o 31 de decembro de 2004 Renfe Operadora explota a li\u00f1a mentres que Adif \u00e9 a titular das instalaci\u00f3ns ferroviarias.\nNa actualidade planease destinar esta estaci\u00f3n s\u00f3 para o uso de proximidades, mentres que os trens de longa distancia ter\u00edan parada na nova estaci\u00f3n de AVE que se est\u00e1 constru\u00edndo nas proximidades da Colonia de Santa Eulalia.\nServizos ferroviarios.\nLonga Distancia.\nOs trens de Longa Distancia que se dete\u00f1en na estaci\u00f3n enlazan Alacant con Madrid, Galicia e a cornixa cant\u00e1brica. Por outra parte Murcia queda conectada con Barcelona grazas a varios trens Talgo que incluso nalg\u00fans casos alcanzan Francia.\nMedia Distancia.\nOs amplos servizos de Media distancia de Renfe te\u00f1en como principais destinos as cidades de Cidade Real, Albacete, Alacant, Valencia, Cartaxena e Murcia.\nPanel de Grandes Li\u00f1as\nPanel de Media Distancia"}
{"id": "207711", "revid": "47401", "url": "https://gl.wikipedia.org/wiki?curid=207711", "title": "Pi\u00f1eiro de Norfolk", "text": "O pi\u00f1eiro de Norfolk, araucaria da illa de Norfolk ou araucaria excelsa (Araucaria heterophylla; sin\u00f3nimo: \"A. excelsa\") \u00e9 unha con\u00edfera distintiva, membro da antiga familia Araucariaceae. O seu nome vernacular d\u00e9bese a que esta \u00e1rbore, que non \u00e9 un pi\u00f1eiro, \u00e9 end\u00e9mica da illa Norfolk, Australia, a\u00ednda que actualmente est\u00e1 amplamente cultivada en todo o mundo polo seu valor ornamental. De grande porte, pode ser encontrada tanto en rexi\u00f3ns fr\u00edas como quentes.\nCo\u00f1\u00e9cese tam\u00e9n como pi\u00f1eiro de Norfolk debido a que foi nesa illa perdida no oc\u00e9ano Pac\u00edfico onde o lendario capit\u00e1n Cook -o mari\u00f1o ingl\u00e9s James Cook-, na s\u00faa segunda viaxe en 1774, descubriu os espl\u00e9ndidos bosques desta especie e informou debidamente ao almirantado. Os troncos de \"Araucaria heterophylla\", rectos, fortes, de at\u00e9 50\u00a0m de altura, foron uns bos mastros para a Real Armada inglesa.\nO seu maior atractivo consiste na exacta simetr\u00eda da ramaxe, xa que desde o recto tronco emite as s\u00faas p\u00f3las case horizontais ou levemente oblicuas, en n\u00famero de cinco, formando pisos; o plano de cada piso \u00e9 un pent\u00e1gono perfecto. A follaxe est\u00e1 formada por follas con escamas. As follas son agullas, de 1 a 1,5\u00a0cm de lonxitude, cerca de 1\u00a0mm de espesura na base, en \u00e1rbores novas, e encurvadas, de 5 a 10\u00a0mm de lonxitude. As pi\u00f1as miden de 10 a 12\u00a0cm e de 12 a 14 cent\u00edmetros de di\u00e1metro, e botan 18 meses para madurecer, cando se abren e liberan os pi\u00f1\u00f3ns, que son comestibles. \nO nome cient\u00edfico \"heterophylla\" (\"diferentes follas\") \u00e9 pola variaci\u00f3n das follas entre as plantas novas e as adultas.\n\u00c9 unha \u00e1rbore dioica (froitos masculinos e femininos en distintas plantas), a\u00ednda que tam\u00e9n pode ser monoica. Os froitos son conos globosos de at\u00e9 12\u00a0cm de di\u00e1metro. A reproduci\u00f3n sexual da especie asegura a conservaci\u00f3n da simetr\u00eda, mentres que a obtenci\u00f3n ag\u00e1mica de exemplares non poder\u00eda asegurala.\nA \u00e1rbore adoita acadar alturas que van desde os 50 aos 80\u00a0m. En moitas partes do mundo son usadas como plantas decorativas de interiores (na s\u00faa etapa xuvenil), xa que \u00e9 unha especie de crecemento lento.\n\u00c1rbores senlleiras.\nO pi\u00f1eiro de Norfolk da casa dos Tenreiro en Pontedeume figura no Cat\u00e1logo de \u00c1rbores Senlleiras elaborado pola Xunta de Galicia. No mesmo eido, hoxe terreo p\u00fablico, at\u00f3pase o teixo dos Tenreiro, tam\u00e9n senlleiro e centenario.\nO outro pi\u00f1eiro de Norfolk catalogado como \u00e1rbore senlleira est\u00e1 no pazo de Rubi\u00e1ns."}
{"id": "207715", "revid": "85894", "url": "https://gl.wikipedia.org/wiki?curid=207715", "title": "Demetrio Mac\u00eda Castelo", "text": "Demetrio Mac\u00eda Castelo, nado en Viana do Bolo o 31 de marzo de 1821 e finado en 1882, foi un avogado e pol\u00edtico galego.\nTraxectoria.\nDono do pazo de Arcos en Vilamart\u00edn de Valdeorras. Durante o Bienio Progresista foi deputado polo Partido Progresista pola provincia de Ourense. Foi elixido de novo deputado por Ourense en 1858 e formou parte da Uni\u00f3n Liberal pero abandonou este grupo e formou parte da minor\u00eda progresista. Foi reelixido deputado por Xinzo de Limia en 1869 e por Valdeorras en 1872 e senador pola provincia de Ourense (1881-1882).\nFoi pai de Dar\u00edo e Demetrio Mac\u00eda Valcarce."}
{"id": "207725", "revid": "56817", "url": "https://gl.wikipedia.org/wiki?curid=207725", "title": "Placa de Peyer", "text": "As placas de Peyer ou n\u00f3dulos linf\u00e1ticos agregados son agregaci\u00f3ns de tecido linfoide que se encontran na porci\u00f3n final do intestino delgado, o \u00edleo, nos humanos, con funci\u00f3n inmunitaria, que conte\u00f1en moitos linfocitos. Consid\u00e9ranse parte do tecido linfoide asociado \u00e1s mucosas, concretamente do GALT.. Reciben o seu nome en honor ao anatomista su\u00edzo do s\u00e9culo XVII Johann Conrad Peyer.\nLocalizaci\u00f3n e aparencia.\nEn humanos at\u00f3panse xeralmente s\u00f3 no \u00edleo, a\u00ednda que hai tam\u00e9n tecido linfoide menos concentrado noutras zonas , o que permite diferenciar o \u00edleo do xexuno e duodeno. O duodeno pode identificarse polas s\u00faas gl\u00e1ndulas de Brunner, e o xexuno non ten nin gl\u00e1ndulas de Brunner nin placas de Peyer. Estas \u00faltimas caracterizan o \u00edleo.\nAs placas de Peyer te\u00f1en o aspecto de engrosamentos alongados do epitelio intestinal duns poucos cent\u00edmetros de lonxitude. Nos seres humanos hai unhas 30-40. Olladas con microscoipio, as placas de Peyer aparecen como fol\u00edculos de tecido linf\u00e1tico ovais ou arredondados, similares a n\u00f3dulos linf\u00e1ticos, localizados na l\u00e1mina propia da mucosa intestinal e estend\u00e9ndose pola submucosa do \u00edleo. Est\u00e1n formados por tecido linfoide denso con grandes centros xerminais no seu interior e na s\u00faa periferia hai unha fina capa de fibras reticulares. Na vellez as placas de Peyer sofren unha notable involuci\u00f3n .\nNos adultos, os linfocitos B son os predominantes nos centros xerminais dos fol\u00edculos. Os linfocitos T at\u00f3panse nas \u00e1reas entre os fol\u00edculos.\nFunci\u00f3ns.\nComo a luz do tracto gastrointestinal est\u00e1 exposto ao ambiente externo, est\u00e1 poboado por multitude de microorganismos, moitos deles potencialmente pat\u00f3xenos. As placas de Peyer interve\u00f1en na vixilancia inmune na luz intestinal e facilitan a xeraci\u00f3n da resposta inmune na mucosa.\nOs microorganismos pat\u00f3xenos e outros ant\u00edxenos que entran no tracto intestinal enc\u00f3ntranse cos macr\u00f3fagos, c\u00e9lulas dendr\u00edticas, linfocitos B, e linfocitos T que se atopan nas placas de Peyer e outros tecidos linfoides asociados \u00e1 mucosa.\nAs placas de Peyer est\u00e1n cubertas por un epitelio especial que cont\u00e9n c\u00e9lulas especializadas chamadas c\u00e9lulas micropregadas (c\u00e9lulas M), as cales coa s\u00faa actividade de endocitose toman o ant\u00edxeno directamente da luz intestinal e c\u00e9deno \u00e1s c\u00e9lulas presentadoras do ant\u00edxeno (localizadas nunha \u00fanica \u00e1rea con forma de bolsa na s\u00faa zona basolateral).. As c\u00e9lulas dendr\u00edticas do intestino poden tam\u00e9n tomar directamente os ant\u00edxenos da luz intestinal ao proxectaren prolongaci\u00f3ns dendr\u00edticas entre as c\u00e9lulas epiteliais do intestino .\nBaixo o efecto do \u00e1cido retinoico (un derivado da vitamina A) segregado polas c\u00e9lulas dendr\u00edticas, os linfocitos T activados nas placas de Peyer producen varias citocinas entre as cales est\u00e1n o TGF\u03b2, e as interleucinas IL-4, IL-6 e IL-10. \u00c1 s\u00faa vez, estas citocinas activan a recombinaci\u00f3n isot\u00f3pica para a formaci\u00f3n de inmunoglobulinas e a produci\u00f3n de IgA polos linfocitos B .\nAs c\u00e9lulas B e os linfocitos de memoria son estimulados cando se encontran cos ant\u00edxenos nas placas de Peyer. Estas c\u00e9lulas pasan despois aos n\u00f3dulos linf\u00e1ticos mesent\u00e9ricos, onde se amplifica a resposta inmune. Os linfocitos activados pasan \u00e1 circulaci\u00f3n sangu\u00ednea polo conduto tor\u00e1cico linf\u00e1tico e viaxan ao intestino, onde exercen as s\u00faas funci\u00f3ns efectoras finais .\nPatolox\u00eda.\nA\u00ednda que estas placas son importantes na resposta inmune, o excesivo crecemento do tecido linfoide nas placas de Peyer \u00e9 patol\u00f3xico, xa que a hipertrofia das placas de Peyer foi asociado coa intususcepci\u00f3n idiop\u00e1tica.\nA hipertrofia das placas de Peyer tam\u00e9n foi asociada coa susceptibilidade \u00e1s encefalopat\u00edas esponxiformes transmisibles orixinadas por pri\u00f3ns.\nAlg\u00fans pat\u00f3xenos como o poliovirus e a bacteria \"Salmonella hadar\" te\u00f1en como diana esta secci\u00f3n do intestino.\nA patoxenia da salmonelose polo xeral por \"Salmonella\" do serotipo Typhi comenza coa inxesti\u00f3n dun in\u00f3culo, que se \u00e9 o suficientemente grande, superar\u00e1 a barreira g\u00e1strica constitu\u00edda polo pH \u00e1cido. O organismo pat\u00f3xeno consegue atravesar a barreira intestinal e \u00e9 fagocitado nas placas de Peyer, e a protecci\u00f3n que a bacteria ten ante os leucocitos polimorfonucleares, o sistema do complemento e as inmunoglobulinas perm\u00edtelle espallarse polo sistema linf\u00e1tico e colonizar as \u00e1reas do sistema reticuloendotelial. O in\u00f3culo comezar\u00e1 ent\u00f3n a multiplicarse e a aumentar en n\u00famero, chegando a producir a necrose das placas de Peyer ao afectar aos \"villi\" do intestino delgado."}
{"id": "207732", "revid": "23204", "url": "https://gl.wikipedia.org/wiki?curid=207732", "title": "Cruceiro do Barrio da Costa", "text": "O Cruceiro da Costa \u00e9 un cruceiro que constit\u00fae unha das manifestaci\u00f3ns m\u00e1is importantes da arte popular da parroquia de Castrelos, Vigo, vinculada \u00e1 relixiosidade e \u00e1s crenzas do pobo. Est\u00e1 situado no lugar da Costa.\nDescrici\u00f3n.\n\u00c9rguense encol de tres chanzos cuadrangulares. A base serve de apoio \u00e1 columna. Ten forma c\u00fabica cos bordos achafranados. Nas s\u00faas caras aparece esta inscrici\u00f3n: . A data de 1641 fai que sexa co do atrio de Coruxo, o m\u00e1is antigo da zona de Vigo, dos que se co\u00f1eza a s\u00faa construci\u00f3n.\nO capitel leva volutas nos \u00e1ngulos. Na cara oeste presenta a cruz de Malta, da orde de San Xo\u00e1n \u00e1 que pertenc\u00eda o doador. Na parte sur hai cinco cunchas xacobeas. No lado leste aparece o sol, a l\u00faa, estrelas, unha \u00e1rbore e dous animais. Na cara norte, unha cruz grega e outros animais. No reverso da cruz aparece a Virxe da Piedade, unha figura estilizada da Virxe sostendo a Cristo coa man sobre a cintura. Debaixo da escena hai un anxo querub\u00edn.\nAs procesi\u00f3ns que saen da igrexa de Santa Mar\u00eda de Castrelos pasan por diante e det\u00e9\u00f1ense neste lugar. Ata hai alg\u00fans anos tam\u00e9n paraban os enterros e aqu\u00ed rez\u00e1banse unhas oraci\u00f3ns; pero agora como os cad\u00e1veres se trasladan en coche, este costume xa se perdeu."}
{"id": "207733", "revid": "89787", "url": "https://gl.wikipedia.org/wiki?curid=207733", "title": "C\u00e9lula M", "text": "As c\u00e9lulas M ou c\u00e9lulas micropregadas son c\u00e9lulas que se encontran no epitelio asociado aos fol\u00edculos linfoides das placas de Peyer das paredes do intestino delgado. Funcionan transportando microorganismos e part\u00edculas antix\u00e9nicas desde a luz intestinal \u00e1s c\u00e9lulas inmunitarias das placas de Peyer a trav\u00e9s da barreira epitelial, e deste modo son importantes para estimular a inmunidade nas mucosas.\nA diferenza das s\u00faas c\u00e9lulas veci\u00f1as do epitelio intestinal, te\u00f1en a capacidade de tomar os ant\u00edxenos da luz intestinal por endocitose ou fagocitose, e cedelos por medio de transcitose \u00e1s c\u00e9lulas dendr\u00edticas das placas de Peyer (que son c\u00e9lulas presentadoras do ant\u00edxeno) e aos linfocitos T, situados nunha estrutura con forma de bolsa situada na s\u00faa membrana basolateral.\nEstrutura e funci\u00f3n.\nAs c\u00e9lulas M dist\u00ednguense dos enterocitos normais en que carecen de \"microvilli\" na s\u00faa superficie apical, pero no seu lugar presentan unha beira apical con micropregamentos que lle dan a estas c\u00e9lulas o seu nome. Estas c\u00e9lulas son moito menos abundantes c\u00f3s enterocitos. As c\u00e9lulas M son facilmente accesibles para os ant\u00edxenos na luz intestinal para que estes poidan chegar \u00e1s placas de Peyer, debido a que non segregan \"mucus\" nin encimas dixestivos e a que te\u00f1en un glicoc\u00e1lix (capa extracelular de polisac\u00e1ridos situada no bordo apical dos enterocitos) moi fina ou ausente.\nPatolox\u00eda.\nAs c\u00e9lulas M son utilizadas por varios pat\u00f3xenos, como as bacterias \"Shigella flexneri\", \"Salmonella typhimurium\", e \"Yersinia pseudotuberculosis\", e polos pri\u00f3ns infecciosos da encefalite esponxiforme bovina (mal das vacas tolas), como un modo de penetrar a trav\u00e9s do epitelio intestinal.\nTam\u00e9n son utilizadas por virus como o da polio e reovirus para a s\u00faa diseminaci\u00f3n.\nAlgunhas estirpes de VIH poden unirse \u00e1s c\u00e9lulas M e ser transportadas a trav\u00e9s do epitelio intestinal para infectar aos linfocitos. O transporte require lactosil cerebr\u00f3sido e o receptor CXCR4, que se expresan na zona apical das c\u00e9lulas M (e das c\u00e9lulas Caco-2 de c\u00e1ncer de colon).\nDesenvolvemento.\nOs factores que promoven a diferenciaci\u00f3n das c\u00e9lulas M a\u00ednda te\u00f1en que ser caracterizados, pero p\u00e9nsase que estas c\u00e9lulas se desenvolven en resposta a sinais das c\u00e9lulas inmunitarias que se atopan nas placas de Peyer."}
{"id": "207734", "revid": "23204", "url": "https://gl.wikipedia.org/wiki?curid=207734", "title": "La pietra del paragone", "text": "La pietra del paragone (en galego A pedra de toque) \u00e9 unha \u00f3pera en dous actos con m\u00fasica de Gioachino Rossini e libreto en italiano de Luigi Romanelli. A s\u00faa estrea tivo lugar o 26 de setembro de 1813 no Teatro alla Scala de Mil\u00e1n. Foi o primeiro encargo do compositor dun gran teatro de \u00f3pera e foi un \u00e9xito inmediato, sendo representada 53 veces durante a primeira tempada.\nEsta \u00f3pera repres\u00e9ntase moi poco, aparecendo nas estat\u00edsticas de Operabase con s\u00f3 cinco representaci\u00f3ns no per\u00edodo 2005-2010.\nArgumento.\nActo I.\nTres mulleres queren casar co Conde Asdr\u00fabale. S\u00f3 a Marquesa Clarice o ama en realidade; as outras, Fulvia e Aspasia qu\u00e9reno soamente polos seus cartos. Farto do asedio das tres mulleres e dun xornalista corrupto, Macrobio; dun escritor rid\u00edculo, Pacuvio; e do seu amigo e xove poeta, Giocondo, o Conde decide montar unha farsa: finxe que toda a s\u00faa fortuna foi embargada. Todos o abandonan excepto a apaixonada Marquesa Clarice e o xove poeta Giocondo, quen resultan ser seu grande amor e o seu \u00fanico verdadeiro amigo, respectivamente.\nActo II.\nGiocondo, namorado de Clarice, lam\u00e9ntase do seu amor polo conde e intenta namorala. Clariche rech\u00e1zao, alegando que o seu verdadeiro amor \u00e9 o Conde Asdrubale. Para comprobar se o Conde sente o mesmo por ela, Clarice disfr\u00e1zase do seu irm\u00e1n xemelgo, Lucindo, militar desaparecido, e comun\u00edcalle ao Conde que decidiu levarse con el \u00e1 Marquesa. Ent\u00f3n, cando o Conde confesa os seus sentimentos Clarice conf\u00e9salle que en realidade \u00e9 ela disfrazada. A \u00f3pera remata con Giocondo reconciliado con Conde Asdrubale e co matrimonio entre Clarice e Asdrubale, Macrobio e Aspasia e Fulvia e Pacuvio.\nOrquestraci\u00f3n.\nA partitura de Rossini prev\u00e9 a utilizaci\u00f3n de:\nPara os recitativos:"}
{"id": "207736", "revid": "23204", "url": "https://gl.wikipedia.org/wiki?curid=207736", "title": "Hook", "text": ""}
{"id": "207737", "revid": "89787", "url": "https://gl.wikipedia.org/wiki?curid=207737", "title": "A Arnela, Castromaior, Abad\u00edn", "text": "A Arnela \u00e9 un lugar da parroquia de Castromaior, no concello lugu\u00e9s de Abad\u00edn, na comarca da Terra Ch\u00e1. Ti\u00f1a 6 habitantes en 2015 (3 homes e 3 mulleres) segundo datos do IGE. Iso sup\u00f3n unha diminuci\u00f3n da poboaci\u00f3n respecto a 2010 cando ti\u00f1a 7 habitantes (3 homes e 4 mulleres)."}
{"id": "207739", "revid": "89787", "url": "https://gl.wikipedia.org/wiki?curid=207739", "title": "O Barral, Castromaior, Abad\u00edn", "text": "O Barral \u00e9 un lugar da parroquia de Castromaior, no concello lugu\u00e9s de Abad\u00edn, na comarca da Terra Ch\u00e1. Ti\u00f1a 31 habitantes en 2015 (10 homes e 21 mulleres) segundo datos do IGE. Iso sup\u00f3n unha diminuci\u00f3n da poboaci\u00f3n respecto a 2010 cando ti\u00f1a 32 habitantes (11 homes e 21 mulleres)."}
{"id": "207740", "revid": "89787", "url": "https://gl.wikipedia.org/wiki?curid=207740", "title": "Billetes, Castromaior, Abad\u00edn", "text": "Billetes \u00e9 un lugar da parroquia de Castromaior, no concello lugu\u00e9s de Abad\u00edn, na comarca da Terra Ch\u00e1. Ti\u00f1a 16 habitantes en 2015 (9 homes e 7 mulleres) segundo datos do IGE. Iso sup\u00f3n unha diminuci\u00f3n da poboaci\u00f3n respecto a 2010 cando ti\u00f1a 18 habitantes (9 homes e 9 mulleres)."}
{"id": "207741", "revid": "89787", "url": "https://gl.wikipedia.org/wiki?curid=207741", "title": "Celme, Castromaior, Abad\u00edn", "text": "Celme \u00e9 un lugar da parroquia de Castromaior, no concello lugu\u00e9s de Abad\u00edn, na comarca da Terra Ch\u00e1. Ti\u00f1a 24 habitantes en 2015 (11 homes e 13 mulleres) segundo datos do IGE. Iso sup\u00f3n unha diminuci\u00f3n da poboaci\u00f3n respecto a 2010 cando ti\u00f1a 26 habitantes (13 homes e 13 mulleres)."}
{"id": "207742", "revid": "89787", "url": "https://gl.wikipedia.org/wiki?curid=207742", "title": "Egoeiras, Castromaior, Abad\u00edn", "text": "Egoeiras \u00e9 un lugar da parroquia de Castromaior, no concello lugu\u00e9s de Abad\u00edn, na comarca da Terra Ch\u00e1. Ti\u00f1a 18 habitantes en 2015 (5 homes e 13 mulleres) segundo datos do IGE. Iso sup\u00f3n unha diminuci\u00f3n da poboaci\u00f3n respecto a 2010 cando ti\u00f1a 19 habitantes (6 homes e 13 mulleres)."}
{"id": "207743", "revid": "89787", "url": "https://gl.wikipedia.org/wiki?curid=207743", "title": "Fontefeal, Castromaior, Abad\u00edn", "text": "Fontefeal \u00e9 un lugar da parroquia de Castromaior, no concello lugu\u00e9s de Abad\u00edn, na comarca da Terra Ch\u00e1. Ti\u00f1a 14 habitantes en 2015 (6 homes e 8 mulleres) segundo datos do IGE. Iso sup\u00f3n unha diminuci\u00f3n da poboaci\u00f3n respecto a 2010 cando ti\u00f1a 20 habitantes (7 homes e 13 mulleres)."}
{"id": "207744", "revid": "89787", "url": "https://gl.wikipedia.org/wiki?curid=207744", "title": "Fraga, Castromaior, Abad\u00edn", "text": "Fraga \u00e9 un lugar da parroquia de Castromaior, no concello lugu\u00e9s de Abad\u00edn, na comarca da Terra Ch\u00e1. Ti\u00f1a 10 habitantes en 2015 (5 homes e 5 mulleres) segundo datos do IGE, o mesmo n\u00famero de habitantes que viv\u00edan en Fraga en 2010 (4 homes e 6 mulleres)."}
{"id": "207745", "revid": "89787", "url": "https://gl.wikipedia.org/wiki?curid=207745", "title": "As Paredes, Castromaior, Abad\u00edn", "text": "As Paredes \u00e9 un lugar da parroquia de Castromaior, no concello lugu\u00e9s de Abad\u00edn, na comarca da Terra Ch\u00e1. Ti\u00f1a 32 habitantes en 2015 (15 homes e 17 mulleres) segundo datos do IGE. Iso sup\u00f3n unha diminuci\u00f3n da poboaci\u00f3n respecto a 2010 cando ti\u00f1a 40 habitantes (19 homes e 21 mulleres)."}
{"id": "207746", "revid": "89787", "url": "https://gl.wikipedia.org/wiki?curid=207746", "title": "Rega do Foxo, Castromaior, Abad\u00edn", "text": "Rega do Foxo \u00e9 un lugar da parroquia de Castromaior, no concello lugu\u00e9s de Abad\u00edn, na comarca da Terra Ch\u00e1. Non ti\u00f1a habitantes en 2015 segundo datos do IGE. Iso sup\u00f3n unha diminuci\u00f3n da poboaci\u00f3n respecto a 2010 cando ti\u00f1a 1 habitante (1 muller)."}
{"id": "207747", "revid": "89787", "url": "https://gl.wikipedia.org/wiki?curid=207747", "title": "Roxoa, Castromaior, Abad\u00edn", "text": "Roxoa \u00e9 un lugar da parroquia de Castromaior, no concello lugu\u00e9s de Abad\u00edn, na comarca da Terra Ch\u00e1. Ti\u00f1a 17 habitantes en 2015 (9 homes e 8 mulleres) segundo datos do IGE. Iso sup\u00f3n un aumento da poboaci\u00f3n respecto a 2010 cando ti\u00f1a 16 habitantes (7 homes e 9 mulleres)."}
{"id": "207748", "revid": "89787", "url": "https://gl.wikipedia.org/wiki?curid=207748", "title": "Gran Premio de Bahrain de 2012", "text": "O Gran Premio de Bahrain de 2012 (formalmente co\u00f1ecido como o Gulf Air Gran Premio de F\u00f3rmula 1 de Bahrain de 2012) \u00e9 unha carreira de F\u00f3rmula Un que se celebrar\u00e1 o 22 de abril de 2012 no Circu\u00edto Internacional de Bahrain de Bahrain. Ser\u00e1 a primeira vez que a F\u00f3rmula Un volve a Bahrain logo da cancelaci\u00f3n de carreira de 2011 debido \u00e1s protestas contra o goberno. Logo de usar o \"circu\u00edto de resistencia\" no Gran Premio de Bahrein de 2010, volvese utilizar a configuraci\u00f3n de \"Grand Prix\" para a carreira de 2012.\nA decisi\u00f3n de celebrar a carreira a pesar das protestas pol\u00edticas internas, converteuno nun dos m\u00e1is controvertidos Grandes Premios en sesenta anos de historia deste deporte."}
{"id": "207749", "revid": "27155", "url": "https://gl.wikipedia.org/wiki?curid=207749", "title": "C\u00e9lula micropregada", "text": ""}
{"id": "207750", "revid": "89787", "url": "https://gl.wikipedia.org/wiki?curid=207750", "title": "C\u00e9lula ECL", "text": "As c\u00e9lulas ECL ou c\u00e9lulas similares \u00e1s enterocromaf\u00edns (do ingl\u00e9s \"enterochromaffin-like\", ECL) son un tipo de c\u00e9lulas end\u00f3crinas que se encontran nas gl\u00e1ndulas g\u00e1stricas da mucosa do est\u00f3mago baixo o seu epitelio, xeralmente situadas preto das c\u00e9lulas parietais g\u00e1stricas.\nO nome destas c\u00e9lulas deriva da s\u00faa localizaci\u00f3n no sistema ent\u00e9rico e do seu modo de tinguidura nas preparaci\u00f3ns histol\u00f3xicas, similar ao das c\u00e9lulas cromaf\u00edns da medula adrenal, que se caracteriza pola afinidade co cromo e o nitrato de prata.\nFunci\u00f3ns e regulaci\u00f3n.\nAs c\u00e9lulas ECL son as c\u00e9lulas end\u00f3crinas predominantes nas gl\u00e1ndulas f\u00fandicas do est\u00f3mago e sintetizan e segregan histamina, que se almacena en gr\u00e1nulos e ves\u00edculas secretoras. As ves\u00edculas segr\u00e9ganse por exocitose, na cal est\u00e1n implicadas certas prote\u00ednas que promoven ou participan na fusi\u00f3n entre a membrana das ves\u00edculas e a membrana plasm\u00e1tica. Os gr\u00e1nulos captan histamina polo transportador vesicular VMAT-2 do citosol durante o transporte das ves\u00edculas desde o aparato de Golgi \u00e1s partes m\u00e1is perif\u00e9ricas da c\u00e9lula, e como resultado conv\u00e9rtense en ves\u00edculas secretoras, que se fusionar\u00e1n coa membrana liberando a histamina cando a c\u00e9lula sexa estimulada pola gastrina.\nEstas c\u00e9lulas son estimuladas polas hormonas gastrina e o p\u00e9ptido activador da adenil ciclase pituitario. As c\u00e9lulas G son estimuladas polo nervio vago por medio do neurotransmisor p\u00e9ptido liberador de gastrina; isto causa que as c\u00e9lulas G segreguen a gastrina, a cal \u00e1 s\u00faa vez estimula as c\u00e9lulas ECL para que liberen histamina . Este circu\u00edto non est\u00e1 activado por acetilcolina, o cal ten especial importancia porque a administraci\u00f3n de atropina non bloquea a estimulaci\u00f3n vagal das c\u00e9lulas G, xa que a acetilcolina non \u00e9 o neurotransmisor para estas c\u00e9lulas .\nA gastrina transf\u00edrese por v\u00eda sangu\u00ednea desde as c\u00e9lulas G do epitelio g\u00e1strico \u00e1s c\u00e9lulas ECL. A histamina e a gastrina act\u00faan sin\u00e9rxicamente como os estimuladores m\u00e1is importantes da secreci\u00f3n de \u00e1cido clorh\u00eddrico polas c\u00e9lulas parietais e como estimuladores da secreci\u00f3n de pepsin\u00f3xeno polas c\u00e9lulas principais g\u00e1stricas. O inhibidor m\u00e1is importante das c\u00e9lulas ECL \u00e9 a somatostatina producida polas c\u00e9lulas D.\nAs c\u00e9lulas ECL producen tam\u00e9n pancreastatina (orixinada a partir da cromogranina A) e probablemente outras hormonas pept\u00eddicas e factores de crecemento \nPatolox\u00eda.\nUnha estimulaci\u00f3n prolongada destas c\u00e9lulas causa a s\u00faa hiperplasia . Isto \u00e9 especialmente importante nos gastrinomas (tumores nos cales hai unha secreci\u00f3n excesiva de gastrina), xa que \u00e9 un dos factores que contrib\u00fae \u00e1 s\u00edndrome de Zollinger-Ellison."}
{"id": "207751", "revid": "98629", "url": "https://gl.wikipedia.org/wiki?curid=207751", "title": "Francisco Su\u00e1rez Garc\u00eda", "text": "Francisco Su\u00e1rez Garc\u00eda, nado en Ferrol o 31 de marzo de 1827 e finado na mesma cidade o 15 de marzo de 1900, foi un xornalista, escritor e pol\u00edtico galego.\nTraxectoria.\nEstudou para piloto da Armada, pero abandonou a carreira naval en 1848. Emigrou ao Uruguai e a Arxentina, onde ocupou diversos cargos e colaborou en publicaci\u00f3ns como \"El Comercio\", \"Diario de Corrientes\". En 1857 foi designado director de Instruci\u00f3n P\u00fablica da Rep\u00fablica Arxentina e publicou o tratado \"Puntualizaci\u00f3n y ortograf\u00eda\". Regresou a Ferrol en 1860 e estableceu unha academia de ensino. En 1867 mercou a imprenta coru\u00f1esa de C. M\u00edguez e trasladouna a Ferrol onde imprimiu diversos xornais e dirixiu \"El Eco Ferrolano\" (1864-1869). Presidente do comit\u00e9 do Partido Republicano Democr\u00e1tico Federal, foi alcalde da cidade tras o pronunciamento antimon\u00e1rquico da Armada, en outubro de 1868. En 1871 fundou o peri\u00f3dico \"El Trabajo\", dende o que preconizou o di\u00e1logo con calquera opositor pol\u00edtico. Participou na sublevaci\u00f3n federalista-cantonal ferrol\u00e1 de outubro de 1872 e en 1873 foi elixido deputado por Ferrol. Coa Restauraci\u00f3n estivo desterrado en Portugal e, expulsado, exiliouse en Par\u00eds ata 1877. Interveu nas conspiraci\u00f3ns republicanas do \u00faltimo terzo do s\u00e9culo XIX, e mantivo a s\u00faa actividade como propagandista fundando e dirixindo \"La Democracia\". Foi un dos fundadores do Ateneo Art\u00edstico (1879) e pertenceu \u00e1 xunta que dirixiu a Escola de Artes e Oficios ferrol\u00e1. Foi membro da loxa La Herculina n\u00ba 10."}
{"id": "207752", "revid": "27155", "url": "https://gl.wikipedia.org/wiki?curid=207752", "title": "C\u00e9lula similar \u00e1 enterocromaf\u00edn", "text": ""}
{"id": "207753", "revid": "624", "url": "https://gl.wikipedia.org/wiki?curid=207753", "title": "Oce\u00e1nidas", "text": "Na mitolox\u00eda grega, os Oce\u00e1nidas (en grego \u03a0\u03bf\u03c4\u03b1\u03bc\u03bf\u03af \"Potamo\u00ed\", 'r\u00edos'; en lat\u00edn Fluminae) eran deuses fluviais, ou deuses-r\u00edo, personificaci\u00f3ns dos r\u00edos que se supo\u00f1\u00edan gobernados por eles. Eran fillos de Oc\u00e9ano e Tetis (unha das Tit\u00e1nides), pais de t\u00f3dolos r\u00edos, e Hes\u00edodo d\u00e1 os nomes de todos eles, un por cada r\u00edo co\u00f1ecido na \u00e9poca, e a\u00ednda engade que son outros tres mil m\u00e1is . Desta forma, ser\u00edan irm\u00e1ns das Oce\u00e1nides.\nRepresent\u00e1banse como anci\u00e1ns de longa barba cos atributos da fauna e a flora propios do r\u00edo do que tomaban o nome. Luc\u00edan grilandas ou coroas feitas coa vexetaci\u00f3n do lugar, ou ben dous cornos, se o r\u00edo se divid\u00eda en varios brazos. En numerosas esculturas os deuses fluviais ap\u00f3ianse nunha \u00e1nfora da que mana a auga do r\u00edo, \u00e1nfora que aparece m\u00e1is ou menos inclinada dependendo da rapidez coa que circulaban as augas do r\u00edo correspondente.\nAdoitaban invocarse antes de cruzar os r\u00edos, co enorme respecto que merec\u00edan. \nIconograf\u00eda.\nOs deuses-r\u00edos comp\u00f3rtanse como verdadeiras personificaci\u00f3ns, que normalmente se limitan a ser simples espectadores, coas notables excepci\u00f3ns de Alfeo e Aqueloo. Adoitan estar representados tendidos no chan, nus e sen que te\u00f1an atributos que permitan identificalos. O caso contrario ser\u00eda, de novo, Aqueloo, representado como un touro con cabeza humana e cornos, que pode correr e turrar.\nUn exemplo \u00e9 o deus-r\u00edo Nilo, co\u00f1ecido polas esculturas de N\u00e1poles ou dos Museos Vaticanos. Repres\u00e9ntase como un home anci\u00e1n, con pelo e barba longos, e coronado cunha grilanda de follas, flores e froitos. Porta unha cornucopia, que representa a abundancia de froito que proporciona, e ap\u00f3iase sobre unha esfinxe exipcia. No caso do \"Nilo\" dos Museos Vaticanos, unha chea de meni\u00f1os rube polo corpo do deus, simbolizando o n\u00famero de c\u00f3bados que debe subir o Nilo para que a crecida sexa frut\u00edfero. O mesmo modelo utilizarase nun mosaico do s\u00e9culo V ou nun marfil do s\u00e9culo VI.\nNoutros casos ser\u00e1 un home novo e imberbe se o r\u00edo \u00e9 de pouco caudal, ou vello e forte, barbado, se \u00e9 un r\u00edo caudaloso. Ap\u00f3iase sobre unha rocha ou sobre un c\u00e1ntaro do que se verte auga. Algunha vez ad\u00f3rnase con alg\u00fan atributo local. Os romanos representan o R\u00edo T\u00edber, personificado como \"Tiberinus\", acompa\u00f1ado da loba Luperca e R\u00f3mulo e Remo; en ocasi\u00f3ns, tam\u00e9n cunha proa de barco ou unha das pontes do T\u00edber.\nNo Renacemento, os deuses fluviais seguir\u00e1n represent\u00e1ndose de forma similar, e servir\u00e1n de modelos a artistas como Rafael Sanzio, Giulio Romano, Sansovino ou o mesmo Bernini, que na s\u00faa \"Fonte dos Catro R\u00edos\" (Roma, 1651) engade o r\u00edo r\u00edo Ganxes e o r\u00edo da Prata \u00f3s tradicionais r\u00edos Nilo e Danubio."}
{"id": "207754", "revid": "22795", "url": "https://gl.wikipedia.org/wiki?curid=207754", "title": "Deuses-r\u00edo", "text": ""}
{"id": "207755", "revid": "22795", "url": "https://gl.wikipedia.org/wiki?curid=207755", "title": "Deus-r\u00edo", "text": ""}
{"id": "207756", "revid": "5863", "url": "https://gl.wikipedia.org/wiki?curid=207756", "title": "Santa Mar\u00eda de Castrelos", "text": ""}
{"id": "207757", "revid": "22795", "url": "https://gl.wikipedia.org/wiki?curid=207757", "title": "Oce\u00e1nida", "text": ""}
{"id": "207759", "revid": "56817", "url": "https://gl.wikipedia.org/wiki?curid=207759", "title": "La Democracia", "text": "La Democracia foi o nome de varios peri\u00f3dicos:"}
{"id": "207762", "revid": "22795", "url": "https://gl.wikipedia.org/wiki?curid=207762", "title": "Sereas", "text": ""}
{"id": "207764", "revid": "1888", "url": "https://gl.wikipedia.org/wiki?curid=207764", "title": "La Democracia (Ferrol)", "text": "La Democracia foi un peri\u00f3dico editado en Ferrol entre 1885 e 1896.\nHistoria e caracter\u00edsticas.\nSubtitulado \"\u00d3rgano del Partido Republicano\", o seu fundador e director foi Francisco Su\u00e1rez Garc\u00eda. Como portavoz da clase obreira sostivo pol\u00e9micas con \"El Correo Gallego\" e \"La Monarqu\u00eda\". Deixou de publicarse polo fraccionamento dos republicanos que deu lugar \u00e1 penetraci\u00f3n das ideas socialistas."}
{"id": "207772", "revid": "89787", "url": "https://gl.wikipedia.org/wiki?curid=207772", "title": "Vastitas Borealis", "text": "Vastitas Borealis (en lat\u00edn ser\u00eda \"ermos do norte\") \u00e9 a rexi\u00f3n de planicies a baixa altitude m\u00e1is grande de Marte. Situada sobre o polo norte de Marte, ocupa toda a rexi\u00f3n polar do hemisferio norte e zonas lim\u00edtrofes. Vastitas Borealis recibe moitas veces o nome de Planicies do Norte ou Terras Baixas do Norte de Marte. As chairas desta rexi\u00f3n est\u00e1n 4\u20135\u00a0km por debaixo do \"datum\" marciano. Xusto sobre a polo norte, no medio de Vastitas Borealis, est\u00e1 situada a rexi\u00f3n chamada Planum Boreum, unha chaira elevada entre 1\u20133\u00a0km sobre o resto das chairas de Vastitas.\nA rexi\u00f3n recibiu o nome de mans de Eugene Antoniadi, que deixou constancia do distinto albedo das planicies do norte no seu libro \"La Plan\u00e8te Mars\" (1930). O nome foi oficialmente adoptado pola Uni\u00f3n Astron\u00f3mica Internacional no ano 1973.\nPolo de agora hai reco\u00f1ecidas d\u00faas cuncas distintas dentro de Vastitas Borealis: A Cunca do Polo Norte e Utopia Planitia. Alg\u00fans cient\u00edficos teorizaron sobre a posibilidade de que nun pasado remoto de Marte, estas planicies estivesen cubertas por un oc\u00e9ano, e incluso se te\u00f1en suxerido posibles li\u00f1as costeiras nas fronteiras coas \"Terras Altas\", exemplo desta suxesti\u00f3n \u00e9 a rexi\u00f3n fronteiriza de Cydonia que est\u00e1 situada no sur de Acidalia Planitia, Cydonia ser\u00eda a zona costeira dun oc\u00e9ano que cubrir\u00eda as planicies do norte. Hoxe en d\u00eda, estas planicies te\u00f1en algunha lixeira pendente, con algunhas cristas, outeiros pequenos e cr\u00e1teres dispersos. Vastitas Borealis chama a atenci\u00f3n por ser m\u00e1is suave en relevo que accidentes xeol\u00f3xicos semellantes que est\u00e1n m\u00e1is \u00f3 sur.\nNo ano 2005, a sonda Mars Express da ESA detectou unha cantidade substancial de xeo de auga nun cr\u00e1ter da rexi\u00f3n de Vastitas Borealis. As condici\u00f3ns locais medioambientais do cr\u00e1ter son adecuadas para que o xeo de auga se mante\u00f1a estable \u00f3 longo de todo o ano no centro do cr\u00e1ter. A posible capa de xeo de di\u00f3xido de carbono sublimase coa chegada do ver\u00e1n \u00f3 hemisferio norte, de feito as partes menos expostas \u00e1 radiaci\u00f3n solar do bordo do cr\u00e1ter conte\u00f1en trazas de xeo, pero non as\u00ed as partes expostas \u00e1 radiaci\u00f3n solar, onde o xeo de auga tam\u00e9n se ter\u00eda sublimado.\nA sonda da NASA Phoenix aterrou con \u00e9xito na rexi\u00f3n de Vastitas Borealis alcumada coma Green Valley o 25 de maio do ano 2008 (a principios de ver\u00e1n marciano no hemisferio norte). A Phoenix aterrou nas coordenadas 68,218830\u00b0 N 234,250778\u00b0 E. A sonda, a cal est\u00e1 estacionaria, recolle e analiza mostras de terreo nun esforzo para detectar auga e determinar como de hospitalario poder\u00eda se-lo planeta para albergar vida. Mantense activa a pesar das condici\u00f3ns invernais que traen fortes ventos durante cinco meses \u00f3 ano."}
{"id": "207775", "revid": "1410", "url": "https://gl.wikipedia.org/wiki?curid=207775", "title": "Canal 13 (Chile)", "text": "Canal 13 \u00e9 unha canle chilena de televisi\u00f3n que ofrece programaci\u00f3n en castel\u00e1n.\nDifusi\u00f3n.\nDispo\u00f1ible en todo Chile a trav\u00e9s da maior\u00eda dos operadores de cable e televisi\u00f3n.\nAccionistas.\nOs accionistas de Canal 13 son:"}
{"id": "207776", "revid": "22795", "url": "https://gl.wikipedia.org/wiki?curid=207776", "title": "Nereida", "text": ""}
{"id": "207777", "revid": "98629", "url": "https://gl.wikipedia.org/wiki?curid=207777", "title": "Oce\u00e1nides", "text": "Na mitolox\u00eda grega (e na romana), as Oce\u00e1nides (en grego \u1f68\u03ba\u03b5\u03b1\u03bd\u03af\u03b4\u03b5\u03c2 \"Okean\u00eddes\", plural feminino de \u1f68\u03ba\u03b5\u03b1\u03bd\u03af\u03c2 \"Okean\u00eds\"; en lat\u00edn \"Oceanides\") eran unhas ninfas fillas de Oc\u00e9ano e Tetis.\nEran irm\u00e1s dos Oce\u00e1nidas, deuses dos r\u00edos, e cada unha delas estaba asociada a unha fonte, estanque, r\u00edo, lago ou lagoa. Un\u00edronse con deuses e homes mortais e tiveron innumerables fillos.\nHes\u00edodo, na s\u00faa \"Teogon\u00eda\", di claramente que as oce\u00e1nides eran tres mil, por\u00e9n s\u00f3 nomea as 41 m\u00e1is antigas, entre as que destaca a Estixia, como a m\u00e1is importante de todas.\nPseudo-Apolodoro namais nomea a sete.\nO texto de Hixino est\u00e1 danado nalgunhas partes, o que fai que alg\u00fans nomes das Oce\u00e1nides sexan incertos, como *Iaea, *Lyris, *Clintenneste, *Teschinoeno ."}
{"id": "207778", "revid": "89787", "url": "https://gl.wikipedia.org/wiki?curid=207778", "title": "Facultade de Ciencias Econ\u00f3micas e Empresariais de Santiago de Compostela", "text": "A Facultade de Ciencias Econ\u00f3micas e Empresariais forma parte da Universidade de Santiago de Compostela (USC) e est\u00e1 situado na avenida do Burgo das Naci\u00f3ns, no campus norte de Santiago de Compostela. O edificio foi inaugurado o 25 de xullo de 1976 polos Reis de Espa\u00f1a Xo\u00e1n Carlos I de Espa\u00f1a e Sof\u00eda de Grecia.\nHistoria.\nA fundaci\u00f3n da Facultade de Econ\u00f3micas e Empresas no seo da USC foi no ano 1966 baixo o nome de Facultade de Ciencias Pol\u00edticas, Econ\u00f3micas y Comerciales. Nun principio, a s\u00faa situaci\u00f3n produciu controversia dado que se dubidaba entre situala na cidade de Santiago de Compostela ou na da Coru\u00f1a. Esta pugna veu dada pola feito de que Madrid e Barcelona foron as primeiras cidades en albergar unha facultade de econ\u00f3micas de seu, a universidades de Valladolid e Granada, foron as seguintes, emprazando a facultade nas cidades de Bilbao e M\u00e1laga, respectivamente, o que poder\u00eda xustificar situar a facultade na Coru\u00f1a a pesar de non posu\u00edr campus. Finalmente a situaci\u00f3n foi en Santiago de Compostela, e para o que contou co apoio financeiro de instituci\u00f3ns e empresas como \"El Correo Gallego\" e m\u00e1is tarde a Confederaci\u00f3n de Caixas de Aforro de Galicia.\nAs clases comezaron a impartirse no curso acad\u00e9mico 1967-1968 na Facultade de Dereito de onde proced\u00edan a maior\u00eda dos profesores pioneiros da carreira. Trat\u00e1base dunha \u00e9poca que destaca polo auxe das canci\u00f3ns protesta, o movemento revolucionario estudantil iniciado en Francia no 1968, a implicaci\u00f3n do Partido Comunista nas esixencias dos sindicatos estudant\u00eds... Neste senso, a facultade , debido o seu car\u00e1cter revolucionario, probablemente polo feito de estar ligada \u00e1s ciencias sociais, foi cualificada como \u201croxa\u201d xa que acentuou este aspecto dende os seus comezos.\nA \"Revista Galega de Econom\u00eda\" publicou o volume 27-3 no ano 2018, dedicado ao 50 Aniversario dos estudos de econom\u00eda galega, inclu\u00eddo un artigo dedicado aos primeiros profesores e a \"50 anos de investigaci\u00f3n econ\u00f3mica en Galicia, 1967-2017\".\nEn 1975, previamente \u00e1 morte de Francisco Franco, xorde un forte movemento estudantil contra o R\u00e9xime, a raz\u00f3n descansaba no feito de que ser estudante garant\u00eda certa inmunidade \u00e1 hora de que o r\u00e9xime tomara represalias, ou polo menos en comparaci\u00f3n coa clase obreira (por aquel ent\u00f3n menos do 5 % de universitarios eran fillos de obreiros o que implicaba que a maior parte pertenc\u00edan a familias acomodadas). Desta forma, suspend\u00e9ronse as clases en todas as facultades da Universidade de Santiago de Compostela como ocorr\u00eda no resto do pa\u00eds debido \u00f3s movementos sindicais. No caso da USC o paro acad\u00e9mico durou aproximadamente tres meses a\u00ednda que a Facultade de Econ\u00f3micas e Empresariais, polo seu cualificativo de \u201croxa\u201d mantivo o paro durante case todo o curso. Este feito provocou que as xeraci\u00f3ns afectadas polo paro tivesen dificultades para atopar emprego en sucesivos anos, xa que non dispu\u00f1an dos co\u00f1ecementos m\u00ednimos que poder\u00edan ter outros alumnos doutras facultades que non se viran tan afectados pola suspensi\u00f3n das clases.\nSeguindo coa situaci\u00f3n da facultade, o segundo curso da licenciatura ten lugar,de forma provisional,no Burgo das Naci\u00f3ns. Destacar que, durante os primeiros anos, a modalidade de Empresariais consider\u00e1base unha especialidade da carreira xunto con Econom\u00eda Xeral. A primeira era impartida por profesorado da Escola de Comercio da Coru\u00f1a, a cal, previamente iniciara a loita para que a licenciatura fora impartida por eles, e a segunda corr\u00eda a cargo de famosos economistas te\u00f3ricos daquel tempo. En xeral, a contrataci\u00f3n de profesores iniciada, sobre todo, tras o segundo curso acad\u00e9mico unha vez deixada a facultade de Dereito, foi considerada coma unha recolecci\u00f3n de cerebros que espertou, ademais, en todo o pa\u00eds tras a publicaci\u00f3n da Lei xeral de educaci\u00f3n de 1970. Destacar que en 1973 inst\u00e1urase un novo Plan de Estudos que xa reco\u00f1ece de forma diferenciada a Licenciatura en Econom\u00eda e Licenciatura en Administraci\u00f3n e Direcci\u00f3n de Empresas.\nPosteriormente, a facultade trasladouse do Burgo das Naci\u00f3ns \u00f3 pavill\u00f3n de aulas da Facultade de Farmacia, que estaba daquela en construci\u00f3n, o seu terceiro traslado foi \u00f3 Pazo de Fonseca, pero xa no ano 1971 est\u00e1banse iniciando os preparativos para a construci\u00f3n dun novo edificio que dar\u00eda lugar \u00e1 facultade actual. Nun primeiro momento pensouse en localiza-la onde actualmente se sit\u00faa a Facultade de Biolox\u00eda, pero iso supor\u00eda ter \u00e1 Facultade de Econ\u00f3micas e a de Dereito moi preto e en pleno centro do Campus, feito que a experiencia de campus madrile\u00f1os non aconsellaban polas revoltas estudant\u00eds. Por ende, a construci\u00f3n tivo lugar onde actualmente co\u00f1ecemos , e o proxecto foi rematado e entregado no ano 1975. En 1976 trasl\u00e1danse, ambas licenciaturas \u00e1 Avenida do Burgo das Naci\u00f3ns, no campus norte de Santiago.\nNa d\u00e9cada dos 90 o actual edificio da facultade sofre unha ampliaci\u00f3n debido o gran volume de alumnado duplicando o seu n\u00famero.De feito, o n\u00famero de estudantes que comezaban a carreira foi crecente ata que no ano 2011, debido \u00e1 reforma universitaria, decidiuse reducir mediante \"numerus clausus\" ata un 20 %. Actualmente, \u00e1s reformas do edificio seguen indo parellas \u00e1 evoluci\u00f3n do alumnado. Por iso, debido a recente incorporaci\u00f3n do novo Plan Bologna, que aposta por unha ensinanza mais personalizada, a facultade sufriu leves repormas no seu interior.\nA Facultade das Ciencias Econ\u00f3micas e Empresariais ten un representante, director e xestor do centro que \u00e9 o Decano da Facultade e o longo dos anos f\u00f3ronse sucedendo diferentes decanos:\nArte.\nA Facultade de Ciencias Econ\u00f3micas e Empresariais sempre albergou numerosas obras de arte doaz\u00f3n de artistas co\u00f1ecidos como Camilo Otero, Alfonso Costa, \u00c1nxel Huete, Xulio Maside, Ant\u00f3n Pati\u00f1o, Xavier Pousa ou Xaime Quessada.\nUnha das pezas m\u00e1is significativas, debido \u00e1 s\u00faa privilexiada situaci\u00f3n na entrada da facultade, \u00e9 a escultura chamada \"A Pasionaria\" de Camilo Otero datada en 1978 e dedicada \u00e1 propia Dolores Ib\u00e1rruri, curioso feito, dado o car\u00e1cter da facultade cualificada durante o franquismo como \u201ca roxa\u201d. Dita escultura tam\u00e9n foi co\u00f1ecida coma \"O galo\" pola s\u00faa estrutura. Unha vez feita foi doada \u00f3 concello de Santiago e \u00e1 s\u00faa vez, \u00e1 Facultade porque o artista reflect\u00eda nela s\u00edmbolos matem\u00e1ticos xunto coa importancia destes na vida, como ocorre na rama das ciencias sociais.\nAdministraci\u00f3n e Goberno.\nXunta de facultade.\nA Xunta de Facultade, como \u00f3rgano colexiado de goberno do centro, aproba as li\u00f1as xerais de actuaci\u00f3n no \u00e1mbito da Facultade e supervisa o labor dos seus \u00f3rganos de direcci\u00f3n e xesti\u00f3n e est\u00e1 formado por:\nEquipo decanal.\nO equipo decanal representa \u00e1 Facultade, exerce a s\u00faa direcci\u00f3n e a xesti\u00f3n ordinaria e convoca, preside e coordina a actuaci\u00f3n dos \u00f3rganos colexiados de goberno do centro. As s\u00faas competencias estenderanse a todos os asuntos relativos ao goberno e administraci\u00f3n da Facultade, de non seren atribu\u00eddos expresamente a outros \u00f3rganos. \nO mandato equipo ser\u00e1 de catro anos e non poder\u00e1 desempe\u00f1ar este cargo m\u00e1is de dous mandatos consecutivos. E ser\u00e1n nomeados polo reitor da universidade a proposta do decano da Facultade."}
{"id": "207779", "revid": "89787", "url": "https://gl.wikipedia.org/wiki?curid=207779", "title": "Amauta Castro", "text": "Rafael Xo\u00e1n Mu\u00f1oz Castro, que usa o heter\u00f3nimo literario Amauta Castro, nado en Barakaldo en 1981, \u00e9 un poeta e tradutor galego residente en Xirona.\nTraxectoria.\nNado en Barakaldo, residiu en Vigo durante a maior parte de infancia e adolescencia e m\u00e1is tarde en Santiago de Compostela. Residente en Xirona desde 2004. Participou en diversas publicaci\u00f3ns colectivas coma Dorna, Andar21, Revista Ligeia etc. Ten colaborado co suplemento \u201dAltermundo\u201d de Galicia Hoxe e nunha edici\u00f3n monogr\u00e1fica sobre o pol\u00edtico, pensador e editor galego \u00c1nxel Casal. En solitario, publicou o seu primeiro libro de poemas \u201cNos muros do mundo\u201d en 2012. Levou a s\u00faa voz a diversos festivais e acci\u00f3ns po\u00e9ticas coma o X Festival de Poesia a les Caves (Sant Sadurn\u00ed d\u2019Anoia, 2017) o o \u201cProxecto Catalizador 2013\u201d, dentro da Semana de Poesia de Barcelona de 2013. En 2018 colaborou na revista Ligeia. No eido da traduci\u00f3n, trasladou a lingua galega o texto po\u00e9tico \u201cMar da Morte\u201d do poeta catal\u00e1n Santi Borrell.\nObra publicada.\nSalferiu os seus textos en publicaci\u00f3ns como \"Dorna\", \"Antolox\u00eda po\u00e9tica da di\u00e1spora galega\", Oll\u00e1paro ou \"Andar21\" e publicou en solitario unha autodenominada escolma incompleta:\nV\u00e9xase tam\u00e9n.\nLigaz\u00f3ns externas.\n[[Categor\u00eda:Escritores de Galicia en lingua galega]]\n[[Categor\u00eda:Poetas de Galicia]]\n[[Categor\u00eda:Galegos de Catalu\u00f1a]]\n[[Categor\u00eda:Nados en Barakaldo]]\n[[Categor\u00eda:Nados en 1981]]\n[[Categor\u00eda:Personalidades de Galicia sen imaxes]]"}
{"id": "207780", "revid": "22795", "url": "https://gl.wikipedia.org/wiki?curid=207780", "title": "Oce\u00e1nide", "text": ""}
{"id": "207781", "revid": "23204", "url": "https://gl.wikipedia.org/wiki?curid=207781", "title": "C\u00e9lula cromaf\u00edn", "text": "As c\u00e9lulas cromaf\u00edns son c\u00e9lulas neuroend\u00f3crinas que se encontran na medula da gl\u00e1ndula adrenal ou suprarrenal e noutros ganglios do sistema nervioso simp\u00e1tico. Tr\u00e1tase de neuronas postsin\u00e1pticas simp\u00e1ticas modificadas que reciben impulsos simp\u00e1ticos. En lugar de liberaren os seus neurotransmisores a un \u00f3rgano ou tecido adxacente para producir un determinado efecto, o que fan \u00e9 liberalos \u00e1 circulaci\u00f3n sangu\u00ednea para que exerzan efectos sist\u00e9micos en diversos \u00f3rganos, funcionando ao modo de hormonas. As hormonas (e neurotransmisores) que liberan son d\u00faas catecolaminas, a noradrenalina ou norepinefrina (~20% delas) e a adrenalina ou epinefrina (~80%), e tam\u00e9n encefalinas. Por esta raz\u00f3n, son c\u00e9lulas neuroend\u00f3crinas.\nEtimolox\u00eda e nomenclatura.\nA denominaci\u00f3n \"cromaf\u00edn\" procede da afinidade tintorial destas c\u00e9lulas polos sales de cromo (\"af\u00edns ao cromo\"). Os sales de cromo oxidan e polimerizan as catecolaminas orixinando unha coloraci\u00f3n casta\u00f1a , que \u00e9 m\u00e1is intensa nas c\u00e9lulas que segregan noradrenalina. Existen no corpo outros dous tipos de c\u00e9lulas con propiedades cromaf\u00edns que, pola similitude tintorial coas c\u00e9lulas cromaf\u00edns da medula adrenal, se denominan c\u00e9lulas enterocromaf\u00edns e c\u00e9lulas similares \u00e1s enterocromaf\u00edns (c\u00e9lulas ECL), a\u00ednda que a s\u00faa funci\u00f3n \u00e9 completamente diferente e non deben ser confundidas.\nLocalizaci\u00f3n.\nNa quinta semana do desenvolvemento fetal humano, unhas c\u00e9lulas chamadas neuroblastos migran da crista neural para formar a cadea simp\u00e1tica e os ganglios prea\u00f3rticos. Despois, as c\u00e9lulas migran por segunda vez \u00e1 medula adrenal . As c\u00e9lulas cromaf\u00edns tam\u00e9n se establecen preto dos ganglios simp\u00e1ticos, nervio vago, paraganglios, e arterias cor\u00f3tides. En baixas concentraci\u00f3ns, tam\u00e9n hai c\u00e9lulas cromaf\u00edns na parede da vexiga, pr\u00f3stata, e parte posterior do f\u00edgado.\nFunci\u00f3ns.\nAs c\u00e9lulas cromaf\u00edns da medula adrenal est\u00e1n innervadas polo nervio espl\u00e1cnico e secretan ao sangue adrenalina (epinefrina), noradrenalina (norepinefrina), encefalina e p\u00e9ptidos que conte\u00f1en encefalina. A adrenalina e noradrenalina secr\u00e9tanse por exocitose dos gr\u00e1nulos onde se almacenan , e xogan un importante papel na resposta de loita ou fuxida. As encefalinas e p\u00e9ptidos que conte\u00f1en encefalinas est\u00e1n relacionadas, a\u00ednda que non son iguais, cos p\u00e9ptidos end\u00f3xenos chamados endorfinas (que son segregados na hip\u00f3fise ou pituitaria); todos estes p\u00e9ptidos \u00fanense a receptores opioides e producen unha resposta analx\u00e9sica entre outras. As hormonas segr\u00e9ganse en gr\u00e1nulos; e neles \u00e9 onde o encima dopamina \u03b2-hidroxilase cataliza a conversi\u00f3n de dopamina en noradrenalina. Existen c\u00e9lulas N (ou Na) e E (ou A) diferenciadas. As c\u00e9lulas N (ou Na) producen noradrenalina (norepinefrina). As c\u00e9lulas E (ou A) orix\u00ednanse das N ao interacccionaren estas con glicocorticoides, e empezaren a converter a noradrenalina (norepinefrina) en adrenalina (epinefrina)."}
{"id": "207784", "revid": "98629", "url": "https://gl.wikipedia.org/wiki?curid=207784", "title": "Emilio Corral V\u00e1zquez", "text": "Emilio Corral V\u00e1zquez, nado na Coru\u00f1a o 7 de febreiro de 1910 e finado ib\u00eddem o 13 de abril de 2013, foi gaiteiro maior de Galicia. Chegou a ser, xunto con Francisco Paradela, un dos m\u00e1is veteranos de t\u00f3dolos m\u00edticos do instrumento. Tam\u00e9n foi ben co\u00f1ecido por ser o dedicatario ou mesmo o autor de varias pezas moi interpretadas, entre elas a \"Mui\u00f1eira de Cabana\", a el debida.\nTraxectoria.\nNaceu no Cami\u00f1o Novo da Coru\u00f1a, actual r\u00faa Juan Fl\u00f3rez. O seu av\u00f3 era de R\u00e1bade, a quen seu pai, fillo deste e ao que parece tam\u00e9n un bo bailar\u00edn, adoitaba de acompa\u00f1ar co tamboril.\nEmilio aprendeu m\u00fasica nas Escolas Populares Gratu\u00edtas, as coru\u00f1esas \"Escolas do Caldo\" da Cidade Vella, e aos dez anos comezou a aprender o clarinete cun instrumento que lle comprara seu pai na tenda de Canuto Berea. Logo pasou \u00e1s Escolas Labaca, onde ti\u00f1a outros tres irm\u00e1ns. Daquela hab\u00eda na Coru\u00f1a catro bandas de m\u00fasica infant\u00eds, que eran a das Escolas Labaca, a dos Salesianos, a das Escolas Populares Gratu\u00edtas e a do Hospicio Provincial (onde hoxe est\u00e1 o barrio de Zalaeta). Corral pasou a tocar o clarinete na banda das escolas Labaca, e mesmo seguiu fac\u00e9ndoo como exalumno.\nAos 15-16 anos, Emilio quixo traballar e o seu pai procuroulle emprego nunha imprenta, un traballo duro polo que ga\u00f1aba uns 10 reais, 2\u201950 pesetas daquela, \"que pouco m\u00e1is daban que para zapatillas para xogar ao f\u00fatbol e estragalas\", segundo el mesmo di. Foi por ent\u00f3n cando o director das Escolas Labaca, Javier Anta, convenceulle de que trocase o clarinete pola gaita para que lle dese uso ao instrumento que o seu irm\u00e1n Fernando Anta deixara na casa para irse facer cura ao Seminario. Emilio levou a gaita, e o seu pai lle fixo unha palleta coa que o rapaz xa tocaba o instrumento quince d\u00edas despois, malia que reco\u00f1ece que lle custou temperar o fol. El mesmo conta que debutou de cami\u00f1o \u00e1 Torre de H\u00e9rcules, con motivo dunha excursi\u00f3n ao faro das escolas Labaca: \"nun brazo levaba a gaita, e noutro a merenda\".\nPor aquel ent\u00f3n, D.Manuel Fern\u00e1ndez Amor, gaiteiro e director do coro \"C\u00e1ntigas da Terra\", causou baixa nesta agrupaci\u00f3n por ser m\u00fasico militar e ter que cumprir co servizo, polo que o coro tivo necesidade de incorporar un novo gaiteiro. Para cubrir esta vacante, Corral foi invitado a \"Cantigas\" por Adolfo Anta, outro irm\u00e1n de Javier Anta que era daquela membro do coro e pasou a ser director na falla de Fern\u00e1ndez Amor. Ao cabo dos anos, Corral dir\u00eda: \"Lembro que cando cheguei estaba ensaiando Adolfo Anta cun harmonio d\u00e1ndolle o ton a Francisco Paradela, outro gaiteiro, e dixo Anta: \u201cVe\u00f1a, ensaiade v\u00f3s\u201d. E deixoume con Paradela. A Paradela cust\u00e1balle un pouco coller as canci\u00f3ns, pero unha vez as sab\u00eda, toc\u00e1baas con moita graza e moi ben\". Posteriormente formou tam\u00e9n nos grupos \"Aturuxo\", \"Follas Novas\", \"El Eco\" e outros.\nCoa chegada da Guerra Civil, Corral foi mobilizado para traballar na F\u00e1brica de Armas, como montador de precisi\u00f3n. \"Polas noites po\u00f1\u00eda a radio clandestina e escoitaba falar a Salvador de Madariaga con admiraci\u00f3n\", el mesmo lembrar\u00e1 daquela \u00e9poca. A Madariaga tivo o azo de co\u00f1ecelo persoalmente co galo dunha recepci\u00f3n no Concello d'A Coru\u00f1a, no ano 1976: \"Al\u00ed estaba eu coa gaita -narra Corral-, e ent\u00f3n el [Madariaga] quedou a mirar, achegouse a min e p\u00faxose a cantar en galego: O gaiteiro de Loro\u00f1a / mala centella o xante / non quere tocar a gaita / sen que lle dean chiculate\".\nAcabada a conflagraci\u00f3n, Corral fica por un tempo a traballar na f\u00e1brica de armas ata que en 1947, no tempo do alcalde Alfonso Molina e por iniciativa do concelleiro Antonio L\u00f3pez Prado, cr\u00e9ase a Banda Municipal da Coru\u00f1a. Corral aproba a oposici\u00f3n e pasa a ser titular de clarinete na mesma, convert\u00e9ndose co tempo no derradeiro dos membros fundadores que fica vivo. Como compo\u00f1ente da banda ga\u00f1aba moi pouco, unhas tres veces menos do que lle pagaban na F\u00e1brica de Armas, pero el prefire este traballo e ded\u00edcase a copiar partituras para completa-los seus ingresos.\nNa formaci\u00f3n municipal coru\u00f1esa sempre estivo moi ben considerado. A\u00ednda ao escribirse estas li\u00f1as \u00e9 ben co\u00f1ecido por ir a t\u00f3dalas actuaci\u00f3ns que pode, xa de espectador e acompa\u00f1ado do seu fillo. Nos anos 50 e 60, e sen deixa-lo seu exercicio regular na banda, Corral proseguiu a s\u00faa carreira como gaiteiro. \"Te\u00f1o viaxado moito -conta deses anos-, pero lembro sobre todo unha viaxe de 42 d\u00edas a Colombia\". Tam\u00e9n por aqueles anos chov\u00e9ronlle ofertas como gaiteiro ou profesor de gaita, coma na mesma Colombia, onde un rico emigrante de orixe coru\u00f1esa prop\u00faxolle quedar no pa\u00eds para dar clases, ou na Compa\u00f1\u00eda de Anto\u00f1ita Moreno, quen lle ofreceu un posto ga\u00f1ando mil pesetas diarias, daquela unha fortuna, ofertas lucrativas que el sempre rexeitou por non sa\u00edr f\u00f3ra de Galicia. Foron anos nos que tam\u00e9n comezou a ser parte habitual en orquestras coma \"Follas Novas\", \"Los Sat\u00e9lites\" ou \"Los Tamara\", nas que entraba e sa\u00eda por incompatibilidade coa Banda.. Con todos eses grupos fixo gravaci\u00f3ns, e tam\u00e9n m\u00e1is tarde as far\u00eda como artista principal tocando a gaita, mesmo en solitario.\nPouco despois de integra-la banda, entrou de director e mestre na recentemente creada Academia de Gaitas do Concello Coru\u00f1\u00e9s, hoxe extinta, a petici\u00f3n do alcalde Molina.\nEmilio Corral e a Mui\u00f1eira de Cabana.\nMenci\u00f3n a parte, pola controversia que ten xerado, merece a relaci\u00f3n de Corral coa c\u00e9lebre \"Mui\u00f1eira de Cabana\". Sobre a autor\u00eda desta obra t\u00e9\u00f1ense dado toda clase de especulaci\u00f3ns, das que a m\u00e1is forte \u00e9 a que a atrib\u00fae ao gaiteiro Manuel Figueroa Moreira, \"Manuel do Bosque\". Por\u00e9n, Emilio Corral sempre sa\u00edu ao paso destes rumors sostendo que \u00e9 el o verdadeiro autor da obra. A\u00ednda nunha entrevista concedida no ano 2008 a Lu\u00eds S\u00e1nchez Grai\u00f1o e Erea Est\u00e9vez Campos, o gaiteiro detense a contar con todo detalle como foi a x\u00e9nese desa mui\u00f1eira: \u00ab\"F\u00edxena eu! Seica fixeron un panfleto dicindo que copiara a mui\u00f1eira, e a quen lla \u00eda copiar se ningu\u00e9n sab\u00eda esa mui\u00f1eira? Un ver\u00e1n fora tocar coa orquestra \u201cLos Sat\u00e9lites\u201d \u00e1 Trabe, \u00e1 entrada de Ponteceso, preto de Cabana. Daquela, todos os rapaces e moci\u00f1os dun lugar \u00edan e volv\u00edan todos xuntos da festa. N\u00f3s xa acabaramos de tocar, pois s\u00f3 ti\u00f1amos permiso ata as doce, e os pequenos estaban a agardar polos maiores debaixo da habitaci\u00f3n que compart\u00eda na fonda con Lolito, o director da orquestra. \u201cEi rapaces, os de Cabana!\u201d dic\u00edan. Os pequenos, estaban impacientes, quer\u00edan marchar. Pero os outros, que andaban \u00e1s mozas, non quer\u00edan. As cousas sonche as\u00ed! Para entret\u00e9rense, fac\u00edan m\u00fasica cunha cana. As canas eran de alcacel, unha forraxe que se sega polo ver\u00e1n e amontoan para penso de animais. Collen a cana cunha navalla e fan dous ou tres buratos e tocan. Dic\u00eda Lolito: \u201cMe cago...que est\u00e1n dando a lata e non nos deixan durmir\u201d, pero eu escoiteinos e como tocaban desafinados, veume \u00e1 cabeza a Mui\u00f1eira de Cabana. Xa ti\u00f1a a idea de facer unha mui\u00f1eira en ton menor, que non se fixera e se pod\u00eda facer perfectamente, inda que ti\u00f1a que dalo a gaita. Nese sentido, hoxe adiantouse moito. A unha gaita que hab\u00eda en C\u00e1ntigas, p\u00fasenlle uns aneis que me fac\u00edan os torneiros da F\u00e1brica de Armas, para ir pechando ou abrindo os buratos segundo o o\u00eddo. Volvendo ao tema, seica que os nenos estaban a imitar o que tocaba un home que lle chamaban Manolo o do Bosque, pero, como vai ser iso o que fixen eu? Poder\u00e1 haber un xiro ou dous que se parezan, pero eu fixen a Mui\u00f1eira de Cabana en ton menor, e non ten nada que ver co que tocaba ese se\u00f1or\"\u00bb.\nPremios e reco\u00f1ecementos.\nNo 1956 recibe o premio de instrumentistas no Festival de Gales, en Llangollen, t\u00edtulo que volveu ga\u00f1ar en 1986; no 1961 foi premiado tam\u00e9n en Normand\u00eda, no Festival de Gisors, e no 1968 \u00e9 agasallado pola Academia Galega de Belas Artes coa \"Medalla Marcial del Adalid\". No 1998 o Ateneo Ferrol\u00e1n, seguidor das mellores tradici\u00f3ns musicais, art\u00edsticas e literarias -a trav\u00e9s da plataforma Constantino Bell\u00f3n, preocupada pola m\u00fasica galega- entregoulle a insignia e o certificado da \"Gaita de Ouro\". Con todo, o reco\u00f1ecemento que Corral ten estimado m\u00e1is na s\u00faa vida \u00e9 o que lle fixo o membro da Real Academia Galega Sebasti\u00e1n Mart\u00ednez-Risco ao nomealo Gaiteiro Maior do Reino de Galicia en 1964, t\u00edtulo que conservou ata o seu pasamento e que non foi concedido a ningu\u00e9n ap\u00f3s del. Mart\u00ednez-Risco chegou a asegurar que unha mui\u00f1eira interpretada por Corral \"deber\u00eda figurar no museo da m\u00fasica\".\nPersonalidade e estilo.\nO gaiteiro Corral representa moitas esencias da \"Galicia Santa de romeiros e xograres\", esas que se expresan na m\u00fasica de gaita que tocaba. Ao mesmo tempo, sorprend\u00eda por innovaci\u00f3ns que hoxe xa forman parte da tradici\u00f3n: pioneiro como gaiteiro solista, na fusi\u00f3n da m\u00fasica de d\u00faas gaitas nunha mesma peza. Paralelamente \u00e1 corrente daqueles dignos e h\u00e1biles gaiteiros que tocaban de ouvido como se fai con moitas outras artesan\u00edas ou artes de Galicia, corrente que \u00e1 s\u00faa vez amosa a quintaesencia en Ricardo Portela, Corral representa \u00e1 outra li\u00f1a de instrumentistas, os que entraron na gaita ao traveso do co\u00f1ecemento previo da teor\u00eda musical, no que \u00e9 por tanto pioneiro, polo que se lle reco\u00f1ece o m\u00e9rito de ser quen incorporou ao pentagrama a m\u00fasica da gaita. Isto valeulle o reco\u00f1ecemento de moitos gaiteiros posteriores cunha grande formaci\u00f3n musical.."}
{"id": "207785", "revid": "22570", "url": "https://gl.wikipedia.org/wiki?curid=207785", "title": "Super 12 2004", "text": "A tempada 2004 do Super 12 (actual Super Rugby) foi a 9\u00aa edici\u00f3n da m\u00e1xima competici\u00f3n mundial de rugby entre franqu\u00edas, organizada no hemisferio Sur pola SANZAR, entre equipos de Nova Zelandia, Australia e Sur\u00e1frica. Esta edici\u00f3n do torneo contou con 12 equipos, que disputaron unha tempada regular con 12 xornadas, seguida duns playoffs entre os 4 mellores equipos. O campionato foi ga\u00f1ado polos ACT Brumbies, o equipo de Canberra que acadou as\u00ed o seu 2\u00ba t\u00edtulo, vencendo na final \u00f3s Crusaders de Christchurch.\nA primeira xornada disputouse o 20 de febreiro de 2004, mentres que a final tivo lugar en Canberra o d\u00eda 22 de maio de 2004.\nEstat\u00edsticas.\nO m\u00e1ximo anotador de puntos do torneo foi Daniel Carter, dos Crusaders, con 201 puntos.\nOs m\u00e1ximos anotadores de ensaios foron Mark Gerrard e Stirling Mortlock, \u00e1mbolos dous dos ACT Brumbies, con 10."}
{"id": "207789", "revid": "89787", "url": "https://gl.wikipedia.org/wiki?curid=207789", "title": "C\u00e9lula enterocromaf\u00edn", "text": "As c\u00e9lulas enterocromaf\u00edns (ou c\u00e9lulas EC ou c\u00e9lulas de Kulchitsky ) son un tipo de c\u00e9lulas enteroend\u00f3crinas que se encontran fundamentalmente no epitelio que reviste o interior do tracto dixestivo.\nFunci\u00f3ns.\nSegregan serotonina (ou 5-hidroxitriptamina ou 5-HT). Estas c\u00e9lulas conte\u00f1en aproximadamente o 90% de toda a serotonina almacenada no corpo.\nNo tracto gastrointestinal, a serotonina (5-HT) \u00e9 importante na resposta a est\u00edmulos qu\u00edmicos, mec\u00e1nicos ou patol\u00f3xicos na luz do tracto dixestivo, xa que axuda a regular os movementos intestinais. Estes est\u00edmulos activan reflexos perist\u00e1lticos e secretores, e as v\u00edas vagais aferentes (a trav\u00e9s dos receptores 5-HT3) que env\u00edan sinais ao cerebro (importantes na xeraci\u00f3n de n\u00e1useas). O f\u00e1rmaco \"Ondansetron\" \u00e9 un antagonista do receptor 5-HT3 e un efectivo antiem\u00e9tico (antivomitivo). A serotonina que segregan as c\u00e9lulas enterocromaf\u00edns e que se filtra dos tecidos ata o sangue \u00e9 despois almacenada nas plaquetas.\nAs c\u00e9lulas enterocromaf\u00edns son estimuladas pola hormona gastrina, unha mol\u00e9cula que se produce no antro estomacal polas c\u00e9lulas G.\nOrixe.\nDerivan da crista neural.\nAs c\u00e9lulas enterocromaf\u00edns derivan das mesmas c\u00e9lulas ca o resto do epitelio, e non derivan do grupo de c\u00e9lulas migratorias da crista neural que orixinan o sistema nervioso ent\u00e9rico.\nEtimolox\u00eda.\nDenom\u00ednanse \"entero\"\npola localizaci\u00f3n no tracto dixestivo (\"enteron\"), e \"cromaf\u00edns\" porque reaccionan cos sales de cromo adquirindo unha coloraci\u00f3n. Outras c\u00e9lulas con propiedades tintoriais similares son as c\u00e9lulas cromaf\u00edns da medula suprarrenal ou as c\u00e9lulas ECL.\n\"C\u00e9lulas similares \u00e1s enterocromaf\u00edns\".\nOutras c\u00e9lulas da parede estomacal similares tintorialmente son as chamadas c\u00e9lulas similares \u00e1s enterocromaf\u00edns ou c\u00e9lulas ECL. Estas c\u00e9lulas a\u00ednda que te\u00f1an un aspecto similar te\u00f1en unha funci\u00f3n moi diferente, xa que non segregan serotonina sen\u00f3n histamina, e axudan a estimular a secreci\u00f3n de \u00e1cido no est\u00f3mago por parte das c\u00e9lulas parietais. Non deben confundirse."}
{"id": "207791", "revid": "27155", "url": "https://gl.wikipedia.org/wiki?curid=207791", "title": "C\u00e9lula EC", "text": ""}
{"id": "207792", "revid": "3576", "url": "https://gl.wikipedia.org/wiki?curid=207792", "title": "Oc\u00e9ano (mitolox\u00eda)", "text": "Na antig\u00fcidade cl\u00e1sica, Oc\u00e9ano (en grego antigo \u038f\u03ba\u03b5\u03b1\u03bd\u03cc\u03c2, \"\u014ckean\u00f3s\" ou \u03a9\u03b3\u03b5\u03bd\u03bf\u03c2, \"\u014cgenos\", literalmente 'oc\u00e9ano'; en lat\u00edn \"Oceanus\" ou \"Ogenus\") refer\u00edase ao Oc\u00e9ano mundial, que os gregos e romanos pensaban que era un enorme r\u00edo que circundaba o mundo. Falando con propiedade, era a corrente de auga mari\u00f1a do ecuador na que flotaba o ec\u00famene (\u03bf\u1f30\u03ba\u03bf\u03c5\u03bc\u03ad\u03bd\u03b7, \"ekum\u00e9ne\").\nNa mitolox\u00eda.\nNa mitolox\u00eda grega este oc\u00e9ano mundial era personificado como un Tit\u00e1n, fillo de Urano e Xea. Nos mosaicos helen\u00edsticos e romanos (por exemplo en \"Oc\u00e9ano e Tetis\", de Zeugma, s\u00e9culo III) repres\u00e9ntase con frecuencia a este Tit\u00e1n co torso e os brazos dun home musculoso con barba longa e cornos (moitas veces con pinzas de cangrexo), e coa parte inferior do corpo dunha serpente (comp\u00e1rese con Tif\u00f3n). En fragmentos dunha vasilla arcaica datada sobre 580 a.C., entre os deuses que acoden \u00e1 voda de Peleo e a ninfa mari\u00f1a (nereida) Tetis aparece un Oc\u00e9ano con cola de peixe, levando un peixe nunha man e unha serpente na outra, dons de recompensa e profec\u00eda. Nos mosaicos romanos, como o de Bardo, pode aparecer levando un tem\u00f3n e cun barco no colo.\nAlg\u00fans estudosos cren que orixinalmente Oc\u00e9ano representaba a todos os corpos de auga salgada, inclu\u00edndo o mar Mediterr\u00e1neo e o oc\u00e9ano Atl\u00e1ntico, as d\u00faas maiores masas acu\u00e1ticas co\u00f1ecidas polos antigos gregos. Por\u00e9n, a medida que a xeograf\u00eda se fixo m\u00e1is precisa, Oc\u00e9ano pasou a representar as augas m\u00e1is desco\u00f1ecidas e estra\u00f1as do Atl\u00e1ntico (tam\u00e9n chamado \"Mar Oc\u00e9ano\"), mentres un recentemente chegado dunha nova xeraci\u00f3n, Poseid\u00f3n, gobernaba o Mediterr\u00e1neo.\nA esposa de Oc\u00e9ano era a s\u00faa irm\u00e1, a tit\u00e1nide Tetis, e da s\u00faa uni\u00f3n naceron as tres mil Oce\u00e1nides (ou ninfas do mar) e todos os Oce\u00e1nidas, os r\u00edos do mundo, as\u00ed como as fontes e os lagos. De Crono, da raza dos Tit\u00e1ns, naceron os doce ol\u00edmpicos, e Hera menciona d\u00faas veces na \"Il\u00edada\" a s\u00faa pretendida viaxe \"aos conf\u00edns da f\u00e9rtil terra para ver a Oc\u00e9ano, pai dos deuses, e \u00e1 nai Tetis, os cales me recibiron de mans de Rea e me criaron e educaron no seu palacio\".\nNa maior\u00eda das versi\u00f3ns da Titanomaquia ou guerra entre os Tit\u00e1ns e os Ol\u00edmpicos, Oc\u00e9ano, xunto con Prometeo e Temis non se uniu ao bando dos seus irm\u00e1ns Tit\u00e1ns contra os Ol\u00edmpicos, sen\u00f3n que se mantivo alleo ao conflito. Na maior\u00eda das versi\u00f3ns deste mito, Oc\u00e9ano tam\u00e9n refusou unirse a Crono na rebeli\u00f3n deste contra o seu pai Urano. Na \"Il\u00edada\", a rica iconograf\u00eda do escudo de Aquiles que creara Hefesto quedaba pechada, como se cr\u00eda que o estaba o propio mundo, por Oc\u00e9ano:\nCando Odiseo e N\u00e9stor cami\u00f1aban xuntos pola \"beira do estrondoso mar, dirix\u00edan moitos rogos ao deus que abraza a terra e a abanea\" era a Oc\u00e9ano, e non a Poseid\u00f3n, a quen destinaban os seus pensamentos.\nInvocado de pasada polos poetas e concibido como o pai dos r\u00edos e regatos e, por tanto, proxenitor das deidades asociadas, Oc\u00e9ano aparece unha soa vez nos mitos, como un representante do mundo arcaico que Heracles constantemente ameazaba e superaba. Heracles obrigou a Helios a que lle emprestara a s\u00faa copa dourada para cruzar a grande extensi\u00f3n do Oc\u00e9ano na s\u00faa viaxe \u00e1s Hesp\u00e9rides. Cando Oc\u00e9ano sacudiu a copa, Heracles ameazouno e tranquilizou as ondas..\nNa cosmograf\u00eda.\nOc\u00e9ano aparece tanto na cosmograf\u00eda hel\u00e9nica como na mitolox\u00eda. Os cart\u00f3grafos seguiron representando a corrente ecuatorial circundante de forma similar a como aparecera no escudo de Aquiles.\nA\u00ednda que Her\u00f3doto era esc\u00e9ptico sobre a existencia f\u00edsica de Oc\u00e9ano, rexeitaba que o desxeo fora a causa do desbordamento anual do r\u00edo Nilo. Segundo o seu tradutor e int\u00e9rprete Livio Stecchini, Her\u00f3doto deixou sen resolver a cuesti\u00f3n dun Nilo ecuatorial, xa que desco\u00f1ec\u00eda a xeograf\u00eda da \u00c1frica subsahariana.\nApolonio de Rodas ch\u00e1malle ao baixo Danubio o \"Keras Okeanoio\" ('Golfo' ou 'Corno de Oc\u00e9ano\u2019) na s\u00faas \"Argon\u00e1uticas\".\nNa \"Ora maritima\" de Avieno (s\u00e9culo IV) apl\u00edcase \"Accion\" ('Oc\u00e9ano') aos grandes lagos.\nTanto Homero como Hes\u00edodo aluden ao \"Okeanos Potamos\", o 'r\u00edo oc\u00e9ano'.\nHecateo de Abdera escribe que o Oc\u00e9ano dos hiperb\u00f3reos non \u00e9 o \u00e1rtico nin o occidental, sen\u00f3n o mar situado ao norte do antigo mundo grego, chamado \"o m\u00e1is admir\u00e1bel de todos os mares\" por Her\u00f3doto, o \"inmenso mar\" por Pomponio Mela e por Dionisio Periegeta, e cuxo nome \u00e9 \"Mare majus\" nos mapas medievais.\nAo final do \"Okeanos Potamos\" estaba a illa sagrada de Alba (\"Leuke\", \"Pytho Nisi\" ou Illa das Serpentes), consagrada ao pelasgo (e logo tam\u00e9n grego) Apolo, que sa\u00fada ao Sol nacente do leste. Hecateo de Abdera alude \u00e1 illa de Apolo desde a rexi\u00f3n dos hiperb\u00f3reos, no Oc\u00e9ano. Foi en \"Leuke\", nunha versi\u00f3n da s\u00faa lenda, onde o heroe Aquiles foi enterrado nun t\u00famulo (at\u00e9 a actualidade, unha das desembocaduras do Danubio ch\u00e1mase \"Quilia\")."}
{"id": "207793", "revid": "22795", "url": "https://gl.wikipedia.org/wiki?curid=207793", "title": "Oc\u00e9ano Mundial", "text": ""}
{"id": "207794", "revid": "89787", "url": "https://gl.wikipedia.org/wiki?curid=207794", "title": "L'occasione fa il ladro", "text": "L'occasione fa il ladro (en galego A ocasi\u00f3n fai ao ladr\u00f3n) \u00e9 unha \"farsa c\u00f3mica\" nun acto con m\u00fasica de Gioachino Rossini e libreto en italiano de Luigi Prividali, baseado en \"Le pr\u00e9tendu par hazard, ou L'occasione fait le larron\" (1810) de Eug\u00e8ne Scribe. Foi estreada no Teatro San Mois\u00e8 de Venecia o 24 de novembro de 1812.\nFoi composta por Rossini en non m\u00e1is de 11 d\u00edas cando tan s\u00f3 ti\u00f1a 20 anos, \u00e9 a cuarta das cinco farsas compostas por Rossini para o Teatro San Mois\u00e8 de Venecia entre 1810 e 1813.\nA \u00f3pera explica unha historia, con final feliz, de amores e equ\u00edvocos. Unha caracter\u00edstica tempestade rossiniana que introduce ao espectador nunha pousada no cami\u00f1o de N\u00e1poles, na que se refuxiaron Don Parmeni\u00f3n, un aventureiro xactancioso e atrevido, o seu criado Martino e o Conde Alberto, nobre refinado e sensible. Parmeni\u00f3n busca \u00e1 filla dun amigo que fuxiu co seu amante e Alberto atopar\u00e1 a Berenice, a muller que seu pai, no leito de morte, destinoulle como esposa e que a\u00ednda non co\u00f1ece.\nEsta obra repres\u00e9ntase moi pouco na actualidade, figurando nas estat\u00edsticas de Operabase con s\u00f3 6 representaci\u00f3ns no per\u00edodo 2005-2010, sendo a d\u00e9cimo cuarta de Rossini.\nOrquestraci\u00f3n.\nA partitura de Rossini prev\u00e9 a utilizaci\u00f3n de:\nPara os recitativos:"}
{"id": "207796", "revid": "1131", "url": "https://gl.wikipedia.org/wiki?curid=207796", "title": "Ponta Delgada", "text": "Ponta Delgada \u00e9 unha cidade portuguesa, capital da Rexi\u00f3n Aut\u00f3noma dos Azores, cuxa poboaci\u00f3n no ano 2011 era de 68.809 habitantes. A cidade at\u00f3pase no suroeste da Illa de S\u00e3o Miguel, a m\u00e1is grande e habitada das 9 illas principais do arquip\u00e9lago.\nHistoria.\nFundada en 1449 como unha vila de pescadores, en 1546 foi declarada capital das illas polo rei Xo\u00e1n III O Piadoso. En 1582 tivo lugar fronte \u00e1 s\u00faa costa a batalla naval de San Miguel no marco da crise de sucesi\u00f3n portuguesa. No s\u00e9culo XIX a s\u00faa econom\u00eda medrou por mor das exportaci\u00f3ns de froita \u00f3 Reino Unido. Ponta Delgada foi bombardeada durante a primeira guerra mundial por submarinos alem\u00e1ns, e logo da guerra acolleu unha base naval dos Estados Unidos.\nEconom\u00eda e turismo.\nNos \u00faltimos anos a econom\u00eda local tanto da cidade como da illa c\u00e9ntrase na agricultura e no turismo. En 2008 a cidade modernizouse coa construci\u00f3n dunha nova terminal para cruceiros tur\u00edsticos chamada \"Portas do Mar\", que incl\u00fae un novo porto deportivo, un paseo mar\u00edtimo, tendas, restaurantes, un pavill\u00f3n multi\u00fasos, un anfiteatro, piscinas etc. A cidade conta tam\u00e9n cun centro comercial. No tocante \u00e1 arquitectura tradicional, na cidade salientan o Convento da Nosa Se\u00f1ora da Esperanza, a Sinagoga de Ponta Delgada, as Portas da Cidade, o Forte de S\u00e3o Br\u00e1s (que acolle un importante museo militar), o Museo Carlos Machado e o Teatro Micaelense.\nEducaci\u00f3n.\nEn 1976 fundouse a Universidade dos A\u00e7ores, que conta cuns 4000 estudantes. Nela imp\u00e1rtense carreiras de biolox\u00eda, enfermar\u00eda, econom\u00eda, educaci\u00f3n, historia, filosof\u00eda, matem\u00e1ticas, ciencias sociais, literatura, lingua, tecnolox\u00eda e xeolox\u00eda.\nComunicaci\u00f3ns.\nA principal porta de entrada e sa\u00edda da cidade e da illa \u00e9 o Aeroporto Xo\u00e1n Paulo II, inaugurado en 1969, cunha pista de aterraxe de 2525 metros, que empregan cada ano uns 750.000 viaxeiros. O n\u00famero de pasaxeiros desta terminal a\u00e9rea conv\u00e9rtena no 5\u00ba aeroporto mais importante de Portugal, tralo Aeroporto da Portela (Lisboa), o Aeroporto de S\u00e1 Carneiro (Porto), o Aeroporto de Faro e o Aeroporto de Madeira.\nDeportes.\nO Clube Desportivo Santa Clara \u00e9 o equipo de f\u00fatbol mais salientable da cidade. Chegou a disputar 3 edici\u00f3ns da Primeira Liga, e durante a tempada 2011-12 milita na Liga de Honra. Viste de vermello, e xoga os seus encontros como local no Est\u00e1dio de S\u00e3o Miguel, que ten capacidade para acoller a m\u00e1is de 15.000 seareiros. Neste equipo comezou a s\u00faa carreira Pedro Pauleta, o m\u00e1ximo goleador hist\u00f3rico da selecci\u00f3n portuguesa, que \u00e9 natural da cidade."}
{"id": "207798", "revid": "56817", "url": "https://gl.wikipedia.org/wiki?curid=207798", "title": "Arteria radial palmar superficial", "text": "A arteria radial palmar superficial \u00e9 unha arteria do membro superior, p\u00f3la da arteria radial, que discorre pola parte externa do pulso, para estenderse e abastecer de sangue a eminencia tenar. Ao longo do seu traxecto adoita emitir unha p\u00f3la cara a parte m\u00e1is distal da arteria cubital, formando o arco palmar arterial superficial da man."}
{"id": "207800", "revid": "56817", "url": "https://gl.wikipedia.org/wiki?curid=207800", "title": "Arteria colateral interna do dedo polgar da man", "text": "A arteria colateral interna do polgar ou arteria principal do polgar \u00e9 unha arteria do membro superior, que abastece de sangue o dedo polgar. Deriva da arteria radial, cando esta vira cara a parte fonda e interna da man. Discorre entre os m\u00fasculos inter\u00f3seos dorsais da man e o m\u00fasculo adutor do polgar, pasando pola superficie interna do primeiro \u00f3so metacarpiano e pola base da falanxe proximal do dedo polgar. Neste punto, xunto ao m\u00fasculo flexor longo do polgar, div\u00eddese en dous, que \u00e1 altura da falanxe distal, forma un pequeno arco, que abastece de sangue os tecidos da \u00e1rea."}
{"id": "207801", "revid": "56817", "url": "https://gl.wikipedia.org/wiki?curid=207801", "title": "Arteria colateral externa do dedo \u00edndice", "text": "A arteria colateral externa \u00e9 unha pequena arteria que abastece o dedo \u00edndice da man. \u00c9 unha rama da arteria radial, que xorde preto da sa\u00edda da arteria colateral interna, discorrendo coma esta, entre os m\u00fasculos inter\u00f3seos dorsais e o adutor do polgar. Avanza por todo o dedo \u00edndice onde adoita emitir unha rama para anastomosarse coa arteria colateral interna do dedo polgar e outra cara o arco palmar arterial superficial.\nNalgunhas ocasi\u00f3ns, xorde nun tronco com\u00fan coa arteria colateral interna do dedo polgar, na denominada \"primeira arteria palmar metacarpiana\"."}
{"id": "207802", "revid": "25871", "url": "https://gl.wikipedia.org/wiki?curid=207802", "title": "Mar de Timor", "text": "O mar de Timor (en indonesio: \"Laut Timor\") \u00e9 un mar do l\u00edmite do oc\u00e9ano \u00cdndico situado entre a illa de Timor (hoxe dividida entre os estados de Indonesia e Timor Leste) e Australia.\nXeograf\u00eda.\nO mar de Timor ten uns 480\u00a0km de ancho, en direcci\u00f3n L-O, cubrindo unha \u00e1rea duns 610.000\u00a0km\u00b2. O seu punto m\u00e1is profundo \u00e9 a fosa de Timor na zona norte do mar, cunha profundidade de 3.300 m. O resto do mar \u00e9 moito menos profundo, sendo a s\u00faa profundidade media de menos de 200 m, estend\u00e9ndose sobre a plataforma Sahul, parte da plataforma continental australiana. O mar de Timor limita polo leste co mar de Arafura e polo norte co mar de Banda e o mar de Savu.\nO mar pos\u00fae un n\u00famero de illas significativas, entre as que se contan Illa Melville, localizada lonxe da costa australiana, e as illas Ashmore e Cartier, baixo goberno australiano. Crese que os primeiros poboadores que chegaron a Australia fix\u00e9rono viaxando de illa en illa a trav\u00e9s do mar de Timor.\nO mar de Timor ten d\u00faas importantes entradas na costa norte de Australia: o golfo Xos\u00e9 Bonaparte, na honra do irm\u00e1n de Napole\u00f3n Xos\u00e9 I de Espa\u00f1a, e o golfo Van Diemen. A cidade australiana de Darwin \u00e9 a \u00fanica cidade importante que se atopa sobre este mar.\nO mar \u00e9 unha zona de formaci\u00f3n de tormentas tropicais e tif\u00f3ns.\nReservas de hidrocarburos.\nBaixo o mar de Timor existen importantes reservas de petr\u00f3leo e gas. O campo de gas de \u00abGreater Sunrise\u00bb \u00e9 o maior campo existente no mar de Timor e prognost\u00edcase que lle poder\u00eda reportar a Timor Leste grandes beneficios.\nAustralia e Timor Leste tiveron unha longa disputa sobre os dereitos de explotaci\u00f3n de petr\u00f3leo e gas nunha zona chamada o Timor Gap. A reclamaci\u00f3n territorial australiana est\u00e9ndese at\u00e9 o eixe barim\u00e9trico (a li\u00f1a de maior profundidade do fondo mari\u00f1o) na fosa de Timor. Esta reclamaci\u00f3n superponse nalgunhas partes coa reclamaci\u00f3n territorial de Timor Leste, que segue a li\u00f1a de reclamaci\u00f3n de Portugal cando Timor era unha colonia portuguesa, que argumenta que a li\u00f1a divisoria debe ser a li\u00f1a equidistante entre ambos pa\u00edses.\nDelimitaci\u00f3n da IHO.\nA m\u00e1xima autoridade internacional en materia de delimitaci\u00f3n de mares para os efectos de navegaci\u00f3n mar\u00edtima, a Organizaci\u00f3n Hidrogr\u00e1fica Internacional (\u00abInternational Hydrographic Organization, IHO), considera o mar de Timor como un mar. Na s\u00faa publicaci\u00f3n de referencia mundial, \"Limits of oceans and seas\" (L\u00edmites de oc\u00e9anos e mares, 3\u00aa edici\u00f3n de 1953), as\u00edgnalle o n\u00famero de identificaci\u00f3n 48 (i) e def\u00edneo do seguinte xeito:"}
{"id": "207804", "revid": "55340", "url": "https://gl.wikipedia.org/wiki?curid=207804", "title": "Mar de Arafura", "text": "O mar de Arafura \u00e9 un brazo pouco profundo do oc\u00e9ano Pac\u00edfico que cobre a plataforma continental entre Australia e Nova Guinea.\nXeograf\u00eda.\nO mar de Arafura est\u00e1 arrodeado, ao leste, polo estreito de Torres e a trav\u00e9s del comun\u00edcase co mar de Coral; ao sur, polo golfo de Carpentaria; ao oeste, polo mar de Timor; e, ao noroeste, polo mar de Banda e o mar de Ceram. Cunha superficie duns 700.000\u00a0km2, ten unha lonxitude duns 1290\u00a0km e un ancho de 560\u00a0km e unha profundidade entre 50 e 80 m, aumentando cara ao oeste. Ao ser un mar tropical pouco profundo, as s\u00faas augas son propicias para a formaci\u00f3n de cicl\u00f3ns tropicais.\nO mar at\u00f3pase sobre a plataforma mari\u00f1a de Arafura, parte da plataforma de Sahul. Durante a \u00faltima era glacial ao ser moi baixo o nivel do mar, a plataforma de Arafura, o golfo de Carpentaria e o estreito de Torres formaban unha gran ponte de terra que conectaba Australia e Nova Guinea, facilitando a migraci\u00f3n dos humanos desde Asia cara a Australia. Estas masas de terra combinadas reciben o nome de continente de Sahul.\n\u00c9 potencialmente un sitio adecuado para a pesca de demersais, animais que viven no fondo mari\u00f1o.\nPosto que pos\u00fae un gran ecosistema mari\u00f1o, no 2002, creouse o \"Foro experto dos mares de Arafura e Timor\" (polas s\u00faas siglas en ingl\u00e9s: ATSEF) para promover unha xesti\u00f3n sostible dos mesmos tanto desde un punto de vista econ\u00f3mico como en canto do coidado do medio ambiente.\nDelimitaci\u00f3n da IHO.\nA m\u00e1xima autoridade internacional en materia de delimitaci\u00f3n de mares, a Organizaci\u00f3n Hidrogr\u00e1fica Internacional (\u00abInternational Hydrographic Organization, IHO), considera o mar de Arafura como un mar. Na s\u00faa publicaci\u00f3n de referencia mundial, \"Limits of oceans and seas\" (L\u00edmites de oc\u00e9anos e mares, 3\u00aa edici\u00f3n de 1953), as\u00ednalle o n\u00famero de identificaci\u00f3n 48h e def\u00edneo do seguinte xeito:"}
{"id": "207805", "revid": "27249", "url": "https://gl.wikipedia.org/wiki?curid=207805", "title": "Mar da Tasmania", "text": ""}
{"id": "207806", "revid": "98629", "url": "https://gl.wikipedia.org/wiki?curid=207806", "title": "Bandeira de Australia", "text": "A bandeira de Australia est\u00e1 composta por un fondo de cor azul, coa bandeira do Reino Unido no cant\u00f3n. Baixo este, at\u00f3pase unha estrela branca de sete puntas, co\u00f1ecida como a Commonwealth Star (as seis puntas representan os seis estados orixinais e a s\u00e9tima os territorios e futuros estados de Australia). Na metade exterior da bandeira, aparece representada a constelaci\u00f3n da Cruz do Sur (Crux Australis) composta por catro estrelas brancas de sete puntas de igual tama\u00f1o e unha menor de cinco puntas, organizadas exactamente como aparecen no ceo.\nDese\u00f1o.\nSegundo a \"Flags Act\", a Bandeira de Australia debe seguir as seguintes especificaci\u00f3ns:\nAs cores da bandeira, que non foron especificadas pola \"Flags Act\", si o foron pola Oficina de Premios e S\u00edmbolos Nacionais do Departamento do Primeiro Ministro e Gabinete. O azul corresponde a 280, e vermello a 185 e o branco \u00e9 o tradicional, segundo a escala Pantone.\nHistoria.\nO primeiro intento para dar unha bandeira \u00e1s colonias do Reino Unido en Australia orixinouse entre 1823 e 1824, cando os capit\u00e1ns John Nicholson e John Bingle propuxeron un dese\u00f1o baseado na cruz de San Xurxo con catro estrelas simbolizando a Cruz do Sur e os puntos cardinais, a\u00ednda que a d\u00eda de hoxe non se logrou determinar con exactitude o dese\u00f1o, sendo especialmente discutido a cantidade de puntas das estrelas. \u00c1 idea orixinal posteriormente foi agregada unha quinta estrela cando a colonia de Nova Gales do Sur se dividiu dando orixe \u00e1s colonias de Tasmania, Australia Meridional, Victoria e Queensland. Esta idea, non obstante, era rexeitada por Bingle.\nDe todos os xeitos, a bandeira nunca obtivo maior transcendencia e desapareceu rapidamente. Unha das raz\u00f3ns foi que a imaxe da cruz de San Xurxo, representativa de Inglaterra, foi rexeitada polos colonos de orixe escocesa e irlandesa. A pesar disto, o dese\u00f1o logrou converterse na base para a bandeira de Nova Gales do Sur en 1831 que foi creada por John Nicholson. Dado que nesa \u00e9poca Nova Gales do Sur agrupaba a maior\u00eda das colonias brit\u00e1nicas na illa, esta bandeira tivo car\u00e1cter nacional durante gran parte do s\u00e9culo XIX e foi bastante popular. Cando a finais do s\u00e9culo comezou a xurdir o movemento federalista, esta bandeira converteuse no s\u00edmbolo deste, que ti\u00f1a como obxectivo lograr que todas as colonias de Australia se unificaran baixo un \u00fanico goberno.\nEn 1851, os habitantes de Australia e Nova Zelandia decidiron formar unha Liga Anti-Transporte para loitar contra o transporte de reos cara aos territorios e o uso destes como colonias penais. Para isto, a Liga usou unha bandeira baseada na do Reino Unido (coa \"Union Jack\" no cant\u00f3n e fondo azul) \u00e1 que lle adheriron a imaxe da Cruz do Sur con estrelas en cor dourada representando as colonias de Nova Gales do Sur, Tasmania, Victoria, Australia Meridional e Nova Zelandia. Ademais, agreg\u00e1ronlle franxas brancas como bordos aos costados superior, inferior e exterior da bandeira. Esta bandeira \u00e9 moi similar \u00e1 actual bandeira de Australia, como tam\u00e9n a de Nova Zelandia, nas cales influir\u00eda notoriamente.\nEn 1854, un grupo de mineiros de Ballarat, Victoria iniciou unha revolta co\u00f1ecida como a Revolta de Eureka. Como forma de desafiar \u00e1 autoridade colonial, un mineiro de orixe canadense chamado Henry Ross dese\u00f1ou unha bandeira (co\u00f1ecida como bandeira de Eureka) que inclu\u00eda unha imaxe de cinco estrelas brancas de oito puntas dispostas sobre unha cruz de igual cor representando a Cruz do Sur sobre un fondo azul mari\u00f1o. Esta bandeira desbotaba de maneira expl\u00edcita a \"Union Jack\", e por ende, ao goberno colonial. Esta bandeira \u00e9 considerada un s\u00edmbolo por diversos grupos reformistas australianos pola s\u00faa connotaci\u00f3n revolucionaria.\nCando o proceso de federaci\u00f3n de Australia se implementou oficialmente, o 1 de xaneiro de 1901, a bandeira de 1831 foi usada nas cerimonias oficiais xunto \u00e1 bandeira do Reino Unido, mais posteriormente o novo goberno da Mancomunidade de Australia (\"Commonwealth of Australia\" en ingl\u00e9s) convocou un concurso para o dese\u00f1o dunha nova bandeira nacional en abril dese ano. Participaron m\u00e1is de 32\u00a0000 dese\u00f1os, o equivalente ao 1% da poboaci\u00f3n australiana daquela \u00e9poca. A maior\u00eda dos dese\u00f1os conti\u00f1an a \"Union Jack\" e a Cruz do Sur, a\u00ednda que tam\u00e9n foron populares os dese\u00f1os con animais aut\u00f3ctonos.\nCinco dese\u00f1os case id\u00e9nticos foron elixidos, e compartiron o premio. Os ga\u00f1adores foron: Ivor evans (un escolar de catorce anos de Melbourne), Leslie John Hawkins (unha adolescente aprendiz de \u00f3ptica de Sydney), Egbert John Nuttall (un arquitecto de Melbourne), Annie Dorrington (unha artista de Perth), e William Stevens (un oficial de mari\u00f1a mercante de Auckland, Nova Zelandia). O premio foi provisto polo goberno da Mancomunidade, e varias empresas privadas, chegando a un total de 200 libras, que era unha suma considerable para a \u00e9poca, polo que cada un recibiu 40 libras.\nO 3 de setembro de 1901, a nova bandeira australiana ondeou por primeira vez no \"Royal Exhibition Building\", en Melbourne. Unha versi\u00f3n simplificada da ga\u00f1adora foi oficialmente aprobada como bandeira de Australia polo rei Eduardo VII en 1902.. O Parlamento Federal aprobou unha resoluci\u00f3n o d\u00eda 2 de xu\u00f1o de 1904 para izar a bandeira \"en toda fortificaci\u00f3n, barco, lugar de sa\u00fado (\"saluting place\") e edificio p\u00fablico da Mancomunidade, en todas as ocasi\u00f3ns que se usen bandeiras\", d\u00e1ndolle o mesmo status que a \"Union Jack\" no Reino Unido.\nO uso da nova bandeira comezou a introducirse lentamente, a mi\u00fado ondeando xunto \u00e1 bandeira do Reino Unido. En 1908, foi usada para representar aos atletas australianos nos Xogos Ol\u00edmpicos realizados en Londres, e desde 1911 empr\u00e9gase no sa\u00fado \u00e1 bandeira do Ex\u00e9rcito. A bandeira foi levada a Nova Guinea durante a primeira guerra mundial, e como tributo ao valor dos soldados australianos en Europa naquela guerra, a\u00ednda se segue izando todos os d\u00edas na vila francesa de Villers-Bretonneux. Durante a segunda guerra mundial, cando Singapur foi reconquistada en 1945, a primeira bandeira en ondear foi a australiana, confeccionada en segredo nun campo de prisioneiros.\nO 14 de febreiro de 1954, Sabela II deu a aprobaci\u00f3n real \u00e1 Acta de Bandeiras ou \"Flags Act\" (Cwth, 1953), que foi a primeira Lei australiana en recibir a aprobaci\u00f3n dun monarca en persoa, coincidindo coa s\u00faa visita ao pa\u00eds. A secci\u00f3n 3 da Acta confirma a oficialidade da bandeira como bandeira nacional de Australia.\nEn 1996, o Gobernador Xeral de Australia, Sir William Deane, estableceu o 3 de setembro como D\u00eda da Bandeira Nacional, para conmemorar o d\u00eda no que foi ondeada por primeira vez.\nDebate.\nA bandeira de Australia foi centro dun gran debate sobre a real representaci\u00f3n da naci\u00f3n nesta. Para moita xente, especialmente ligada ao republicanismo, a bandeira s\u00f3 representa a Australia como unha colonia brit\u00e1nica, despox\u00e1ndoa da s\u00faa identidade propia. Ademais, moitos grupos aborixes mencionan que a bandeira s\u00f3 reflicte a influencia brit\u00e1nica sen inclu\u00edr a dos nativos.\nSegundo as enquisas, os australianos estar\u00edan divididos en canto \u00e1 resoluci\u00f3n de cambiar ou manter a bandeira nacional. Tras unha modificaci\u00f3n da lei realizada en 2004, s\u00f3 un referendo nacional poder\u00eda mudar o dese\u00f1o da bandeira.\nA Asociaci\u00f3n Australiana da Bandeira Nacional, fundada en 1983, \u00e9 a principal organizaci\u00f3n a favor de manter a bandeira actual. Os seus argumentos bas\u00e9anse na importancia de reco\u00f1ecer a influencia brit\u00e1nica no pa\u00eds, a s\u00faa cualidade como membro da Mancomunidade Brit\u00e1nica de Naci\u00f3ns e de ser xa s\u00edmbolo de Australia por m\u00e1is dun s\u00e9culo. Segundo eles, cambiar a bandeira ser\u00eda unha ofensa \u00e1s m\u00e1is de 105\u00a0000 persoas que morreron na guerra baixo este emblema.\nPola outra banda, Ausflag \u00e9 a principal organizaci\u00f3n a favor de cambiar de bandeira. A diferenza dalgunhas persoas que apoian o uso da bandeira de Eureka como novo s\u00edmbolo nacional ou de quen desexan substitu\u00edr o cant\u00f3n coa bandeira aborixe, Ausflag prop\u00f3n o uso dun dese\u00f1o completamente novo e para ese fin realizou diversos concursos.\nAusflag argumenta que a bandeira actual non representa a verdadeira identidade pluralista e multicultural australiana, non s\u00f3 composta pola influencia brit\u00e1nica sen\u00f3n tam\u00e9n polos aborixes e outros grupos. Ademais, a bandeira non amosa o car\u00e1cter independente do pa\u00eds e que practicamente mostra a Australia como unha colonia subordinada ao Reino Unido. Ausflag afirma tam\u00e9n que o cambio de bandeira non necesariamente implica rexeitar a herdanza brit\u00e1nica, dando o exemplo da bandeira do Canad\u00e1 que substitu\u00edu a insignia europea en 1966 sen deixar de ser parte da Commonwealth.\nA maior\u00eda dos dese\u00f1os de Ausflag incl\u00faen as cores azul, branca e vermella e a Cruz do Sur, en diferentes posici\u00f3ns. Algunhas propostas incl\u00faen figuras do canguro dourado e outras utilizan outras combinaci\u00f3ns de cores, como as cores nacionais amarelo e verde (utilizadas, por exemplo, pola selecci\u00f3n de f\u00fatbol)\nOutras bandeiras.\nSegundo as leis australianas, existe un total de 26 bandeiras oficiais, inclu\u00edndo as bandeiras declaradas como nacionais. Algunhas bandeiras destacables:\nPavill\u00f3n civil.\nO 4 de xu\u00f1o de 1903 foi autorizado o uso dun pavill\u00f3n para embarcaci\u00f3ns civ\u00eds rexistradas en Australia. Este pavill\u00f3n, utilizado tanto pola mari\u00f1a mercante como por embarcaci\u00f3ns de recreo, correspond\u00eda a unha versi\u00f3n da bandeira orixinal pero con fondo vermello substitu\u00edndo o tradicional azul escuro, polo que foi denominado como \"Pavill\u00f3n Vermello\".\nDebido \u00e1 prohibici\u00f3n da utilizaci\u00f3n da bandeira nacional por civ\u00eds en terra, este pavill\u00f3n foi moi usado como bandeira nacional at\u00e9 que a restrici\u00f3n foi abolida en 1941 polo Primeiro Ministro Robert Menzies. Finalmente, coa \"Flags Act\" de 1953, a situaci\u00f3n inverteuse, quedando prohibido o uso do Pavill\u00f3n Vermello en terra.\nPavill\u00f3n naval ou de guerra.\nA Armada Real Australiana arbora o pavill\u00f3n naval ou de guerra, co\u00f1ecido tam\u00e9n como \"Pavill\u00f3n Branco\". Est\u00e1 composto por un fondo branco sobre o que se sit\u00faan as estrelas da Cruz do Sur e a Estrela da Federaci\u00f3n en cor azul escuro, e coa \"Union Jack\" no cant\u00f3n.\nNos seus inicios, a Armada australiana usaba o Pavill\u00f3n Branco da Armada brit\u00e1nica na popa xunto \u00e1 bandeira nacional australiana na proa do barco. En 1909, tanto ministros de Australia como doutros dominios brit\u00e1nicos como Canad\u00e1, solicitaron o uso do \"Pavill\u00f3n Branco\" pero con s\u00edmbolos propios sobre el, o que foi rechazado.\nCando as tropas australianas loitaba na Guerra de Vietnam en 1965, foi cuestionado o uso do pavill\u00f3n da Armada brit\u00e1nica, considerando que o Reino Unido non era parte desa guerra. Neses momentos presentouse o dese\u00f1o do actual pavill\u00f3n da Armada, tendo a aprobaci\u00f3n real o 7 de novembro de 1966 e sendo anunciada polo Primeiro Ministro, o 23 de decembro dese ano. O pavill\u00f3n foi estreado oficialmente o 1 de marzo do ano seguinte no \"HMAS Boonaroo\".\nBandeiras estatais e territoriais.\nOs Estados e Territorios de Australia pos\u00faen tam\u00e9n cadans\u00faa bandeira propia.\n\u00c1 s\u00faa vez, alg\u00fans dos territorios dependentes de Australia tam\u00e9n pos\u00faen unha bandeira propia."}
{"id": "207809", "revid": "22570", "url": "https://gl.wikipedia.org/wiki?curid=207809", "title": "Let It Slide", "text": "\"Let It Slide\" \u00e9 unha canci\u00f3n da banda estadounidense de grunge, editada como sinxelo do seu segundo \u00e1lbum \"Every Good Boy Deserves Fudge\" o d\u00eda 1 de xu\u00f1o de 1991 a trav\u00e9s do selo Sub Pop Records."}
{"id": "207810", "revid": "98629", "url": "https://gl.wikipedia.org/wiki?curid=207810", "title": "Love, Reign o'er Me", "text": "\"Love, Reign o'er Me\" \u00e9 unha canci\u00f3n da banda inglesa de rock The Who. Escrita polo guitarrista e compositor Pete Townshend, foi editada o 23 de outubro de 1973 como segundo sinxelo do seu sexto \u00e1lbum de estudio, \"Quadrophenia\". A canci\u00f3n acadou o n\u00famero 76 na lista \"Billboard Hot 100\" e o 54 na \"Cash Box\".\n\"Love, Reign o'er Me\", xunto con \"Is It in My Head?\" que tam\u00e9n est\u00e1 en \"Quadrophenia\", rem\u00f3ntanse ao ano 1972. \u00c1mbalas d\u00faas inicialmente compux\u00e9ronse para que formasen parte do \u00e1lbum autobiogr\u00e1fico non editado \"Rock Is Dead\u2014Long Live Rock!\", e posteriormente converteuse en \"Quadrophenia\".\nListaxe de canci\u00f3ns.\nTodos os temas compostos por Pete Townshend.\nVersi\u00f3n de Pearl Jam.\nA banda estadounidense de rock alternativo editou unha versi\u00f3n de \"Love, Reign o'er Me\" para a pel\u00edcula do ano 2007 \"Reign Over Me\", que toma o seu nome do tema de The Who. A canci\u00f3n de Pearl Jam pode escoitarse nos cr\u00e9ditos finais do filme. O sinxelo do tema ser\u00eda aparecer\u00eda como descarga dixital o 23 de febreiro do 2007."}
{"id": "207811", "revid": "56817", "url": "https://gl.wikipedia.org/wiki?curid=207811", "title": "A Single", "text": "\"A Single\" \u00e9 o s\u00e9timo sinxelo editado pola banda inglesa de rock g\u00f3tico The Cure. Foi o seu primeiro lanzamento en edici\u00f3n limotada e publicouse en dous vinilos de 7\" cun total de 4 temas. Tam\u00e9n apareceu nun 10\" coas catro canci\u00f3ns e nun 7\" con s\u00f3 \"The Hanging Garden\" e \"Killing an Arab\".\nA\u00ednda que o seu nome oficial \u00e9 \"A Single\", adoita a chamarse tam\u00e9n \"The Hanging Garden\" como unha forma de evitar confusi\u00f3ns. O sinxelo chegou ao n\u00famero 34 da lista brit\u00e1nica de sinxelos.\nListaxe de canci\u00f3ns.\nParte un\nParte dous"}
{"id": "207812", "revid": "98629", "url": "https://gl.wikipedia.org/wiki?curid=207812", "title": "Trastorno de personalidade esquizot\u00edpica", "text": "O trastorno de personalidade esquizot\u00edpica \u00e9 un trastorno de personalidade caracterizado pola dificultade en manter relaci\u00f3ns saudables, ter fortes crenzas no sobrenatural inapropiadas ao seu contexto social, pensamentos e percepci\u00f3ns non compartidos socialmente, as\u00ed como desconfianza e medo mesmo sen evidencias de ameaza e h\u00e1bitos exc\u00e9ntricos. Quen padecen este trastorno moitas veces cren ter habilidades extrasensoriais ou que te\u00f1en algunha relaci\u00f3n importante con eventos mundiais. Algunhas veces teiman na excentricidade e te\u00f1en dificultades para concentrarse por longos per\u00edodos de tempo. As s\u00faas conversas adoitan ser excesivamente elaboradas e dif\u00edciles de seguir.\nCausas.\nTeor\u00eda xen\u00e9tica.\nEst\u00e1 recollido no Eixo II da \u00faltima edici\u00f3n do \"Diagnostic and Statistical Manual of Mental Disorders\" (DSM-IV-TR), unha gu\u00eda estadounidense amplamente usada na procura de diagn\u00f3stico de enfermidades mentais. \nO trastorno de personalidade esquizot\u00edpica \u00e9 xeralmente inclu\u00eddo dentro do espectro da esquizofrenia. As estat\u00edsticas de individuos con este trastorno son moito maiores naqueles emparentados con portadores de esquizofrenia. Tecnicamente, o trastorno de personalidade esquizot\u00edpica \u00e9 un \"fenotipo estendido\" que axuda a rastrear a transmisi\u00f3n dos xenes implicados na esquizofrenia.\nVarios estudos demostran que os individuos con este trastorno obte\u00f1en resultados de maneira parecida a aqueles con esquizofrenia en varios tests neurofisiol\u00f3xicos. O d\u00e9ficit cognitivo de pacientes con trastorno de personalidade esquizot\u00edpica \u00e9 moi semellante ao da esquizofrenia, a\u00ednda que m\u00e1is moderado.\nAspectos sociais e ambientais.\nAs persoas con trastorno de personalidade esquizot\u00edpica, as\u00ed como pacientes con esquizofrenia, poden ser sensibles a cr\u00edticas persoais e host\u00eds ante elas. Hai probas que suxiren que certos modos de educaci\u00f3n familiar, separaci\u00f3n precoz ou neglixencia infantil poden levar ao desenvolvemento de trazos esquizot\u00edpicos.\nAs crenzas delirantes e paranoides var\u00edan moito en funci\u00f3n do ambiente e deben ser analizadas dentro do contexto sociocultural do individuo. \u00c9 com\u00fan que incl\u00faan teor\u00edas de conspiraci\u00f3n sobre o goberno ou facci\u00f3ns pol\u00edticas, alien\u00edxenas ou cuesti\u00f3ns relixiosas como demos, esp\u00edritos, divindades e poderes sobrenaturais. \nCando atinxe cuesti\u00f3ns relixiosas s\u00f3 \u00e9 considerado un trastorno se non son socialmente compartidas e causan prexu\u00edzo e sufrimento significativos a nivel persoal ou sexan violentos con outros. O tratamento debe ser dirixido non a eliminar a crenza, sen\u00f3n a minimizar o prexu\u00edzo, sufrimento ou violencia relacionados coas ideas delirantes.\nCriterios de diagn\u00f3stico.\nO diagn\u00f3stico bas\u00e9ase nas experiencias reportadas polo paciente, como tam\u00e9n marcadores do trastorno observados por un profesional da sa\u00fade mental. A lista de criterios, que precisan ser alcanzados para o diagn\u00f3stico, est\u00e1 descrita no DSM-IV.\nA \u00faltima versi\u00f3n do DSM define o trastorno de personalidade esquizot\u00edpica como: \"un patr\u00f3n invasivo de d\u00e9ficits sociais e interpersoais, marcado por un agudo desconforto e reducida capacidade para relaci\u00f3ns \u00edntimas, al\u00e9n de distorsi\u00f3ns cognitivas ou perceptivas e comportamento exc\u00e9ntrico, que comeza no inicio da idade adulta e est\u00e1 presente nunha variedade de contextos\".\nOs criterios son (polo menos cinco):\nA CID-10 da Organizaci\u00f3n Mundial da Sa\u00fade define o trastorno de personalidade esquizot\u00edpica como \"trastorno esquizot\u00edpico\", na categor\u00eda F21. - e de forma semellante ao DSM-IV (coa diferenza que no CID-10 \u00e9 clasificado como trastorno mental asociado \u00e1 esquizofrenia, non un trastorno de personalidade como no DSM-IV, sendo isto unha controversia).\nSegundo o CID-10, son necesarios polo menos 4 destes s\u00edntomas, manifestados por un per\u00edodo de polo menos dous anos, continua ou repetidamente (e o paciente nunca debe cumprir os criterios para alg\u00fan trastorno na categor\u00eda F20, de esquizofrenia):\nExcl\u00fae: s\u00edndrome de Asperger e trastorno de personalidade esquizoide. Non ocorre exclusivamente durante o curso de esquizofrenia, trastorno do humor con aspectos psic\u00f3ticos, outro trastorno psic\u00f3tico ou un trastorno invasivo do desenvolvemento.\nO trastorno de personalidade esquizot\u00edpica segue un curso cr\u00f3nico con flutuaci\u00f3ns de intensidade. Ocasionalmente, evoluciona para esquizofrenia franca. Non hai un indicio definido, e a s\u00faa evoluci\u00f3n e curso son usualmente como un trastorno de personalidade.\nEste diagn\u00f3stico non \u00e9 recomendado para uso xeral porque non \u00e9 claramente demarcado sexa da esquizofrenia simples ou dos trastornos de personalidade esquizoide ou paranoide. Se o termo \u00e9 utilizado, tres ou catro caracter\u00edsticas listadas arriba deben estar presentes, de maneira continua ou epis\u00f3dica, por polo menos 2 anos. O individuo nunca debe ter cumprido os criterios para esquizofrenia. Un hist\u00f3rico de esquizofrenia en parentes de primeiro-grao reforza o diagn\u00f3stico mas non \u00e9 un pre-requisito.\n\u00c9 com\u00fan que tam\u00e9n ocorra simultaneamente con s\u00edntomas doutros trastornos de personalidade como o trastorno de personalidade esquiva, trastorno de personalidade paranoide e trastorno de personalidade borderline.\nPrevalencia.\nO trastorno de personalidade esquizot\u00edpica ocorre no 3% da poboaci\u00f3n xeral, lixeiramente m\u00e1is com\u00fan en homes.\nTratamento.\nFrecuentemente buscan terapia para trastornos afectivos, ansiosos ou sociais, sendo o m\u00e1is com\u00fan depresi\u00f3n maior (cerca de 30 a 50% dos casos).\nO terapeuta non debe desafiar e contrariar directamente as crenzas e pensamentos socialmente inadecuados. Primeiro debe ofrecer un ambiente acolledor, solidario e dar atenci\u00f3n ao cliente procurando estabelecer un sentimento de confianza e seguranza, pois tr\u00e1tase dun individuo que carece dun sistema axeitado de apoio social e normalmente non consegue estabelecer interacci\u00f3ns sociais saudables por causa de ansiedade extrema e por posu\u00edr pouca experiencia formando amizades duradeiras. Moitas veces o paciente relata sensaci\u00f3n de ser \"diferente\" e non \"encaixar\" cos outros con facilidade, xeralmente por causa das s\u00faas crenzas e h\u00e1bitos non compartidos socialmente. A terapia \u00e9 dif\u00edcil e os resultados demoran en aparecer.\nO adestramento de habilidades sociais e outras abordaxes da conduta que enfaticen a aprendizaxe das noci\u00f3ns b\u00e1sicas das relaci\u00f3ns sociais e interacci\u00f3ns sociais poden ser ben\u00e9ficas. D\u00e9bese ensinar ao paciente a cuestionar as s\u00faas propias crenzas e a buscar evidencias s\u00f3lidas para sustentalas. Para iso o terapeuta p\u00f3dese mostrar interesado e disposto a crer nas mesmas crenzas do paciente desde que as primeiras evidencias, estimul\u00e1ndoo as\u00ed a facer tests de realidade e cuestionando de forma educada se aquelas evidencias son a explicaci\u00f3n m\u00e1is probable ou se existen outras posibilidades e explicaci\u00f3ns posibles. A terapia en grupo pode ser \u00fatil para estimular o adestramento de habilidades sociais, por\u00e9n a desconfianza e sospeitas poden tornar a axuda en grupo en din\u00e1micas ineficientes ou at\u00e9 prexudiciais.\nDurante per\u00edodos estresantes no que ocorran alucinaci\u00f3ns e delirios constantes, indicando exceso de estimulaci\u00f3n neurol\u00f3xica por neurotransmisores, os antipsic\u00f3ticos poden servir para estabilizar o sistema dopamin\u00e9rxico. Os antidepresivos tam\u00e9n poden axudar a controlar a ansiedade e o des\u00e1nimo, mellorando o humor e as\u00ed diminu\u00edr a frecuencia de pensamentos desagradables recorrentes e incontrolables de medo e angustia."}
{"id": "207813", "revid": "27249", "url": "https://gl.wikipedia.org/wiki?curid=207813", "title": "Trastorno esquizot\u00edpico da personalidade", "text": ""}
{"id": "207815", "revid": "27249", "url": "https://gl.wikipedia.org/wiki?curid=207815", "title": "Bandeira de Illa Norfolk", "text": ""}
{"id": "207817", "revid": "5863", "url": "https://gl.wikipedia.org/wiki?curid=207817", "title": "Conseller\u00eda de Pesca e Asuntos Mar\u00edtimos", "text": ""}
{"id": "207819", "revid": "56817", "url": "https://gl.wikipedia.org/wiki?curid=207819", "title": "Bandeira de G\u00fciana", "text": "A bandeira de G\u00fciana, co\u00f1ecida como a \"punta de frecha dourada\", foi aprobada o 26 de maio de 1966. Foi dese\u00f1ada por Whitney Smith, un estadounidense co\u00f1ecido polos seus estudos centrados na vexilolox\u00eda. O dese\u00f1o orixinal non inclu\u00eda os bordos negro e branco que foron incorporados polo College of Arms. A cor verde representa a agricultura e os bosques. O branco simboliza os r\u00edos e a auga. O dourado reflicte a riqueza mineral do pa\u00eds. O negro representa a capacidade de resistencia, e o vermello o ardor e o dinamismo."}
{"id": "207821", "revid": "16946", "url": "https://gl.wikipedia.org/wiki?curid=207821", "title": "Bandeira de Queensland", "text": "A bandeira de Queensland \u00e9 un dos s\u00edmbolos oficiais do Estado de Queensland, unha subdivisi\u00f3n de Australia. A orixe da bandeira rem\u00f3ntase a 1870, con pequenas variaci\u00f3ns. O emblema foi dese\u00f1ado por William Hemmant, o Secretario Colonial e Tesoureiro de Queensland, o 29 de setembro de 1876.\nO seu dese\u00f1o consiste nun rect\u00e1ngulo cunha proporci\u00f3n de 1:2. A bandeira est\u00e1 baseada no Pavill\u00f3n Brit\u00e1nico Azul co s\u00edmbolo do estado no campo azul. O emblema \u00e9 un disco branco cunha Cruz de Malta, ou Cruz de San Xo\u00e1n na cor azul celeste. No centro da cruz at\u00f3pase unha coroa imperial brit\u00e1nica.\nHistoria.\nA bandeira do Estado foi creada en 1870, baseada no Pavill\u00f3n Brit\u00e1nico Azul, mais non ti\u00f1a presente un emblema. No seu lugar hab\u00eda un perfil da Ra\u00ed\u00f1a Vitoria nun disco azul rodeado por un anel branco sobre o que estaba a verba \u201cQueensland\u201d escrita en ouro.\nA seguinte alteraci\u00f3n ocorreu en 1876, pois como hab\u00eda moitas reclamaci\u00f3ns de que o reproduci\u00f3n da efixie da Ra\u00ed\u00f1a Vitoria era moi dif\u00edcil, foi proposta unha substituci\u00f3n. Moitas reclamaci\u00f3ns foron feitas por funcionarios do Estado, como o exemplo abaixo citado, misiva dos Arquivos do estado de Queensland.\nA Cruz de Malta cunha Coroa Imperial no seu centro foron ent\u00f3n escollidas para substitu\u00edr a efixie da Ra\u00ed\u00f1a.\nA \u00faltima alteraci\u00f3n oficial ocorreu en 1901, coa morte da ra\u00ed\u00f1a Vitoria. A mudanza foi en relaci\u00f3n \u00e1 coroa sobre a Cruz; como Vitoria e Eduardo VII escolleron diferentes coroas, as coroas dos emblemas tam\u00e9n tiveron que ser modificadas."}
{"id": "207822", "revid": "98629", "url": "https://gl.wikipedia.org/wiki?curid=207822", "title": "A Abelleira, Baroncelle, Abad\u00edn", "text": "A Abelleira \u00e9 un lugar da parroquia de Baroncelle, no concello lugu\u00e9s de Abad\u00edn, na comarca da Terra Ch\u00e1. Ti\u00f1a 12 habitantes en 2015 (9 homes e 3 mulleres) segundo datos do IGE. Iso sup\u00f3n unha diminuci\u00f3n da poboaci\u00f3n respecto a 2010 cando ti\u00f1a 13 habitantes (9 homes e 4 mulleres)."}
{"id": "207823", "revid": "98629", "url": "https://gl.wikipedia.org/wiki?curid=207823", "title": "O Asper\u00f3n, Baroncelle, Abad\u00edn", "text": "O Asper\u00f3n \u00e9 un lugar da parroquia de Baroncelle, no concello lugu\u00e9s de Abad\u00edn, na comarca da Terra Ch\u00e1. Ti\u00f1a 27 habitantes en 2015 (14 homes e 13 mulleres) segundo datos do IGE. Iso sup\u00f3n unha diminuci\u00f3n da poboaci\u00f3n respecto a 2010 cando ti\u00f1a 30 habitantes (17 homes e 13 mulleres)."}
{"id": "207824", "revid": "98629", "url": "https://gl.wikipedia.org/wiki?curid=207824", "title": "Os Barreiros, Baroncelle, Abad\u00edn", "text": "Os Barreiros \u00e9 un lugar da parroquia de Baroncelle, no concello lugu\u00e9s de Abad\u00edn, na comarca da Terra Ch\u00e1."}
{"id": "207825", "revid": "98629", "url": "https://gl.wikipedia.org/wiki?curid=207825", "title": "A Casavella, Baroncelle, Abad\u00edn", "text": "A Casavella \u00e9 un lugar da parroquia de Baroncelle, no concello lugu\u00e9s de Abad\u00edn, na comarca da Terra Ch\u00e1. Ti\u00f1a 15 habitantes en 2015 (7 homes e 8 mulleres) segundo datos do IGE. Iso sup\u00f3n un aumento da poboaci\u00f3n respecto a 2010 cando ti\u00f1a 11 habitantes (5 homes e 6 mulleres)."}
{"id": "207826", "revid": "865", "url": "https://gl.wikipedia.org/wiki?curid=207826", "title": "Ghosts I-IV", "text": ""}
{"id": "207827", "revid": "98629", "url": "https://gl.wikipedia.org/wiki?curid=207827", "title": "Os Caseiros, Baroncelle, Abad\u00edn", "text": "Os Caseiros \u00e9 un lugar da parroquia de Baroncelle, no concello lugu\u00e9s de Abad\u00edn, na comarca da Terra Ch\u00e1."}
{"id": "207828", "revid": "7596", "url": "https://gl.wikipedia.org/wiki?curid=207828", "title": "Pirrolisina", "text": "A pirrolisina (abreviada como Pyl ou O) \u00e9 un amino\u00e1cido natural codificado xeneticamente utilizado por alg\u00fans procariotas (algunhas arqueas metanox\u00e9nicas e unha especie de bacteria), que forma parte de encimas que interve\u00f1en no metabolismo de produci\u00f3n de metano. Os eucariotas non o utilizan. \u00c9 un amino\u00e1cido similar \u00e1 lisina, pero cun anel de pirrolina engadido unido ao final da cadea lateral da lisina (concretamente leva un 4-metilpirrolina-5-carboxilato unido por enlace amida ao \u03f5N da lisina). Prod\u00facese por unha aminoacil ARNt sintetase especial e utiliza un ARNt especial, e forma parte dun c\u00f3digo xen\u00e9tico cun funcionamento especial propio deses procariotas, no cal un dos cod\u00f3ns de finalizaci\u00f3n da s\u00edntese proteica (UAG) codifica para a pirrolisina. Consid\u00e9rase o 22\u00ba amino\u00e1cido proteinox\u00e9nico.\nCodificaci\u00f3n xen\u00e9tica.\nA diferenza do que ocorre durante as modificaci\u00f3ns da lisina para orixinar hidroxilisina, metil-lisina, e hipusina, que son modificaci\u00f3ns postraducionais, a pirrolisina incorp\u00f3rase \u00e1s prote\u00ednas directamente durante a traduci\u00f3n no ribosoma igual c\u00f3s 20 amino\u00e1cidos t\u00edpicos, e est\u00e1 codificada por un cod\u00f3n do c\u00f3digo xen\u00e9tico, a\u00ednda que dun modo especial. Est\u00e1 codificada polo cod\u00f3n UAG do ARNm, que normalmente \u00e9 o cod\u00f3n de terminaci\u00f3n \"\u00e1mbar\", que indica o final da s\u00edntese proteica. Para que se produza este cambio de funci\u00f3n do cod\u00f3n UAG s\u00f3 se require a presenza na bacteria de dous xenes, que son: o xene \"pylT\", que codifica un ARN de transferencia especial que leva o anticod\u00f3n CUA, e o xene \"pylS\", que codifica unha aminoacil ARNt sintetase de clase II, que ten a funci\u00f3n de cargar con pirrolisina o ARNt especial derivado do xene \"pylT\". Ademais, unha teor\u00eda prop\u00f3n que o cod\u00f3n UAG debe ir seguido (en direcci\u00f3n ao extremo 3') no ARNm por unha secuencia de nucle\u00f3tidos chamada secuencia PYLIS, que formar\u00eda unha estrutura de talo-bucle (\"stem-loop\"), a cal puido ser identificada en ARNm de varios procariotas, pero o papel funcional exacto deste motivo como sinal que d\u00e1 lugar \u00e1 inserci\u00f3n de pirrolisina \u00e9 a\u00ednda discutido e non parece que sexa igual ao do elemento SECIS para a selenociste\u00edna nin tan esencial.\nA\u00ednda que ao primeiro se pensou que a s\u00edntese de pirrolisina se far\u00eda de xeito similar \u00e1 de selenociste\u00edna, hoxe sabemos que non \u00e9 as\u00ed. A selenociste\u00edna non existe como amino\u00e1cido libre, sen\u00f3n que se forma a partir da modificaci\u00f3n dunha serina unida ao ARNt. Polo contrario, a pirrolisina si existe como amino\u00e1cido libre e \u00fanese ao seu ARNt especial usando unha aminoacil ARNt sintetase especial .\nO uso deste tipo de ARNt especiais no laboratorio pode servir como ferramenta para introducir amino\u00e1cidos con determinados grupos qu\u00edmicos en posici\u00f3ns espec\u00edficas de prote\u00ednas, e para realizar diversos experimentos. \"(Ver c\u00f3digo xen\u00e9tico expandido)\".\nFunci\u00f3n catal\u00edtica.\nA pirrolisina forma parte de varios encimas metiltransferases e \u00e9 fundamental para o seu funcionamento, xa que est\u00e1 situado no seu centro activo e interv\u00e9n na cat\u00e1lise. P\u00e9nsase que o anel da pirrolisina pode rotar no centro activo con relativa liberdade e desprega e sit\u00faa adecuadamente o grupo metilo dos substratos metilaminas do encima para ser atacado por un cofactor corrinoide (anel de corrina con cobalto) do encima.\nEvoluci\u00f3n.\nOs xenes \"pylT\" e \"pylS\" forman parte dun oper\u00f3n en \"Methanosarcina barkeri\", e te\u00f1en hom\u00f3logos noutros membros da familia \"Methanosarcinaceae\" que foron secuenciados, como: \"M. acetivorans\", \"M. mazei\", e \"M. thermophila\". Os xenes que conte\u00f1en codificaci\u00f3n para a pirrolisina son o da monometilamina metiltransferase (mtmB), a dimetilamina metiltransferase (mtbB), e a trimetilamina metiltransferase (mttB). Tam\u00e9n se atoparon hom\u00f3logos dos xenes \"pylS\" e \"pylT\" na arquea ant\u00e1rtica \"Methanococcoides burtoni\" e na bacteria grampositiva \"Desulfitobacterium hafniense\".\nA presenza destes xenes en \"Desulfitobacterium\" \u00e9 de especial interese, porque as bacterias e as arqueas son dominios separados na clasificaci\u00f3n dos seres vivos (hai tres dominios: arqueas, bacterias e eucariotas). Como inicialmente parec\u00eda que o uso da pirrolisina era exclusivo das \"Methanosarcinaceae\", o sistema fora descrito como unha \"invenci\u00f3n arqueana tard\u00eda\" na cal se engadiu un novo amino\u00e1cido ao c\u00f3digo xen\u00e9tico. Pero despois conclu\u00eduse que o xene \"PylRS estaba xa presente no \"\u00faltimo antepasado com\u00fan universal\" (LUCA) de hai uns 3 mill mill\u00f3ns de anos, pero que s\u00f3 persistiu nos organismos que utilizaban as metilaminas como fonte de enerx\u00eda. Outra posibilidade \u00e9 que a evoluci\u00f3n do sistema implicase unha transferencia horizontal de xenes entre organismos non emparentados. Os outros xenes do oper\u00f3n Pyl median a bios\u00edntese da pirrolisina, o que fai que se describa o oper\u00f3n como unha \"casete de expansi\u00f3n do c\u00f3digo xen\u00e9tico natural\".\nExisten algunhas diferenzas entre os sistemas bacterianos e arqueanos estudados. A homolox\u00eda do pylS non existe en d\u00faas prote\u00ednas de \"Desulfitobacterium hafniense\". E o m\u00e1is interesante \u00e9 que o cod\u00f3n UAG parece actuar como cod\u00f3n de parada ou \"stop\" en moitas das prote\u00ednas dese organismo, e s\u00f3 se determinou o uso nun s\u00f3 caso da codificaci\u00f3n dese cod\u00f3n para a pirrolisina en dito procariota. Polo contrario, nas arqueas metanox\u00e9nicas non foi posible identificar ning\u00fan sinal UAG de parada non ambiguo (que s\u00f3 act\u00fae como sinal de \"stop\"). Como en \"D. hafniense\" se co\u00f1ece s\u00f3 un sitio no que se engade a pirrolisina non foi posible determinar se hai algunha secuencia adicional caracter\u00edstica, an\u00e1loga ao elemento SECIS para a incorporaci\u00f3n da selenociste\u00edna, que controle a adici\u00f3n de pirrolisina. Prop\u00faxose previamente que existir\u00eda unha secuencia espec\u00edfica \"PYLIS\" na direcci\u00f3n 3' do ARNm, que formase unha estrutura en talo-bucle no ARNm, e que forzase a incorporaci\u00f3n de pirrolisina en vez de finalizar a traduci\u00f3n de prote\u00ednas nas arqueas metan\u00f3xenas. Por\u00e9n, o modelo PYLIS perdeu apoios en vista da ausencia de homolox\u00eda estrutural entre os elementos PYLIS e a falta de cod\u00f3ns UAG de \"stop\" nesas especies.\nPotencial para unha traduci\u00f3n alternativa.\nO ARNt co anticod\u00f3n CUA ou ARNt(CUA) pode cargarse con lisina \"in vitro\" pola acci\u00f3n concertada das lisil ARNt sintetases de clase I e II de \"M. barkeri\" (chamadas LysRS1 e LysRS2), as cales non reco\u00f1ecen a pirrolisina. Hipotetizouse orixinalmente que a carga do ARNt(CUA) con lisina era o primeiro paso para a traduci\u00f3n dos cod\u00f3ns UAG \"\u00e1mbar\" como pirrolisina, por un mecanismo an\u00e1logo ao usado para a selenociste\u00edna. Pero datos m\u00e1is recentes favorecen a idea dunha carga de pirrolisina no ARNt(CUA) polo produto proteico codificado no xene \"pylS\", o que levou a suxerir que o complexo LysRS1:LysRS2 pode participar nunha v\u00eda paralela dese\u00f1ada para asegurar que as prote\u00ednas que conte\u00f1en o cod\u00f3n UAG poden ser traducidas completamente (sen quedaren truncadas) utilizando a lisina como amino\u00e1cido substituto en caso de que houbese deficiencia de pirrolisina. Outros estudos atoparon que non se requiren os xenes que codifican LysRS1 e LysRS2 para o crecemento normal con metanol e metilaminas cun nivel normal de metiltransferases."}
{"id": "207829", "revid": "98629", "url": "https://gl.wikipedia.org/wiki?curid=207829", "title": "O Casti\u00f1eiro, Baroncelle, Abad\u00edn", "text": "O Casti\u00f1eiro \u00e9 un lugar da parroquia de Baroncelle, no concello lugu\u00e9s de Abad\u00edn, na comarca da Terra Ch\u00e1. Ti\u00f1a 11 habitantes en 2015 (5 homes e 6 mulleres) segundo datos do IGE. Iso sup\u00f3n unha diminuci\u00f3n da poboaci\u00f3n respecto a 2010 cando ti\u00f1a 12 habitantes (5 homes e 7 mulleres)."}
{"id": "207830", "revid": "98629", "url": "https://gl.wikipedia.org/wiki?curid=207830", "title": "Cornello, Baroncelle, Abad\u00edn", "text": "Cornello \u00e9 un lugar da parroquia de Baroncelle, no concello lugu\u00e9s de Abad\u00edn, na comarca da Terra Ch\u00e1."}
{"id": "207831", "revid": "98629", "url": "https://gl.wikipedia.org/wiki?curid=207831", "title": "O Fondo, Baroncelle, Abad\u00edn", "text": "O Fondo \u00e9 un lugar da parroquia de Baroncelle, no concello lugu\u00e9s de Abad\u00edn, na comarca da Terra Ch\u00e1. Ti\u00f1a 5 habitantes en 2015 (2 homes e 3 mulleres) segundo datos do IGE, os mesmos habitantes que en 2010 (2 homes e 3 mulleres)."}
{"id": "207832", "revid": "98629", "url": "https://gl.wikipedia.org/wiki?curid=207832", "title": "A Fonte do Mouro, Baroncelle, Abad\u00edn", "text": "A Fonte do Mouro \u00e9 un lugar da parroquia de Baroncelle, no concello lugu\u00e9s de Abad\u00edn, na comarca da Terra Ch\u00e1. Ti\u00f1a 9 habitantes en 2015 (6 homes e 3 mulleres) segundo datos do IGE, os mesmos habitantes que en 2010 (6 homes e 3 mulleres)."}
{"id": "207833", "revid": "98629", "url": "https://gl.wikipedia.org/wiki?curid=207833", "title": "A Fraga, Baroncelle, Abad\u00edn", "text": "A Fraga \u00e9 un lugar da parroquia de Baroncelle, no concello lugu\u00e9s de Abad\u00edn, na comarca da Terra Ch\u00e1."}
{"id": "207834", "revid": "98629", "url": "https://gl.wikipedia.org/wiki?curid=207834", "title": "Golpilleiras, Baroncelle, Abad\u00edn", "text": "Golpilleiras \u00e9 un lugar da parroquia de Baroncelle, no concello lugu\u00e9s de Abad\u00edn, na comarca da Terra Ch\u00e1. Ti\u00f1a 4 habitantes en 2015 (3 homes e 1 muller) segundo datos do IGE. Iso sup\u00f3n unha diminuci\u00f3n da poboaci\u00f3n respecto a 2010 cando ti\u00f1a 5 habitantes (3 homes e 2 mulleres)."}
{"id": "207835", "revid": "23204", "url": "https://gl.wikipedia.org/wiki?curid=207835", "title": "La Belle Verte", "text": "La Belle Verte \u00e9 unha pel\u00edcula francesa de 1996 dirixida por Coline Serreau.\nCritica dun xeito c\u00f3mico o progreso contranatural do mundo industrial.\nArgumento.\nA historia comeza nun planeta distante (o planeta verde) habitado por unha civilizaci\u00f3n avanzada e igualitaria, en perfecta harmon\u00eda coa natureza, e que practicar certas disciplinas como a telepat\u00eda. Nunha reuni\u00f3n do consello planetario, os veci\u00f1os destacan o feito de que hai polo menos 200 anos que ning\u00fan voluntario vai visitar a Terra, a diferenza doutros planetas, que si desencadean un entusiasmo moito maior. Buscando saber os motivos, e aproveitando a experiencia de Osam, o \u00faltimo que foi \u00e1 Terra, na era napole\u00f3nica, fan a observaci\u00f3n de que a Terra a\u00ednda \u00e9 un lugar dunha civilizaci\u00f3n atrasada probablemente caracterizada por desigualdades sociais, racismo, di\u00f1eiro etc, unha situaci\u00f3n que a chegada da Revoluci\u00f3n Industrial s\u00f3 poder\u00eda empeorar. Neste planeta verde tam\u00e9n houbera unha era industrial con bens de consumo, pero fai tantos anos que \u00e9 estudada nas clases de arqueolox\u00eda. Os habitantes son da opini\u00f3n de que \"desconectar\" certos terr\u00e1queos poder\u00eda axudar a esta civilizaci\u00f3n para progresar m\u00e1is rapidamente.\nAtra\u00edda pola curiosidade, e sabendo que s\u00faa nai era da Terra, Mila decide visitala para co\u00f1ecer as s\u00faas orixes. Equipada cun \"programa de desconexi\u00f3n\" que pode activar cun \u00fanico movemento de cabeza a unha persoa para que evolucione, e as\u00ed \u00e9 enviada \u00e1 Terra, a Par\u00eds.\nRapidamente se desilusiona, vendo as r\u00faas ateigadas, o aire contaminado, as beirarr\u00faas cheas de zurullos, a concentraci\u00f3n dos habitantes, a agresividade da xente... Al\u00e9rxica \u00e1 comida industrial, vese obrigada a encontrar un recentemente nado, para poder \"recargarse\".\nConseguindo entrar nun hospital durante a noite, colle un e dorme con el. \u00c1 ma\u00f1\u00e1 \u00e9 sorprendida por Macha, a enfermeira de planta, que lle explica que o beb\u00e9 foi abandonado pola nai, violada por un serbio de Bosnia, cando chega Max, o xefe do hospital, que ten intenci\u00f3n de chamar \u00e1 polic\u00eda. Ela desconecta a Max, que pasa a ter a partir dese momento un comportamento totalmente diferente, espont\u00e1neo e cheo de bondade. Mila p\u00eddelle axuda a Max, quen o levar\u00e1 a s\u00faa casa. A pesar da resistencia dos seus fillos, Max decidir\u00e1 sacar a televisi\u00f3n da casa para impulsar o di\u00e1logo na familia. A s\u00faa s\u00fabita mudanza de comportamento e discusi\u00f3ns con Mila sobre a futilidade de certos comportamentos dos terr\u00e1queos leva a Florence, a esposa de Max, a reflexionar profundamente sobre o significado das s\u00faas vidas e decide separarse del por alg\u00fan tempo.\nCando volve ao hospital para recargarse, Mila atopa chorando a Macha, que lle explica que o DDASS vai levar o beb\u00e9 porque a nai non o quere. Inquietas polo futuro do beb\u00e9, deciden levalo, para a casa de Macha, que vive coa s\u00faa irm\u00e1 Sonia. Os inspectores do DDASS, ao non atopar o beb\u00e9, deciden investigar e sospeitan rapidamente de Macha. Para se librar deles, Mila descon\u00e9ctaos tam\u00e9n, pero acabaran escond\u00e9ndose todos na casa de Max.\nNo curso dunha conversa telep\u00e1tica coa s\u00faa nai, os fillos maiores de Mila, Mesaul e Mesaje, ven a imaxe de Macha e Sonia e nam\u00f3ranse delas inmediatamente. Ent\u00f3n solicitan discretamente a axuda de Osam para que os env\u00ede \u00e1 Terra, a\u00ednda que aterran no deserto australiano, que non coincide coa descrici\u00f3n de Par\u00eds que lle fixera s\u00faa nai, e simpatizan inmediatamente cunha tribo aborixe, coa que descobren numerosos puntos en com\u00fan: o respecto \u00e1 natureza, a medicina natural, ou dons de telepat\u00eda. A trav\u00e9s do seu programa \"desconexi\u00f3n sorriso\", conseguiran chegar a Par\u00eda sen cartos e cruzando aduanas, onde encontraran a s\u00faa nai, como tam\u00e9n a Max, Macha e Sonia.\nMesaje e Mesaul ser\u00e1n quen describan o estilo de vida do seu planeta, pois son m\u00e1is doutos en arqueolox\u00eda que s\u00faa nai. Contan como un boicot xeneralizado de todo o que era malo para a vida (as industrias agroalimentarias e qu\u00edmicas, as f\u00e1bricas de armas, o tabaco e o alcol, as industrias farmac\u00e9uticas e nucleares, os autom\u00f3biles... ) levou ao fin da sociedade de consumo.\nAo final, as rapazas fuxiran da polic\u00eda \u00edndose cos rapaces e lev\u00e1ndose o beb\u00e9 para integrarse no planeta verde."}
{"id": "207836", "revid": "98629", "url": "https://gl.wikipedia.org/wiki?curid=207836", "title": "Hades", "text": "Na mitolox\u00eda grega, Hades (en grego antigo \"Had\u0113s\", orixinalmente \u1f0d\u03b9\u03b4\u03b7\u03c2 \"Haid\u0113s\" ou \u1f08\u0390\u03b4\u03b7\u03c2 \"A\u00efd\u0113s\" \u2014d\u00f3rico \u1f08\u0390\u03b4\u03b1\u03c2 \"Aidas\"\u2014, \u2018o invisible\u2019) alude tanto ao antigo inframundo grego como ao deus deste. A palabra fac\u00eda referencia en Homero s\u00f3 ao deus; sendo o xenitivo \u1f8d\u03b9\u03b4\u03bf\u03cd \"Haidou\" un elisi\u00f3n para designar localizaci\u00f3n: \u2018[a casa/dominio] de Hades\u2019. Finalmente tam\u00e9n o nominativo chegou a designar a morada dos mortos.\nNa mitolox\u00eda grega, Hades \u00e9 o fillo var\u00f3n maior de Crono e Rea. Segundo o mito, el e os seus irm\u00e1ns Zeus e Poseid\u00f3n derrotaron aos Tit\u00e1ns e reclamaron o goberno do cosmos, adxudic\u00e1ndose o inframundo, o ceo e o mar, respectivamente; a terra s\u00f3lida, desde moito antes provincia de Xea, estaba dispo\u00f1ible para os tres ao mesmo tempo.\nHades tam\u00e9n era chamado \"Plouton\" (en grego antigo \u03a0\u03bb\u03bf\u03cd\u03c4\u03c9\u03bd, xenitivo \u03a0\u03bb\u03bf\u03cd\u03c4\u03c9\u03bd\u03bf\u03c2, \u2018o rico\u2019), nome que os romanos latinizaron como Plut\u00f3n. Os antigos romanos asociaron a Hades/Plut\u00f3n coas s\u00faas propias deidades ct\u00f3nicas, Dis Pater e Orco. O deus etrusco equivalente era Aita.\nO termo \u00abhades\u00bb na teolox\u00eda cristi\u00e1 (e no Novo Testamento Grego) \u00e9 paralelo ao hebreo \"sheol\" (\u05e9\u05d0\u05d5\u05dc, \u2018tumba\u2019 ou \u2018pozo de sucidade\u2019), e alude \u00e1 morada dos mortos. O concepto cristi\u00e1n de inferno par\u00e9cese m\u00e1is ao T\u00e1rtaro grego, unha parte profunda e sombr\u00eda do Hades usada como alxube de tormento e sufrimento.\nO reino de Hades.\nNos antigos mitos gregos, o reino de Hades \u00e9 a neboenta e sombr\u00eda morada dos mortos (tam\u00e9n chamada \u00c9rebo), \u00e1 que \u00edan todos os mortais. A filosof\u00eda grega posterior introduciu a idea de que os mortais eran xulgados tras a s\u00faa morte e recompens\u00e1banse ou maldic\u00edanse. Moi poucos mortais pod\u00edan abandonar este reino unha vez entraran: as excepci\u00f3ns, Heracles e Teseo, eran heroes. Incluso Odiseo na s\u00faa \"nekyia\" chama aos esp\u00edritos dos defuntos, en lugar de descender at\u00e9 eles.\nHab\u00eda varias secci\u00f3ns no Hades, inclu\u00edndo o Elisio, os Campos de Asf\u00f3delos e o T\u00e1rtaro. Os mit\u00f3grafos gregos non son totalmente consistentes sobre a xeograf\u00eda do m\u00e1is al\u00e1. Un mito completamente oposto sobre a outra vida concirne ao xard\u00edn das Hesp\u00e9rides, con frecuencia identificado coas Illas da Bendici\u00f3n, onde pod\u00edan morar os heroes bendicidos.\nNa mitolox\u00eda romana, a entrada ao Inframundo localizada no Averno, un cr\u00e1ter pr\u00f3ximo a Cumas, foi a ruta usada por Eneas para descender ao reino dos mortos. Por sin\u00e9cdoque, \u00abAverno\u00bb pode usarse como referencia a todo o inframundo. Os \"Inferi Dii\" eran os deuses romanos do inframundo.\nPara os helenos, os falecidos entraban ao inframundo cruzando o r\u00edo Aqueronte, porteados por Caronte, quen cobraba pola pasaxe un \u00f3bolo, pequena moeda que po\u00f1\u00edan na boca do defunto os seus piadosos familiares. Os pobres e os que non ti\u00f1an nin amigos nin familia reun\u00edanse durante cen anos na orela. Os gregos ofrec\u00edan libaci\u00f3ns propiciatorias para evitar que os defuntos volvesen ao mundo superior a \u00abperseguir\u00bb a quen non lles dera un funeral adecuado. O outro lado do r\u00edo era gardado polo C\u00e9rbero, o can de tres cabezas derrotado por Heracles (H\u00e9rcules para os romanos). M\u00e1is al\u00e1 de C\u00e9rbero, as sombras dos defuntos entraban na terra dos mortos para ser xulgadas.\nOs cinco r\u00edos do reino de Hades e o seu significado simb\u00f3lico eran o Aqueronte (o r\u00edo da pena ou a congoxa), o Cocito (lamentaci\u00f3ns), o Flexetonte (fogo), Lete (esquecemento) e Estixia (odio), o r\u00edo sobre o que incluso os deuses xuraban e no que somerxeron a Aquiles para facelo invencible. O Estixia formaba a fronteira entre os mundos superior e inferior.\nA primeira rexi\u00f3n do Hades comprend\u00eda os Campos de Asf\u00f3delos, descritos na \"Odisea\", onde as almas dos heroes vagaban abatidas entre esp\u00edritos menores, que barullaban como morcegos. S\u00f3 libaci\u00f3ns de sangue ofrecidas por eles no mundo dos vivos pod\u00edan devolvelos durante un tempo \u00e1s sensaci\u00f3ns de humanidade.\nM\u00e1is al\u00e1 quedaba o \u00c9rebo, que pod\u00eda tomarse como un eufemismo para o Hades, cun nome que era temido. Hab\u00eda nel dous lagos: o de Lete, a onde as almas com\u00fans acud\u00edan para borrar todos os seus recordos, e o de Mnem\u00f3sine (\u2018memoria\u2019), de onde os iniciados nos Misterios prefer\u00edan beber. No antepatio do palacio de Hades e Pers\u00e9fone sent\u00e1banse os tres xu\u00edces do Inframundo: Minos, Radamantis e \u00c9aco. Al\u00ed, no trivio consagrado a H\u00e9cate, onde os tres cami\u00f1os se encontraban, as almas eran xulgadas, volvendo aos Campos de Asf\u00f3delos se non eran virtuosas nin malvadas, enviadas ao cami\u00f1o do tenebroso T\u00e1rtaro se eran imp\u00edas ou malas, ou ao Elisio (Illas dos Benaventurados) se eran heroes \u00abintachables\u00bb.\nNos \"Or\u00e1culos sibilinos\", un curioso batiburrillo de elementos grecorromanos e xudeocristi\u00e1ns, volve a aparecer o Hades como morada dos mortos, e por etimolox\u00eda popular, incluso procede do nome de Ad\u00e1n (o primeiro home), afirm\u00e1ndose como motivo que foi o primeiro en entrar nel.\nDeus do inframundo.\nNa mitolox\u00eda grega, Hades (o \u2018invisible\u2019), o deus do inframundo, era un fillo dos Tit\u00e1ns Crono e Rea. Ti\u00f1a tres irm\u00e1ns, Dem\u00e9ter, Hestia e Hera, as\u00ed como dous irm\u00e1ns, Zeus (o menor de todos) e Poseid\u00f3n. Xuntos constitu\u00edan os seis deuses ol\u00edmpicos orixinais.\nTras facerse adulto, Zeus logrou obrigar ao seu pai a que regurxitase aos seus irm\u00e1ns. Tras ser liberados, os seis deuses mozos, xunto aos aliados que lograron reunir, desafiaron o poder dos deuses maiores na Titanomaquia, unha guerra divina. Zeus, Poseid\u00f3n e Hades recibiron armas dos tres Ciclopes como axuda para a guerra: Zeus os tronos, Poseid\u00f3n o tridente e Hades un casco de invisibilidade. A noite anterior \u00e1 primeira batalla, Hades puxo o seu casco e, sendo invisible, infiltrouse no campamento dos Tit\u00e1ns e destru\u00edu as s\u00faas armas. A guerra durou dez anos e acabou coa vitoria dos deuses novos. Tras esta vitoria, segundo a unha \u00fanica pasaxe famosa da \"Il\u00edada\", Hades e os seus dous irm\u00e1ns m\u00e1is novos, Poseid\u00f3n e Zeus, botaron a sortes os reinos a gobernar. Zeus quedou co ceo, Poseid\u00f3n cos mares e Hades recibiu o inframundo, o reino invisible ao que os mortos van tras deixar o mundo, as\u00ed como de todas as cousas baixo terra.\nHades obtivo a s\u00faa consorte definitiva e ra\u00ed\u00f1a, Pers\u00e9fone, mediante artima\u00f1as, nunha historia que conectaba os antigos misterios eleusinos co pante\u00f3n ol\u00edmpico nun mito fundacional do reino dos mortos. Helios d\u00edxolle \u00e1 chorosa Dem\u00e9ter sobre Hades \u00abque non \u00e9 un indigno xenro o soberano de tantos, que \u00e9 da t\u00faa mesma semente e sabes ben onde vive e que lote lle tocou cando se fixo a repartici\u00f3n entre os tres irm\u00e1ns...\u00bb\nA pesar das connotaci\u00f3ns modernas da morte como maldade, Hades ti\u00f1a en realidade un car\u00e1cter m\u00e1is altru\u00edsta na mitolox\u00eda. A mi\u00fado retr\u00e1tase m\u00e1is como pasivo que como malvado: o seu papel era normalmente de manter un relativo equilibrio.\nHades reinaba sobre os mortos, coa axuda doutros sobre os que ti\u00f1a completa autoridade. Prohibiu estritamente aos seus s\u00fabditos abandonar os seus dominios e enfurec\u00edase bastante cando algu\u00e9n o intentaba, ou se algu\u00e9n trataba de roubar almas do seu reino. Era igualmente terrible para quen intentaba enganar \u00e1 morte ou cruzala, como S\u00edsifo e Pir\u00edtoo descubriron para a s\u00faa desgraza.\n\u00c1 parte de Heracles, as \u00fanicas persoas vivas que se aventuraron no Inframundo foron todas heroes: Odiseo, Eneas (acompa\u00f1ado pola Sibila), Orfeo, Teseo e, nun romance posterior, Psique. Ning\u00fan deles estivo especialmente satisfeito co que presenciaron no reino dos mortos. En particular, o heroe grego Aquiles, a quen Odiseo conxurou cunha libaci\u00f3n de sangue, dixo: \u00abNon me fales con dozura da morte, glorioso Odiseo. Preferir\u00eda servir como mercenario a outro antes que ser o se\u00f1or dos mortos que pereceron.\u00bb\nCulto.\nHades, deus dos mortos, era un personaxe temible para aqueles que a\u00ednda viv\u00edan. Sen pr\u00e9sa por encontrarse con el, eran reticentes a prestar xuramentos no seu nome. Para moitos, simplemente dicir a palabra \u00abHades\u00bb xa lles daba medo, polo que se buscaron eufemismos. Dado que os minerais preciosos vi\u00f1an das profundidades da terra (\u00e9 dicir, do \u00abinframundo\u00bb gobernado por Hades), consider\u00e1base que este ti\u00f1a tam\u00e9n o control sobre eles, polo que refer\u00edanse a el como \u03a0\u03bb\u03bf\u03c5\u03c4\u03c9\u03bd \"Plouton\" (relacionado con \u2018riqueza\u2019), de onde procede o seu nome romano, Plut\u00f3n. S\u00f3focles explicaba o h\u00e1bito de referirse a Hades como \u2018o rico\u2019 con estas palabras: \u00abo sombr\u00edo Hades enriqu\u00e9cese cos nosos suspiros e l\u00e1grimas\u00bb. Ademais, cham\u00e1baselle Cl\u00edmeno (\u039a\u03bb\u03c5\u03bc\u03b5\u03bd\u03bf\u03c2, \u2018c\u00e9lebre\u2019), Polidegmon (\u03a1\u03bf\u03bb\u03c5\u03b4\u03b5\u03b3\u03bc\u03c9\u03bd, \u2018que recibe a moitos\u2019) e quizais Eubuleo (\u0395\u03c5\u03b2\u03bf\u03c5\u03bb\u03b5\u03bf\u03c2, \u2018bo conselleiro\u2019 ou \u2018benintencionado\u2019), todos eles eufemismos que evolucionaron a ep\u00edtetos.\nA\u00ednda ser ol\u00edmpico, pasaba a maior parte do seu tempo no seu escuro reino. Formidable na batalla, demostrou a s\u00faa ferocidade na famosa Titanomaquia, a batalla dos ol\u00edmpicos contra os tit\u00e1ns, que entronizou a Zeus. Temido e odiado, Hades personificaba a inexorable finalidade da morte: \u00abPor que odiamos a Hades m\u00e1is que a calquera deus, se non \u00e9 por ser tan adamantino e inflexible?\u00bb, pregunt\u00e1base retoricamente Agamen\u00f3n. Mais non era un deus malvado, pois a\u00ednda que si severo, cruel e desapiadado, era, non obstante, xusto. Hades gobernaba o Inframundo e por iso era con moita frecuencia asociado coa morte e temido polos homes, a\u00ednda que a personificaci\u00f3n real desta era T\u00e1natos.\nCando os gregos pacificaban a Hades, golpeaban as s\u00faas mans contra o chan para asegurarse de que puidera o\u00edlos. Animais negros, como ovellas, eran sacrificados por el. O sangue de todos os sacrificios ct\u00f3nicos, inclu\u00edndo os dedicados a Hades, goteaba a un pozo ou f\u00edsgoa no chan.\nAs s\u00faas pertenzas identificativas inclu\u00edan un famoso casco, que lle deron os Ciclopes e que fac\u00eda invisible a calquera que o levase. Sab\u00edase que \u00e1s veces Hades lle prestaba o seu casco da invisibilidade tanto a deuses como a homes (como a Perseo). O seu carro escuro, tirado por catro cabalos negros como o carb\u00f3n, sempre resultaba impresionante e pavoroso. Os seus outros atributos ordinarios eran o narciso e o cipr\u00e9s, a Chave do Hades e C\u00e9rbero, o can de m\u00faltiples cabezas. Sentaba nun trono de \u00e9bano.\nO fil\u00f3sofo Her\u00e1clito, unificando opostos, declarou que Hades e Dioniso, a mesma esencia da vida indestrutible (\"zo\u00eb\"), eran o mesmo deus. Entre outras evidencias, Ker\u00e9nyi sinala que a aflixida deusa Dem\u00e9ter rexeitaba beber vi\u00f1o, que \u00e9 o don de Dioniso, tras o rapto de Pers\u00e9fone, debido a esta asociaci\u00f3n, e suxire que Hades pode de feito ter sido un \u00abpseud\u00f3nimo\u00bb para o Dioniso do inframundo. Incluso suxire que esta identidade dual poida ter sido familiar a quen entraban en contacto cos Misterios. Un dos ep\u00edtetos de Dioniso era Ctonio, \u2018subterr\u00e1neo\u2019.\nRepresentaci\u00f3ns art\u00edsticas.\nHades \u00e9 rara vez representado na arte cl\u00e1sica, ag\u00e1s nas representaci\u00f3ns do rapto de Pers\u00e9fone.\nMitos.\nPers\u00e9fone.\nA consorte de Hades era Pers\u00e9fone, representada polos gregos como a fermosa filla de Dem\u00e9ter.\nPers\u00e9fone non se someteu a Hades voluntariamente, sen\u00f3n que foi raptada por este mentres recoll\u00eda flores nos campos de Nisa. En protesta por este acto, Dem\u00e9ter lanzou unha maldici\u00f3n sobre a terra que produciu unha gran fame negra, e a\u00ednda que un por un os deuses foron pedirlle que a levantase para que a humanidade deixase de sufrir, ela aseguraba que a terra permanecer\u00eda est\u00e9ril at\u00e9 que volvese ver a s\u00faa filla. Por fin interveu Zeus, quen a trav\u00e9s de Hermes pediulle a Hades que devolvese a Pers\u00e9fone. Este accedeu, \u00abpero antes de partir tomou un gran de granada, que \u00e9 doce como o mel e que Hades lle ofreceu porque sab\u00eda que as\u00ed ter\u00eda que regresar.\u00bb\nDem\u00e9ter preguntoulle a Pers\u00e9fone \u00e1 s\u00faa volta \u00e1 luz e ao aire: \u00abNon probar\u00edas bocado mentres estabas abaixo? Porque se a\u00ednda non o fixeches poder\u00e1s vivir con n\u00f3s, pero se comiches algo, ter\u00e1s que volver al\u00ed, pasar\u00e1s os invernos na terra profunda e cando chegue a calor e a terra estea verde poder\u00e1s reunirte connosco de novo.\u00bb\nIsto atouna a Hades e ao Inframundo, para gran consternaci\u00f3n de Dem\u00e9ter. Non est\u00e1 claro se Pers\u00e9fone foi c\u00f3mplice do asunto. Zeus propuxo un compromiso, ao que accederon todas as partes: do ano, Pers\u00e9fone pasar\u00eda un terzo co seu marido. \u00c9 durante esta \u00e9poca cando o inverno cae sobre a terra, \u00abunha expresi\u00f3n de tristeza e loito\u00bb.\nTeseo e Pir\u00edtoo.\nHades encarcerou a Teseo e Pir\u00edtoo, quen prometeran secuestrar e desposar a fillas de Zeus. Teseo elixiu a Helena, secuestrouna e decidiu retela at\u00e9 que tivese idade de casar. Pir\u00edtoo elixiu a Pers\u00e9fone. Deixaron a Helena coa nai de Teseo, Etra, e viaxaron ao Inframundo. Hades co\u00f1ec\u00eda o seu plan de raptar \u00e1 s\u00faa muller, as\u00ed que finxiu ofrecerlles hospitalidade e preparou un banquete. Tan pronto como a parella sentou, enrosc\u00e1ronse serpentes arredor dos seus p\u00e9s, atrap\u00e1ndoos. Teseo foi finalmente rescatado por Heracles, pero Pir\u00edtoo quedou preso como castigo por ousar pretender a esposa dun deus.\nHeracles.\nO \u00faltimo traballo de Heracles foi capturar a C\u00e9rbero. Primeiro viaxou a Eleusis para ser iniciado nos misterios eleusinos. Fixo isto para absolverse a si mesmo da culpa por ter matado aos centauros e para aprender como entrar e sa\u00edr vivo do Inframundo. Atopou a entrada do inframundo en T\u00e9naro. Atenea e Hermes axud\u00e1ronlle na s\u00faa ida e volta do Hades. Heracles pediulle permiso a Hades para levar a C\u00e9rbero. Hades accedeu, mais coa condici\u00f3n de que non lle fixese dano. Cando Heracles sacou o can f\u00f3ra do Hades, pasou pola cova Aquerusia.\nOrfeo e Eur\u00eddice.\nHades s\u00f3 mostrou clemencia unha vez: cando Orfeo, un gran int\u00e9rprete musical, viaxou ao Inframundo para recuperar \u00e1 s\u00faa esposa, Eur\u00eddice, que fora mordida por unha serpente, morrendo no acto. Incapaz de aceptar a s\u00faa morte, Orfeo foille pedir a Hades unha segunda oportunidade. Emocionado pola habilidade musical de Orfeo, Hades permitiulle a este levar a s\u00faa esposa de volta ao mundo dos vivos coa condici\u00f3n de que nunca intentase mirar atr\u00e1s para comprobar se ela o segu\u00eda at\u00e9 chegar \u00e1 superficie. Orfeo accedeu e partiu con Eur\u00eddice de volta ao mundo dos vivos, pero pronto lle asaltaron as d\u00fabidas, temendo que Hades o enganara d\u00e1ndolle a alma equivocada, ou que a s\u00faa esposa no puidera seguilo ou o abandonara, as\u00ed que acabou mirando para atr\u00e1s, rompendo a s\u00faa promesa. Desta forma, Eur\u00eddice volveu de novo ao Hades, perdida para sempre por Orfeo.\nMente e Leuce.\nSegundo Ovidio, Hades perseguiu e ga\u00f1ar\u00eda \u00e1 ninfa Mente, asociada co r\u00edo Cocito, de non ser porque Pers\u00e9fone a transformou nunha planta chamada menta. De forma similar, a ninfa Leuce, a quen tam\u00e9n violara, foi metamorfoseada por Hades nun \u00e1lamo branco tras a s\u00faa morte. Outra versi\u00f3n conta que foi transformada por Pers\u00e9fone nesta \u00e1rbore mentres estaba xunto \u00e1 lagoa da Memoria.\nCaronte.\nNa antiga Grecia e na antiga Roma era costume po\u00f1er unha moeda (comunmente un \u00f3bolo) dentro ou sobre a boca dos defuntos, xa que estes ti\u00f1an que pagarlle a Caronte, o barqueiro do Hades."}
{"id": "207837", "revid": "89787", "url": "https://gl.wikipedia.org/wiki?curid=207837", "title": "Bandeira de Hait\u00ed", "text": "A bandeira de Hait\u00ed foi adoptada oficialmente o 25 de febreiro de 1986, pero o seu dese\u00f1o rem\u00f3ntase a comezos do s\u00e9culo XIX, cando foi usada pola Rep\u00fablica de Hait\u00ed baixo o presidente Alexandre P\u00e9tion en 1806.. \u00c9 unha bandeira composta por d\u00faas franxas horizontais, do mesmo tama\u00f1o, de cor azul (a superior) e vermella (a inferior). No centro da mesma figura, dentro dun rect\u00e1ngulo de cor branco, o escudo nacional. A bandeira de uso civil carece de escudo.\nHistoria.\nDise que a bandeira foi creada durante a rebeli\u00f3n contra os franceses. Os rebeldes tomaron a bandeira de Francia e quit\u00e1ronlle a franxa branca do centro, en sinal de que expulsaran \u00f3s brancos, aparecendo as\u00ed a bandeira haitiana.\nDurante os Xogos Ol\u00edmpicos de 1936 observouse que a bandeira de Hait\u00ed era igual \u00e1 bandeira de Liechtenstein, raz\u00f3n pola cal esta \u00faltima agregou a imaxe dunha coroa na parte superior esquerda.\nEntre 1964 e 1986, per\u00edodo de ditadura da familia Duvalier, a bandeira foi modificada por un dese\u00f1o de cores verticais negro e vermello, conservando o escudo nacional no centro.\nFoi readoptada de novo polo artigo 3 da Constituci\u00f3n actual de Hait\u00ed o 25 de febreiro de 2012."}
{"id": "207839", "revid": "23204", "url": "https://gl.wikipedia.org/wiki?curid=207839", "title": "Bandeira de Honduras", "text": "A bandeira de Honduras foi creada o 16 de febreiro de 1866, sendo Presidente da Rep\u00fablica Jos\u00e9 Mar\u00eda Medina. Est\u00e1 baseada na que pertenceu \u00e1s Provincias Unidas do Centro de Am\u00e9rica. Consta de tres franxas horizontais do mesmo tama\u00f1o, de cor azul as exteriores e branca a central. No centro, dentro da franxa branca, figuran cinco estrelas azuis que simbolizan os cinco pa\u00edses que formaron a antiga federaci\u00f3n centroamericana e o ideal da uni\u00f3n de Centroam\u00e9rica.\nHistoria.\nEn 1823, Honduras uniuse \u00e1s Provincias Unidas de Centroam\u00e9rica e adoptou a s\u00faa bandeira. Continuou usando unha tribanda lisa azul e branca despois da disoluci\u00f3n da uni\u00f3n en 1838. O 7 de marzo de 1866 coloc\u00e1ronse cinco estrelas azuis na bandeira para representar as cinco provincias orixinais de Centroam\u00e9rica: O Salvador, Costa Rica, Nicaragua, Honduras e Guatemala. O tama\u00f1o e a posici\u00f3n das estrelas fix\u00e1ronse oficialmente cando o dese\u00f1o foi estandarizado o 18 de xaneiro de 1949.\nO decreto de 1949 especificaba que as raias deb\u00edan ser turquesas, mais na pr\u00e1ctica a bandeira permaneceu azul cer\u00faleo durante as seguintes sete d\u00e9cadas. O goberno hondure\u00f1o s\u00f3 comezou a ondear bandeiras turquesas despois da toma de posesi\u00f3n da presidenta Xiomara Castro o 27 de xaneiro de 2022."}
{"id": "207841", "revid": "89787", "url": "https://gl.wikipedia.org/wiki?curid=207841", "title": "Bandeira de Guatemala", "text": "A bandeira de Guatemala foi creada polo Decreto executivo do 17 de agosto de 1871, sendo Presidente da Rep\u00fablica o xeneral Miguel Garc\u00eda Granados."}
{"id": "207843", "revid": "98629", "url": "https://gl.wikipedia.org/wiki?curid=207843", "title": "O Lodeiro, Baroncelle, Abad\u00edn", "text": "O Lodeiro \u00e9 un lugar da parroquia de Baroncelle, no concello lugu\u00e9s de Abad\u00edn, na comarca da Terra Ch\u00e1."}
{"id": "207844", "revid": "98629", "url": "https://gl.wikipedia.org/wiki?curid=207844", "title": "Pi\u00f1eiro, Baroncelle, Abad\u00edn", "text": "Pi\u00f1eiro \u00e9 un lugar da parroquia de Baroncelle, no concello lugu\u00e9s de Abad\u00edn, na comarca da Terra Ch\u00e1."}
{"id": "207845", "revid": "98629", "url": "https://gl.wikipedia.org/wiki?curid=207845", "title": "Porto do R\u00edo, Baroncelle, Abad\u00edn", "text": "Porto do R\u00edo \u00e9 un lugar da parroquia de Baroncelle, no concello lugu\u00e9s de Abad\u00edn, na comarca da Terra Ch\u00e1."}
{"id": "207846", "revid": "98629", "url": "https://gl.wikipedia.org/wiki?curid=207846", "title": "R\u00edos, Baroncelle, Abad\u00edn", "text": "R\u00edos \u00e9 un lugar da parroquia de Baroncelle, no concello lugu\u00e9s de Abad\u00edn, na comarca da Terra Ch\u00e1."}
{"id": "207847", "revid": "98629", "url": "https://gl.wikipedia.org/wiki?curid=207847", "title": "Seminaus, Baroncelle, Abad\u00edn", "text": "Seminaus \u00e9 un lugar da parroquia de Baroncelle, no concello lugu\u00e9s de Abad\u00edn, na comarca da Terra Ch\u00e1."}
{"id": "207848", "revid": "98629", "url": "https://gl.wikipedia.org/wiki?curid=207848", "title": "A Uceira Grande, Baroncelle, Abad\u00edn", "text": "A Uceira Grande \u00e9 un lugar da parroquia de Baroncelle, no concello lugu\u00e9s de Abad\u00edn, na comarca da Terra Ch\u00e1. Ti\u00f1a 26 habitantes en 2015 (14 homes e 12 mulleres) segundo datos do IGE. Iso sup\u00f3n un aumento da poboaci\u00f3n respecto a 2010 cando ti\u00f1a 23 habitantes (12 home e 11 mulleres)."}
{"id": "207849", "revid": "98629", "url": "https://gl.wikipedia.org/wiki?curid=207849", "title": "A Uceira Pequena, Baroncelle, Abad\u00edn", "text": "A Uceira Pequena \u00e9 un lugar da parroquia de Baroncelle, no concello lugu\u00e9s de Abad\u00edn, na comarca da Terra Ch\u00e1."}
{"id": "207850", "revid": "98629", "url": "https://gl.wikipedia.org/wiki?curid=207850", "title": "Vacaferreira, Baroncelle, Abad\u00edn", "text": "Vacaferreira \u00e9 un lugar da parroquia de Baroncelle, no concello lugu\u00e9s de Abad\u00edn, na comarca da Terra Ch\u00e1. Ti\u00f1a 9 habitantes en 2015 (4 homes e 5 mulleres) segundo datos do IGE. Iso sup\u00f3n unha diminuci\u00f3n da poboaci\u00f3n respecto a 2010 cando ti\u00f1a 11 habitantes (4 homes e 7 mulleres)."}
{"id": "207851", "revid": "98629", "url": "https://gl.wikipedia.org/wiki?curid=207851", "title": "O Valado, Baroncelle, Abad\u00edn", "text": "O Valado \u00e9 un lugar da parroquia de Baroncelle, no concello lugu\u00e9s de Abad\u00edn, na comarca da Terra Ch\u00e1. Ti\u00f1a 3 habitantes en 2015 (2 homes e 1 muller) segundo datos do IGE, os mesmos habitantes que en 2010 (2 homes e 1 muller)."}
{"id": "207852", "revid": "98629", "url": "https://gl.wikipedia.org/wiki?curid=207852", "title": "Vilat\u00e1n, Baroncelle, Abad\u00edn", "text": "Vilat\u00e1n \u00e9 un lugar da parroquia de Baroncelle, no concello lugu\u00e9s de Abad\u00edn, na comarca da Terra Ch\u00e1. Ti\u00f1a 11 habitantes en 2015 (7 homes e 4 mulleres) segundo datos do IGE. Iso sup\u00f3n unha diminuci\u00f3n da poboaci\u00f3n respecto a 2010 cando ti\u00f1a 12 habitantes (7 homes e 5 mulleres)."}
{"id": "207853", "revid": "56817", "url": "https://gl.wikipedia.org/wiki?curid=207853", "title": "Vilat\u00e1n", "text": "O top\u00f3nimo Vilat\u00e1n pode referirse a varios lugares de Galicia:"}
{"id": "207854", "revid": "98629", "url": "https://gl.wikipedia.org/wiki?curid=207854", "title": "City of Ember", "text": "City of Ember \u00e9 un filme estadounidense dirixido por Gil Kenan que se estreou no 2008.\nSinopse.\nNunha cidade sombr\u00eda e soterrada, a \u00fanica luz existente prov\u00e9n da iluminaci\u00f3n das r\u00faas. Cando a enerx\u00eda comeza a escasear, dous rapaces, que buscan unha soluci\u00f3n para evitar o desastre, descobren antigos misterios."}
{"id": "207860", "revid": "98629", "url": "https://gl.wikipedia.org/wiki?curid=207860", "title": "Problem Child", "text": "Problem Child \u00e9 un filme estadounidense dirixido por Dennis Dugan que se estreou en 1990.\nSinopse.\nBen Healy \u00e9 un home apoucado que traballa para o seu pai Big Ben, un gran distribuidor de material deportivo. A Ben encantar\u00edalle ter un fillo, pero a s\u00faa muller Flo \u00e9 incapaz de concibilos. Ben utilizar\u00e1 \u00f3 pouco escrupuloso axente Igor Peabody, o cal lles presentar\u00e1 a un curioso e fervellasverzas neno de sete anos, que foi devolto trinta veces \u00f3 orfanato a causa do seu car\u00e1cter incorrixible, e que nin sequera as monxas aturan."}
{"id": "207861", "revid": "23562", "url": "https://gl.wikipedia.org/wiki?curid=207861", "title": "Batalla de Doni\u00f1os", "text": ""}
{"id": "207862", "revid": "98629", "url": "https://gl.wikipedia.org/wiki?curid=207862", "title": "Problem Child 2", "text": "Problem Child 2 \u00e9 un filme estadounidense dirixido por Brian Levant que se estreou en 1991.\nSinopse.\nBen e o seu fillo adoptivo, Junior, traslad\u00e1ronse a unha nova cidade. O lugar ten unha moi especial caracter\u00edstica: ten cincuenta mulleres por cada habitante masculino."}
{"id": "207863", "revid": "45576", "url": "https://gl.wikipedia.org/wiki?curid=207863", "title": "Benetton Formula", "text": "Benetton Formula Ltd., co\u00f1ecido simplemente como Benetton, foi un construtor de F\u00f3rmula Un que participou desde ata . O equipo era propiedade da familia Benetton que dirixe unha cadea mundial de tendas de roupa do mesmo nome. No ano , Renault comprou o equipo, pero competiu como Benetton nas tempadas 2000 e . En , o equipo converteuse en Renault. O equipo de Benetton Formula estivo presidido por Alessandro Benetton entre 1988 e 1998. \nOrixes.\nO Grupo Benetton entrou na F\u00f3rmula 1 como empresa patrocinadora do equipo Tyrrell en , despois patrocinou a Alfa Romeo en e e, finalmente a Toleman en 1985. Toleman tivo dificultades en 1985, perdeuse as tres primeiras carreiras da tempada e viuse obrigado a participar cun \u00fanico coche nas seguintes seis carreiras, como resultado dunha disputa cos provedores de pneum\u00e1ticos. Teo Fabi conseguiu unha pole position para Toleman no Gran Premio de Alema\u00f1a, con todo o equipo non anotou puntos durante a tempada, a escasa fiabilidade provocou que os coches Toleman viran a bandeira a cadros s\u00f3 d\u00faas veces dun total de 20 entradas.\nHistoria.\nO Grupo Benetton entrou na F\u00f3rmula Un como unha empresa patrocinadora de Tyrrell en , Alfa Romeo en e e, finalmente, Toleman en . Benetton Formula Ltd. formouse a finais de 1985, cando \u00e1 familia Benetton adquir\u00edu o equipo Toleman. O equipo comezou con motores BMW e logo cambiaron a Ford, Renault e finalmente a Playlife.\nFlavio Briatore dirix\u00edu o equipo desde ata . Rocco Benetton, o fillo menor de Luciano Benetton uniuse ao equipo como Xefe Executivo en e despediu a Briatore. Substitu\u00eduno o xefe de Prodrive David Richards, que s\u00f3 durou un ano, cando el tam\u00e9n resultou despedido, debido a un desacordo coa familia Benetton sobre a estratexia de futuro. Tras a sa\u00edda de Richards, Rocco Benetton dirixiu o equipo durante tres anos ata a s\u00faa venda a Renault.\nO equipo Benetton \u00e9 co\u00f1ecido polos \u00e9xitos con Michael Schumacher, que obtivo 19 das 27 vitorias do equipo e dous campionatos de pilotos. Logo de cambiar aos motores de Renault, tam\u00e9n ga\u00f1ou o campionato de construtores en con Schumacher e Johnny Herbert. Logo de 1995, Schumacher trasladouse a Ferrari xunto con Ross Brawn, Rory Byrne e outras 11 figuras clave das s\u00faas d\u00faas tempadas como ga\u00f1ador do campionato con Benetton.\nO 16 de marzo de 2000, o equipo vendeuse a Renault por 120 mill\u00f3ns de d\u00f3lares estadounidenses. Como parte da s\u00faa reestruturaci\u00f3n, Renault nomeou a Flavio Briatore xefe de equipo. O equipo a\u00ednda utilizaba os motores Playlife (a\u00ednda que descendentes dos motores Renault), que usaran durante os \u00faltimos dous anos. Os pilotos eran Giancarlo Fisichella e Alexander Wurz. O equipo anotou 20 puntos, as\u00ed como 3 podios en en Brasil, M\u00f3naco e Canad\u00e1.\nDurante a s\u00faa \u00faltima tempada no ano os pilotos, Jenson Button e Giancarlo Fisichella, atop\u00e1banse a mi\u00fado nas d\u00faas filas traseiras da grella. Isto atrib\u00faese en parte ao novo motor de 111-graos de \u00e1ngulo amplo. Pero o desenvolvemento continuo deu a Benetton a posibilidade de deixar a F\u00f3rmula 1 puntuando, e aumentando o rendemento dos coches. Button e Fisichella, anotaron 10 puntos para o equipo, inclu\u00edndo un podio de Fisichella en B\u00e9lxica.\nControversia.\nDurante a tempada , alg\u00fans equipos rivais afirmaron que Benetton atopara o xeito de violar a prohibici\u00f3n de axudas electr\u00f3nicas imposta pola FIA, inclu\u00edndo o control de tracci\u00f3n e o control de arranque. Na investigaci\u00f3n, a FIA descubriu software na \"secuencia de arranque\" (control de arranque) nos coches Benetton B194, e tam\u00e9n unha variedade de software ilegal nos coches dos equipos rivais. A FIA non ti\u00f1a probas da utilizaci\u00f3n do software, as\u00ed que os equipos recibiron pouco ou ning\u00fan castigo. Non atopouse ning\u00fan software de control de tracci\u00f3n nos coches Benetton.\nNacionalidade.\nBenetton tivo licenza como equipo brit\u00e1nico de a e licenza italiana de a . A familia Benetton fixo este cambio de nacionalidade a fin de ter un equipo de F1 do seu propio pa\u00eds. O equipo tivo base no Reino Unido todo o tempo.\nPilotos.\nOs pilotos de Benetton foron: \nResultados completos na F\u00f3rmula Un.\n() (resultados en letra grosa indican pole position; resultados en \"cursiva\" indicanvolta r\u00e1pida) "}
{"id": "207865", "revid": "31271", "url": "https://gl.wikipedia.org/wiki?curid=207865", "title": "Tsarina", "text": ""}
{"id": "207866", "revid": "23204", "url": "https://gl.wikipedia.org/wiki?curid=207866", "title": "A Acea, Meire, Allariz", "text": "A Acea \u00e9 un lugar da parroquia de Meire, no concello ourens\u00e1n de Allariz, na comarca de Allariz - Maceda. Segundo o IGE, en 2022 ti\u00f1a 35 habitantes (14 homes e 21 mulleres).\nToponimia.\nA orixe do top\u00f3nimo \"Acea\" \u00e9 o \u00e1rabe \"as-saniya\", que \u00e9 un mu\u00ed\u00f1o de auga destinado a moer fari\u00f1a."}
{"id": "207867", "revid": "23204", "url": "https://gl.wikipedia.org/wiki?curid=207867", "title": "O Rial, Meire, Allariz", "text": "O Rial \u00e9 un lugar da parroquia de Meire, no concello ourens\u00e1n de Allariz, na comarca de Allariz - Maceda. Segundo o IGE, en 2022 ti\u00f1a 47 habitantes (26 homes e 21 mulleres)."}
{"id": "207868", "revid": "23204", "url": "https://gl.wikipedia.org/wiki?curid=207868", "title": "Requeixo de Valverde, Requeixo de Valverde, Allariz", "text": "Requeixo de Valverde \u00e9 un lugar da parroquia de Requeixo de Valverde, no concello ourens\u00e1n de Allariz, na comarca de Allariz - Maceda. Segundo o IGE, en 2010 ti\u00f1a 22 habitantes (13 homes e 9 mulleres)."}
{"id": "207869", "revid": "23204", "url": "https://gl.wikipedia.org/wiki?curid=207869", "title": "Valverde, Requeixo de Valverde, Allariz", "text": "Valverde \u00e9 un lugar da parroquia de Requeixo de Valverde, no concello ourens\u00e1n de Allariz, na comarca de Allariz - Maceda. Segundo o IGE, en 2010 ti\u00f1a 91 habitantes (70 homes e 21 mulleres)."}
{"id": "207870", "revid": "98629", "url": "https://gl.wikipedia.org/wiki?curid=207870", "title": "Cunca do Polo Norte (Marte)", "text": "A Cunca do Polo Norte, ou a Cunca Boreal, \u00e9 unha gran cunca ou planicie de baixa altitude que est\u00e1 situada no hemisferio norte marciano, e que cobre case o 40% do planeta. Chryse Planitia, o lugar de aterraxe da Viking 1, ser\u00eda unha ba\u00eda que se abre cara est\u00e1 cunca.\nUnha das posibles explicaci\u00f3ns da baixa altitude, do relevo case plano desta cunca, e da falta de cr\u00e1teres \u00e9 que esta cunca tivo a s\u00faa orixe a trav\u00e9s dun grande impacto dun meteorito. D\u00faas hip\u00f3teses \"compiten\" por dar unha posible resposta \u00e1 orixe por colisi\u00f3n desta cunca: a primeira ser\u00eda o resultado dun impacto a baixa velocidade (6 \u2013 10\u00a0km/s), cun \u00e1ngulo oblicuo e un di\u00e1metro duns 1.600 - 2.700\u00a0km; a segunda hip\u00f3tese extra\u00edda dos datos topogr\u00e1ficos proporcionados pola Mars Global Surveyor e que coincide cos modelos que suxiren a formaci\u00f3n dun cr\u00e1ter cunhas dimensi\u00f3ns de 10.600\u00a0km por 8.500\u00a0km, o impacto estar\u00eda centrado nas coordenadas 67\u00b0 N 208\u00b0 E, parte do cr\u00e1ter ser\u00eda recuberto polas erupci\u00f3ns que crearon a rexi\u00f3n do Tharsis. Existen tam\u00e9n evidencias dun segundo posible cr\u00e1ter/impacto. Est\u00e1 \u00faltima hip\u00f3tese, far\u00eda desta cunca e por moito, o cr\u00e1ter de impacto m\u00e1is grande do Sistema Solar, aproximadamente con catro veces m\u00e1is di\u00e1metro c\u00e1 Cunca Aitken (na L\u00faa) ou que Hellas Planitia no hemisferio sur de Marte."}
{"id": "207871", "revid": "89787", "url": "https://gl.wikipedia.org/wiki?curid=207871", "title": "A Cabeceira, Corvite, Abad\u00edn", "text": "A Cabeceira \u00e9 un lugar da parroquia de Corvite, no concello lugu\u00e9s de Abad\u00edn, na comarca da Terra Ch\u00e1. Ti\u00f1a 16 habitantes en 2015 (6 homes e 10 mulleres) segundo datos do IGE. Iso sup\u00f3n unha diminuci\u00f3n da poboaci\u00f3n respecto a 2011 cando ti\u00f1a 19 habitantes (7 homes e 12 mulleres)."}
{"id": "207872", "revid": "89787", "url": "https://gl.wikipedia.org/wiki?curid=207872", "title": "Os Carracedos, Corvite, Abad\u00edn", "text": "Os Carracedos \u00e9 un lugar da parroquia de Corvite, no concello lugu\u00e9s de Abad\u00edn, na comarca da Terra Ch\u00e1. Ti\u00f1a 13 habitantes en 2015 (8 homes e 5 mulleres) segundo datos do IGE. Iso sup\u00f3n un aumento da poboaci\u00f3n respecto a 2011 cando ti\u00f1a 12 habitantes (7 homes e 5 mulleres)."}
{"id": "207873", "revid": "89787", "url": "https://gl.wikipedia.org/wiki?curid=207873", "title": "Cas\u00e1s, Corvite, Abad\u00edn", "text": "Cas\u00e1s \u00e9 un lugar da parroquia de Corvite, no concello lugu\u00e9s de Abad\u00edn, na comarca da Terra Ch\u00e1. Ti\u00f1a 13 habitantes en 2015 (6 homes e 7 mulleres) segundo datos do IGE, os mesmos habitantes que en 2011."}
{"id": "207874", "revid": "85894", "url": "https://gl.wikipedia.org/wiki?curid=207874", "title": "John Ritter", "text": "Jonathan Southworth \"John\" Ritter, nado o 17 de setembro de 1948 en Burbank (California) e finado o 11 de setembro de 2003 na mesma cidade, foi un actor, c\u00f3mico e actor de dobraxe estadounidense."}
{"id": "207875", "revid": "56817", "url": "https://gl.wikipedia.org/wiki?curid=207875", "title": "Michael Oliver", "text": "Michael Oliver, nado nos \u00c1nxeles (California) o 10 de outubro de 1981, \u00e9 un actor estadounidense. Co\u00f1ecido por interpretar a Junior nos filmes c\u00f3micos \"Problem Child\" e \"Problem Child 2\"."}
{"id": "207878", "revid": "56817", "url": "https://gl.wikipedia.org/wiki?curid=207878", "title": "Elemento PYLIS", "text": "En biolox\u00eda o elemento PYLIS ou secuencia PYLIS (do ingl\u00e9s \"pyrrolysine insertion sequence\", secuencia de inserci\u00f3n da pirrolisina) \u00e9 unha estrutura talo-bucle que aparece nalgunhas secuencias de ARNm dunhas poucas especies de procariotas (arqueas metan\u00f3xenas da familia das \"Methanosarcinaceae\"). Est\u00e1 ausente en eucariotas. Nas arqueas a secuencia PYLIS est\u00e1 situada inmediatamente despois do cod\u00f3n UAG en direcci\u00f3n ao extremo 3' do ARNm.\nProp\u00faxose que este motivo estrutural causaba que o cod\u00f3n de terminaci\u00f3n UAG (\"\u00e1mbar\"), que serve normalmente para finalizar a s\u00edntese de prote\u00ednas, codificase para o amino\u00e1cido especial pirrolisina, que se incorporar\u00eda \u00e1 secuencia de amino\u00e1cidos dalg\u00fans encimas que interve\u00f1en no metabolismo do metano (monometilaminas metiltransferases) . De todos modos, parece que o esencial para este cambio de funci\u00f3n do cod\u00f3n UAG \u00e9 que a bacteria te\u00f1a os xenes PylT e PylS que codifican un ARNt especial e unha aminoacil ARNt sintetase especial, de modo que este elemento non funcionar\u00eda exactamente igual ca o elemento parecido SECIS para a selenociste\u00edna.\nA secuencia PYLIS ten 86 nucle\u00f3tidos e, a\u00ednda que cont\u00e9n estruturas talo-bucle, son un pouco m\u00e1is complicadas ca o que se esperaba inicialmente, xa que consta de catro talos separados por tres bucles internos e acaba nun gran bucle no extremo. Este motivo est\u00e1 conservado na secuencia e o pregamento dos ARNm das mononometilamina metiltransferases das \"Methanosarcinaceae\"."}
{"id": "207879", "revid": "22795", "url": "https://gl.wikipedia.org/wiki?curid=207879", "title": "Malcontents", "text": ""}
{"id": "207880", "revid": "865", "url": "https://gl.wikipedia.org/wiki?curid=207880", "title": "A Fire Inside", "text": ""}
{"id": "207882", "revid": "1410", "url": "https://gl.wikipedia.org/wiki?curid=207882", "title": "Bandeira de Nicaragua", "text": "A bandeira de Nicaragua foi adoptada o 5 de setembro de 1908 e na s\u00faa forma actual, foi establecida o 27 de agosto de 1971. A s\u00faa composici\u00f3n \u00e9 de tres franxas horizontais do mesmo tama\u00f1o, de ton azul as exteriores, e de cor branco a central, en cuxo centro, figura o Escudo Nacional."}
{"id": "207883", "revid": "27155", "url": "https://gl.wikipedia.org/wiki?curid=207883", "title": "PYLIS", "text": ""}
{"id": "207884", "revid": "27155", "url": "https://gl.wikipedia.org/wiki?curid=207884", "title": "Secuencia PYLIS", "text": ""}
{"id": "207887", "revid": "89787", "url": "https://gl.wikipedia.org/wiki?curid=207887", "title": "Chouselas, Corvite, Abad\u00edn", "text": "Chouselas \u00e9 un lugar da parroquia de Corvite, no concello lugu\u00e9s de Abad\u00edn, na comarca da Terra Ch\u00e1. Ti\u00f1a un habitante en 2015 (un home) segundo datos do IGE, os mesmos habitantes que en 2011 (un home)."}
{"id": "207888", "revid": "85894", "url": "https://gl.wikipedia.org/wiki?curid=207888", "title": "Ciz\u00e1n, Corvite, Abad\u00edn", "text": "Ciz\u00e1n \u00e9 un lugar da parroquia de Corvite, no concello lugu\u00e9s de Abad\u00edn, na comarca da Terra Ch\u00e1."}
{"id": "207889", "revid": "1131", "url": "https://gl.wikipedia.org/wiki?curid=207889", "title": "Descrici\u00f3n do Reino de Galicia", "text": "Descrici\u00f3n do Reino de Galicia \u00e9 unha obra en lingua castel\u00e1 de Bartolom\u00e9 Sagrario de Molina redactada en 1549 e publicada en Mondo\u00f1edo en 1550 co t\u00edtulo orixinal de Descripcion del Reyno de Galizia y de las cosas notables del. Tr\u00e1tase dunha descrici\u00f3n do Reino de Galiza redactada polo devandito \"licenciado Molina\", un dos primeiros licenciados en dereito pola Universidade de Santiago de Compostela e malague\u00f1o de orixe. A obra foi traducida ao galego e publicada en 2003 por Editorial Toxosoutos.\nTem\u00e1tica.\nTr\u00e1tase dunha descrici\u00f3n exhaustiva do reino, redactada en castel\u00e1n, onde se fala dos corpos de santos ou reliquias, r\u00edos, poboaci\u00f3ns, portos e monumentos que atesoura o reino. Tam\u00e9n fala das orixes e feitos de armas m\u00e1is destacados das li\u00f1axes galegas imperantes na \u00e9poca.\n\u00c9 considerado o primeiro libro galego moderno, tanto pola s\u00faa tem\u00e1tica, unha reivindicaci\u00f3n de Galicia levantada nun momento de auxe da galegofobia; como por ser iniciativa dun editor non relixioso, Agust\u00edn de Paz, nun tempo en que s\u00f3 a igrexa promov\u00eda libros.\nEstrutura e estilo.\nEst\u00e1 estruturada en cinco partes e presentada en verso e en cadans\u00faa p\u00e1xina un comentario en prosa que ampl\u00eda o texto versificado. \u00c9 importante pola s\u00faa antig\u00fcidade e por ser un dos primeiros textos en que nesta \u00e9poca se reivindica a defensa e dignidade de Galiza fronte ao desprezo e o proceso de periferizaci\u00f3n en que se \u00eda inserindo."}
{"id": "207890", "revid": "89787", "url": "https://gl.wikipedia.org/wiki?curid=207890", "title": "A Fumeira, Corvite, Abad\u00edn", "text": "A Fumeira \u00e9 un lugar da parroquia de Corvite, no concello lugu\u00e9s de Abad\u00edn, na comarca da Terra Ch\u00e1. Ti\u00f1a 2 habitantes en 2015 (1 home e 1 muller) segundo datos do IGE, os mesmos habitantes que en 2014 e 2010 (1 home e 1 muller)."}
{"id": "207891", "revid": "23204", "url": "https://gl.wikipedia.org/wiki?curid=207891", "title": "Geoffrey Gurrumul Yunupingu", "text": "Geoffrey Gurrumul Yunupingu, nado en 1970 en Galiwin'ku, Illa Elcho (Terra de Arnhem) e finado o 25 de xullo de 2017, foi un m\u00fasico e cantante aborixe australiano que cantaba en lingua yol\u014bu.\nTraxectoria.\nYnunupingu provi\u00f1a do clan Gumatj do pobo yolngu por parte de pai e dos Galpu por parte de nai. Naceu con cegueira pero nunca aprendeu braille nin precisou de can gu\u00eda. Yunupingu s\u00f3 falaba unhas poucas palabras en ingl\u00e9s.\nTocaba os tambores, o teclado, a guitarra e o didgeridoo. Por\u00e9n \u00e9 a s\u00faa voz a que atraeu as m\u00e1is das cr\u00edticas favor\u00e1beis e a que lle trouxo reco\u00f1ecemento. Cantaba sobre historias da s\u00faa terra en varias linguas yol\u014bu como o G\u00e4lpu, o Gumatj ou o Djambarrpuynu, a\u00ednda que tam\u00e9n ti\u00f1a canci\u00f3ns en ingl\u00e9s. Estivo asociado formalmente coa banda Yothu Yindi, pero tam\u00e9n colaborou coa Saltwater Band."}
{"id": "207892", "revid": "88628", "url": "https://gl.wikipedia.org/wiki?curid=207892", "title": "D\u00e9cada Ominosa", "text": "Denominase D\u00e9cada Ominosa (1823-1833) o per\u00edodo da historia de Espa\u00f1a que corresponde \u00e1 \u00faltima fase do reinado de Fernando VII e \u00e1 restauraci\u00f3n do absolutismo tralo Trienio liberal (1820-1823) en que rexeu a Constituci\u00f3n de C\u00e1diz promulgada en 1812.\nDesenvolvemento.\nO per\u00edodo \u00e1brese o 7 de abril de 1823 coa invasi\u00f3n dos Cen Mil Fillos de San Lu\u00eds, ex\u00e9rcito franc\u00e9s ao mando de Lu\u00eds Antonio de Borb\u00f3n, duque de Angulema, que someteu a Espa\u00f1a liberal por orde da Santa Alianza, moi preocupada polo desenvolvemento do liberalismo en Espa\u00f1a e acirrada polos emisarios secretos que o rei espa\u00f1ol enviara \u00e1s potencias coaligadas para lle evitaren ter que gobernar sometido a unha constituci\u00f3n.\nNeste per\u00edodo tivo lugar unha gran represi\u00f3n dos liberais que puideron quedar na Pen\u00ednsula, pois os m\u00e1is significados tiveran que emigrar en masa, sobre todo a Londres (onde se concentraron no barrio de Somerstown), pero tam\u00e9n a Malta, Par\u00eds, Estados Unidos e \u00e1s recentemente creadas rep\u00fablicas hispanoamericanas para evitar a morte. O xeneral Rafael del Riego foi executado na praza da Cebada de Madrid o 7 de novembro de 1823 como medida exemplificadora.\nEstableceuse unha estrita censura, redactouse un arcaico e reaccionario plan de estudos universitarios (polo ministro de Graza e Xustiza Francisco Tadeo Calomarde) e foron sufocados, por unha parte, diversos levantamentos precarlistas pola irresolta cuesti\u00f3n da lei s\u00e1lica, como o dos \"Malcontents\" en Catalu\u00f1a, e pola outra, intentos de insurrecci\u00f3n liberal e pronunciamentos preparados na s\u00faa maior parte no estranxeiro, como o de Torrijos ou a expedici\u00f3n dos Coloraos en Almer\u00eda, entre outros moitos.\nO ex\u00e9rcito franc\u00e9s permaneceu varios anos en Espa\u00f1a, pagado polos impostos sangrados a un pa\u00eds en bancarrota e sometido por un rei afrancesado ridiculizado en toda Europa e temoroso do ex\u00e9rcito popular nacido na Guerra da Independencia, polo que o substitu\u00edu polos escuadr\u00f3ns locais dos chamados Voluntarios Realistas, un corpo tradicionalista partidario da alianza entre trono e altar, que pretend\u00eda substitu\u00edr a Milicia Nacional voluntaria liberal.\nPerdeuse definitivamente o tren da Revoluci\u00f3n Industrial, que se desenvolver\u00eda tard\u00eda e irregularmente en Espa\u00f1a, e foron executados liberais inocentes, como Mariana Pineda ou o libreiro Miyar.\nO 31 de marzo de 1830 Fernando VII publica a Pragm\u00e1tica Sanci\u00f3n, aprobada por Carlos IV en 1789 mais non promulgada, que permit\u00eda a sucesi\u00f3n feminina no trono, polo que as aspiraci\u00f3ns \u00e1 Coroa do irm\u00e1n do rei foron truncadas co nacemento de Isabel II, o que pouco despois dar\u00eda lugar \u00e1 Primeira Guerra Carlista."}
{"id": "207894", "revid": "5863", "url": "https://gl.wikipedia.org/wiki?curid=207894", "title": "Nosa Terra 21", "text": ""}
{"id": "207895", "revid": "5863", "url": "https://gl.wikipedia.org/wiki?curid=207895", "title": "Remolcanosa", "text": ""}
{"id": "207899", "revid": "23204", "url": "https://gl.wikipedia.org/wiki?curid=207899", "title": "Pinealocito", "text": "Os pinealocitos son c\u00e9lulas principais da gl\u00e1ndula pineal ou ep\u00edfise encargadas da produci\u00f3n de melatonina orixinadas a partir do neuroepitelio. Est\u00e1n acompa\u00f1ados na gl\u00e1ndula por c\u00e9lulas intersticiais pineais. Os pinealocitos pos\u00faen un org\u00e1nulo chamado fita sin\u00e1ptica, considerado como un marcador espec\u00edfico para este tipo celular. Nos pinealocitos enc\u00f3ntranse os encimas serotonina N-acetiltransferase e acetilserotonina O-metiltransferase, que converten a serotonina en melatonina.\nA melotonina lib\u00e9rase \u00e1 circulaci\u00f3n sangu\u00ednea por medio de prolongaci\u00f3ns citoplasm\u00e1ticas longas que fan contacto cos capilares e se asemellan aos ax\u00f3ns das neuronas. A secreci\u00f3n de serotonina \u00e9 estimulada pola innervaci\u00f3n simp\u00e1tica do ganglio cervical superior. Tam\u00e9n pos\u00faen procesos citoplasm\u00e1ticos curtos que se conectan a outros pinealocitos adxacentes por medio de desmosomas e uni\u00f3ns comunicantes.\nCaracter\u00edsticas.\nOs pinealocitos te\u00f1en un n\u00facleo grande e irregular cun nucl\u00e9olo prominente. O citoplasma \u00e9 moderadamente bas\u00f3filo e cont\u00e9n algunhas pingui\u00f1as de l\u00edpido, lipocromo e moitos microt\u00fabulos e microfilamentos desordenados (ag\u00e1s nas prolongaci\u00f3ns celulares, que son paralelos). No citoplasma hai ret\u00edculo endoplasm\u00e1tico rugoso non moi extenso e un ret\u00edculo endoplasm\u00e1tico liso maior. Hai moitos polirribosomas. O aparato de Golgi non est\u00e1 moi desenvolvido.\nO org\u00e1nulo m\u00e1is caracter\u00edstico da c\u00e9lula \u00e9 a fita sin\u00e1ptica constitu\u00edda por l\u00e1minas ou bast\u00f3ns densos rodeados de pequenas ves\u00edculas. Nalg\u00fans \u00f3rganos sensoriais (fotorreceptores, \u00f3rgano de Corti) hai org\u00e1nulos que se asemellan algo a estas fitas, pero son menos numerosos e frman parte do complexo presin\u00e1ptico. Nos pinealocitos as fitas non parecen ter funci\u00f3n sin\u00e1ptica, e a\u00ednda que a s\u00faa funci\u00f3n non est\u00e1 clara, poder\u00edan intervir na liberaci\u00f3n de mediadores qu\u00edmicos. Hai unha correlaci\u00f3n entre o n\u00famero destas fitas e a actividade da gl\u00e1ndula pineal. Durante os per\u00edodos de escuridade aumenta substancialmente o n\u00famero e tama\u00f1o das fitas sin\u00e1pticas, que se agrupan formando campos de fitas sin\u00e1pticas.\nOs pinealocitos te\u00f1en prolongaci\u00f3ns celulares moi longas que se estenden cara os tabiques de tecido conxuntivo, onde rematan en terminaci\u00f3ns bulbosas preto dos capilares sangu\u00edneos ou das c\u00e9lulas ependimarias do revestimento da gl\u00e1ndula. As prolongaci\u00f3ns conte\u00f1en ves\u00edculas cargadas de substancias (hormonas, prote\u00edna neuroepifisinas). Outras prolongaci\u00f3ns m\u00e1is curtas rematan en extremos cegos entre as c\u00e9lulas veci\u00f1as.\nNos pinealocitos obs\u00e9rvanse uni\u00f3ns comunicantes ou de fisura, que permiten a conexi\u00f3n el\u00e9ctrica e metab\u00f3lica das c\u00e9lulas veci\u00f1as."}
{"id": "207900", "revid": "1888", "url": "https://gl.wikipedia.org/wiki?curid=207900", "title": "Francisco Paradela Rodr\u00edguez", "text": "Francisco Paradela Rodr\u00edguez, nado en Elvi\u00f1a (A Coru\u00f1a) o 3 de setembro de 1909 e finado na Coru\u00f1a o 31 de outubro de 2009, foi un gaiteiro galego, tam\u00e9n co\u00f1ecido como Farruco ou Paco Paradela, considerado un dos int\u00e9rpretes m\u00e1is importantes do instrumento en Galicia durante o s\u00e9culo XX.\nChegou ser, xunto con Emilio Corral, un dos m\u00e1is veteranos de todos os tempos en Galicia. \u00c9 o autor de temas hoxe considerados cl\u00e1sicos no repertorio da gaita galega, como a \"Jota de Montrove\", \"A Carballesa\", a \"Foliada de Elvi\u00f1a\" e outros.\nTraxectoria.\nA s\u00faa primeira gaita foi constru\u00edda por un artes\u00e1n que viv\u00eda enfronte da f\u00e1brica de gas na Coru\u00f1a. A s\u00faa segunda gaita, foi feita en Pontevedra polo co\u00f1ecido Faustino Santalices. Tam\u00e9n co\u00f1eceu persoalmente a Perfecto Feijoo e ao m\u00edtico \"gaiteiru Llibardon\" de Asturies. En 1926, cando Emilio Corral ingresou na agrupaci\u00f3n C\u00e1ntigas da Terra, Paradela xa formaba parte dela como gaiteiro, e \u00e1mbolos dous coincidiron al\u00ed e tocaron xuntos durante anos. Paradela formou parte deste coro por m\u00e1is de cinco lustros. En [[1934]], integrou tam\u00e9n o grupo [[Os Tempranos de Eir\u00eds]]. Realizou varias gravaci\u00f3ns deixando constancia do seu virtuosismo como solista, unha das m\u00e1is valoradas \u00e9 a que fixo en [[1950]] xunto con [[Fernando \u00c1lvarez]] por encargo do etnomusic\u00f3logo [[Alan Lomax]], gravaci\u00f3n sucesivamente reeditada. O mesmo que [[Emilio Corral V\u00e1zquez|Corral]], en [[1960]] recibiu a medalla [[Marcial del Adalid]] do concello da Coru\u00f1a en reco\u00f1ecemento \u00e1 s\u00faa carreira musical.\nParadela nunca chegou casar, solteiro faleceu na coru\u00f1esa residencia para anci\u00e1ns Padre Rubinos, onde viv\u00eda dende o ano [[2002]]. Para ent\u00f3n, xa moi anci\u00e1n, estaba xa case xordo e inm\u00f3bil pero recibiu o reco\u00f1ecemento de gran n\u00famero de gaiteiros das xeraci\u00f3ns posteriores, como a popular [[Susana Seivane]].\nPersonalidade e estilo.\nFarruco Paradela tivo as m\u00e1is positivas valoraci\u00f3ns por parte de moitos dos m\u00fasicos e especialistas que o chegaron a co\u00f1ecer. [[Avelino Cachafeiro]] dixo persoalmente del que era o gaiteiro m\u00e1is impresionante que ti\u00f1a co\u00f1ecido. [[Xos\u00e9 Casal Lois|Xos\u00e9 Casal]] non pod\u00eda tam\u00e9n agacha-la s\u00faa admiraci\u00f3n por el: \u00abFac\u00eda uns vibratos cos seus dedos gordos como chourizos que parec\u00eda un viol\u00edn\u00bb. \u00abSaboreaba as notas, era moi sentimental. \u00c9 solteiro, pero pode dicirse que estaba casado coa gaita\u00bb, lembra o tam\u00e9n gaiteiro [[Pepe Temprano]].\nNotas.\n[[Categor\u00eda:Gaiteiros]]\n[[Categor\u00eda:Nados na Coru\u00f1a]]\n[[Categor\u00eda:Nados en 1909]]\n[[Categor\u00eda:Finados en 2009]]\n[[Categor\u00eda:Personalidades da m\u00fasica e o baile tradicional de Galicia]]"}
{"id": "207901", "revid": "98629", "url": "https://gl.wikipedia.org/wiki?curid=207901", "title": "Veh\u00edculo de transferencia automatizado", "text": "O Veh\u00edculo de transferencia automatizado ou ATV (Automated Transfer Vehicle) \u00e9 unha nave espacial rob\u00f3tica desenvolvida pola Axencia Espacial Europea (ESA) que ten como misi\u00f3n subministrar carga, a retirada de lixo e a elevaci\u00f3n peri\u00f3dica da \u00f3rbita da Estaci\u00f3n Espacial Internacional (ISS). Non leva tripulaci\u00f3n. No proxecto participan dez pa\u00edses da ESA e a empresa principal contratista \u00e9 EADS. Tense previsto fabricar 5 naves ATV dependendo do tempo de vida da ISS.\nO ATV \u00e9 un dos veh\u00edculos de transporte non tripulados que abastecen a ISS. Os outros son as naves Progress (Rusia), HTV (Xap\u00f3n), e Dragon (USA).\nO primeiro dos lanzamentos desta nave, chamada ATV-001 Jules Verne en honor do escritor franc\u00e9s, produciuse o 9 de marzo de 2008. Acoplouse \u00e1 ISS o 4 de abril (despois de facer diversas demostraci\u00f3ns dos sistemas de navegaci\u00f3n e seguridade) separ\u00e1ndose o 9 de setembro, desintegrando na atmosfera terrestre o 29 de setembro.\nA segunda nave foi chamada ATV-002 Johannes Kepler en honor do matem\u00e1tico e astr\u00f3nomo alem\u00e1n do s\u00e9culo XVII. Foi lanzada o 16 de febreiro de 2011, desintegrando na atmosfera en xu\u00f1o do mesmo ano.\nA terceira nave, chamada ATV-003 Edoardo Amaldi en honor do f\u00edsico italiano do s\u00e9culo XX. Engalou o 23 de marzo de 2012. Logo de seis meses conectada \u00e1 ISS, rematou a s\u00faa misi\u00f3n o 28 de setembro do mesmo ano.\nA cuarta nave, a\u00a0ATV-004\u00a0Albert Einstein en honor do f\u00edsico alem\u00e1n, foi lanzada o\u00a05 de xu\u00f1o\u00a0de 2013. A s\u00faa misi\u00f3n rematou ao queimarse na atmosfera o 2 de novembro, \u00e1s 12:04 GTM.\nA quinta e derradeira nave, a ATV-005\u00a0Georges Lema\u00eetre, foi lanzada o 29 de xullo de 2014.\nCaracter\u00edsticas.\nEst\u00e1 integrado por tres elementos fundamentais:\nAs dimensi\u00f3ns f\u00edsicas:\nO veh\u00edculo pos\u00fae diferentes automatismos e \u00e9 capaz de tomar decisi\u00f3ns por si mesmo, inclu\u00edndo sistemas anticolisi\u00f3n de seguridade para acoplarse coa Estaci\u00f3n Espacial Internacional.\nPlan de voo.\nA nave e lanzada a bordo dun foguete Ariane 5 ES ATV desde o Centro Espacial de Kourou que a sit\u00faa en \u00f3rbita de aproximaci\u00f3n a 260Km. Posteriormente sep\u00e1ranse foguete e ATV, que pasar\u00e1 a ser completamente aut\u00f3nomo, po\u00f1endo en marcha a telemetr\u00eda e activando o sistema de navegaci\u00f3n e propulsi\u00f3n. Despr\u00e9ganse os paneis solares e a antena de comunicaci\u00f3n coa ISS e comeza o achegamento cara a ISS, onde rematar\u00e1 por acoplarse. O voo pode durar 5 d\u00edas, inclu\u00edndo o procedemento de atraque. O veh\u00edculo pode permanecer 6 meses acoplado \u00e1 estaci\u00f3n.\nA ATV impulsara A ISS a maior altitude de \u00f3rbita co fin de contrarrestar os efectos da resistencia atmosf\u00e9rica.\nCando termine a s\u00faa misi\u00f3n cargar\u00e1 cos residuos da ISS, separ\u00e1ndose de maneira autom\u00e1tica da estaci\u00f3n. A viaxe final comprende unha reentrada destrutiva na atmosfera terrestre desintegr\u00e1ndose de forma controlada no oc\u00e9ano Pac\u00edfico.\nManobra de aproximaci\u00f3n e atraque.\nA nave emprega un sistema GPS de alta precisi\u00f3n para identificar a s\u00faa posici\u00f3n relativa respecto \u00e1 estaci\u00f3n espacial. Na manobra de aproximaci\u00f3n ten 4 puntos de detenci\u00f3n identificados como S1, S2, S3 e S4, nos que o ATV det\u00e9n a s\u00faa aproximaci\u00f3n entrementres o centro de control, que se atopa nas instalaci\u00f3ns da ESA/CNES en Tolosa (Francia), comproba que os par\u00e1metros de aproximaci\u00f3n son correctos e env\u00edalle a orde de continuar. Nas \u00faltimas fases da manobra de aproximaci\u00f3n o ATV emprega sensores l\u00e1ser para se ali\u00f1ar correctamente co porto de atraque, situado no m\u00f3dulo ruso Zvezda da ISS.\nA manobra de atraque realizase cunha marxe m\u00e1xima de erro de 10\u00a0cm, cando ambas naves se moven a 27.000\u00a0km/h, o que da unha idea da s\u00faa precisi\u00f3n e complexidade. Unha vez acoplada, a nave establece de forma autom\u00e1tica as conexi\u00f3ns el\u00e9ctricas e de transvasamento de flu\u00eddos cos sistemas da ISS. Toda a manobra \u00e9 supervisada polos astronautas a bordo da estaci\u00f3n, que contan coa posibilidade de enviar ao ATV a orde de abortar a manobra se detectan alg\u00fan problema.\nA intervalos regulares, o ATV impulsar\u00e1 \u00e1 ISS a unha \u00f3rbita superior para compensar a ca\u00edda provocada polo rozamento cas part\u00edculas procedentes da atmosfera terrestre. Para estas manobras, o ATV empregar\u00e1 unhas 4,7 toneladas de combustible. Durante os 6 meses da s\u00faa permanencia na ISS, o ATV ser\u00e1 utilizado como un m\u00f3dulo m\u00e1is da mesma, posto que dado que est\u00e1 presurizado os astronautas poden entrar e sa\u00edr libremente nel.\nAo rematar a misi\u00f3n, o ATV retirase da ISS cargado de lixo, materiais innecesarios e augas residuais. Previamente activado e preparado para a sa\u00edda polo Centro de Control, o ATV separase e af\u00e1stase da Estaci\u00f3n de forma autom\u00e1tica. A viaxe de regreso chega ao seu remate sobre o Pac\u00edfico coa sa\u00edda da \u00f3rbita e a desintegraci\u00f3n do veh\u00edculo ao entrar este en contacto coa atmosfera terrestre."}
{"id": "207902", "revid": "98629", "url": "https://gl.wikipedia.org/wiki?curid=207902", "title": "Polad B\u00fclb\u00fclo\u011flu", "text": "Polad B\u00fclb\u00fclo\u011flu, nado en Bak\u00fa o 4 de febreiro de 1945, \u00e9 un cantante, actor e pol\u00edtico azar\u00ed, que foi un cantante famoso na antiga Uni\u00f3n Sovi\u00e9tica polas s\u00faas canci\u00f3ns pop con influencias de jazz e letras baseadas no folclore azar\u00ed tanto en ruso como en azar\u00ed. Polad tam\u00e9n chegou a cantar canci\u00f3ns compostas por el e protagonizou co\u00f1ecidos filmes famosos como \"Ne boysya, ya s toboy\" (1981).\nNa d\u00e9cada de 1990, a\u00ednda que mantivo a s\u00faa popularidade art\u00edstica, tal como o \u00e9xito dunha versi\u00f3n nova do seu antigo tema \"G\u0259l Ey S\u0259h\u0259r\" en Turqu\u00eda ou como puideron ser os seus concertos en Rusia, Polad comezou unha carreira pol\u00edtica, foi ministro de cultura de Acerbaix\u00e1n entre 1988 e 2006 e embaixador dese pa\u00eds en Rusia.\nTraxectoria.\nB\u00fclb\u00fclo\u011flu naceu co nome de Polad Murtuza o\u011flu M\u0259mm\u0259dov na Rep\u00fablica Socialista Sovi\u00e9tica de Acerbaix\u00e1n, ent\u00f3n parte da Uni\u00f3n Sovi\u00e9tica. Seu pai era Bulbul, un famoso cantante de \u00f3pera que expuxo a Poland \u00e1 cultura musical desde moi cedo. Polad estudou o piano nunha escola de m\u00fasica e logo composici\u00f3n na Academia de M\u00fasica de Bak\u00fa con Gara Garayev. Xa aos 17 anos compuxo varias canci\u00f3ns que interpretaron profesionais, as\u00ed como temas para o seu amigo Muslim Magomayev. Nunha viaxe de B\u00fclb\u00fclo\u011flu a Moscova con Magomayev foi onde Poland gravou por primeira volta varias das s\u00faas canci\u00f3ns.\nDurante a s\u00faa carreira, B\u00fclb\u00fclo\u011flu combinou o estilo da m\u00fasica moderna coa da m\u00fasica tradicional azar\u00ed, viaxando por toda a URSS e por outras partes do mundo. Participou no programa de televisi\u00f3n e festival Canci\u00f3n do ano, ga\u00f1ando o primeiro premio en catro ocasi\u00f3ns. As s\u00faas canci\u00f3ns interpret\u00e1ronas, entre outros, Muslim Magomayev, Joseph Kobzon e Lev Leschenko.\nEn 1969 B\u00fclb\u00fclo\u011flu converteuse en membro da Uni\u00f3n de Compositores da URSS e da Uni\u00f3n de Cinemat\u00f3grafos da URSS. Compuxo a m\u00fasica duns vinte filmes, protagonizando varios. Entre outros traballou co director Eduard Smolny. B\u00fclb\u00fclo\u011flu dirixiu a Orquestra Filharm\u00f3nica Nacional do Acerbaix\u00e1n durante varios anos e en 1988 asumiu o posto de ministro de cultura do Acerbaix\u00e1n, desde 1995 foi deputado na Asemblea Nacional do Acerbaix\u00e1n. e desde 2006 \u00e9 embaixador de Acerbaix\u00e1n en Rusia."}
{"id": "207909", "revid": "7596", "url": "https://gl.wikipedia.org/wiki?curid=207909", "title": "Terminaci\u00f3n nerviosa de Merkel", "text": "As terminaci\u00f3ns nerviosas de Merkel ou discos de Merkel son mecanorreceptores que se encontran na pel e mucosa dos vertebrados e proporcionan informaci\u00f3n t\u00e1ctil ao cerebro. Dita informaci\u00f3n ten que ver coa presi\u00f3n e a textura. Cada terminaci\u00f3n consta dunha c\u00e9lula de Merkel situada moi pr\u00f3xima a unha terminaci\u00f3n nerviosa alargada. As ramificaci\u00f3ns dunha \u00fanica fibra dun nervio aferente poden innervar ata 90 terminaci\u00f3ns deste tipo. Clasif\u00edcanse como mecanorreceptores de adaptaci\u00f3n lenta de tipo I.\nEstas terminaci\u00f3ns reciben o seu nome en honor ao anatomista e histopat\u00f3logo alem\u00e1n Friederich Sigmund Merkel (1845-1919).\nLocalizaci\u00f3n.\nAs terminaci\u00f3ns nerviosas de Merkel te\u00f1en unha ampla distribuci\u00f3n en mam\u00edferos. Poden encontrarse na l\u00e1mina basal da pel con ou sen pelo, nos fol\u00edculos pilosos e na mucosa oral e anal. Nos humanos, as c\u00e9lulas de Merkel (xunto cos corp\u00fasculos de Meissner) aparecen nas capas de pel superficiais, e est\u00e1n agrupadas debaixo das cristas das engurras que forman as pegadas dactilares da xema dos dedos. Na pel con pelo, as terminaci\u00f3ns nerviosas de Merkel agr\u00fapanse en estruturas epiteliais especializadas denominadas \"domos de Iggo\" , \"c\u00fapulas t\u00e1ctiles\" ou \"discos do pelo\". Outros tipos de mecanorreceptores, como os corp\u00fasculos de Pacini ou os corp\u00fasculos de Ruffini enc\u00f3ntranse principalmente no tecido subcut\u00e1neo. Os receptores de Merkel tam\u00e9n se localizan nas gl\u00e1ndulas mamarias. Al\u00e1 onde se encontren, o epitelio organ\u00edzase para optimizar a transferencia de presi\u00f3n \u00e1 terminaci\u00f3n nerviosa.\nFunci\u00f3ns.\nA s\u00faa estrutura semirr\u00edxida e o feito de estaren encapsuladas fai que te\u00f1an unha resposta sostida (en forma de potenciais de acci\u00f3n ou picos) \u00e1 desviaci\u00f3n mec\u00e1nica do tecido. Son os m\u00e1is sensibles dos catro tipos principais de mecanorreceptores \u00e1s vibraci\u00f3ns de baixa frecuencia, entre os 5 e os 15 Hz.\nDebido \u00e1 s\u00faa resposta sostida \u00e1 presi\u00f3n, as terminaci\u00f3ns nerviosas de Merkel clasif\u00edcanse como de adaptaci\u00f3n lenta, a diferenza dos corp\u00fasculos de Pacini (receptores de adaptaci\u00f3n r\u00e1pida que responden s\u00f3 ao inicio e final da desviaci\u00f3n mec\u00e1nica, e \u00e1s vibraci\u00f3ns de alta frecuencia).\nNos mam\u00edferos os rexistros el\u00e9ctricos dunha \u00fanica fibra nerviosa aferente mostran que as respostas das terminaci\u00f3ns nerviosas de Merkel se caracterizan por unha potente resposta ao inicio dun est\u00edmulo mec\u00e1nico desigual (din\u00e1mico), e logo contin\u00faan disparando impulsos durante a fase de meseta (est\u00e1tica). Os disparos durante a fase est\u00e1tica poden continuar durante m\u00e1is de 30 minutos. Os intervalos entre picos durante os disparos sostidos son irregulares, a diferenza do patr\u00f3n moi regular dos intervalos entre picos obtidos dos mecanorreceptores de adaptaci\u00f3n lenta de tipo II.\nDisparan m\u00e1is r\u00e1pido cando tocan a pel pequenos puntos e disparan m\u00e1is a modo cando tocan a pel obxectos con curvas suaves ou superficies planas.\nAs terminaci\u00f3ns nerviosas de Merkel son extraordinariamente sensibles ao desprazamento de tecidos, e poden responder ante desprazamentos de menos de 1 \u03bcm. As fibras aferentes de tipo I te\u00f1en campos receptivos m\u00e1is pequenos ca as de tipo II. Diversos estudos indican que as fibras de tipo I median na discriminaci\u00f3n t\u00e1ctil de alta resoluci\u00f3n, e que son responsables da habilidade da punta dos dedos de sentir patr\u00f3ns de superficies detalladas finas (por exemplo, cando os cegos len braille).\nCampos receptivos.\nO campo receptivo dun mecanorreceptor \u00e9 a \u00e1rea dentro da cal un est\u00edmulo pode excitar a c\u00e9lula. Se a pel se toca en dous puntos separados pero dentro do mesmo campo receptivo, a persoa non poder\u00e1 sentir os dous puntos por separado. Se os dous puntos se encontran al\u00e9n dun \u00fanico campo receptivo, ambos os dous poder\u00e1n percibirse. O tama\u00f1o dos campos receptivos dos mecanorreceptores nunha \u00e1rea determina o grao en que se poden resolver os est\u00edmulos detallados: canto m\u00e1is pequenos e densamente agrupados estean os campos receptivos, maior ser\u00e1 a resoluci\u00f3n. Por esta raz\u00f3n, as terminaci\u00f3ns nerviosas de Merkel e os corp\u00fasculos de Meissner est\u00e1n m\u00e1is densamente agrupados nas sensibles xemas dos dedos, e est\u00e1n menos densamente agrupados nas palmas das mans.\nOs discos de Merkel te\u00f1en campos receptivos pequenos, o que lles permite detectar pequenas separaci\u00f3ns espaciais entre dous puntos nos que se toca a pel."}
{"id": "207910", "revid": "113870", "url": "https://gl.wikipedia.org/wiki?curid=207910", "title": "Bandeira de Paraguai", "text": "A bandeira de Paraguai foi adoptada en 1842. O emblema e as proporci\u00f3ns variaron \u00f3 longo do tempo. A actual presenta tres franxas horizontais de igual anchura coas cores vermello, branco e azul. Tivo a s\u00faa creaci\u00f3n oficial no Congreso Xeral Extraordinario do Parlamento nacional, o 25 de novembro de 1842. No anverso, a bandeira leva un escudo coa imaxe dun le\u00f3n acompa\u00f1ado dun gorro frixio e a inscrici\u00f3n \u201cPaz e Xustiza\u201d; no reverso presenta outro escudo, con d\u00faas ramas de palma e olivo que se curvan en forma de coroa, rodeando a unha estrela."}
{"id": "207914", "revid": "85894", "url": "https://gl.wikipedia.org/wiki?curid=207914", "title": "A Ribeira Nova, As Pontes de Garc\u00eda Rodr\u00edguez, As Pontes de Garc\u00eda Rodr\u00edguez", "text": "A Ribeira Nova \u00e9 un lugar da parroquia das Pontes de Garc\u00eda Rodr\u00edguez no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do IGE, no ano 2014 estaba habitado por unha muller."}
{"id": "207915", "revid": "85894", "url": "https://gl.wikipedia.org/wiki?curid=207915", "title": "Tras do Rego, As Pontes de Garc\u00eda Rodr\u00edguez, As Pontes de Garc\u00eda Rodr\u00edguez", "text": "Tras do Rego \u00e9 un lugar da parroquia das Pontes de Garc\u00eda Rodr\u00edguez no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do INE, no ano 2014 ti\u00f1a 13 habitantes dos cales 7 eran homes e 6 eran mulleres."}
{"id": "207916", "revid": "27155", "url": "https://gl.wikipedia.org/wiki?curid=207916", "title": "Disco de Merkel", "text": ""}
{"id": "207917", "revid": "1131", "url": "https://gl.wikipedia.org/wiki?curid=207917", "title": "A Veiga, As Pontes de Garc\u00eda Rodr\u00edguez, As Pontes de Garc\u00eda Rodr\u00edguez", "text": "A Veiga \u00e9 un lugar da parroquia das Pontes de Garc\u00eda Rodr\u00edguez no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do INE, no ano 2014 estaba despoboado."}
{"id": "207918", "revid": "1131", "url": "https://gl.wikipedia.org/wiki?curid=207918", "title": "Batalla de Fornelos", "text": "A batalla de Fornelos foi unha batalla librada o 29 de marzo de 968, probablemente preto do r\u00edo Louro, entre os viquingos noruegueses de Gunrod (ou Gunderedo), que provi\u00f1an das s\u00faas bases no Loira, e as tropas reunidas polo bispo de Iria Flavia, Sisnando M\u00e9ndez.\nA batalla.\nOs viquingos asaltaban as costas galegas dende hab\u00eda d\u00e9cadas, pois xa realizaran campa\u00f1as no 844 e no 859 e, de novo, na terceira vaga de invasi\u00f3ns no 968 desembarcaron nas R\u00edas Baixas, segundo o \"Cronic\u00f3n Iriense,\" con 100 drakkars para saquear Galicia na s\u00faa totalidade, liderados polo caudillo noruegu\u00e9s Gunrod. Entraron at\u00e9 o fondo da r\u00eda de Arousa e desembarcaron na Bacariza e dende al\u00ed marcharon cara Iria Flavia. \nO bispo de Iria Flavia, Sisnando II, organizou un ex\u00e9rcito para enfrontalos preto do Louro, en Fornelos, onde logrou cercalos, pero non puido facer nada fronte aos invasores unha vez iniciado o enfrontamento. O bispo morreu dun frechazo e os viquingos seguiron coas s\u00faas incursi\u00f3ns at\u00e9 o ano 970.\nConsecuencias.\nOs viquingos pretend\u00edan establecer un reino coma o de Normand\u00eda e\u00a0f\u00f3ronse esparexendo por toda Galicia, permanecendo durante un ano at\u00e9 que foron derrotados por Rosendo de Celanova e expulsados definitivamente de Galicia, contra o 970, por Sancho III cando \u00eda en peregrinaci\u00f3n a Santiago de Compostela.\nLocalizaci\u00f3n.\nO lugar no que ocorreu a batalla non est\u00e1 claro. Enrique Chao Espina situouna nas proximidades do r\u00edo Louro, algunhas fontes sit\u00faana no lugar de Fornelos, na parroquia de Rar\u00eds, en Teo."}
{"id": "207921", "revid": "1131", "url": "https://gl.wikipedia.org/wiki?curid=207921", "title": "As Veigas de Vilari\u00f1o, As Pontes de Garc\u00eda Rodr\u00edguez, As Pontes de Garc\u00eda Rodr\u00edguez", "text": "As Veigas de Vilari\u00f1o \u00e9 un lugar da parroquia das Pontes de Garc\u00eda Rodr\u00edguez no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do IGE, no ano 2014 estaba despoboado."}
{"id": "207926", "revid": "56817", "url": "https://gl.wikipedia.org/wiki?curid=207926", "title": "As Veigas", "text": "O top\u00f3nimo As Veigas pode referirse a varios lugares de Galicia:"}
{"id": "207927", "revid": "85894", "url": "https://gl.wikipedia.org/wiki?curid=207927", "title": "Os Vid\u00e1s, As Pontes de Garc\u00eda Rodr\u00edguez, As Pontes de Garc\u00eda Rodr\u00edguez", "text": "Os Vid\u00e1s \u00e9 un lugar da parroquia das Pontes de Garc\u00eda Rodr\u00edguez no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do IGE, no ano 2014 estaba habitado por d\u00faas mulleres."}
{"id": "207928", "revid": "85894", "url": "https://gl.wikipedia.org/wiki?curid=207928", "title": "Vilarnovo, As Pontes de Garc\u00eda Rodr\u00edguez, As Pontes de Garc\u00eda Rodr\u00edguez", "text": "Vilarnovo \u00e9 un lugar da parroquia das Pontes de Garc\u00eda Rodr\u00edguez no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do INE, no ano 2014 ti\u00f1a 11 habitantes dos cales 5 eran homes e 6 eran mulleres."}
{"id": "207929", "revid": "1131", "url": "https://gl.wikipedia.org/wiki?curid=207929", "title": "A Casilla do Ba\u00f1al, As Pontes de Garc\u00eda Rodr\u00edguez, As Pontes de Garc\u00eda Rodr\u00edguez", "text": "A Casilla do Ba\u00f1al \u00e9 un lugar da parroquia das Pontes de Garc\u00eda Rodr\u00edguez no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do IGE, no ano 2014 estaba despoboado."}
{"id": "207930", "revid": "85894", "url": "https://gl.wikipedia.org/wiki?curid=207930", "title": "Pena da Revolta, As Pontes de Garc\u00eda Rodr\u00edguez, As Pontes de Garc\u00eda Rodr\u00edguez", "text": "Pena da Revolta \u00e9 un lugar da parroquia das Pontes de Garc\u00eda Rodr\u00edguez no concello coru\u00f1\u00e9s das Pontes de Garc\u00eda Rodr\u00edguez na comarca do Eume. Segundo datos do IGE, no ano 2014 estaba despoboado."}
{"id": "207932", "revid": "1131", "url": "https://gl.wikipedia.org/wiki?curid=207932", "title": "Batalla de Montecubeiro", "text": "A batalla de Montecubeiro foi un enfrontamento armado do ano 774, no marco da reconquista, no cal as tropas asturianas comandadas polo rei Silo derrotaron os rebeldes galegos alzados contra a dominaci\u00f3n asturiana. Rematou coa definitiva incorporaci\u00f3n das terras do sul da actual Galiza \u00e1 monarqu\u00eda ovetense, favorecendo a unidade do territorio historicamente galaico e impedindo o xurdimento dun estado independente galegos.\nHistoria e caracter\u00edsticas.\nA zona setentrional de Galicia fora anexionada \u00e1 monarqu\u00eda ovetense polo rei Afonso I, que impuxo como bispo en Lugo a Odoario, un refuxiado cristi\u00e1n da antiga provincia romana de \u00c1frica. Nas d\u00e9cadas posteriores, particularmente durante os anos do goberno de Froila I, tanto en Galiza como noutras rexi\u00f3ns perif\u00e9ricas desenvolv\u00e9ronse certas tendencias secesionistas que aspiraban a liberarse do dominio pol\u00edtico \u00e1stur.\nPero foi durante o reinado do rei Silo cando tivo lugar unha revolta que, tanto a Cr\u00f3nica Rotense como a Cr\u00f3nica Sebastianense, describen como xeneralizada. Para sufocala, as tropas asturianas avanzaron pola calzada romana que un\u00eda Oviedo e o centro de Asturias coas poboaci\u00f3ns de Lugo e Iria Flavia, e interceptaron os rebeldes galegos \u00e1 altura de Montecubeiro, Castroverde, onde os derrotaron.\nSegundo o c\u00f3engo compostel\u00e1n Antonio L\u00f3pez Ferreiro, na parroquia de Montecubeiro existen dous castros, os de Maxide e Sarceda, que quizais puideron servir como refuxio \u00e1s tropas galegas fronte \u00f3 asedio asturiano."}
{"id": "207936", "revid": "23204", "url": "https://gl.wikipedia.org/wiki?curid=207936", "title": "William James", "text": "William James, nado o 11 de xaneiro de 1842 en Nova York e finado en Chocorua (Nova Hampshire) o 26 de agosto de 1910, foi un psic\u00f3logo e fil\u00f3sofo estadounidense.\nTraxectoria.\nCriado nunha familia de tradici\u00f3n calvinista, \u00e9 irm\u00e1n de Henry James. Primeiramente estudou medicina para despois ocuparse da psicolox\u00eda e a filosof\u00eda. Profesor da Universidade de Harvard, foi un prol\u00edfico conferenciante. John Dewey foi alumno seu.\nPensamento.\nPsicolox\u00eda.\nFalou do \"stream of consciouness\", \u00e9 dicir, da corrente ou fluxo da conciencia. A conciencia \u00e9 un continuo bulir de conceptos e relaci\u00f3ns. Para el o ser emp\u00edrico \u00e9 un ser material (corp\u00f3reo), social (o que os demais opinan) e espiritual (a interioridade). Segundo a s\u00faa \"teor\u00eda perif\u00e9rica\" das emoci\u00f3ns, \u00e9 o a manifestaci\u00f3n som\u00e1tica o que xera a emoci\u00f3n.\nFilosof\u00eda.\nDefendeu o pragmatismo. Considera que non pode haber unha diferenza que non marque unha diferenza. A funci\u00f3n da filosof\u00eda consiste na pescuda da diferenza que producir\u00e1 en ti e en min que unha f\u00f3rmula do mundo se estime verdadeira. Hai que abandonar a abstracci\u00f3n pola concreci\u00f3n, os sistemas pechados pola acci\u00f3n e o poder. M\u00e1is que os principios e as categor\u00edas contan as consecuencias e os feitos. As ideas son parte da experiencia, e s\u00f3 deben ser tidas como verdadeiras se nos permiten entrar en contacto con outras experiencias. Xa que logo, verdade \u00e9 o que funciona, o que sae ben, o que \u00e9 \u00fatil, o que ten \u00e9xito."}
{"id": "207937", "revid": "1131", "url": "https://gl.wikipedia.org/wiki?curid=207937", "title": "Batalla de Muros", "text": "A batalla de Muros foi un combate naval que tivo lugar na r\u00eda de Muros o 25 de xullo de 1543, no que se enfrontaron 25 naves francesas e 16 espa\u00f1olas, no marco das guerras italianas do s\u00e9culo XVI. A escuadra francesa estaba liderada por Jean de Clamorgan, e a espa\u00f1ola por \u00c1lvaro de Baz\u00e1n, o Vello.\nHistoria.\nTralo fracaso espa\u00f1ol do ano 1541 no que Carlos I tentara quitarlle a cidade de Alxer \u00f3 corsario turco Barbarossa, o rei franc\u00e9s Francisco I violou a Tregua de Niza e declaroulle de novo a guerra a Espa\u00f1a, aliado con Turqu\u00eda, Dinamarca e Suecia. Debido a iso, vul\u00edu para formar unha escuadra coa que combater \u00e1s forzas navais de Espa\u00f1a e Inglaterra, daquela aliadas. O propio monarca dirixiuse \u00f3 porto franc\u00e9s de Le Havre para dirixir os preparativos destinados a repeler calquera ataque ingl\u00e9s. \u00d3 mesmo tempo, foille encomendado \u00f3 vicealmirante De Burye armar unha segunda escuadra para atacar Espa\u00f1a, que foi alistada nas localidades de Bordeos, Baiona e Saint-Jean-de-Luz. O rei Carlos I, temendo algunha acci\u00f3n francesa en augas do golfo de Biscaia, encargoulle a \u00c1lvaro de Baz\u00e1n pai, capit\u00e1n xeneral das galeras de Espa\u00f1a, que se trasladase \u00f3 mar Cant\u00e1brico e xuntase unha escuadra para tentar impedir o ataque franc\u00e9s. Para iso, don \u00c1lvaro formou unha escuadra con naves de Guip\u00fascoa e Biscaia, amais das da Irmandade das Catro Vilas, xuntando axi\u00f1a 40 naves de diversos tama\u00f1os, con base no porto c\u00e1ntabro de Laredo.\nCando \u00c1lvaro de Baz\u00e1n pai recibiu a orde de transportar un corpo de infanter\u00eda a Flandres, tivo que dividila escuadra, e fixo a viaxe a Bruxas con 15 das 40 naves, chegando a al\u00f3 a finais de xu\u00f1o. Xusto ent\u00f3n, os franceses remataron os seus preparativos, e a escuadra francesa partiu do porto de Baiona con 30 naves rumbo \u00e1s costas espa\u00f1olas. Na s\u00faa traxectoria foron apresados dous mercantes bisca\u00ed\u00f1os, o cal alertou \u00f3 gobernador Sancho de Leiva, quen avisou a \u00c1lvaro de Baz\u00e1n da presenza da escuadra francesa e do seu rumbo. Os franceses pasaron por augas de Laredo o 10 de xullo sen decatarse da presenza da escuadra espa\u00f1ola, polo cal seguiron a s\u00faa marcha cara a Galicia.\nOs franceses saquearon Laxe e Corcubi\u00f3n, e botaron \u00e1ncoras fronte \u00e1 localidade de Muros, esix\u00edndolle un rescate para non ser arrasada. A escuadra espa\u00f1ola, alertada dos feitos, chegou \u00f3 lugar a toda presa con 16 naves, collendo por sorpresa \u00f3s franceses. A nave de don \u00c1lvaro foi directamente cara a do capit\u00e1n franc\u00e9s Jean de Clamorgan, que estaba a car\u00f3n da nave do corsario holand\u00e9s Hallerbarde. A nave espa\u00f1ola bateuse coas d\u00faas \u00f3 mesmo tempo, aproveitando un refacho de vento para lanzar a s\u00faa nave contra a do capit\u00e1n franc\u00e9s, que resultou afundida, sendo a continuaci\u00f3n abordada a nave do corsario holand\u00e9s e capturada. Das 25 naves francesas s\u00f3 unha puido fuxir, e as restantes 23 foron capturadas.\nPola banda francesa houbo 3000 mortos e feridos, e pola espa\u00f1ola 300 mortos e 500 feridos. O resultado da batalla foi o control militar de Espa\u00f1a sobre as augas do mar Cant\u00e1brico."}
{"id": "207960", "revid": "56817", "url": "https://gl.wikipedia.org/wiki?curid=207960", "title": "Arteria recorrente cubital anterior", "text": "A arteria recorrente cubital anterior \u00e9 unha arteria do membro superior, derivada da arteria cubital \u00e1 altura do c\u00f3bado. Discorre entre o m\u00fasculo braquial anterior e o m\u00fasculo pronador redondo, aos que vasculariza. \u00c1 altura do epic\u00f3ndilo medial, anastom\u00f3sase coa arteria cubital colateral inferior e coa superior."}
{"id": "207961", "revid": "56817", "url": "https://gl.wikipedia.org/wiki?curid=207961", "title": "Arteria recorrente cubital posterior", "text": "A arteria recorrente cubital posterior \u00e9 unha arteria do membro superior, rama da arteria recorrente cubital, de maior tama\u00f1o c\u00e1 arteria recorrente cubital anterior, que xorde por debaixo desta. Discorre por detr\u00e1s e por dentro do m\u00fasculo flexor com\u00fan fondo dos dedos e do flexor superficial. Pasa por detr\u00e1s do epic\u00f3ndilo medial.\nAcada o antebrazo pasando por detr\u00e1s do ol\u00e9crano, en \u00edntima relaci\u00f3n co m\u00fasculo flexor ulnar do carpo, ascendendo entre as d\u00faas porci\u00f3ns de tal m\u00fasculo. Vai pegada ao nervio cubital e irriga os m\u00fasculos do c\u00f3bado, para finalmente anastomosarse coa arteria cubital colateral inferior e a arteria recorrente inter\u00f3sea."}
{"id": "207963", "revid": "27249", "url": "https://gl.wikipedia.org/wiki?curid=207963", "title": "Mentha", "text": ""}
{"id": "207965", "revid": "56817", "url": "https://gl.wikipedia.org/wiki?curid=207965", "title": "Happiness", "text": "Happiness (felicidade en ingl\u00e9s) p\u00f3dese referir a:"}
{"id": "207966", "revid": "98629", "url": "https://gl.wikipedia.org/wiki?curid=207966", "title": "Happiness (filme de 1998)", "text": "Happiness \u00e9 unha pel\u00edcula de 1998 escrita e dirixida por Todd Solondz, que narra a vida de tres irm\u00e1s, as s\u00faas familias e os seus achegados. Foi premiada co FIPRESCI no Festival de Cannes de 1998 pola \"s\u00faa audaz exploraci\u00f3n de temas contempor\u00e1neos controvertidos, ricas mensaxes impl\u00edcitas e sorprendente fluidez de estilo visual\", e o elenco recibiu o premio \"National Board of Review\" ao mellor elenco coral.\nSinopse.\nHelen Jordan (Lara Flynn Boyle), a irm\u00e1 m\u00e1is nova, \u00e9 unha exitosa escritora que \u00e9 adorada e envexada pola xente que co\u00f1ece, e pode ter calquera home que queira. Pero a s\u00faa encantadora vida ultimamente prov\u00f3calle baleiro, e aborrece o feito de que a xente s\u00f3 a queira pola s\u00faa m\u00edstica e que os eloxios cara a ela sexan desmerecidos.\nTrish (Cynthia Stevenson), a irm\u00e1 mediana, \u00e9 unha ama de case de clase media-alta felizmente casada co psic\u00f3logo Bill Maplewood (Dylan Baker) e ten tres fillos: Billy, Timmy e Chloe. A\u00ednda que Trish non o sabe, Bill \u00e9 un ped\u00f3filo. Est\u00e1 obsesionado cun neno de once anos, compa\u00f1eiro de clase do seu fillo Billy (Rufus Read).\nJoy (Jane Adams), \u00e9 a irm\u00e1 m\u00e1is vella, ded\u00edcase \u00e1 m\u00fasica e \u00e9 vista pola s\u00faa familia como demasiado sensible e sen direcci\u00f3n na vida. Traballa como vendedora pero deixa o traballo para dedicarse a algo m\u00e1is satisfactorio: ensinar nun centro de educaci\u00f3n para inmigrantes. Os seus alumnos rex\u00e9itana, porque a s\u00faa anterior profesora (agora en folga) era moi destacada, e comeza a sentirse mal tam\u00e9n neste traballo. Joy tam\u00e9n se sente inc\u00f3moda e deprimida coa s\u00faa vida persoal, despois de fracasar coa s\u00faa relaci\u00f3n con Andy (Jon Lovitz).\nFinalmente, os pais das tres irm\u00e1ns, Mona (Louise Lasser) e Lenny (Ben Gazzara), estanse separando despois de 40 anos de matrimonio, pero non se divorciar\u00e1n. Lenny est\u00e1 aburrido co matrimonio, pero non quere comezar outra relaci\u00f3n, simplemente \"quere estar s\u00f3\". Mentres Mona se afai \u00e1 idea de ser solteira, Lenny trata de reavivar o seu entusiasmo pola vida tendo unha aventura cunha veci\u00f1a.\nCr\u00edtica.\nNa s\u00faa cr\u00edtica \u00e1 pel\u00edcula, Roger Ebert escribiu: \"...os depravados s\u00f3 est\u00e1n buscando o que todos buscamos, pero cunha falta de visi\u00f3n moral ordinaria (...) Nunha pel\u00edcula que examina o extremo da desesperaci\u00f3n humana, hai unha horripilante suxesti\u00f3n de que eses personaxes poder\u00edan non ser grotescas excepci\u00f3ns, sen\u00f3n realmente unha parte da humanidade\".\nDeulle \u00e1 pel\u00edcula catro estrelas sobre catro, e colocouna no posto n\u00famero cinco das s\u00faas dez pel\u00edculas favoritas de 1998, comentando ademais que \"non \u00e9 unha pel\u00edcula para a maior\u00eda da xente. Certamente \u00e9 s\u00f3 para adultos. Pero am\u00f3sanos a Todd Solondz como un cineasta que merece atenci\u00f3n, que escoita a infelicidade no aire e busca as s\u00faas fonte\".\nControversia.\nA pel\u00edcula foi moi controvertida debido a algunhas das s\u00faas subtramas, fortemente sexuais, especialmente no personaxe de Bill, un pederasta e violador, individuo tridimensional con cualidades positivas.\n\"Happiness\" foi cualificada NC-17 (sen admitir audiencias de menores de 17 anos) pola MPAA, o que causou que a pel\u00edcula tivese unha distribuci\u00f3n limitada ademais de dificultades publicitarias.\nO Festival de Cinema de Sundance rexeitou o filme, alegando que era demasiado desagradable."}
{"id": "207968", "revid": "98629", "url": "https://gl.wikipedia.org/wiki?curid=207968", "title": "Eternal Sunshine of the Spotless Mind", "text": "Eternal Sunshine of the Spotless Mind \u00e9 un filme estadounidense dirixido por Michel Gondry que se estreou no 2004.\nSinopse.\nJoel (Jim Carrey) queda atordado cando decata de que a s\u00faa moza Clementine (Kate Winslet) esqueceu por completo a s\u00faa relaci\u00f3n sentimental mediante un proceso m\u00e9dico experimental. Ponse ent\u00f3n en contacto co responsable do experimento, o doutor Howard Mierzwiak (Tom Wilkinson), para que tam\u00e9n elimine da s\u00faa memoria calquera lembranza de Clementine."}
{"id": "207969", "revid": "124664", "url": "https://gl.wikipedia.org/wiki?curid=207969", "title": "Bandeira do Per\u00fa", "text": "A bandeira do Per\u00fa consta de tres franxas verticais de igual anchura, sendo as bandas extremas de cor vermella e a central de cor branca. Ten tres versi\u00f3ns diferentes para usos distintos, cada cal cunha denominaci\u00f3n oficial; o Estado peruano usa as variantes co\u00f1ecidas como o Pavill\u00f3n Nacional e a Bandeira de Guerra, que incl\u00faen o escudo nacional con acompa\u00f1antes distintos.\nAntes do 28 de xullo de 1821, d\u00eda da declaraci\u00f3n da Independencia do Per\u00fa, as tropas peruanas independentistas usaron bandeiras para diferenciarse doutras forzas militares. Estas bandeiras foron usadas por Guillermo Miller e Francisco Antonio de Zela en Tacna.\nO 7 de xu\u00f1o cel\u00e9brase o d\u00eda da bandeira, co gallo do aniversario da Batalla de Arica e o 28 de agosto a Procesi\u00f3n da Bandeira na cidade de Tacna."}
{"id": "207971", "revid": "23204", "url": "https://gl.wikipedia.org/wiki?curid=207971", "title": "Bandeira de Saint Kitts e Nevis", "text": "A bandeira de Saint Kitts e Nevis foi adoptada o 19 de setembro de 1983. Est\u00e1 dividida en d\u00faas metades por unha banda situada na s\u00faa diagonal ascendente (dende o lado do mastro). Ten as cores do panafricanismo: a metade superior \u00e9 de cor verde, a inferior \u00e9 vermella e a banda \u00e9 de cor negra con bordos amarelos. No interior da banda figuran d\u00faas estrelas brancas de cinco puntas que est\u00e1n desprazadas cara os bordos.\nA cor verde representa a fertilidade da terra, o vermello a loita contra o colonialismo, o negro simboliza os vencellos con \u00c1frica e o amarelo a luz do sol."}
{"id": "207973", "revid": "98629", "url": "https://gl.wikipedia.org/wiki?curid=207973", "title": "Bandeira do Salvador", "text": "A bandeira do Salvador consiste en tres franxas horizontais iguais, azuis as extremas, representando os dous oc\u00e9anos que ba\u00f1an Centroam\u00e9rica: o Atl\u00e1ntico e o Pac\u00edfico; e branca a central, representando a paz. A lexislaci\u00f3n vixente distingue tres tipos en funci\u00f3n do seu uso, a Bandeira Magna, co Escudo Nacional na franxa central para cerimonias nas que participen os tres Poderes do Estado e as festas patrias, a de edificios e oficinas p\u00fablicas coa lenda \"Dios Uni\u00f3n Libertad\" na franxa central, e a dos desfiles, de dese\u00f1o similar \u00f3 anterior. Os tama\u00f1os difiren lixeiramente entre elas, sendo as dimensi\u00f3ns da Bandeira Magna de 3,25 metros de longo e 1,89 metros de alto, segundo o regulado pola Lei de S\u00edmbolos Patrios. O dese\u00f1o bas\u00e9ase na bandeira das Provincias Unidas do Centro de Am\u00e9rica, concibida por Manuel Jos\u00e9 Arce, quen \u00e1 s\u00faa vez se inspirou na bandeira das Provincias Unidas do R\u00edo da Prata, actual Arxentina."}
{"id": "207975", "revid": "89787", "url": "https://gl.wikipedia.org/wiki?curid=207975", "title": "Queratocito corneal", "text": "Os queratocitos corneais (ou fibroblastos corneais ou, simplemente, queratocitos) son fibroblastos especializados que se encontran no estroma da c\u00f3rnea do ollo. A c\u00f3rnea consta de varias capas: epitelio externo, membrana de Bowman, estroma, membrana de Descemet e endotelio corneal. O estroma corneal \u00e9 a capa central da c\u00f3rnea, que ocupa do 85-90% do grosor da mesma, e est\u00e1 formada por l\u00e1minas de col\u00e1xeno moi regulares e compo\u00f1entes da matriz extracelular. Os queratocitos est\u00e1n situados nas estreitas fisuras que quedan entre os feixes de fibras col\u00e1xenas do estroma . Os queratocitos xogan un importante papel no mantemento da transparencia da c\u00f3rnea, na curaci\u00f3n das s\u00faas feridas, e na s\u00edntese dos seus compo\u00f1entes. Nunha c\u00f3rnea inalterada os queratocitos permanecen en estado dormente, pero p\u00f3\u00f1ense en acci\u00f3n en canto hai calquera tipo de dano ou inflamaci\u00f3n na c\u00f3rnea. Alg\u00fans queratocitos que se sit\u00faan debaixo do lugar onde se produciu o dano sofren apoptose inmediatamente despois de producirse a ferida. Calquera fallo neste ben orquestado proceso de curaci\u00f3n de feridas pode facer perder transparencia \u00e1 c\u00f3rnea, e unha excesiva apoptose de queratocitos pode ser parte de procesos patol\u00f3xicos propios dos trastornos dexenerativos da c\u00f3rnea, como o queratocono, polo que isto espertou o interese no estudo destas c\u00e9lulas.\nOrixe e funci\u00f3ns.\nOs queratocitos derivan durante o desenvolvemento embrionario da poboaci\u00f3n cranial celular da crista neural, desde onde migran para establecerse no mes\u00e9nquima. Nalgunhas especies a migraci\u00f3n desde a crista neural real\u00edzase en d\u00faas ondadas, a primeira ondada orixina o epitelio corneal e a segunda invade o rudimento do estroma segregado polo epitelio e a\u00ednda desprovisto de c\u00e9lulas; noutras especies ambas as poboaci\u00f3ns chagan nunha soa ondada de migraci\u00f3n. Unha vez que se establecen no estroma, os queratocitos empezan a sintetizar mol\u00e9culas de col\u00e1xeno de diferentes tipos (I, V, VI) e querat\u00e1n sulfato. No momento do nacemento a proliferaci\u00f3n dos queratocitos non est\u00e1 rematada e a maior\u00eda deles est\u00e1 en estado quiescente. Cando finaliza o desenvolvemento do ollo, xa se estableceu na c\u00f3rnea unha rede interconectada de queratocitos, que presentan prolongaci\u00f3ns dendr\u00edticas que conectan as c\u00e9lulas coas s\u00faas veci\u00f1as.\nOs queratocitos quiescentes sintetizan as denominadas prote\u00ednas cristalinas da c\u00f3rnea (ou cristalinas), que aparecen tam\u00e9n no cristalino do ollo (lente do ollo). Estas prote\u00ednas pertencen a unha familia proteica que comprende prote\u00ednas estrutrurais e encim\u00e1ticas (como o grupo das alcohol deshidroxenases), que son transparentes, hidrosolubles e poden ter actividade encim\u00e1tica. As prote\u00ednas cristalinas da c\u00f3rnea, igual c\u00f3s do cristalino do ollo, p\u00e9nsase que mante\u00f1en a transparencia e \u00f3ptima refracci\u00f3n da c\u00f3rnea. As prote\u00ednas cristalinas da c\u00f3rnea tam\u00e9n forman parte da defensa antioxidante corneal. As prote\u00ednas cristalinas expresadas polos queratocitos humanos son ALDH1A1, ALDH3A1, ALDH2 e TKT. Cada especie ten diferentes tipos de prote\u00ednas cristalinas.\nO querat\u00e1n sulfato producido polos queratocitos p\u00e9nsase que axuda a manter a hidrataci\u00f3n corneal \u00f3ptima. Os trastornos xen\u00e9ticos que afectan a esta s\u00edntese orixinan a distrofia corneal macular.\nDe acordo cun estudo, a densidade media de queratocitos no estroma humano \u00e9 de aproximadamente 20.500 c\u00e9lulas por mm3, ou 9.600 nunha columna de 1\u00a0mm2 de secci\u00f3n. A maior densidade obs\u00e9rvase na capa do 10% superior do estroma. O n\u00famero de queratocitos declina coa idade nunha proporci\u00f3n de aproximadamente un 0,45% ao ano.\nDespois de producirse unha ferida na c\u00f3rnea, alg\u00fans queratocitos sofren apoptose, desencadeada polas mol\u00e9culas sinalizadoras segregadas polas capas superiores, como IL1 alfa e TNF-alfa. Outros queratocitos veci\u00f1os, cando son estimulados por esas mesmas mol\u00e9culas, fanse activos, proliferan e empezan a sintetizar metaloproteinases da matriz que causan a remodelaci\u00f3n do tecido. Estas c\u00e9lulas activadas denom\u00ednanse en diversas fontes \"queratocitos activos\" ou \"fibroblastos\" ou dise que adoptan un \"fenotipo reparador\". Despois de producirse un dano grave na c\u00f3rnea ou nos estados avanzados do proceso de curaci\u00f3n un certo n\u00famero de queratocitos transf\u00f3rmase en miofibroblastos que segregan activamente compo\u00f1entes da matriz extracelular; esta transformaci\u00f3n p\u00e9nsase que est\u00e1 causada polo TGF-beta. Axi\u00f1a que a membrana basal do epitelio corneal est\u00e1 restaurada, o fluxo de TGF-beta no estroma dimin\u00fae drasticamente e os miofibroblastos desaparecen, despois do cal os queratocitos activados que quedaban contin\u00faan durante un certo tempo remodelando a matriz extracelular, segregando IL1-alfa para as\u00ed manter o seu \"fenotipo reparador\".\nA apoptose dos queratocitos, tanto en estado quiescente coma en estado activo, \u00e9 un proceso que est\u00e1 sendo moi estudado. Nunha c\u00f3rnea sa a morte celular programada \u00e9 un fen\u00f3meno raro, pero inmediatamente despois dun dano na capa superior da c\u00f3rnea os queratocitos situados directamente baixo a zona danada sofren apoptose. Unha hip\u00f3tese que explica esta r\u00e1pida reacci\u00f3n \u00e9 a necesidade de rexeitar o espallamento dunha posible infecci\u00f3n pola c\u00f3rnea, porque as c\u00e9lulas inmunitarias tardan varias horas en chegar ao sitio do dano debido \u00e1s limitaci\u00f3ns do sistema inmune ocular. Se todo ocorre normalmente, os queratocitos que faltan ser\u00e1n substitu\u00eddos pola mitose das c\u00e9lulas adxacentes. A apoptose pode observarse despois de operaci\u00f3ns cir\u00farxicas oculares, como a queratotom\u00eda e cirurux\u00eda l\u00e1ser, e pode xogar un papel no desenvolvemento das complicaci\u00f3ns postoperatorias.\nImportancia cl\u00ednica.\nOs queratocitos interve\u00f1en en diversos trastornos da c\u00f3rnea. De acordo coas investigaci\u00f3ns comparativas realizadas, as s\u00faas funci\u00f3ns no queratocono, a forma m\u00e1is frecuente de distrofia corneal, diverxen claramente das que realizan normalmente. Nas c\u00f3rneas queratoc\u00f3nicas estas c\u00e9lulas sofren apoptose lonxe de zonas con danos epiteliais; e existe unha hip\u00f3tese que considera que unha excesiva apoptose de queratocitos \u00e9 o fen\u00f3meno patol\u00f3xico principal no desenvolvemento do queratocono. De acordo cun estudo, os queratocitos dos pacientes con queratocono diminu\u00edron os seus niveis dunha das subformas de alcohol deshidroxenase (ADH1B), e segundo outro estudo segregan significativamente menos super\u00f3xido dismutase 3."}
{"id": "207977", "revid": "8993", "url": "https://gl.wikipedia.org/wiki?curid=207977", "title": "Meda dau doka", "text": "Meda Dau Doka ou God Bless Fiji (\"Deus beiza Fidxi\") \u00e9 o himno nacional das Illas Fidxi. A m\u00fasica resultou da adaptaci\u00f3n dun himno de 1911, de Charles Austin Miles titulado Dwelling in Beulah Land. A letra e a m\u00fasica resultante foron compostas por Michael Francis Alexander Prescott e adoptadas despois da independencia, en 1970.\nA letra en ingl\u00e9s e en fidxiano non son traduci\u00f3ns mutuas, tendo, at\u00e9, poucas semellanzas."}
{"id": "207978", "revid": "17467", "url": "https://gl.wikipedia.org/wiki?curid=207978", "title": "God Bless Fiji", "text": ""}
{"id": "207980", "revid": "56817", "url": "https://gl.wikipedia.org/wiki?curid=207980", "title": "Escudo de Fidxi", "text": "O escudo de armas de Fidxi foi concedido mediante unha Patente de Cartas Reais o 4 de xullo de 1908 e confirmado o 30 de setembro de 1970. Foi parte da bandeira colonial e tam\u00e9n forma parte da bandeira actual de Fidxi.\nOs elementos que aparecen no escudo son:"}
{"id": "207981", "revid": "90824", "url": "https://gl.wikipedia.org/wiki?curid=207981", "title": "Bandeira de Fidxi", "text": "A bandeira de Fidxi foi adoptada o 10 de outubro de 1970. \u00c9 un pano de cor azul celeste no que figura a \"Union Jack\", que \u00e9 a bandeira do Reino Unido, no cant\u00f3n e, na s\u00faa parte esquerda o escudo propiamente dito do pa\u00eds (sen as figuras dos soportes, o burelete, a cimeira, nin o lema nacional). O escudo \u00e9 practicamente id\u00e9ntico ao que se usou durante o domino colonial brit\u00e1nico. A bandeira de Fidxi est\u00e1 inspirada no Pavill\u00f3n Azul que \u00e9 unha bandeira de cor azul escura que incorpora a bandeira brit\u00e1nica no seu cuadrante superior dereito e que usan como emblema numerosas instituci\u00f3ns gobernamentais brit\u00e1nicas, colonias e nalg\u00fans casos, como Australia e Nova Zelandia, mant\u00edvose como bandeira nacional de antigas colonias hoxe independentes.\nO escudo e a bandeira de Fidxi non se alteraron cando o pa\u00eds se converteu en rep\u00fablica en 1987. A bandeira colonial era moi semellante \u00e1 actual pero, seguindo o esquema do Pavill\u00f3n Azul, de cor azul escura. Actualmente esta bandeira \u00e9 a bandeira do goberno de Fidxi e \u00fasana algunhas instituci\u00f3ns e departamentos de car\u00e1cter gobernamental."}
{"id": "207982", "revid": "98629", "url": "https://gl.wikipedia.org/wiki?curid=207982", "title": "Teor\u00eda do domin\u00f3", "text": "A teor\u00eda do domin\u00f3, ou tam\u00e9n chamada de efecto b\u00f3la de neve, aplicado na pol\u00edtica internacional, establece que, se un pa\u00eds entra nun determinado sistema pol\u00edtico, arrastrar\u00e1 os outros da s\u00faa \u00e1rea cara a esa mesma ideolox\u00eda.\nNon se sabe con certeza o ide\u00f3logo desta teor\u00eda; pero adoitase nomear o pol\u00edtico estadounidense John Foster Dulles e a Doutrina Truman, que vaticinaban que o comunismo poder\u00eda expandirse por todo o mundo se non se lograba deter a espiral.\nAntecedentes da teor\u00eda.\nEsta teor\u00eda naceu durante a Guerra fr\u00eda ante a observaci\u00f3n de varios sucesos que parec\u00edan corroborala.\nAntes e durante a segunda guerra mundial sucedeu un \"contaxio de ideolox\u00edas\" en Europa. Ben por propia iniciativa, como Hungr\u00eda ou Roman\u00eda, que adoptaron gobernos profascistas ou pronazis; ou ben pola forza, como a Francia de Vichy, Noruega, Espa\u00f1a ou os Pa\u00edses Baixos. Outro exemplo era a ideolox\u00eda comunista que estend\u00eda a Rep\u00fablica Rusa (pouco despois rebautizada como Uni\u00f3n Sovi\u00e9tica tras incorporar a Rusia dos Soviet varios territorios m\u00e1is) ao anexionar pa\u00edses que formaran parte do Imperio como Ucra\u00edna, Belar\u00fas ou as Rep\u00fablicas B\u00e1lticas.\nEstes fen\u00f3menos mencion\u00e1ronse como antecedentes, Jonathan Schell comenta que durante a guerra de Vietnam po\u00f1\u00edanse como exemplo en varias ocasi\u00f3ns para vaticinar o que pasar\u00eda se Vietnam do Sur ca\u00eda fronte ao comunismo. Non obstante, ditos casos son antecedentes e non a base da Teor\u00eda; principalmente porque Estados Unidos, o formulador da mesma, non era unha potencia mundial antes da segunda guerra mundial.\nInicios.\nAntes sequera de ter capitulado o Eixe as tensi\u00f3ns entre os vencedores eran xa patentes, especialmente tras o Cumio de Potsdam e a cancelaci\u00f3n do Cumio de Washington. Churchil e Truman v\u00edan \u00e1 Uni\u00f3n Sovi\u00e9tica de Stalin como un aliado pouco fiable (o Gran Can Vermello, como o chamar\u00eda o xeneral Curtis LeMay anos despois) con constantes roces, problemas en Berl\u00edn e unha pol\u00edtica inflexible sobre as s\u00faas demandas nos cumios de Teher\u00e1n e Ialta.\nNos cumios mencionadas, a URSS comprometerase a celebrar elecci\u00f3ns nas naci\u00f3ns ocupadas tras a Guerra para que decidiran os seus gobernos; pero estas elecci\u00f3ns \u00e1s veces non se levaron a cabo. Desta forma, \u00e1s naci\u00f3ns invadidas pola URSS sum\u00e1ronse Albania e Iugoslavia, mentres en Asia a comunista Corea do Norte ameazaba con arrastrar \u00e1 s\u00faa veci\u00f1a do Sur. Parec\u00eda ser a constataci\u00f3n do que afirmara Truman durante a guerra civil de Grecia: se un ou varios pa\u00edses ca\u00edan baixo a pouta do comunismo, arrastrar\u00edan aos seus veci\u00f1os.\nNos anos seguintes, as d\u00faas potencias trataron de atraer as naci\u00f3ns Non Ali\u00f1adas ao seu bando. Estados Unidos parec\u00eda ter as de ga\u00f1ar polo seu poder\u00edo armament\u00edstico, especialmente nuclear, econ\u00f3mico e cultural fronte \u00e1 URSS; pero os acontecementos non transcorreron nesa direcci\u00f3n. A China Nacionalista era derrotada por Mao Zedong, en 1950 esta naci\u00f3n invad\u00eda o T\u00edbet, a guerrilla comunista malaia fac\u00eda grandes progresos fronte aos ingleses, en Indochina Ho Chi Minh abrazaba o comunismo e Indonesia estaba a piques de pasar ao lado comunista; esta foi a gota que colmou o vaso para lanzar os programas \"Mercurio\", \"X\u00e9minis\" e \"Apolo\".\nIsto parec\u00eda indicar que, pese \u00e1 aparente superioridade norteamericana, exist\u00eda un certo contaxio duns pa\u00edses a outros, contaxio que ameazaba con rodear todo Estados Unidos de pa\u00edses comunistas.\nParar a Teor\u00eda de Domin\u00f3.\nPara as sucesivas administraci\u00f3ns norteamericanas, a Teor\u00eda do Domin\u00f3 converter\u00edase nunha prioridade na s\u00faa axenda de pol\u00edtica internacional e realizaron todo tipo de acci\u00f3ns nos cinco continentes para neutralizala.\nEuropa e a creaci\u00f3n da OTAN.\nO gran perigo de que o comunismo se estendera por unha das rexi\u00f3ns m\u00e1is desenvolvidas e pr\u00f3speras do Planeta era sentido como m\u00e1is que posible polos estadounidenses e os propios europeos.\nA resposta foi dobre:\nAm\u00e9rica e o TIAR.\nA gran diferenza entre ricos e pobres, case end\u00e9mica na maior parte do Continente, e a gran acumulaci\u00f3n de terras e riquezas en mans de poucas familias en sistemas case feudais, foi un dos maiores motivos para a aparici\u00f3n de movementos revolucionarios comunistas.\nA principios do s\u00e9culo XX, Estados Unidos xa mostraba o seu car\u00e1cter de potencia continental, m\u00e1is tarde mundial, e non desexaba que esa rexi\u00f3n puidera escapar do seu control. O seu ex\u00e9rcito realizara incursi\u00f3ns en M\u00e9xico ou O Salvador e especialmente Panam\u00e1 durante os chamados os anos yankis.\nPero a situaci\u00f3n cambiou cando comezaron a xurdir movementos guerrilleiros inspirados nos logros obtidos por Vo Nguyen Giap na Indochina. Tras a derrota en Vietnam, o movemento foi moito m\u00e1is claro e numeroso, o que alarmou enormemente aos Estados Unidos.\nAsia e a ASEAN.\nCoa sinatura dos Acordos de Xenebra de 1954, catro novos pa\u00edses entraban na disputa internacional entre bloques: Camboxa, Laos, Vietnam do Norte e Vietnam do Sur. Todas estes pa\u00edses tiveran disputas e guerras antes da colonizaci\u00f3n francesa. Tam\u00e9n constitu\u00edan unha fonte de materias primas estrat\u00e9xicas e uns portos de grande utilidade para a frota da URSS (escasa de instalaci\u00f3ns navais en mares c\u00e1lidos). As d\u00faas superpotencias desexaban os recursos naturais daquela rexi\u00f3n e a\u00ednda m\u00e1is privar ao seu adversario dun aliado estrat\u00e9xico. De todos os pa\u00edses o \u00fanico comunista era Vietnam do Norte e tem\u00edase que de continuar a s\u00faa expansi\u00f3n todos os demais caer\u00edan.\nCoa ca\u00edda de Vietnam do Sur toda a Pen\u00ednsula Indochina ag\u00e1s Tailandia era comunista, o que parec\u00eda dar verosimilitude \u00e1 Teor\u00eda.\nEn 1967 fundouse a Asociaci\u00f3n de Naci\u00f3ns do Sueste Asi\u00e1tico (ASEAN polas s\u00faas siglas en ingl\u00e9s) formado por Tailandia, Malaisia, Singapur e Filipinas e en 1984 Brunei, para promover o desenvolvemento conxunto nesa zona. Pero a progresiva agresividade de Vietnam na zona fixo que se fora convertendo m\u00e1is nunha organizaci\u00f3n de protecci\u00f3n mutua.\n\u00c1frica.\nTras as primeiras emancipaci\u00f3ns nos anos cincuenta, sobre todo de pa\u00edses do Magreb, veu a gran cascada de independencias protagonizadas por pa\u00edses subsaharianos, convert\u00e9ndose estes nalg\u00fans dos m\u00e1is cobizados.\nPese ao seu esp\u00edrito de naci\u00f3ns non ali\u00f1adas, a situaci\u00f3n pareceu ir decant\u00e1ndose cara ao bloque comunista m\u00e1is que cara ao capitalista. Esta progresi\u00f3n podemos vela no feito de que a finais 1950 s\u00f3 unha naci\u00f3n, o Exipto de Nasser, estaba claramente ali\u00f1ada co bloque sovi\u00e9tico e ningunha outra se pronunciara pro-occidental, mais, en 1983 Estados Unidos recuperara Exipto como aliado, como tam\u00e9n Somalia e Marrocos (constru\u00edndo e financiando os seus muros para conter a Fronte Polisario).\nFronte aos avances estadounidenses, a URSS lograra como aliados a: Alxeria, Mal\u00ed, Mauritania, Etiop\u00eda, Congo Brazaville, Angola, Libia, Mozambique e outros pa\u00edses como a Tanzania do intelectual Julius Nyerere e as pr\u00f3speras illas Seychelles manifest\u00e1base socialista pese a non permitir usar nin crear bases a\u00e9reas, navais e achega de asesores militares.\nContabilizando os pa\u00edses non pode dicirse que a posici\u00f3n estadounidenses fose mellor que a sovi\u00e9tica, e os seus dirixentes sab\u00edano. Pero ao contrario que nos outros continentes, en \u00c1frica non se creou unha organizaci\u00f3n para deter o comunismo; m\u00e1is ben se probaron un conxunto de acci\u00f3ns que permitiran parar aquela decantaci\u00f3n polo leste. Entre elas pode citarse:\nDesta forma, Estados Unidos deb\u00eda soportar os caprichos e \u00e1s veces as psicopat\u00edas destes l\u00edderes e responder \u00e1s acusaci\u00f3ns de ONGs, periodistas e cidad\u00e1ns, co\u00f1ecedores da situaci\u00f3n, de apoiar a carniceiros con condutas como comerse as v\u00edsceras dos seus inimigos, \"trasladar a capital do seu pa\u00eds a un remoto poboado da selva ou depositar o tesouro do banco nacional no rocho da s\u00faa casa\".\nEra certa a Teor\u00eda do domin\u00f3?\nDividindo o mundo en dous bloques sen fisuras, comunistas e capitalistas, e mirando o sueste asi\u00e1tico, a Teor\u00eda do Domin\u00f3 parece ser certa. Mais esta visi\u00f3n dun mundo occidental obrigado a defenderse do oriental, sostida por moitos pol\u00edticos estadounidenses, especialmente o presidente Ronald Reagan, resulta en exceso simplista:\nAnalizando o mesmo caso que se pon como exemplo, Indochina, Camboxa e Vietnam nunca mantiveron boas relaci\u00f3ns e, tres anos despois do seu paso ao comunismo, as d\u00faas naci\u00f3ns estaban enfrontadas pola invasi\u00f3n de Camboxa. As\u00ed mesmo, Tailandia mant\u00edvose firmemente pro occidental e repeleu os enfrontamentos que vi\u00f1eron da Kampuchea ocupada. Por \u00faltimo, China invadiu o norte de Vietnam. Co que non se pode dicir que formasen unha fronte unida contra o capitalismo.\nMentres, en Europa, Albania comezou a separarse de Moscova at\u00e9 o abandono do Pacto de Varsovia, opci\u00f3n que non estaba nin contemplada nos estatutos de dita organizaci\u00f3n. Tampouco a Iugoslavia de Tito foi un pa\u00eds moi af\u00edn \u00e1 esfera sovi\u00e9tica, pese a ser comunista. Incluso Stalin declarou nunha ocasi\u00f3n que s\u00f3 lle fac\u00eda falta mover o dedo meini\u00f1o para acabar con Tito.\nAs fricci\u00f3ns e enfrontamentos entre os distintos pa\u00edses era o que non tivo en conta esta teor\u00eda, ademais de non aplicarse s\u00f3 \u00e1 URSS.\nO Teor\u00eda do domin\u00f3 na actualidade.\nA fin da Guerra Fr\u00eda e, con el a fin do medo \u00e1 expansi\u00f3n comunista, supuxo o final desta teor\u00eda, pese a que nunca chegou a demostrarse.\nA\u00ednda que xa non se cita con este nome, a idea de que un ou varios pa\u00edses poidan adoptar determinado r\u00e9xime pol\u00edtico polo feito de que un veci\u00f1o o fixera segue viva nas an\u00e1lises internacionais. Por exemplo, a principios do s\u00e9culo XXI e tras os atentados do 11-S, Estados Unidos centrou a s\u00faa atenci\u00f3n nos pa\u00edses musulm\u00e1ns, especialmente \u00e1rabes. Todos eles ditaduras de maior ou menor dureza. Antes e despois da Invasi\u00f3n de Iraq, un dos argumentos a favor esgrimidos pola Administraci\u00f3n Bush e moitos xornalistas e expertos en pol\u00edtica internacional consist\u00eda nas supostas vantaxes de converter unha naci\u00f3n \u00e1rabe nunha democracia. As\u00ed, explicaban os defensores desta idea, que tras a invasi\u00f3n en Iraq se establecer\u00eda un r\u00e9xime democr\u00e1tico, con estado de dereito e liberdades constitucionais. As vantaxes para a poboaci\u00f3n ser\u00edan evidentes e moitos pobos veci\u00f1os querer\u00edanas para si mesmos; provocando un efecto domin\u00f3 nos seus gobernos. Tam\u00e9n, como no per\u00edodo da Guerra Fr\u00eda, esta idea \u00e9 acusada de falta de visi\u00f3n sobre os pa\u00edses da \u00e1rea."}
{"id": "207983", "revid": "89787", "url": "https://gl.wikipedia.org/wiki?curid=207983", "title": "Doutrina Truman", "text": "A Doutrina Truman foi unha medida pol\u00edtica que establec\u00eda que os Estados Unidos pod\u00edan dar apoio a \"persoas libres que est\u00e1n resistindo os intentos de dominio por minor\u00edas armadas ou por presi\u00f3ns exteriores\", sendo estas directrices de fervente tendencia anticomunista dado o contexto no que se encontraban, ocasionalmente at\u00e9 un punto dun fanatismo persecutorio de calquera movemento do marco da esquerda pol\u00edtica.\nA s\u00faa denominaci\u00f3n d\u00e9bese ao presidente Harry S. Truman, quen fixo a proclamaci\u00f3n desta doutrina na s\u00faa comparecencia ante o Congreso o 12 de marzo de 1947, estando por ent\u00f3n en curso a crise da guerra civil grega (1946-1949). O Goberno brit\u00e1nico notific\u00e1ralle \u00e1 Casa Branca que non pod\u00eda continuar apoiando ao goberno grego contra as guerrillas comunistas nin pod\u00edan axudar economicamente a Turqu\u00eda. A doutrina promulgouse especificamente co \u00e1nimo de proporcionar soporte intervencionista a gobernos que resist\u00edan fronte ao comunismo. Truman insistiu en que se Grecia e Turqu\u00eda non recib\u00edan a axuda que necesitaban, poder\u00edan caer inevitablemente no comunismo, sendo o resultado un efecto domin\u00f3 de aceptaci\u00f3n do comunismo na rexi\u00f3n.\nTras a s\u00faa promulgaci\u00f3n conced\u00e9ronse 400 mill\u00f3ns de d\u00f3lares en axuda econ\u00f3mica e militar para Turqu\u00eda e Grecia."}
{"id": "207986", "revid": "1131", "url": "https://gl.wikipedia.org/wiki?curid=207986", "title": "Terceira batalla do cabo Fisterra", "text": "A batalla do cabo Fisterra de 1805, ou terceira batalla do cabo Fisterra, foi un enfrontamento naval producido o 22 de xullo de 1805 preto do cabo Fisterra no marco das guerras napole\u00f3nicas. Nesta batalla enfront\u00e1ronse a Armada Real Brit\u00e1nica comandada polo vicealmirante Robert Calder e unha frota franco-espa\u00f1ola dirixida polo almirante franc\u00e9s Pierre Charles Silvestre de Villeneuve.\nContexto.\nA Paz de Amiens de 1802 (que puxera fin \u00e1 guerra entre Gran Breta\u00f1a e a Primeira Rep\u00fablica Francesa) chegou \u00f3 seu fin cando Napole\u00f3n Bonaparte invadiu o Piemonte, provocando que Gran Breta\u00f1a declarase de novo a guerra con Francia o 18 de maio de 1803.\nNapole\u00f3n quer\u00eda invadir e conquistar Inglaterra para rematar co bloqueo naval brit\u00e1nico. En 1805 hab\u00eda un ex\u00e9rcito de 150.000 homes destinado \u00e1 invasi\u00f3n que agardaba acampado na cidade de Boulogne-sur-Mer. Se este ex\u00e9rcito cruzaba a canle da Mancha, hab\u00eda moitas posibilidades de vitoria fronte a unha forza inglesa mal adestrada e pouco equipada. O plan era que a frota francesa fuxira dos bloqueos navais brit\u00e1nicos sobre o porto bret\u00f3n de Brest e o porto provenzal de Toulon, para despois dirixirse cara as Indias Occidentais. Al\u00ed o obxectivo ser\u00eda atacar intereses brit\u00e1nicos das colonias para atraer \u00f3s navios ingleses, e a continuaci\u00f3n partir dende Martinica cara a Irlanda, promover a rebeli\u00f3n nesa illa, e despois atacar pola retagarda \u00e1s defensas costeiras da Canle, facendo posible que os ex\u00e9rcitos franceses entrasen de xeito sinxelo en Gran Breta\u00f1a.\nVilleneuve partiu de Toulon o 29 de marzo de 1805 con 11 nav\u00edos de li\u00f1a, 6 fragatas e 2 bergant\u00edns, evitando o 8 de abril \u00f3 almirante Horatio Nelson, que bloqueaba o estreito de Xibraltar. En C\u00e1diz un\u00edronselle outros 6 nav\u00edos de li\u00f1a espa\u00f1ois, e a frota conxunta navegou cara ao mar Caribe, chegando a Martinica o 12 de maio. En tanto, Nelson permaneceu no mar Mediterr\u00e1neo atrapado polos ventos do oeste, e non puido cruzalo estreito de Xibraltar at\u00e9 o 7 de maio, chegando \u00f3 Caribe o 4 de xu\u00f1o, concretamente \u00e1 illa Antiga.\nVilleneuve agardaba en Martinica a que chegase a frota de Ganteaume, que ti\u00f1a que chegar dende o porto de Brest, pero esta quedara bloqueada polos ingleses, e non apareceu. O 7 de xu\u00f1o Villeneuve soubo da chegada de Nelson a Antiga, e 4 d\u00edas despois partiu cara a Europa. A frota franco-espa\u00f1ola chegou o 9 de xullo \u00f3 cabo Fisterra, atopando ventos de nord\u00e9s que fixeron imposible a s\u00faa entrada no mar Cant\u00e1brico at\u00e9 o 22 de xullo.\nA batalla.\nO vicealmirante Sir Robert Calder, que manti\u00f1a bloqueados o portos de Ferrol e Rochefort, recibiu o 19 de xullo a noticia da presenza de Villeneuve en Fisterra, e a orde de partir cara a al\u00f3 para interceptalo. As d\u00faas frotas atop\u00e1ronse pola ma\u00f1\u00e1 do d\u00eda 22 de xullo de 1805.\nCalder ti\u00f1a baixo as s\u00faas ordes 15 nav\u00edos de li\u00f1a, 2 fragatas e 2 buques menores. Pola s\u00faa banda, Villeneuve contaba con 20 nav\u00edos de li\u00f1a, 7 fragatas e 2 bergant\u00edns. A acci\u00f3n b\u00e9lica comezou sobre as 5 da tarde con pouca visibilidade, e tivo que ser interrompida sobre as 8 e media para seguir \u00f3 d\u00eda seguinte. \u00c1 primeira hora do 23 de xullo, entre as d\u00faas frotas hab\u00eda unha separaci\u00f3n de 27 quil\u00f3metros. Calder consideraba que os franceses eran mais fortes, e ti\u00f1a medo de que se reforzasen cos nav\u00edos desbloqueados dos portos de Ferrol e Rochefort, de xeito que decidiu non seguilo combate e coller rumbo cara ao norte. O 24 de xullo o vento cambiou e puxo \u00f3s franco-espa\u00f1ois en disposici\u00f3n de atacar dende barlovento con superioridade, pero Villeneuve decidiu non facelo, e virar cara ao sur.\nO 1 de agosto Villeneuve chegou \u00e1 Coru\u00f1a, e recibiu ordes de Napole\u00f3n de dirixirse \u00f3s portos de Brest e Boulogne-sur-Mer. Crendo alg\u00fans informes falsos sobre a superioridade da frota inglesa no golfo de Biscaia, Villeneuve virou cara a C\u00e1diz chegando al\u00f3 o 21 de agosto.\nConsecuencias.\nA batalla consid\u00e9rase unha derrota das forzas combinadas, na que 15 nav\u00edos ingleses se enfrontaran con 20 nav\u00edos franco-espa\u00f1ois capturando 2 deles. Polo bando brit\u00e1nico morreron 39 homes e 159 foron feridos, mentres que polo bando combinado houbo 476 baixas entre mortos e feridos. Villeneuve fracasou na s\u00faa misi\u00f3n de desembarcar en Irlanda, mentres que o ex\u00e9rcito de Napole\u00f3n agardaba en Boulogne-sur-Mer inutilmente.\nNon obstante Calder foi xulgado en consello de guerra por fuxir do combate nos d\u00edas 23 e 24 de xullo, e nunca volveu a servir na frota brit\u00e1nica.\nNapole\u00f3n tivo que abandonar a s\u00faa idea de invadir Gran Breta\u00f1a, e o ex\u00e9rcito invasor pasou a colaborar na fronte austr\u00edaca e rusa.\nVilleneuve e a s\u00faa frota combinada agardaron en C\u00e1diz durante dous meses ata que partiron cara a unha nova batalla, a batalla de Trafalgar, producida o 21 de outubro de 1805, na que foron derrotados pola frota mediterr\u00e1nea de Horatio Nelson."}
{"id": "207990", "revid": "1131", "url": "https://gl.wikipedia.org/wiki?curid=207990", "title": "Lisa Gerrard", "text": "Lisa Gerrard, nada o 12 de abril de 1961 en Melbourne, Victoria, \u00e9 unha m\u00fasica, cantante e compositora australiana co\u00f1ecida por ter formado parte do grupo Dead Can Dance xunto con Brendan Perry.\nTraxectoria.\nDende que comezou a s\u00faa carreira en 1981, estivo involucrada en multitude de proxectos. Gerrard recibiu un Globo de Ouro pola banda sonora do filme pel\u00edcula \"Gladiator\", na que colaborou con Hans Zimmer. Ademais de cantar, \u00e9 unha instrumentista de gran sona. Toca o acorde\u00f3n, o teclado, o dulcimer, a guitarra e o yangqin, sendo m\u00e1is prol\u00edfica con este \u00faltimo instrumento."}
{"id": "207993", "revid": "5312", "url": "https://gl.wikipedia.org/wiki?curid=207993", "title": "Movemento Comunista de Galicia", "text": "O Movemento Comunista de Galicia (MCG) foi un partido pol\u00edtico comunista creado en Galicia durante os derradeiros anos do franquismo como secci\u00f3n galega do Movimiento Comunista. A diferenza doutras federaci\u00f3ns dos partidos da esquerda espa\u00f1ola, o MCG sempre contou cunha ampla autonom\u00eda real con respecto da direcci\u00f3n central, actuando \u00e1s veces coma un partido independente, feito que acercou o partido ao movemento nacionalista galego.\nHistoria.\nOs seus l\u00edderes eran Xes\u00fas Veiga Bux\u00e1n e Carmen Santos Castroviejo. Durante a transici\u00f3n, o MCG formou parte membro do Consello de Forzas Pol\u00edticas Galegas (CFPG), xunto co Partido Socialista Galego, Uni\u00f3n do Povo Galego e Partido Galego Social Dem\u00f3crata (fundadores) e Partido Carlista de Galicia (que se uniu ao Consello ao mesmo tempo que o MCG en abril de 1976). Nas elecci\u00f3ns constitu\u00edntes de 1977, o MCG participou na Candidatura Democr\u00e1tica Galega, unha coalici\u00f3n de socialistas, comunistas e dem\u00f3cratas-cristi\u00e1ns para o Senado. Promoveu o \"Non\" ao estatuto auton\u00f3mico de 1981, por consideralo insuficiente.\nNas primeiras elecci\u00f3ns ao Parlamento galego en 1981, presentouse en coalici\u00f3n coa Liga Comunista Revolucionaria, recibindo 4,858 votos (0, 49%). Nas elecci\u00f3ns ao Parlamento galego de 1985 presentouse en solitario, recibindo s\u00f3 1.327 votos, 0,11%. Nas elecci\u00f3ns municipais de 1987 e 1991 obtivo un concelleiro (nestas \u00faltimas, Padr\u00f3n foi o \u00fanico lugar onde se presentou). En 1991 uniuse a Inzar, xunto coa LCR, un grupo que alg\u00fans anos m\u00e1is tarde entrou a formar parte do Bloque Nacionalista Galego.\nOs seus \u00f3rganos de expresi\u00f3n foron \"Galicia en Loita\" e \"Servir \u00f3 pobo\"."}
{"id": "207994", "revid": "89787", "url": "https://gl.wikipedia.org/wiki?curid=207994", "title": "Xes\u00fas Veiga", "text": "Xes\u00fas Manuel Veiga Bux\u00e1n, nado en Toiriz (Pant\u00f3n) o 7 de xullo de 1951, \u00e9 un economista e pol\u00edtico galego.\nTraxectoria.\nLicenciado en Ciencias Econ\u00f3micas pola Universidade de Bilbao. \u00c9 profesor da Facultade de Ciencias Econ\u00f3micas e Empresariais da Universidade de Santiago de Compostela. Foi dirixente do Movemento Comunista de Galicia (1973-1992) ata a s\u00faa integraci\u00f3n en Inzar. Foi deputado polo BNG no Parlamento de Galicia (1993-2005) e portavoz do BNG na Comisi\u00f3n de Econom\u00eda. Entre 2012 e 2014 foi presidente da Fundaci\u00f3n Galiza Sempre."}
{"id": "207997", "revid": "22795", "url": "https://gl.wikipedia.org/wiki?curid=207997", "title": "Conde de Noro\u00f1a", "text": ""}
{"id": "207999", "revid": "27155", "url": "https://gl.wikipedia.org/wiki?curid=207999", "title": "Queratocito", "text": ""}
{"id": "208000", "revid": "98629", "url": "https://gl.wikipedia.org/wiki?curid=208000", "title": "Bandeira de San Vicente e as Granadinas", "text": "A bandeira de San Vicente e as Granadinas foi adoptada o 21 de outubro de 1985. \u00c9 unha bandeira composta por tres franxas verticais de cor azul (a m\u00e1is pr\u00f3xima \u00f3 mastro), amarela (a central) e verde (a exterior). A franxa amarela \u00e9 de dobre anchura respecto \u00e1s outras d\u00faas e cont\u00e9n, na s\u00faa parte central a letra V, formada con tres rombos ou diamantes verdes, dous situados nos extremos e o terceiro no centro.\nOs rombos ou diamantes verdes forman a letra V, inicial de San Vicente que d\u00e1 nome \u00f3 pa\u00eds. A cor verde representa a vexetaci\u00f3n exuberante de San Vicente e a permanente vitalidade da s\u00faa poboaci\u00f3n. Esta cor tam\u00e9n alude \u00f3 termo que define a San Vincente e as Granadinas como \"as xemas das Antillas\". A cor azul simboliza o ceo e o mar que rodea as illas. O amarelo representa a cordialidade, o esp\u00edrito alegre dos seus habitantes e as douradas praias das Granadinas.\nA bandeira de San Vicente e as Granadinas tam\u00e9n \u00e9 co\u00f1ecida polo nome de \u201c\"as xemas\"\u201d."}
{"id": "208002", "revid": "22795", "url": "https://gl.wikipedia.org/wiki?curid=208002", "title": "Marqu\u00e9s de la Romana", "text": ""}
{"id": "208003", "revid": "1410", "url": "https://gl.wikipedia.org/wiki?curid=208003", "title": "Bandeira de Santa Luc\u00eda", "text": "A bandeira de Santa Luc\u00eda foi dese\u00f1ada por Dunstan St. Omer e adoptada o 1 de marzo de 1967. A cor azul representa fidelidade, o ceo tropical e as augas do Mar Caribe. O dourado representa a prosperidade e o sol do Caribe. O negro e o branco representan a mestura de razas que lle deron identidade \u00e1 illa. Os tri\u00e1ngulos is\u00f3sceles representan as monta\u00f1as Pitons, emblema da illa."}
{"id": "208005", "revid": "98629", "url": "https://gl.wikipedia.org/wiki?curid=208005", "title": "Bandeira de Suriname", "text": "A bandeira de Suriname est\u00e1 composta por cinco franxas horizontais. As exteriores son de cor verde, a central \u00e9 vermella e est\u00e1 bordeada polas brancas. A franxa vermella \u00e9 de dobre anchura que as verdes e o grosor destas \u00faltimas \u00e9 tam\u00e9n dobre respecto a cada unha das brancas. No centro da bandeira, figura unha estrela de cinco puntas de cor amarelo.\nEsta bandeira adoptouse o 25 de novembro de 1975, despois de que Suriname obtivese a s\u00faa independencia. A estrela representa a unidade de t\u00f3dolos grupos \u00e9tnicos do pa\u00eds. A franxa vermella simboliza o progreso e o amor, a verde a esperanza e a fertilidade e as brancas, a xustiza e a paz."}
{"id": "208009", "revid": "5863", "url": "https://gl.wikipedia.org/wiki?curid=208009", "title": "Bal\u00e9", "text": ""}
{"id": "208012", "revid": "89787", "url": "https://gl.wikipedia.org/wiki?curid=208012", "title": "Fanny Cochrane Smith", "text": "Fanny Cochrane Smith, (cara o 1834 - 24 de febreiro de 1905) foi unha aborixe tasmaniana, a primeira en nacer tralo traslado da poboaci\u00f3n ind\u00edxena de Tasmania a Wybalena, na Illa Flinders. \u00c9 famosa polas s\u00faas gravaci\u00f3ns de canci\u00f3ns aborixes en cilindros de fon\u00f3grafo, que representan as \u00fanicas gravaci\u00f3ns sonoras dunha lingua tasmaniana.\nTivo 11 fillos e unha porcentaxe alta da poboaci\u00f3n aborixe actual de Tasmania \u00e9 descendente s\u00faa. Existe algunha pol\u00e9mica sobre a data exacta da s\u00faa morte e se foi ela ou Truganini a derradeira aborixe de ascendencia totalmente ind\u00edxena. Morreu de pneumon\u00eda e pleurite o 24 de febreiro de 1905, en Port Cygnet.\nA gravaci\u00f3n das canci\u00f3ns de Smith serviu de inspiraci\u00f3n \u00f3 cantante australiano de folk Bruce Watson, que escribiu \"O home e a muller e o fon\u00f3grafo de Edison\". O av\u00f3 de Watson, chamado Horace, colaborara na gravaci\u00f3n de Fanny Cochrane Smith, e no museo nacional de Australia at\u00f3pase unha fotograf\u00eda de Watson con ela."}
{"id": "208013", "revid": "1131", "url": "https://gl.wikipedia.org/wiki?curid=208013", "title": "Batalla do cabo Fisterra de 1509", "text": "A Batalla do cabo Fisterra de 1509 foi un enfrontamento naval producido o 18 de xaneiro de 1509 en augas pr\u00f3ximas a Fisterra, entre unha frota portuguesa comandada polo cosm\u00f3grafo e navegante Duarte Pacheco Pereira, (bautizado como o \"Aquiles Lusitano\" por Cam\u00f5es), e unha frota francesa dirixida por Pierre de Mondrag\u00f3n, un corsario franc\u00e9s que operaba entre as illas Azores e a costa portuguesa, onde atacaba \u00f3s barcos procedentes da India.\nA orixe da batalla foi a misi\u00f3n que en 1508 o rei Manuel I de Portugal lle encargou a Pacheco para que atopase a Mondrag\u00f3n e rematase con el.\nA frota francesa estaba composta por catro nav\u00edos, e como resultado da loita, un deles foi afundido, e os outros tres foron capturados. Pierre de Mondrag\u00f3n, que anos atr\u00e1s se distinguira analizando a Canle de Mozambique e as costas de \u00c1frica, morreu no enfrontamento."}
{"id": "208017", "revid": "1131", "url": "https://gl.wikipedia.org/wiki?curid=208017", "title": "Ezequiel Ord\u00f3\u00f1ez Gonz\u00e1lez", "text": "Ezequiel Ord\u00f3\u00f1ez Gonz\u00e1lez, nado en Tui en 1845 e finado en Madrid o 20 de outubro de 1918, foi un avogado e pol\u00edtico galego.\nTraxectoria.\nFillo de Jos\u00e9 Ord\u00f3\u00f1ez Dom\u00ednguez, capit\u00e1n retirado que foi nomeado Comandante de Armas de Tui e Teodora Gonz\u00e1lez Aznaga. Estudou Dereito en Madrid e entrou como amanuense ao servizo do poeta asturiano Ram\u00f3n de Campoamor. Comezou tam\u00e9n a escribir colaboraci\u00f3ns en diversos xornais, como \"Bolet\u00edn Diplom\u00e1tico\".\nMilitante do Partido Conservador, pertencer\u00eda ao sector de Romero Robledo, a quen lle un\u00edan lazos pol\u00edticos e familiares, pois o seu fillo Mariano Ord\u00f3\u00f1ez Garc\u00eda casou coa filla de Romero Robledo. En 1876 foi elixido deputado polo distrito de Cuenca, nas elecci\u00f3ns de 1879 sa\u00edu elixido polo distrito de Tui, volvendo ser elixido en once ocasi\u00f3ns ata 1901. No Congreso dos Deputados foi secretario e vicepresidente (1876-1883). O seu fillo Mariano Ord\u00f3\u00f1ez sucedeuno como deputado polo distrito tudense entre 1903 e 1923. A familia Ordo\u00f1ez exerceu o control pol\u00edtico en Tui e na comarca do Baixo Mi\u00f1o durante m\u00e1is de corenta anos.\nFoi vocal do Consello de Sanidade, Director Xeral de Correos e Tel\u00e9grafos, de Obras P\u00fablicas e de Beneficencia e Sanidade e Subsecretario do Ministerio de Ultramar en 1892. En 1903 foi nomeado senador vitalicio.\nPublicou o libro \"Gu\u00eda del ferrocarril del Norte\"."}
{"id": "208018", "revid": "16946", "url": "https://gl.wikipedia.org/wiki?curid=208018", "title": "Bandeira de Trinidad e Tobago", "text": "A bandeira de Trinidad e Tobago foi adoptada o 31 de agosto de 1962. \u00c9 unha bandeira de cor vermella cunha banda que a cruza en diagonal de cor negra con bordos brancos. A cor vermella simboliza a xenerosidade do pobo e a luz do sol, o branco representa a igualdade e o mar, e o negro a tenacidade e a vocaci\u00f3n de unidade do pa\u00eds."}
{"id": "208020", "revid": "127505", "url": "https://gl.wikipedia.org/wiki?curid=208020", "title": "Primeira batalla do cabo Fisterra", "text": "A primeira batalla do cabo Fisterra foi un enfrontamento naval entre brit\u00e1nicos e franceses producido o 14 de maio de 1747, no marco da Guerra de Sucesi\u00f3n Austr\u00edaca. Nela bat\u00e9ronse 14 buques de li\u00f1a brit\u00e1nicos dirixidos polo almirante George Anson contra unha frota de 30 nav\u00edos franceses comandados polo almirante de la Jonqui\u00e8re. \nContexto.\nFrancia tentaba manter abertas as s\u00faas rutas mar\u00edtimas para manter o seu imperio ultramarino. Con tal fin reun\u00eda convois de buques mercantes que viaxaban escoltados por barcos de guerra. Anson e Warren partiron de Plymouth nos buques Prince George e Devonshire o 9 de abril co obxectivo de interceptar un deses convois. Cando o vicealmirante Warren sospeitou que os nav\u00edos de guerra franceses \u00edan facer unha manobra para promover a fuga do convoi mercante, comunicoulle a s\u00faa opini\u00f3n \u00f3 almirante Anson, e este \u00faltimo lanzou o sinal para levar a cabo unha persecuci\u00f3n xeral.\nBatalla.\nO HMS Centurion foi o primeiro nav\u00edo ingl\u00e9s en chegar \u00f3 barco franc\u00e9s m\u00e1is recuado, que foi atacado fortemente. A acci\u00f3n converteuse en xeral cando outros tres nav\u00edos brit\u00e1nicos, inclu\u00eddo o HMS Devonshire, chegaron \u00e1 escena do combate. Os franceses, a\u00ednda que moi inferiores en n\u00famero, loitaron ata as sete do ser\u00e1n, cando t\u00f3dolos barcos franceses menos dous xa estaban danados, as\u00ed como nove dos nav\u00edos mercantes. Os franceses tiveron 700 baixas entre homes mortos e feridos, por 520 dos brit\u00e1nicos.\nConsecuencias.\nLogo da s\u00faa vitoria, George Anson foi promovido a vicealmirante e ennobrecido como bar\u00f3n Anson de Soberton. En outubro do mesmo ano, os franceses reuniron outro convoi escoltado moito maior, que de novo foi interceptado nas augas pr\u00f3ximas \u00f3 cabo Fisterra, nun enfrontamente co\u00f1ecido como segunda batalla do cabo Fisterra."}
{"id": "208024", "revid": "27155", "url": "https://gl.wikipedia.org/wiki?curid=208024", "title": "Barreira hematoencef\u00e1lica", "text": "A barreira hematoencef\u00e1lica (tam\u00e9n escrita barreira hemato-encef\u00e1lica) \u00e9 a separaci\u00f3n que existe entre o sangue circulante nos capilares cerebrais e o flu\u00eddo extracelular que rodea as c\u00e9lulas do sistema nervioso central. Establ\u00e9cese ao longo de todos os capilares que irrigan esas \u00e1reas e est\u00e1 formada por uni\u00f3ns herm\u00e9ticas que rodean ditos capilares e que non existen nos capilares do sistema circulatorio normal. (No sistema nervioso central tam\u00e9n existe outra barreira parecida entre o sangue e o l\u00edquido cefalorraqu\u00eddeo, na que as c\u00e9lulas endoteliais restrinxen a difusi\u00f3n de obxectos microsc\u00f3picos, como bacterias, mol\u00e9culas de gran tama\u00f1o ou mol\u00e9culas hidr\u00f3filas desde o sangue ao l\u00edquido cefalorraqu\u00eddeo, e s\u00f3 poden pasar pequenas mol\u00e9culas hidr\u00f3fobas, O2, e certas hormonas). A barreira normalmente s\u00f3 permite o paso das mol\u00e9culas que as c\u00e9lulas do sistema nervioso central precisa para vivir, como gases respiratorios e nutrientes, e transporta activamente produtos metab\u00f3licos como a glicosa ao seu trav\u00e9s utilizando prote\u00ednas espec\u00edficas. Esta barreira tam\u00e9n incl\u00fae unha grosa membrana basal e as prolongaci\u00f3ns (p\u00e9s) terminais dos astrocitos (c\u00e9lulas de gl\u00eda).\nFisiolox\u00eda.\nEsta \"barreira\" orix\u00ednase pola selectividade das uni\u00f3ns herm\u00e9ticas existentes entre as c\u00e9lulas endoteliais dos vasos do sistema nervioso central que restrinxen o paso de solutos. Na interface entre o sangue e as c\u00e9lulas encef\u00e1licas, as c\u00e9lulas endoteliais est\u00e1n firmemente unidas unhas a outras por estas uni\u00f3ns herm\u00e9ticas, formadas por prote\u00ednas transmembrana como a ocludina, claudina, e outras mol\u00e9culas de adhesi\u00f3n (JAM, ESAM, por exemplo). Cada unha destas prote\u00ednas est\u00e1 ancorada nas c\u00e9lulas endoteliais por outro complexo proteico que incl\u00fae as prote\u00ednas zo-1 e outras prote\u00ednas asociadas.\nAdemais, as c\u00e9lulas da barreira hematoencef\u00e1lica est\u00e1n compostas de c\u00e9lulas moi densas que restrinxen o paso de substancias desde o sangue moito m\u00e1is do que o fan as c\u00e9lulas endoteliais normais dos capilares doutras zonas do corpo. Os astrocitos emiten proxecci\u00f3n chamadas p\u00e9s astroc\u00edticos que rodean as c\u00e9lulas endoteliais da barreira hematoencef\u00e1lica, d\u00e1ndolle soporte bioqu\u00edmico a ditas c\u00e9lulas. A barreira hematoencef\u00e1lica \u00e9 distinta da moi similar en estrutura e funci\u00f3n \"barreira sangue-l\u00edquido cefalorraqu\u00eddeo\", a cal depende das c\u00e9lulas coroides do plexo coroide de capilares, e distinta tam\u00e9n da barreira hemato-retinal da retina do ollo.\nVarias \u00e1reas do enc\u00e9falo non est\u00e1n \"detr\u00e1s\" da barreira hematoencef\u00e1lica, polo que os produtos transportados polo sangue poden chegar con facilidade a elas. Entre estas \u00e1reas est\u00e1n os \u00f3rganos circunventriculares, como son o teito do 3\u00ba e 4\u00ba ventr\u00edculos; capilares da gl\u00e1ndula pineal no teito do dienc\u00e9falo; e a propia gl\u00e1ndula pineal, que segrega a hormona melatonina \"directamente \u00e1 circulaci\u00f3n sangu\u00ednea\" , polo que esta hormona non se ve afectada pola barreira hematoencef\u00e1lica.\nFisiopatolox\u00eda.\nA barreira hematoencef\u00e1lica act\u00faa moi efectivamente na protecci\u00f3n do cerebro de moitas infecci\u00f3ns bacterianas com\u00fans, polo que as infecci\u00f3ns no cerebro son moi raras. Por\u00e9n, como tanto os anticorpos coma os antibi\u00f3ticos son demasiado grandes para cruzar a barreira hematoencef\u00e1lica, as infecci\u00f3ns que se chegan a producir no cerebro son a mi\u00fado moi serias e dif\u00edciles de tratar. Por\u00e9n, a barreira hematoencef\u00e1lica faise m\u00e1is permeable durante a inflamaci\u00f3n, e isto permite que alg\u00fans antibi\u00f3ticos e fagocitos atravesen a barreira; a\u00ednda que isto tam\u00e9n pode permitir que bacterias e virus a traspasen .\nUnha excepci\u00f3n \u00e1 exclusi\u00f3n das bacterias na barreira son as espiroquetas, como \"Borrelia\", que causa a enfermidade de Lyme, e o \"Treponema pallidum\", que causa a s\u00edfilis. Estas dani\u00f1as bacterias parecen poder abrir unha fenda na barreira ao tunelar fisicamente as paredes dos vasos sangu\u00edneos.\nHai tam\u00e9n varios velenos bioqu\u00edmicos que est\u00e1n formados por grandes mol\u00e9culas que son demasiado grandes como para atravesar a barreira. Isto \u00e9 unha protecci\u00f3n contra as neurotoxinas do botulismo presentes en alimentos contaminados, que afectan aos nervios perif\u00e9ricos (que est\u00e1n f\u00f3ra da barreira), pero que xeralmente non poden atravesar a barreira hematoencef\u00e1lica e non poden afectar ao sistema nervioso central, onde poder\u00edan causar danos fatais.\nDesenvolvemento.\nOs experimentos orixinais realizados na d\u00e9cada de 1920 mostraban que a barreira hematoencef\u00e1lica nos recentemente nados era a\u00ednda inmatura, o cal non \u00e9 certo. A raz\u00f3n deste erro foi un fallo metodol\u00f3xico (a presi\u00f3n osm\u00f3tica era demaisado alta e os delicados vasos sangu\u00edneos embrionais quedaban parcialmente danados). M\u00e1is tarde observouse que en experimentos cun volume reducido de l\u00edquidos inxectados os marcadores investigados non pod\u00edan atravesar a barreira hematoencef\u00e1lica. Informouse que substancias naturais como a albumina, \u03b1-1-fetoprote\u00edna ou a transferrina que ti\u00f1an unha elevada concentraci\u00f3n no plasma do neonato non pod\u00edan detectarse no flu\u00eddo extracelular do cerebro. A P-glicoprote\u00edna transportadora de refluxo existe xa no endotelio embrional.\nA medida da captaci\u00f3n cerebral de acetamida, antipirina, bencil alcohol, butanol, cafe\u00edna, citosina, difenil hidanto\u00edna, etanol, etil\u00e9n glicol, hero\u00edna, manitol, metanol, fenobarbital, propil\u00e9n glicol, tiourea, e urea en coellos recentemente nados anestesiados con \u00e9ter comparados cos adultos mostraba que os endotelios cerebrais dos coellos recentemente nados e dos adultos son funcionalmente similares con respecto \u00e1 permeabilidade mediada por l\u00edpidos. Estes datos non confirmaron diferenzas en permeabilidade que puidesen ser detectados entre nos capilares da barreira hematoencef\u00e1lica dos recentemente nados e dos adultos. Non se observaron diferenzas entre a captaci\u00f3n cerebral de glicosa, amino\u00e1cidos, \u00e1cidos org\u00e1nicos, purinas, nucle\u00f3sidos ou colina entre os coellos adultos e os recentemente nados. Estes experimentos indican que a barreira hematoencef\u00e1lica do recentemente nado ten propiedades restritivas para o paso de substancias similares \u00e1s do adulto, o que non concorda con algunhas suxesti\u00f3ns que se fixeron sobre a existencia dunha barreira a\u00ednda inmatura nos animais m\u00e1is novos.\nF\u00e1rmacos dirixidos ao cerebro.\nSuperar a dificultade que presenta facer chegar os axentes terap\u00e9uticos a zonas espec\u00edficas do cerebro \u00e9 un gran reto no tratamento da maior\u00eda dos trastornos dese \u00f3rgano. Ao desempe\u00f1ar o seu papel neuroprotectivo, a barreira hematoencef\u00e1lica funciona dificultando a entrada no cerebro de ditos axentes terap\u00e9uticos (f\u00e1rmacos, anticorpos), que non poden acceder al\u00ed en cantidades adecuadas. Os mecanismos utilizados para enviar f\u00e1rmacos ao cerebro implican pasar \"a trav\u00e9s\" ou \"por detr\u00e1s\" da barreira hematoencef\u00e1lica. As estratexias utilizadas poden supo\u00f1er ter que interromper a barreira por osmose; ou bioquimicamente usando substancias vasoactivas como a bradicinina; ou mesmo aplicar localizadamente ultras\u00f3ns de alta intensidade. Outros m\u00e9todos utilizados para abrirse paso a trav\u00e9s da barreira poden ser o uso de sistemas de transporte end\u00f3xeno, como o transporte mediado por mol\u00e9culas cargadoras (\"carriers\") \u00e1s que se une o f\u00e1rmaco, como a glicosa e amino\u00e1cidos; a transcitose mediada por receptor para a insulina ou transferrina; ou o bloqueo de transportadores de refluxo activos como as p-glicoprote\u00ednas. Os m\u00e9todos para facer chegar os f\u00e1rmacos \"por detr\u00e1s\" da barreira incl\u00faen a implantaci\u00f3n intracerebral (con agullas) e a distribuci\u00f3n amplificada por convecci\u00f3n. O manitol tam\u00e9n se pode usar para salvar a barreira.\nNanopart\u00edculas.\nA nanotecnolox\u00eda pode tam\u00e9n axudar nesta transferencia de f\u00e1rmacos a trav\u00e9s da barreira. Recentemente, os investigadores est\u00e1n tratando de constru\u00edr liposomas cargados con nanopart\u00edculas que se abran paso a trav\u00e9s da barreira, especialmente para tratar tumores cerebrais, pero neces\u00edtase a\u00ednda m\u00e1is investigaci\u00f3n.\nNos tumores cerebrais as c\u00e9lulas endoteliais e os pericitos asociados son a mi\u00fado anormais e a barreira pode non estar sempre intacta neses tumores. Ademais, a membrana basal \u00e9 \u00e1s veces incompleta. Outros factores, como os astrocitos, poden contribu\u00edr \u00e1 resistencia dos tumores cerebrais \u00e1 terapia.\nEnfermidades que implican a barreira hematoencef\u00e1lica.\nMeninxite.\nA meninxite \u00e9 unha inflamaci\u00f3n das membranas que rodean o enc\u00e9falo e a medula espi\u00f1al, que se denominan meninxes. A meninxite est\u00e1 causada xeralmente pola infecci\u00f3n de varios pat\u00f3xenos, como principalmente o \"Streptococcus pneumoniae \" e \"Haemophilus influenzae\". Cando se inflaman as meninxes, a barreira hematoencef\u00e1lica pode ser interrompida, o que pode incrementar a penetraci\u00f3n de varias substancias (inclu\u00edndo toxinas e antibi\u00f3ticos) no cerebro. Os antibi\u00f3ticos utilizados para tratar a meninxite poden agravar a resposta inflamatoria do sistema nervioso central ao liberar neurotoxinas das paredes celulares das bacterias do tipo dos lipopolisac\u00e1ridos (LPS) bacterianos\nDependendo do pat\u00f3xeno causante (que pode ser bacteria, fungo ou protozoo) prescr\u00edbese un tratamento con cefalosporina de terceira ou cuarta xeraci\u00f3n ou anfotericina B.\nEpilepsia.\nA epilepsia \u00e9 unha enfermidade neurol\u00f3xica com\u00fan que est\u00e1 caracterizada por ataques recorrentes e \u00e1s veces intratables. Varios datos cl\u00ednicos e experimentais implicaron un fallo no funcionamento da barreira hematoencef\u00e1lica como causante dos ataques cr\u00f3nicos ou agudos, e alg\u00fans estudos implican as interacci\u00f3ns entre a unha prote\u00edna albumina com\u00fan do sangue e os astrocitos. Estes descubrimentos suxiren que os ataques agudos son unha consecuencia predicible da alteraci\u00f3n da barreira xa sexa por causas artificiais ou por mecanismos inflamatorios. Ademais, a expresi\u00f3n na barreira de mol\u00e9culas resistentes aos f\u00e1rmacos e de transportadores \u00e9 un mecanismo de resistencia significativo contra os f\u00e1rmacos antiepil\u00e9pticos usados normalmente.\nEsclerose m\u00faltiple.\nA esclerose m\u00faltiple consid\u00e9rase unha enfermidade autoinmune e un trastorno neurodexenerativo no que o sistema inmunitario ataca a mielina que protexe e illa electricamente as neuronas do sistema nervioso central e do perif\u00e9rico. Normalmente, o sistema nervioso dunha persoa \u00e9 inaccesible aos leucocitos debido \u00e1 barreira hematoencef\u00e1lica. Por\u00e9n, observouse utilizando imaxes de resonancia magn\u00e9tica que cando unha persoa est\u00e1 sufrindo un \"ataque\" de esclerose m\u00faltiple, a barreira est\u00e1 rota nunha secci\u00f3n do cerebro e medula espi\u00f1al, permitindo as\u00ed que os linfocitos T crucen a barreira e ataquen a mielina. Nalgunhas ocasi\u00f3ns mesmo se ten suxerido que, m\u00e1is que ser unha doenza do sistema inmunitario, a esclerose m\u00faltiple poder\u00eda considerarse unha enfermidade da barreira hematoencef\u00e1lica. Un estudo recente suxire que o debilitamento da barreira hematoencef\u00e1lica \u00e9 un resultado das alteraci\u00f3ns nas c\u00e9lulas endoteliais da parede dos vasos sangu\u00edneos, debido ao cal a produci\u00f3n da P-glicoprote\u00edna non funciona correctamente.\nEst\u00e1n realiz\u00e1ndose actualmente investigaci\u00f3ns sobre tratamentos para as barreiras hematoencef\u00e1licas debilitadas. Crese que o estr\u00e9s oxidativo xoga un importante papel na rotura da barreira. Os antioxidantes como o \u00e1cido lipoico poden estabilizar as barreiras hematoencef\u00e1licas debilitadas.\nNeuromielite \u00f3ptica.\nA neuromielite \u00f3ptica, tam\u00e9n chamada enfermidade de Devic, \u00e9 similar e \u00e1s veces confundida coa esclerose m\u00faltiple. Entre outras diferenzas coa esclerose m\u00faltiple, nesta doenza foi identificada unha diana diferente \u00e1 que se dirixen as respostas autoinmunes. Os pacientes con neuromielite \u00f3ptica te\u00f1en altos niveis de anticorpos contra unha prote\u00edna chamada acuaporina 4 (un compo\u00f1ente dos procesos pediculares dos astrocitos da barreira hematoencef\u00e1lica).\nTripanosiomiase (enfermidade do sono) neurol\u00f3xica en fase final.\nA fase final da tripanosom\u00edase neurol\u00f3xica, ou enfermidade do sono, \u00e9 unha condici\u00f3n na cal os protozoos tripanosomas se encontran no tecido cerebral. A\u00ednda non se sabe como os parasitos infectan o cerebro desde o sangue, pero sosp\u00e9itase que cruzan a trav\u00e9s do plexo coroide, un elemento circumventricular.\nLeucoencefalopat\u00eda multifocal progresiva.\nA leucoencefalopat\u00eda multifocal progresiva \u00e9 unha enfermidade desmielinizante do sistema nervioso central que est\u00e1 causada pola reactivaci\u00f3n dun papovavirus latente (o poliomavirus JC), que cruza a barreira hematoencef\u00e1lica. Afecta a pacientes co sistema inmunitario debilitado como os que padecen SIDA.\nEnfermidade de De Vivo.\nA enfermidade de De Vivo (tam\u00e9n chamada s\u00edndrome de deficiencia GLUT1) \u00e9 unha rara condici\u00f3n causada polo transporte inadecuado do azucre glicosa a trav\u00e9s da barreira hematoencef\u00e1lica, que orixina atrasos no desenvolvemento e outros problemas neurol\u00f3xicos. A causa primaria desta doenza parecen ser defectos xen\u00e9ticos no transportador de glicosa tipo 1 (GLUT1).\nEnfermidade de Alzheimer.\nAlgunhas novas evidencias indican que a alteraci\u00f3n da barreira hematoencef\u00e1lica nos pacientes da enfermidade de Alzheimer permite que o plasma sangu\u00edneo que cont\u00e9n o amiloide beta (A\u03b2) entre no cerebro, onde o A\u03b2 adhire preferentemente \u00e1 superficie dos astrocitos. Estes descubrimentos serviron para elaborar unha hip\u00f3tese que considera que: (1) a rotura da barreira permite o acceso \u00e1s neuronas cerebrais de anticorpos que se unen \u00e1s neuronas e de A\u03b242 ex\u00f3xenos solubles e (2) a uni\u00f3n destes anticorpos \u00e1s neuronas desencadea e/ou facilita a internalizaci\u00f3n e acumulaci\u00f3n do A\u03b242 unido \u00e1 superficie en neuronas vulnerables pola s\u00faa natural tendencia a eliminar os anticorpos unidos \u00e1 superficie por medio de endocitose. Finalmente a c\u00e9lula morre, rompe, e desint\u00e9grase, deixando detr\u00e1s unha placa insoluble de A\u03b242. Deste xeito, nalg\u00fans pacientes, a enfermidade de Alzheimer pode estar causada (ou m\u00e1is probablemente, agravada) pola rotura da barreira hematoencef\u00e1lica.\nEncefalite por VIH.\nCrese que o virus da inmunodeficiencia humana (VIH) latente pode cruzar a barreira hematoencef\u00e1lica no interior de monocitos circulantes polo sangue (\"teor\u00eda do cabalo de Troia\") nos primeiros 14 d\u00edas de infecci\u00f3n. Unha vez dentro do sistema nervioso central, estes monocitos act\u00edvanse e transf\u00f3rmanse en macr\u00f3fagos. Os macr\u00f3fagos activados liberan viri\u00f3ns no tecido cerebral pr\u00f3ximo aos microvasos sangu\u00edneos cerebrais. Estas part\u00edculas virais probablemente atraen a atenci\u00f3n da microgl\u00eda cerebral sentinela e de macr\u00f3fagos perivasculares, que inician unha cascada inflamatoria que pode causar unha serie de sinalizaci\u00f3ns intracelulares nas c\u00e9lulas do endotelio microvascular cerebral e danan a integridade funcional e estrutural da barreira. Esta inflamaci\u00f3n \u00e9 a encefalite por VIH. Casos desta encefalite probablemente te\u00f1en lugar durante o curso da SIDA e son un precursor da demencia asociada ao VIH.\nRabia.\nDurante unha infecci\u00f3n de rabia letal nos ratos, a barreira hematoencef\u00e1lica non permite que as c\u00e9lulas inmunitarias antivirais entren no cerebro, que \u00e9 o sitio principal onde se replica o virus da rabia. Isto contrib\u00fae \u00e1 patoxenicidade do virus, pero o incremento artificial da permeabilidade da barreira poder\u00eda permitir a evacuaci\u00f3n do virus. Suxeriuse que a apertura artificial da barreira poder\u00eda ser unha posible nova aproximaci\u00f3n para tratar a rabia, a\u00ednda que polo momento isto non foi probado clinicamente.\nHistoria.\nA finais do s\u00e9culo XIX e principios do XX realiz\u00e1ronse unha serie de experimentos que permitiron descubrir a existencia da barreira hematoencef\u00e1lica. o bacteri\u00f3logo Paul Ehrlich estudando a tinguidura producida nos tecidos de animais por inxecci\u00f3ns de anilina no sangue perif\u00e9rico viu que os tecidos cerebrais non se tingu\u00edan con esta substancia, pero os demais tecidos si. Noutro experimento, Edwin Goldmann (un dos estudantes de Ehrlich) inxectou a tinguidura directamente no l\u00edquido cefalorraqu\u00eddeo dos animais, e atopou que neste caso o cerebro quedaba tinguido pero o resto do corpo non. Isto claramente suxer\u00eda a existencia dalg\u00fan tipo de compartimentaizaci\u00f3n entre esas d\u00faas \u00e1reas. Naquel momento pens\u00e1base que os propios vasos sangu\u00edneos eran os responsables da existencia desta barreira, xa que daquela non se pod\u00eda observar a presenza de ningunha membrana. O concepto de barreira hematoencef\u00e1lica ou barreira sangue-cerebro foi proposto por Lewandowsky en 1900. Non foi ata a introduci\u00f3n do microscopio electr\u00f3nico de varrido que se puido demostrar a existencia f\u00edsica de dita barreira na d\u00e9cada de 1960.\nDesde a d\u00e9cada de 1940 sabemos que no cerebro existen en realidade d\u00faas barreiras, unha entre o sangue e o flu\u00eddo extracelular cerebral, e outra entre o sangue e o l\u00edquido cefalorraqu\u00eddeo."}
{"id": "208033", "revid": "23204", "url": "https://gl.wikipedia.org/wiki?curid=208033", "title": "Saoirse Ronan", "text": "Saoirse Una Ronan, nada en Nova York o 12 de abril de 1994, \u00e9 unha actriz irlandesa."}
{"id": "208034", "revid": "1131", "url": "https://gl.wikipedia.org/wiki?curid=208034", "title": "Campa\u00f1a galega de 1384", "text": "A Campa\u00f1a galega de 1384 foi unha campa\u00f1a naval portuguesa comandada polo nobre castel\u00e1n Don Pedro de Trast\u00e1mara, \u00e1s ordes do rei Xo\u00e1n I de Portugal, no marco da crise 1383-1385.\nMentres o rei Xo\u00e1n I de Castela decid\u00eda atacar Lisboa, os portugueses fixeron unha serie de ataques a Galicia, conquistando as cidades de Baiona, A Coru\u00f1a e Neda, e queimando a cidade de Ferrol. Ademais os portugueses destruiron dous grandes nav\u00edos castel\u00e1ns e capturaron unha galera. Os tres barcos levaban materiais para o ex\u00e9rcito castel\u00e1n que asediaba Lisboa.\nA frota portuguesa retirouse a Porto cando chegou \u00e1 costa galega unha frota castel\u00e1 comandada por Fernando S\u00e1nchez de Tovar."}
{"id": "208041", "revid": "56817", "url": "https://gl.wikipedia.org/wiki?curid=208041", "title": "Tratado de Frankfurt", "text": "O Tratado de Frankfurt foi un tratado de paz asinado o 10 de maio de 1871 na cidade de Frankfurt entre o Imperio Alem\u00e1n e Francia unha vez finalizada a guerra franco-prusiana. Ratificou o Tratado de Versalles do 26 de febreiro de 1871 pactado entre Otto von Bismarck e Adolphe Thiers.\nEntre outros puntos inclu\u00edu a cesi\u00f3n de Alsacia, Lorena e parte dos Vosgos a Alema\u00f1a; regulou o pago da indemnizaci\u00f3n de guerra que deb\u00eda cubrir Francia e reco\u00f1eceu a Guillerme I de Prusia como emperador alem\u00e1n."}
{"id": "208042", "revid": "1093", "url": "https://gl.wikipedia.org/wiki?curid=208042", "title": "Idioglosia", "text": "A idioglosia ref\u00edrese a unha linguaxe idiosincr\u00e1tica, inventada e falada por s\u00f3 unha ou moi poucas persoas. A meirande parte das veces, idioglosia fai referencia a \"linguas privadas\" dos nenos pequenos, especialmente os xemelgos. Tam\u00e9n se co\u00f1ece como criptofasia e, comunmente, como fala xemelga."}
{"id": "208043", "revid": "98629", "url": "https://gl.wikipedia.org/wiki?curid=208043", "title": "Bandeira do Uruguai", "text": "A bandeira do Uruguai \u00e9 un dos s\u00edmbolos nacionais do Uruguai. Foi adoptado polas leis do pa\u00eds o 16 de decembro de 1828 e o 11 de xullo de 1830."}
{"id": "208045", "revid": "27155", "url": "https://gl.wikipedia.org/wiki?curid=208045", "title": "Barreira hemato-encef\u00e1lica", "text": ""}
{"id": "208047", "revid": "23204", "url": "https://gl.wikipedia.org/wiki?curid=208047", "title": "Bandeira de Venezuela", "text": "A bandeira de Venezuela \u00e9 o pavill\u00f3n oficial de dito pa\u00eds e un dos tres s\u00edmbolos patrios, sendo o m\u00e1is representativo a nivel internacional. A bandeira ten unha proporci\u00f3n de 2:3 e est\u00e1 constitu\u00edda por tres franxas horizontais de igual tama\u00f1o de cores amarelo, azul e vermello, cun arco de oito estrelas dentro da franxa azul. Ademais, na versi\u00f3n estatal, o escudo sit\u00faase \u00e1 esquerda da mesma dentro da franxa amarela.\nO d\u00eda da bandeira cel\u00e9brase o 3 de agosto como festa nacional en Venezuela, sendo oficializado no 2006 en conmemoraci\u00f3n do primeiro izado da bandeira proposta polo Xeneral Francisco de Miranda no chan venezolano."}
{"id": "208050", "revid": "1131", "url": "https://gl.wikipedia.org/wiki?curid=208050", "title": "Galer\u00eda de imaxes de Santa Cristina da Ramallosa, Baiona", "text": "Santa Cristina da Ramallosa \u00e9 unha parroquia que se localiza no concello de Baiona."}
{"id": "208051", "revid": "27155", "url": "https://gl.wikipedia.org/wiki?curid=208051", "title": "C\u00e9lula endotelial", "text": ""}
{"id": "208052", "revid": "85894", "url": "https://gl.wikipedia.org/wiki?curid=208052", "title": "Xunta Superior de subsidios, armamento e defensa de Galicia", "text": "No ano 1809, despois de que os ex\u00e9rcitos napole\u00f3nicos foran expulsados de Galicia, a s\u00faa presenza en Espa\u00f1a e a posibilidade dunha nova ofesiva sobre Galicia fixeron que varias personalidades e instituci\u00f3ns pensaran que ser\u00eda oportuno crear unha Xunta en previsi\u00f3n do que puidera ocorrer.\nA\u00ednda que o conde de Noro\u00f1a era contrario \u00e1 instalaci\u00f3n desta \"Xunta\", o Goberno de Espa\u00f1a (Xunta Suprema Central) creu oportuna a s\u00faa constituci\u00f3n, tal como solicitaban as forzas vivas do pa\u00eds.\nAntecedentes.\nEn xu\u00f1o de 1809 o mariscal Ney, derrotado na batalla de Ponte Sampaio repr\u00e9gase \u00e1 Coru\u00f1a, esperando que se lle una Soult, nun derradeiro intento de dominar novamente Galicia.\nPero Soult, acantoado en Monforte de Lemos, ten al\u00ed noticias da derrota e decide iniciar a retirada. Divide o seu ex\u00e9rcito en d\u00faas columnas que saen de Galicia, unha pola Guidi\u00f1a e outra por Lubi\u00e1n, medio a escondidas, cun Soult humillado, el que entrara un d\u00eda vitorioso perseguindo ao ex\u00e9rcito ingl\u00e9s de sir John Moore.\nNey sae da Coru\u00f1a contra o 22 ou o 23 de xu\u00f1o, cara a Lugo, cidade que estivera sempre en poder dos franceses desde a invasi\u00f3n, acompa\u00f1ado polos \"afrancesados\" galegos Fragu\u00edo, Baz\u00e1n de Mendoza, Pedrosa, o catedr\u00e1tico Ru\u00edz e moitos m\u00e1is.\nA marchas forzadas chega, o 30 de xu\u00f1o, a Astorga. Galicia quedaba, por fin, libre de franceses, retornando ent\u00f3n o marqu\u00e9s de la Romana para facerse cargo do mando supremo dos ex\u00e9rcitos (Capit\u00e1n Xeneral).\nA \"Xunta Suprema Central\", por medio de Mart\u00edn de Garay, publicou, o 10 de xullo de 1809, unha procama, a primeira que lle fixo xustiza ao pobo galego:\nA extinci\u00f3n das \"Juntas Comarcales\".\nEn canto sa\u00edron de Galicia os franceses, encarg\u00f3uselle ao Capit\u00e1n Xeneral de Galicia que recuperara o poder que tradicionalmente exercera. Ao rematar a guerra, hab\u00eda d\u00faas posibilidades: constitu\u00edr unha nova \"Junta del Reino\", que era a opci\u00f3n preferida polas clases elevadas de Galicia (clero e fidalgu\u00eda) e, segundo parece, contando co apoio dos ingleses, ou concentrar todo o poder no Capit\u00e1n Xeneral.\nO conde de Noro\u00f1a, Gaspar Mar\u00eda Nava y \u00c1lvarez, segundo comandante do Ex\u00e9rcito e Reino de Galicia, foi moi expl\u00edcito cando publicou en Santiago un bando o 19 de xullo de 1809:\nSorprende que o poder militar, que durante a epopea popular de Galicia se mantivera \u00e1 marxe, que non lograra neses meses nin unha soa vitoria, que todo o deixara \u00e1 responsabilidade do pobo, agora, chegado o momento do triunfo, quixera suplantar a todas as \"Juntas\" que se formaran, impo\u00f1\u00e9ndose a elas e concentrando na persoa do Capit\u00e1n Xeneral todo o poder.\nEsta operaci\u00f3n ti\u00f1a sen d\u00fabida maiores intenci\u00f3ns. O marqu\u00e9s de la Romana, cuxo pensamento pol\u00edtico, que podemos cualificar de absolutista, queda parente na s\u00faa \"Representaci\u00f3n\" \u00e1 Junta Central.\nO Marqu\u00e9s tem\u00eda que, ao abeiro das novas circunstancias pol\u00edticas, se introduciran novos poderes, reprensentantes do pobo; todo o que soara a \"xuntismo\", asemblea do pobo, terceiro estado etc., result\u00e1balle particularmente noxento. Por iso deulle instruci\u00f3ns moi concretas ao seu segundo, o conde de Noro\u00f1a que, sen d\u00fabida, comungaba coa s\u00faa retr\u00f3gada ideolox\u00eda, para que ao terminar a guerra en Galicia recuperara a plenitude do poder do Capit\u00e1n Xeneral.\nConstituci\u00f3n e traxectoria da \"Xunta Superior de subsidios, armamento e defensa\".\nA presenza dos franceses en Espa\u00f1a e a posibilidade de que ralizran unha nova ofensiva sobre Galicia, fixeron que moitos persoeiros en instituci\u00f3ns pensaran que era oportuna a creaci\u00f3n dunha \"Xunta\" en previsi\u00f3n do que puidera suceder.\nA\u00ednda que o conde de Noro\u00f1a era abertamente contrario \u00e1 creaci\u00f3n de xuntas, o Goberno da naci\u00f3n espa\u00f1ola creu oportuna a s\u00faa constituci\u00f3n. A argumentaci\u00f3n do Conde sit\u00faase dentro do seu horizonte pol\u00edtico de defensa dos poderes centrais:\nPero pese a esta opini\u00f3n contraria do Segundo Comandante do ex\u00e9rcito de Galicia, as forzas vivas do pa\u00eds solicit\u00e1rona.\nRegulamento.\nO 17 de decembro de 1809 f\u00edxose p\u00fablico o \"regulamento\" para o establecemento dunha \"Junta\" provincial nacional e sete subalternas de partido. Neste regulamento establec\u00edanse as condici\u00f3ns e competencias destas xuntas:\nDiferenzas entre esta Xunta e a Xunta Suprema do Reino de Galicia.\nAs diferenzas entre a Xunta Superior e a Xunta Suprema do Reino de Galicia, que desaparecera en decembro de 1808, son moi claras. A Xunta Superior estaba supeditada \u00e1 Central. Non pretend\u00eda ostentar a soberan\u00eda, nin representar a Galicia perante ning\u00fan organismo superior. Trat\u00e1base simplemente dunha especie de delegaci\u00f3n da \"Junta Central\" para os asuntos da guerra e da facenda concomitantes coa guerra.\nA Xunta Superior de subsidios, que foi obxecto dun amplo estudo por parte de Mart\u00ednez Mor\u00e1s, non tivo na historia de Galicia a significaci\u00f3n daquela outra Xunta que a precedera, que posu\u00eda poder soberano, enviaba embaixadores ao estranxeiro como se dunha naci\u00f3n se tratara, impo\u00f1\u00eda contribuci\u00f3ns e asinaba tratados con outras naci\u00f3ns.\nAquela, era unha Xunta que se autoproclamara soberana, e que exerceu soberan\u00eda; esta, unha simple delegaci\u00f3n da Central en Galicia."}
{"id": "208053", "revid": "23204", "url": "https://gl.wikipedia.org/wiki?curid=208053", "title": "Mikhail Bakhtin", "text": "Mikhail Mikhailovich Bakhtin (en ), nado en Orel o 17 de novembro de 1895 e finado en Moscova o 7 de marzo de 1975, foi un pensador, fil\u00f3sofo, cr\u00edtico literario e semi\u00f3logo ruso que tivo unha influencia significativa no pensamento occidental en teor\u00eda literaria, \u00e9tica, filosof\u00eda da linguaxe e como te\u00f3rico da cultura e arte europea.\nTraxectoria.\nBakhtin medrou en Vilnius e Odesa, estudou filolox\u00eda e literatura cl\u00e1sica na Universidade de San Petersburgo. Xa en 1918 Bakhtin comezou a formar a s\u00faa propia escola de pensamento, nesa data form\u00e1ronse o que se deu en co\u00f1ecer como o c\u00edrculo Bakhtin, e que eran xuntanzas de intelectuais que compart\u00edan gran variedade de intereses como a filosof\u00eda alem\u00e1, a f\u00edsica contempor\u00e1nea, e cuesti\u00f3ns significativas na vida social e m\u00e1is especificamente na creaci\u00f3n art\u00edstica, po\u00f1endo en valor o xeito que a linguaxe rexistraba os conflitos entre os grupos sociais. Os seus escritos inspiraron especialistas que traballaron en diferentes campos (marxismo, semi\u00f3tica, estruturalismo, cr\u00edtica relixiosa) e m\u00e1is en disciplinas tan diversas como cr\u00edtica literaria, historia, filosof\u00eda, antropolox\u00eda e psicolox\u00eda. Malia que Bakhtin participou nos debates sobre est\u00e9tica e literatura que tiveron lugar na Uni\u00f3n Sovi\u00e9tica da d\u00e9cada de 1920, a s\u00faa posici\u00f3n non se co\u00f1ecer\u00eda ben ata que o redescubriron os eruditos rusos da d\u00e9cada de 1960, xa que debido \u00e1 purgas de Stalin arrest\u00e1rono en 1929 pasando os seis anos seguintes desterrado en Kustanai (Casaquist\u00e1n). Durante o ano 1929 e mentres permanec\u00eda detido nun hospital editouse o primeiro libro que publicaba co seu nome, \"\u041f\u0420\u041e\u0411\u041b\u0415\u041c\u042b \u0422\u0412\u041e\u0420\u0427\u0415\u0421\u0422\u0412\u0410 \u0414\u041e\u0421\u0422\u041e\u0415\u0412\u0421\u041a\u041e\u0413\u041e\" (\"Problemas na arte de Dostoievski\") e foi precisamente a s\u00faa reedici\u00f3n en 1963 a que marcar\u00eda o seu redescubrimento."}
{"id": "208054", "revid": "112696", "url": "https://gl.wikipedia.org/wiki?curid=208054", "title": "Gossos", "text": "Gossos (que significa \"Cans\" en galego) \u00e9 unha banda musical das m\u00e1is populares no co\u00f1ecido como Rock catal\u00e0. Destacou dende os seus comezos pola s\u00faa m\u00fasica totalmente ac\u00fastica, con s\u00f3 guitarras e baixo at\u00e9 o ano 2002, cando se lles une \u00f3 grupo Santi Serratosa, bater\u00eda. Ser\u00e1 nese mesmo ano cando se vai iniciar unha electrificaci\u00f3n do seu son que acadou un grao de madurez que se reflicte no seu disco en directo 'A l'Auditori', gravado no 2008.\nOutros proxectos.\nJuanjo Mu\u00f1oz tam\u00e9n forma parte de Menaix a Tru\u00e0 xunto con Cris Juanico dos agora xa disoltos Ja t'ho dir\u00e9 e Toni Xucl\u00e0. Asemade, Natxo Tarr\u00e9s forma parte dun grupo de experimentaci\u00f3n sonora e musical chamado \"Gaia\", baseado na m\u00fasica electr\u00f3nica."}
{"id": "208055", "revid": "22795", "url": "https://gl.wikipedia.org/wiki?curid=208055", "title": "Junta Superior de subsidios, armamento y defensa de Galicia", "text": ""}
{"id": "208056", "revid": "98629", "url": "https://gl.wikipedia.org/wiki?curid=208056", "title": "Tubulina", "text": "A tubulina \u00e9 unha familia de prote\u00ednas globulares de 55 kDa. A familia das tubulinas est\u00e1 formada polas tubulinas alfa (\u03b1), beta (\u03b2) e gamma (\u03b3), que comparten unha identidade na s\u00faa secuencia de amino\u00e1cidos do 35-40%, a\u00ednda que a s\u00faa semellanza con calquera outra prote\u00edna co\u00f1ecida \u00e9 m\u00ednima. As tubulinas \u03b1 e \u03b2 son as subunidades esenciais dos microt\u00fabulos, e a tubulina-\u03b3 \u00e9 un compo\u00f1ente fundamental do centrosoma. Existen tam\u00e9n outras variantes menores, que non est\u00e1n presentes en todos os organismos eucariotas, denominadas tubulina-delta (\u03b4), \u00e9psilon (\u03b5) e zeta (\u03b6).\nComunmente denom\u00ednase tubulina a un heterod\u00edmero formado por d\u00faas subunidades (\u03b1 e \u03b2) que ao se ensamblar de maneira moi organizada xera un dos principais compo\u00f1entes do citoesqueleto, os microt\u00fabulos. Todas as c\u00e9lulas eucariotas presentan microt\u00fabulos, o cal indica que as subunidades que os conforman probablemente se orixinaron cando os eucariotas aparecieron por primeira vez, hai aproximadamente 1.500 mill\u00f3ns de anos. \u00c9 probable que outras prote\u00ednas que se asocian aos microt\u00fabulos tam\u00e9n daten da orixe dos eucariotas, como alg\u00fans membros das familias das cinesinas e dine\u00ednas, a\u00ednda que outras son de orixe m\u00e1is recente, como a prote\u00edna tau espec\u00edfica das neuronas.\nConservaci\u00f3n das tubulinas \u03b1 e \u03b2.\nComo as prote\u00ednas da familia da tubulina te\u00f1en unha orixe moi antiga, poder\u00eda agardarse que as s\u00faas secuencias presentaran unha grande diverxencia. Por\u00e9n, isto s\u00f3 \u00e9 certo para o extremo C-terminal das tubulinas \u03b1 e \u03b2. Os fragmentos N-terminais est\u00e1n notablemente conservados con variaci\u00f3ns m\u00ednimas. Este alto grao de conservaci\u00f3n est\u00e1 seguramente imposto polas limitaci\u00f3ns estruturais da ensamblaxe e desensamblaxe de microt\u00fabulos, conxuntamente coas limitaci\u00f3ns impostas pola asociaci\u00f3n de prote\u00ednas como as cinesinas e dine\u00ednas. Os membros individuais da familia das tubulinas dos distintos taxons filoxen\u00e9ticos evolucionaron dunha maneira excepcionalmente lenta, a unha taxa comparable \u00e1 das histonas ou a actina. A alta taxa de conservaci\u00f3n dentro da familia das tubulinas implica que as propiedades funcionais destas prote\u00ednas impo\u00f1en unhas limitaci\u00f3ns enormes a calquera diversificaci\u00f3n da secuencia, de maneira que as mutaci\u00f3s s\u00f3 poden situarse nunhas poucas posici\u00f3ns sen produciren un efecto delet\u00e9reo. Por outro lado, unha modificaci\u00f3n que foi conservada probablemente sexa funcionalmente vantaxosa, e estar\u00e1 seguramente relacionada con propiedades espec\u00edficas das tubulinas en taxons diferentes.\nTubulina e estrutura dos microt\u00fabulos.\nAs interacci\u00f3ns prote\u00edna-prote\u00edna entre as subunidades dos microt\u00fabulos constit\u00faen unha restrici\u00f3n \u00e1 estrutura terciaria das tubulinas \u03b1 e \u03b2. Estudos tradicionais de microscop\u00eda electr\u00f3nica utilizando c\u00e9lulas fixadas con glutaraldehido estableceron que un MT est\u00e1 composto normalmente por 13 protofilamentos de tubulina dispostos li\u00f1almente. A\u00ednda que se identificaron variantes desta estrutura, o n\u00famero de protofilamentos \"in vivo\" parece variar entre 12 e 15. O protofilamento consiste en unidades globulares alternadas, cunhas dimensi\u00f3ns aproximadas de 50 x 50 x 40 angstrom, cunha unidade que se repite ao longo do eixe lonxitudinal do protofilamento de arredor de 80 angstrom. Estas dimensi\u00f3ns son compatibles cun mon\u00f3mero de tubulina de 50 kDa que forma heterod\u00edmeros \u03b1/\u03b2, que constit\u00faen a unidade de 80 angstrom. Dado que os protofilamentos forman a base da ensamblaxe dos microt\u00fabulos, \u00e9 probable que as interacci\u00f3ns lonxitudinais entre os heterod\u00edmeros sexan m\u00e1is estables que as interacciones laterais, entre protofilamentos.\nOs heterod\u00edmeros ens\u00e1mblanse nos protofilamentos de tal maneira que a tubulina-\u03b2 dun d\u00edmero contacta coa tubulina-\u03b1 do d\u00edmero seguinte. Por iso, os microt\u00fabulos te\u00f1en polaridade, xa que presentan tubulina-\u03b1 nun extremo do pol\u00edmero (o extremo \"menos\", -) e tubulina-\u03b2 no outro (o extremo \"mais\", +). Os 13 protofilamentos que forman un microt\u00fabulo disp\u00f3\u00f1ense un ao lado do outro, de tal xeito que seguindo as subunidades \u03b1 ou \u03b2 lateralmente arredor do micrt\u00fabulo, observaremos que forman unha h\u00e9lice de tres subunidades. Isto significa que a h\u00e9lice percorre 3 subunidades ata completar unha volta. Este tipo de h\u00e9lice non \u00e9 perfectamente sim\u00e9trica, o que d\u00e1 lugar a unha zona de uni\u00f3n na parede do microt\u00fabulo no lugar onde cada h\u00e9lice completa unha volta. Os protofilamentos interaccionan entre eles lateralmente sobre todo por medio de contactos \u03b1\u2013\u03b1 e \u03b2\u2013\u03b2, a\u00ednda que na zona de uni\u00f3n a tubulina-\u03b1 contacta coa tubulina-\u03b2.\nO d\u00edmero de tubulina une 2 moles/mol do nucle\u00f3tido guanosina: un est\u00e1 nun sitio intercambiable, entanto que o segundo non \u00e9 intercambiable. A tubulina purificada de neuronas cont\u00e9n 1\u00a0mol/mol tanto de GTP coma de GDP, e \u00e9 o GDP o que est\u00e1 unido ao sitio intercambiable. O sitio intercambiable est\u00e1 localizado na subunidade \u03b2, e parece que o GTP non intercambiable est\u00e1 unido \u00e1 subunidade \u03b1. A ensamblaxe de microt\u00fabulos \u00e9, en case todas as condici\u00f3ns, dependente de GTP ou un an\u00e1logo non hidrolizable de GTP, unido ao sitio intercambiable. Esta mol\u00e9cula de GTP hidrol\u00edzase posteriormente a GDP, que permanece unido ao microt\u00fabulo ensamblado e s\u00f3 \u00e9 intercambiable cando o microt\u00fabulo se desensambla. Esta mudanza na capacidade de intercambio pode deberse ao empaquetamento das subunidades no microt\u00fabulo ensamblado ou a un cambio de conformaci\u00f3n dependente da ensamblaxe.\nIn vitro, os microt\u00fabulos polimerizan espontaneamente a partir de altas concentraciones de tubulina \u03b1 e \u03b2, en presenza de GTP e \nMg2+. O proceso de polimerizaci\u00f3n ocorre en dous pasos: a nucleaci\u00f3n, que \u00e9 a fase limitante, seguida dunha r\u00e1pida elongaci\u00f3n. P\u00e9nsase que a nucleaci\u00f3n implica a formaci\u00f3n dun par de protofilamentos curtos, que constar\u00edan de 7, 12 ou 18 d\u00edmeros de tubulina \u03b1/\u03b2. Unha vez que se formou este n\u00facleo, crece rapidamente de maneira lateral e lonxitudinal como unha l\u00e1mina, ata que se ensamblan arredor de 1000 d\u00edmeros; nese momento a l\u00e1mina p\u00e9chase sobre si mesma para formar un cilindro. As l\u00e1minas tam\u00e9n poden observarse nos extremos en crecemento de microt\u00fabulos preformados, o que suxire que os microt\u00fabulos son pol\u00edmeros de d\u00faas dimensi\u00f3ns, e non un pol\u00edmero helicoidal, en canto ao seu modo de elongaci\u00f3n. Suponse que os microt\u00fabulos se ensamblan do mesmo xeito in vivo, a\u00ednda que a concentraci\u00f3n de tubulina-\u03b1/\u03b2 dentro das c\u00e9lulas est\u00e1 por debaixo do nivel que se precisa para que se produza a nucleaci\u00f3n espont\u00e1nea que se observa in vitro, polo que o proceso est\u00e1 catalizado por centros organizadores de microt\u00fabulos (COMTs, en ingl\u00e9s MTOCs), como son os centrosomas nas c\u00e9lulas animais e o corpo polar do fuso en l\u00e9vedos. A necesidade de centros organizadores de microt\u00fabulos in vivo perm\u00edtelle \u00e1 c\u00e9lula controlar cando e onde se produce a nucleaci\u00f3n de microt\u00fabulos. Un gran n\u00famero de evidencias (experimentos xen\u00e9ticos, estudos de inhibici\u00f3n con anticorpos, ensaios de complementaci\u00f3n in vitro e microscop\u00eda de fluorescencia e electr\u00f3nica) implican \u00e1 tubulina-\u03b3 como a prote\u00edna chave responsable da nucleaci\u00f3n de microt\u00fabulos in vivo.\nTubulina-\u03b3.\nEsta prote\u00edna est\u00e1 moi conservada, e \u00e9 aproximadamente un 30% id\u00e9ntica \u00e1s tubulinas \u03b1 e \u03b2, pero non se ensambla na estrutura polim\u00e9rica dos microt\u00fabulos. A\u00ednda que a s\u00faa actividade se concentra nos centros organizadores de microt\u00fabulos, a maior parte da tubulina-\u03b3 at\u00f3pase no citosol. A tubulina-\u03b3 citos\u00f3lica enc\u00f3ntrase principalmente en dous complexos: o complexo maior en anel de tubulina-\u03b3 (denominado \u03b3TuRC, ou \"\u03b3-tubulin ring complex\") e o complexo pequeno de tubulina-\u03b3 (denominado \u03b3TuSC, ou \"\u03b3-tubulin small complex\"), que \u00e9 unha subunidade do \u03b3TuRC e \u00e9 an\u00e1logo ao complexo Tub4 de \"Saccharomyces cerevisiae\".\nO complexo \u03b3TuRC foi inicialmente illado a partir de ovos do anfibio \"Xenopus\" e de c\u00e9lulas da mosca \"Drosophila\". Consta aproximadamente de 10\u201314 mol\u00e9culas de tubulina-\u03b3 e polo menos seis prote\u00ednas adicionais, xerando un complexo de arredor de 2 MDa. Este complexo est\u00e1 ben conservado, xa que se identificaron complexos similares en c\u00e9lulas de mam\u00edfero. En imaxes de microscop\u00eda electr\u00f3nica, observouse que o complexo \u03b3TuRC ten unha estrutura en anel aberto e flexible, de arredor de 25 nm de di\u00e1metro. De acordo coa s\u00faa estrutura, parece ser que este complexo funciona como un molde, a partir do cal crecen os microt\u00fabulos. Como os microt\u00fabulos celulares normalmente conte\u00f1en 13 protofilamentos, o modelo prop\u00f3n que o \u03b3TuRC cont\u00e9n 13 unidades de tubulina-\u03b3 que interaccionan lateralmente. Por\u00e9n, datos procedentes de varios estudos suxiren que o complexo \u03b3TuRC se ensambla a partir de complexos \u03b3TuSCs preformados, que conte\u00f1en d\u00faas copias de tubulina-\u03b3 e unha copia de cada unha das prote\u00ednas hom\u00f3logas do l\u00e9vedo \"S. cerevisiae\" Spc97 e Spc98. Isto implica que o complexo \u03b3TuRC debe conter un n\u00famero par de mol\u00e9culas de tubulina-\u03b3, en lugar de 13 como se propuxera inicialmente. Prop\u00faxose que os compo\u00f1entes do \u03b3TuRC que non forman parte dos \u03b3TuSC, forman unha \"carapucha\" (\"cap\") que cobre o extremo \"menos\" dos microt\u00fabulos, que poder\u00eda regular a s\u00faa actividade, darlle estabilidade \u00e1 h\u00e9lice e/ou ancorar o \u03b3TuRC ao centrosoma.\nFarmacolox\u00eda.\nAs tubulinas son a diana de f\u00e1rmacos anticancerosos como o taxol, Tesetaxel e os \"Vinca alcaloides\" vinblastina e vincristina. O axente contra a gota colchicina \u00fanese \u00e1 tubulina e inhibe a formaci\u00f3n de microt\u00fabulos, parando a motilidade dos neutr\u00f3filos e diminu\u00edndo a inflamaci\u00f3n. O f\u00e1rmaco antif\u00fanxico Griseofulvin afecta \u00e1 formaci\u00f3n de microt\u00fabulos e ten aplicaci\u00f3ns no tratamento do c\u00e1ncer."}
{"id": "208058", "revid": "89787", "url": "https://gl.wikipedia.org/wiki?curid=208058", "title": "Trojan F1", "text": "Trojan foi un fabricante de autom\u00f3biles de F\u00f3rmula Un do Reino Unido.\nO fabricante de autom\u00f3biles Trojan Limitada foi fundada por Leslie Hounsfield en 1914 en Purley Way, Croydon, no sur de Londres produc\u00eda coches e, sobre todo furgonetas de repartimento ata 1964.\nAo redor de 1960, a f\u00e1brica de Trojan foi vendida a Peter Agg que vend\u00eda scooters Lambretta no mercado brit\u00e1nico. En 1962, adquiriu o dereito a fabricar o microcoche Heinkel e a li\u00f1a de produci\u00f3n trasladouse de Dundalk, Irlanda a Croydon, Surrey. A produci\u00f3n continuou ata 1965, producindo preto de 6.000 coches. Tam\u00e9n en 1962, Trojan adquiriu o negocio de autos deportivos Elva e empezou a facer o Mk IV Elva Courier.\nIsto \u00e1 s\u00faa vez levou \u00e1 fabricaci\u00f3n de coches de carreiras do equipo McLaren ata que a produci\u00f3n de veh\u00edculos, finalmente cesou na d\u00e9cada de 1970. Trojan limitada segue existindo como unha compa\u00f1\u00eda independente, a\u00ednda que a f\u00e1brica foi vendida na d\u00e9cada de 1970.\nParticipou en oito grandes premios, entrando nun total de 8 coches. En 1974 David Purley ga\u00f1ou o Brighton Speed Trials pilotando un Trojan-Chevrolet T101. O McLaren M1 produciuno Peter Agg's Lambretta Trojan Group en Rye, Sussex. Constru\u00edron 200 McLaren durante dez anos."}
{"id": "208059", "revid": "1888", "url": "https://gl.wikipedia.org/wiki?curid=208059", "title": "Slavoj Zizek", "text": ""}
{"id": "208060", "revid": "1888", "url": "https://gl.wikipedia.org/wiki?curid=208060", "title": "Bourdieu", "text": ""}
{"id": "208062", "revid": "56817", "url": "https://gl.wikipedia.org/wiki?curid=208062", "title": "Arteria inter\u00f3sea com\u00fan do antebrazo", "text": "A arteria inter\u00f3sea com\u00fan do antebrazo \u00e9 unha arteria do membro superior, derivada da arteria cubital \u00e1 altura da tuberosidade radial. Mide aproximadamente un cent\u00edmetro e discorre por detr\u00e1s da membrana inter\u00f3sea que se sit\u00faa entre radio e c\u00fabito. Pos\u00fae d\u00faas ramas terminais, unha anterior e unha posterior."}
{"id": "208063", "revid": "2956", "url": "https://gl.wikipedia.org/wiki?curid=208063", "title": "M\u00fasculos lumbricais", "text": ""}
{"id": "208064", "revid": "56817", "url": "https://gl.wikipedia.org/wiki?curid=208064", "title": "Arteria inter\u00f3sea recorrente", "text": "A arteria inter\u00f3sea recorrente \u00e9 unha arteria do membro superior, situada no antebrazo, que xorde da arteria inter\u00f3sea posterior. Discorre entre o epic\u00f3ndilo lateral e o ol\u00e9crano, por encima do m\u00fasculo supinador longo, en estreita relaci\u00f3n co m\u00fasculo anc\u00f3neo. Anastom\u00f3sase coa arteria colateral media."}
{"id": "208065", "revid": "56817", "url": "https://gl.wikipedia.org/wiki?curid=208065", "title": "Arteria dorsal carpal cubital", "text": "A arteria dorsal carpal cubital \u00e9 unha arteria do membro superior, derivada da arteria cubital que xorde por encima do \u00f3so pisiforme, xunto ao tend\u00f3n do m\u00fasculo flexor ulnar do carpo. Pasa pola superficie dorsal do carpo e finalmente anastom\u00f3sase coa arteria dorsal carpal radial. Xusto na s\u00faa orixe, emite unha pequena p\u00f3la que pasa pola superficie interna do quinto \u00f3so metacarpiano e abastece a superficie interna da parte dorsal do dedo maimi\u00f1o"}
{"id": "208066", "revid": "22795", "url": "https://gl.wikipedia.org/wiki?curid=208066", "title": "Casa do Concello", "text": ""}
{"id": "208067", "revid": "56817", "url": "https://gl.wikipedia.org/wiki?curid=208067", "title": "Arteria palmar carpal cubital", "text": "A arteria palmar carpal cubital \u00e9 unha arteria do membro superior derivada da arteria cubital que abastece o carpo, en \u00edntima relaci\u00f3n co tend\u00f3n do m\u00fasculo flexor com\u00fan fondo. Anastom\u00f3sase coa arteria palmar carpal radial. "}
{"id": "208068", "revid": "1888", "url": "https://gl.wikipedia.org/wiki?curid=208068", "title": "Xunta (hom\u00f3nimos)", "text": "Xunta pode referirse a:"}
{"id": "208070", "revid": "56817", "url": "https://gl.wikipedia.org/wiki?curid=208070", "title": "Arco arterial dorsal do carpo", "text": "O arco arterial dorsal do carpo \u00e9 unha formaci\u00f3n vascular da man, que abastece a parte dorsal do carpo. Est\u00e1 constitu\u00eddo pola arteria dorsal carpal radial e pola arteria dorsal carpal cubital. Est\u00e1 conectado \u00e1 arteria inter\u00f3sea anterior e \u00e1 arteria inter\u00f3sea posterior. Do arco xorden tres arterias dorsais do metacarpo."}
{"id": "208071", "revid": "5863", "url": "https://gl.wikipedia.org/wiki?curid=208071", "title": "Matilde Camus", "text": "Aurora Matilde G\u00f3mez Camus ou Matilde Camus, nada en Santander o 26 de setembro de 1919 e finada no mesmo lugar o 28 de abril de 2012 foi unha poeta c\u00e1ntabra en lingua castel\u00e1.\nAlg\u00fans dos seus poemas foron traducidos ao italiano."}
{"id": "208072", "revid": "25871", "url": "https://gl.wikipedia.org/wiki?curid=208072", "title": "Yothu Yindi", "text": "Yothu Yindi (\"Neno e nai\" en lingua yol\u014bu) \u00e9 un grupo musical australiano fundado en 1986. Est\u00e1 formado por membros aborixes australianos e por membros \"balanda\" (non aborixes). Os membros aborixes prove\u00f1en de preto de Yirrkala na Terra de Arnhem no Territorio do Norte. Os membros fundadores incl\u00faen a Stuart Kellaway \u00f3 baixo, Cal Williams \u00e1 guitarra, Witiyana Marika \u00f3 \"manikay\" (coro tradicional), \"bilma\" (semellantes \u00e1s claves) e baile, Milkayngu Mununggurr \u00f3 \"yidaki\" (didgeridoo), Geoffrey Gurrumul Yunupingu \u00f3 teclado, guitarra e percusi\u00f3n, e Mandawuy Yunupingu, cantante, guitarra e l\u00edder do grupo (at\u00e9 o seu pasamento en 2013, actualmente o vocalista \u00e9 Yirrnga Yunupingu).\nDiscograf\u00eda.\n\u00c1lbums"}
{"id": "208073", "revid": "23204", "url": "https://gl.wikipedia.org/wiki?curid=208073", "title": "Bandeira das Antillas Neerlandesas", "text": "A bandeira das Antillas Neerlandesas consiste nun pano branco, cunha franxa vertical vermella no medio da bandeira, e cruzando sobre esta unha franxa horizontal azul da mesma anchura, tam\u00e9n centrada. No centro da banda azul, aparecen cinco estrelas de cinco puntas, dispostas en forma oval. Estas cinco estrelas representan as cinco illas de Bonaire, Cura\u00e7ao, Saba, San Eustaquio, e San Marti\u00f1o."}
{"id": "208076", "revid": "54334", "url": "https://gl.wikipedia.org/wiki?curid=208076", "title": "Bandeira de Guadalupe", "text": "A bandeira de Guadalupe, un departamento de ultramar franc\u00e9s \u00e9 a bandeira tricolor de Francia.\nExiste unha bandeira, de uso non oficial que \u00e9 un estandarte no que figuran os elementos do escudo de armas de Pointe-\u00e0-Pitre, unha das cidades m\u00e1is importantes da illa, como s\u00edmbolo que representa a toda a illa. Consiste nun pano de cor negra (en ocasi\u00f3ns vermello) no que aparece representado o sol de cor dourada, acompa\u00f1ado por unha cana de azucre verde. Na parte superior figura unha franxa horizontal de cor azul que cont\u00e9n tres flores de lis."}
{"id": "208077", "revid": "23204", "url": "https://gl.wikipedia.org/wiki?curid=208077", "title": "Bandeira das Illas Virxes Estadounidenses", "text": "A bandeira de Illas Virxes Estadounidenses, un territorio ultramarino baixo dependencia estadounidense, \u00e9 un pano de cor branca na que aparecen as iniciais do territorio: \"V\" \"I\" en cor azul; no centro, a aguia estadounidense representada en amarelo co escudo das barras e as estrelas dos Estados Unidos; na s\u00faa gadoupa dereita sost\u00e9n unha p\u00f3la de loureiro e na esquerda terma de tres frechas azuis."}
{"id": "208078", "revid": "27155", "url": "https://gl.wikipedia.org/wiki?curid=208078", "title": "Corrinoide", "text": "Os corrinoides son un grupo de compostos baseados no esqueleto da corrina , un sistema c\u00edclico que cont\u00e9n catro aneis pirrol (tetrapirrol) similar \u00e1s porfirinas. Entre estes compostos est\u00e1n os baseados na octadeshidrocorrina, que ten o nome com\u00fan de corrol.\nAs cobalaminas (vitamina B12) son os membros m\u00e1is co\u00f1ecidos deste grupo. Outros exemplos salientables son o \u00e1cido cobir\u00ednico e a s\u00faa hexaamida \u00e1cido cob\u00edrico (ou cobirinamida) ; e o \u00e1cido cob\u00ednico e a s\u00faa hexaamida cobinamida; e o \u00e1cido cob\u00e1mico e a cobamida.\nOs compostos que conte\u00f1en o prefixo \"Cob-\" (e \"non\" corrina) son derivados con cobalto, e poden inclu\u00edr no seu nome o seu estado de oxidaci\u00f3n en n\u00fameros romanos, como, por exemplo, \"Cob(II)alamina\". Cando o cobalto \u00e9 substitu\u00eddo por outro metal ou por hidr\u00f3xeno, o nome cambia en consecuencia; por exemplo, \u00e1cido ferrob\u00e1mico (con ferro) ou \u00e1cido hidroxenob\u00e1mico (con hidr\u00f3xeno)."}
{"id": "208079", "revid": "34155", "url": "https://gl.wikipedia.org/wiki?curid=208079", "title": "Bandeira de Martinica", "text": "A bandeira de Martinica foi creada o 4 de agosto de 1766 e deixou de usarse en 1790 a ra\u00edz da Revoluci\u00f3n francesa. Case douscentos anos despois recuperouse para uso non oficial, xa que o s\u00edmbolo oficial da illa, un departamento de ultramar franc\u00e9s \u00e9 a bandeira tricolor francesa.\nA bandeira de Martinica de uso non oficial, deriva da antiga bandeira usada pola mari\u00f1a mercante francesa durante o s\u00e9culo XVIII ata a adopci\u00f3n da bandeira tricolor. \u00c9 un pano de cor azul cuarteado por unha cruz branca. En cada cuadrante aparece representada unha serpe branca con forma de L invertida (m\u00e1is visible no dese\u00f1o do s\u00e9culo XVIII que no actual). As serpes te\u00f1en forma de L porque Martinica depend\u00eda de Santa Luc\u00eda antes de que esta \u00faltima se convertese nunha colonia do Reino Unido."}
{"id": "208080", "revid": "22570", "url": "https://gl.wikipedia.org/wiki?curid=208080", "title": "Segunda divisi\u00f3n espa\u00f1ola 1939/40", "text": "A tempada 1939\u201340 da Segunda Divisi\u00f3n de Espa\u00f1a foi a 9\u00aa edici\u00f3n deste torneo, a primeira baixo a ditadura de Francisco Franco, unha vez rematada a Guerra Civil. A categor\u00eda estivo composta por 5 grupos de 8 equipos. O Real Murcia ascendeu \u00e1 Primeira Divisi\u00f3n."}
{"id": "208081", "revid": "2074", "url": "https://gl.wikipedia.org/wiki?curid=208081", "title": "Fala xemelga", "text": ""}
{"id": "208082", "revid": "2074", "url": "https://gl.wikipedia.org/wiki?curid=208082", "title": "Frederick E. O. Toye", "text": ""}
{"id": "208083", "revid": "2074", "url": "https://gl.wikipedia.org/wiki?curid=208083", "title": "Frederick E.O. Toye", "text": ""}
{"id": "208084", "revid": "27155", "url": "https://gl.wikipedia.org/wiki?curid=208084", "title": "Metanox\u00e9nese", "text": "A metanox\u00e9nese \u00e9 a formaci\u00f3n de metano no metabolismo microbiano. \u00c9 unha forma de metabolismo microbiano presente s\u00f3 nas arqueas metan\u00f3xenas. En moitos ambientes \u00e9 o paso final da descomposici\u00f3n da biomasa. Recentemente, demostrouse que o tecido das follas das plantas vivas emite metano , o que parece ocorre en condici\u00f3ns aer\u00f3bicas, pero desta produci\u00f3n non se sabe a\u00ednda moito, e outros estudos indican que as plantas poder\u00edan simplemente estar absorbendo metano do chan e despois solt\u00e1ndoo polas follas, pero non xer\u00e1ndoo . Este artigo c\u00e9ntrase na mellor co\u00f1ecida produci\u00f3n de metano por parte de microorganismos.\nBioqu\u00edmica da metanox\u00e9nese.\nProduci\u00f3n de metano por reduci\u00f3n do CO2.\nA metanox\u00e9nese por reduci\u00f3n do CO2 \u00e9 unha forma de respiraci\u00f3n anaer\u00f3bica. Os microbios metan\u00f3xenos non utilizan o os\u00edxeno para respirar; de feito, este gas inhibe o crecemento dos metan\u00f3xenos. O aceptor de electr\u00f3ns terminal na metanox\u00e9nese non \u00e9 o os\u00edxeno, sen\u00f3n o carbono. O carbono pode aparecer nun pequeno n\u00famero de compostos org\u00e1nicos con pouco peso molecular. Os dous cami\u00f1os mellor descritos implican a utilizaci\u00f3n de di\u00f3xido de carbono e acetato como aceptores finais de electr\u00f3ns:\nCO2 + 4 H2 \u2192 CH4 + 2H2O\nProduci\u00f3n de metano a partir de mol\u00e9culas org\u00e1nicas.\nOs procariotas metan\u00f3xenos poden producir tam\u00e9n metano a partir de substratos org\u00e1nicos sinxelos como o \u00e1cido ac\u00e9tico, o formiato, o metanol, a metilamina, o sulfuro de dimetilo e o metanotiol. No caso do \u00e1cido ac\u00e9tico, por medio de experimentos co is\u00f3topo 14C demostrouse que o metano se orixina exclusivamente a partir do carbono met\u00edlico do \u00e1cido ac\u00e9tico:\nCH3COOH \u2192 CH4 + CO2\nPor tanto, estas bacterias poden producir metano a partir de formas parcialmente reducidas de carbono contido en compostos org\u00e1nicos.\nA bioqu\u00edmica da metanox\u00e9nese \u00e9 relativamente complexa e implica os seguintes coencimas e cofactores: F430, coencima B, coencima M, metanofurano e metanopterina.\nOrganismos metan\u00f3xenos.\nOs organismos que poden realizar a metanox\u00e9nense ch\u00e1manse metan\u00f3xenos. Os microbios que realizan a metanox\u00e9nese son procariotas. Son un grupo moi antigo de microorgasnismos pertencentes ao grupo das arqueas (arqueas metan\u00f3xenas). As arqueas metan\u00f3xenas conte\u00f1en encimas metiltransferases especiais co amino\u00e1cido pirrolisina e poden utilizar metilaminas.\nOs metan\u00f3xenos son anaerobios estritos (morren en presenza de os\u00edxeno), polo que s\u00f3 se encontran en ambientes nos que o os\u00edxeno est\u00e1 ausente ou moi reducido. Sobre todo son ambientes nos que se produce unha descomposici\u00f3n de materia org\u00e1nica, como terreos pantanosos, o tracto dixestivo dos animais e sedimentos acu\u00e1ticos. A metanox\u00e9nese tam\u00e9n se d\u00e1 en zonas onde non hai presenza de os\u00edxeno nin descomposici\u00f3n de materia org\u00e1nica, como o subsolo profundo terrestre, as fontes hidrotermais das profundidades mari\u00f1as e os xacementos de petr\u00f3leo.\nImportancia no ciclo do carbono.\nA metanox\u00e9nese \u00e9 o paso final na descomposici\u00f3n da materia org\u00e1nica en condici\u00f3ns anaer\u00f3bicas. Durante o proceso de descomposici\u00f3n, aceptores de electr\u00f3ns (como o os\u00edxeno, ferro, sulfato, nitrato e manganeso) reducense, entanto que se acumulan hidr\u00f3xeno (H2) e di\u00f3xido de carbono. Tam\u00e9n se acumulan compostos org\u00e1nicos lixeiros por fermentaci\u00f3n. Durante as fases avanzadas da descomposici\u00f3n org\u00e1nica, todos os aceptores de electr\u00f3ns quedan reducidos excepto o di\u00f3xido de carbono. O di\u00f3xido de carbono \u00e9 un produto da maior\u00eda dos procesos catab\u00f3licos, polo que non se reduce como outros aceptores de electr\u00f3ns potenciais.\nS\u00f3 a metanox\u00e9nese e a fermentaci\u00f3n poden darse en ausencia de aceptores de electr\u00f3ns distintos do carbono. A fermentaci\u00f3n s\u00f3 permite a rotura de compostos org\u00e1nicos de maior tama\u00f1o e produce compostos org\u00e1nicos pequenos. A metanox\u00e9nese elimina os produtos case finais da descomposici\u00f3n da materia org\u00e1nica: o hidr\u00f3xeno, os compostos org\u00e1nicos pequenos e o di\u00f3xido de carbono. Sen a metanox\u00e9nese acumular\u00edase unha gran cantidade de carbono (en forma de produtos da fermentaci\u00f3n) nos ambientes anaer\u00f3bicos.\nA metanox\u00e9nese \u00e9 \u00fatil para a humanidade. Por medio dela os residuos org\u00e1nicos p\u00f3dense converter en gas metano (biog\u00e1s) que se pode aproveitar.\nA metanox\u00e9nese d\u00e1se no intestino de moitos animais. A\u00ednda que a metanox\u00e9nese non \u00e9 esencial para a dixesti\u00f3n humana, \u00e9 necesaria na nutrici\u00f3n dos animais ruminantes, como as vacas e as cabras. No rume destes animais, viven microorganismos anaer\u00f3bicos (inclu\u00edndo metan\u00f3xenos). Esta flora dixire a celulosa en formas utilizables polo animal. Sen os microbios do rume, as vacas non poder\u00edan sobrevivir.\nAlg\u00fans humanos producen flatulencias que conte\u00f1en metano. Nun estudo das feces en nove adultos, s\u00f3 cinco conti\u00f1an microorganismos metan\u00f3xenos. Obt\u00e9\u00f1ense resultados similares tomando mostras de gas do recto. A proporci\u00f3n de metano nas flatulencias humanas oscila entre o 0% e o 10%.\nO metano que se acumula na atmosfera terrestre \u00e9 un importante gas de efecto invernadoiro cun potencial no quecemento global 21 veces maior ca o do di\u00f3xido de carbono (como media en 100 anos), e a metanox\u00e9nese realizada no aparato dixestivo do gando e a descomposici\u00f3n da materia org\u00e1nica fan, pois, unha importante contribuci\u00f3n ao quecemento do clima.\nMetanox\u00e9nese inversa.\nOs metan\u00f3xenos tam\u00e9n poden utilizar o metano como substrato en conxunci\u00f3n coa reduci\u00f3n do sulfato e o nitrato."}
{"id": "208085", "revid": "25871", "url": "https://gl.wikipedia.org/wiki?curid=208085", "title": "Gurrumul", "text": "Gurrumul \u00e9 o \u00e1lbum de debut de Geoffrey Gurrumul Yunupingu, editado en Australia no ano 2008. As canci\u00f3ns est\u00e1n en lingua yol\u014bu e en ingl\u00e9s. En outubro de 2010 foi situado no posto n\u00famero 30 entre os mellores \u00e1lbums musicais australianos no libro titulado \"100 Best Australian Albums\".\nListaxe de canci\u00f3ns.\nTodas elas escritas polo propio artista."}
{"id": "208086", "revid": "98629", "url": "https://gl.wikipedia.org/wiki?curid=208086", "title": "Canon b\u00edblico", "text": "O canon b\u00edblico (do grego \u03ba\u03b1\u03bd\u03ce\u03bd \"kanon\", \"vara\" ou \"medida\", que v\u00e9n do hebreo \u05e7\u05e0\u05d4 \"kaneh\"), \u00e9 a lista de libros que se considera que forman parte da Biblia.\nO criterio de canonicidade que se utiliza \u00e9 a calidade de inspirado por Deus que debe ter o libro. \u00c9 can\u00f3nico o libro inspirado por Deus e queda f\u00f3ra o libro, a\u00ednda de tem\u00e1tica relixiosa coma o Talmud, que non goza desa inspiraci\u00f3n.\nA determinaci\u00f3n do canon.\nUn criterio tan pouco preciso como o da inspiraci\u00f3n non ofrece moitas pistas s\u00f3lidas para facer unha lista pechada de libros polo que as relixi\u00f3ns que te\u00f1en a Biblia como libro sagrado: samaritana, xud\u00eda, cristi\u00e1 seguen unha serie de criterios m\u00e1is concretos \u00e1 hora de establecer o seu propio canon:\nDistintos canons b\u00edblicos.\nCanon samaritano.\nOs samaritanos, comunidade relixiosa de orixe xud\u00eda, que actualmente se atopa no norte de Israel, ten o canon m\u00e1is curto de todas as relixi\u00f3ns b\u00edblicas. S\u00f3 acepta como inspirada por Iav\u00e9 e, polo tanto, can\u00f3nica a Tor\u00e1, o que co\u00f1ecemos como Pentateuco: X\u00e9nese, \u00c9xodo, N\u00fameros, Lev\u00edtico e Deuteronomio.\nCanon xudeu.\nO canon xudeu foi fixado definitivamente no Concilio de Iamnia.\nPara fixalo utilizouse un dobre criterio que pode ser sintetizado na expresi\u00f3n: lingua sagrada e terra sagrada.\nEste canon daba cabida a menos libros dos que hab\u00eda, por exemplo, na versi\u00f3n grega da Biblia que se usaba na di\u00e1spora xud\u00eda. Por isto, os libros que abrangue son chamados libros protocan\u00f3nicos (que podemos interpretar como \"can\u00f3nicos de primeira\"), en contraposici\u00f3n aos libros deuterocan\u00f3nicos, que ser\u00edan uns libros de \"segunda clase\".\nDivid\u00edan os escritos can\u00f3nicos en tres grupos: Tor\u00e1 (Lei), Profetas anteriores e profetas posteriores.\nTor\u00e1.\nX\u00e9nese, \u00c9xodo, N\u00fameros, Lev\u00edtico e Deuteronomio.\nProfetas ou Nevim.\nPrimeiros profetas:\n\u00daltimos profetas:\nOs 12 profetas menores:\nCanon cat\u00f3lico.\nFixado definitivamente na Sesi\u00f3n IV (8 de abril de 1546) do Concilio de Trento, en parte como reacci\u00f3n ao canon das igrexas reformadas. \u00c9 un canon longo, que abrangue todo o canon xudeu m\u00e1is os engadidos aramaicos e gregos, tam\u00e9n os chamados deuterocan\u00f3nicos, e o cat\u00e1logo m\u00e1is amplo de escritos cristi\u00e1ns."}
{"id": "208088", "revid": "56817", "url": "https://gl.wikipedia.org/wiki?curid=208088", "title": "Rrakala", "text": "Rrakala \u00e9 o segundo \u00e1lbum de Geoffrey Gurrumul Yunupingu, editado en Australia o 8 de abril de 2011. A diferenza do anterior, neste \u00e1lbum presenta unha m\u00fasica m\u00e1is madura e menos pesimista. As canci\u00f3ns reprod\u00facense con instrumentos m\u00e1is modernos."}
{"id": "208089", "revid": "12452", "url": "https://gl.wikipedia.org/wiki?curid=208089", "title": "Ministerio de Traballo", "text": ""}
{"id": "208090", "revid": "98629", "url": "https://gl.wikipedia.org/wiki?curid=208090", "title": "Saltwater Band", "text": "Saltwater Band \u00e9 un grupo musical australiano que prov\u00e9n de Galiwin'ku na Illa Elcho (Terra de Arnhem) a 560 quil\u00f3metros de Darwin. Os membros do grupo son do pobo aborixe yolngu e cantan na s\u00faa lingua na meirande parte das canci\u00f3ns. Os seus temas son unha mestura de sons tradicionais e reggae/ska con influencias pop. Un dos membros do grupo, Geoffrey Gurrumul Yunupingu, \u00e9 parente de Mandawuy Yunupingu de Yothu Yindi e tam\u00e9n foi membro da devandita banda Yothu Yindi.\nO seu primeiro \u00e1lbum \"Gapu Damurrun\", vendeu m\u00e1is de 10,000 copias."}
{"id": "208091", "revid": "88215", "url": "https://gl.wikipedia.org/wiki?curid=208091", "title": "Antonio Mingote", "text": "\u00c1ngel Antonio Mingote Barrachina, 1\u00ba Marqu\u00e9s de Daroca, nado o 19 de xaneiro de 1919 en Sitges (Barcelona) e finado o 3 de abril de 2012 en Madrid, foi un debuxante, escritor, acad\u00e9mico de lingua castel\u00e1 e xornalista espa\u00f1ol."}
{"id": "208092", "revid": "27155", "url": "https://gl.wikipedia.org/wiki?curid=208092", "title": "Arquea metan\u00f3xena", "text": "As arqueas metan\u00f3xenas ou metan\u00f3xenos son microorganismos procari\u00f3ticos que producen metano como resultado do seu metabolismo en condici\u00f3ns anaer\u00f3bicas. Todos se clasifican dentro das arqueas, un grupo de procariotas diferente das bacterias. Son com\u00fans en zonas pantanosas, onde son responsables da produci\u00f3n do gas dos pantanos, e no tracto dixestivo de animais como os ruminantes e humanos, onde son responsables do contido de metano das flatulencias humanas e arrotos dos ruminantes. Nos sedimentos mari\u00f1os a metanox\u00e9nese est\u00e1 xeralmente confinada a aqueles lugares onde non hai sulfatos, nas capas sedimentarias menos superficiais. Ademais, as arqueas metanox\u00e9nicas exercen unha funci\u00f3n indispensable nos tratamentos anaer\u00f3bicos das augas residuais. Outras arqueas son extrem\u00f3filos, que se encontran en chemineas hidrotermais submarinas e fontes termais ou na rocha da codia terrestre, a varios km de profundidade. Os organismos metan\u00f3xenos non deben confundirse cos metan\u00f3trofos, que non producen, sen\u00f3n consomen o metano como fonte de enerx\u00eda.\nDescrici\u00f3n f\u00edsica.\nOs metan\u00f3xenos son xeralmente formas cocoides (esf\u00e9ricas) ou bacilos (forma de bastonci\u00f1os). Existen unhas 50 especies descritas de metan\u00f3xenos, que non constit\u00faen un grupo monofil\u00e9tico (non te\u00f1en o mesmo devanceiro), a\u00ednda que todas pertencen \u00e1s Archaea.\nOs metan\u00f3xenos son organismos anaer\u00f3bicos e non poden funcionar en condici\u00f3ns aer\u00f3bicas. Son moi sensibles \u00e1 presenza de os\u00edxeno mesmo en niveis de trazas. Xeralmente, non poden soportar o estr\u00e9s do os\u00edxeno por un tempo prolongado.\nPor\u00e9n, \"Methanosarcina barkeri\" \u00e9 excepcional porque pos\u00fae un encima super\u00f3xido dismutase (SOD), e pode sobrevivir m\u00e1is ca outros metan\u00f3xenos en ambientes osixenados.\nAlg\u00fans metan\u00f3xenos, chamados hidroxenotr\u00f3ficos, usan o di\u00f3xido de carbono (CO2) como fonte de carbono, e o hidr\u00f3xeno como axente redutor.\nA reduci\u00f3n do CO2 en metano en presenza de hidr\u00f3xeno faise segundo a seguinte reacci\u00f3n:\nParte do CO2 reacciona co hidr\u00f3xeno para producir metano, o cal crea un gradiente electroqu\u00edmico a trav\u00e9s da membrana da c\u00e9lula, que \u00e9 utilizado para xerar ATP por quimio\u00f3smose. Polo contrario, as plantas e algas usan auga como axente redutor.\nOs metan\u00f3xenos carecen de peptidoglicano nas s\u00faas paredes, un pol\u00edmero que se encontra na parede celular das \"Bacteria\" pero non nestas \"Archaea\". Alg\u00fans metan\u00f3xenos te\u00f1en unha parede celular composta de pseudopeptidoglicano. Outros te\u00f1en polo menos unha disposici\u00f3n paracristalina na parede (capa S) feita de prote\u00ednas que se unen unhas a outras como un puzzle.\nOs metan\u00f3xenos en ambientes extremos.\nOs metan\u00f3xenos desempe\u00f1an un papel ecol\u00f3xico vital nos ambientes anaer\u00f3bicos ao eliminaren o exceso de hidr\u00f3xeno e produtos de fermentaci\u00f3n que foron producidos por outras formas de vida. Os metan\u00f3xenos prosperan tipicamente en ambientes nos cales non hai outros aceptores de electr\u00f3ns distintos do CO2 (como o os\u00edxeno, nitrato, ferro trivalente, e sulfato). Nas rochas bas\u00e1lticas profundas de \u00e1reas pr\u00f3ximas \u00e1s dorsais oce\u00e1nicas, poden obter o seu hidr\u00f3xeno das reacci\u00f3ns de serpentinizaci\u00f3n da olivina, como se observou no campo hidrotermal da \"Cidade perdida\" (no Atl\u00e1ntico).\nA rotura termal de mol\u00e9culas de auga e a radi\u00f3lise da auga son outras posibles fontes de hidr\u00f3xeno.\nAs arqueas metan\u00f3xenas son axentes fundamentais na remineralizaci\u00f3n do carbono org\u00e1nico nos sedimentos das marxes continentais e outros sedimentos acu\u00e1ticos con moita materia org\u00e1nica. Nas condici\u00f3ns axeitadas de presi\u00f3n e temperatura, o metano biox\u00e9nico pode acumularse de dep\u00f3sitos masivos de hidrato de metano, o que sup\u00f3n unha significativa fracci\u00f3n de carbono org\u00e1nico nos sedimentos das marxes continentais e representa unha reserva importante dun potente gas de efecto invernadoiro.\nAtop\u00e1ronse metan\u00f3xenos en varios ambientes extremos do planeta: enterrados a varios km de profundidade nos xeos de Groenlandia , ou vivindo no chan quente e seco do deserto. Poden reproducirse a temperaturas de 15 a 100 graos Celsius. S\u00e1bese que son as arqueas m\u00e1is com\u00fans nos h\u00e1bitats subterr\u00e1neos profundos.\nOutro estudo descubriu metan\u00f3xenos nos ambientes m\u00e1is inh\u00f3spitos da Terra. Os investigadores estudaron ducias de mostras de solo e vapor de cinco desertos distintos de Utah, Idaho e California nos Estados Unidos de Am\u00e9rica, e do Canad\u00e1 e Chile. Deles, cinco mostras obtidas do solo e tres mostras de vapor tomadas en Utah presentaron signos de conter metan\u00f3xenos viables.\nAlg\u00fans cient\u00edficos propuxeron que a presenza de metano na atmosfera marciana pode ser un indicativo da presenza de metan\u00f3xenos nativos dese planeta.\nMoi relacionados cos metan\u00f3xenos est\u00e1n os oxidadores anaer\u00f3bicos do metano, os cales utilizan o metano como un substrato xunto coa reduci\u00f3n do sulfato e nitrato. A maior\u00eda dos metan\u00f3xenos son produtores aut\u00f3trofos, pero os que oxidan CH3COO- (acetato) clasif\u00edcanse como quimi\u00f3trofos.\nOutros h\u00e1bitats onde se encontran metan\u00f3xenos.\nAdemais dos h\u00e1bitats extremos xa mencionados, podemos resumir os outros h\u00e1bitats onde se encontran metan\u00f3xenos da seguinte maneira:\nMetabolismo fermentativo.\nA\u00ednda que a maior\u00eda do metano mari\u00f1o biox\u00e9nico \u00e9 o resultado da reduci\u00f3n do di\u00f3xido de carbono (CO2), unha pequena cantidade deriva da fermentaci\u00f3n do acetato (CH3COO-).\nNas v\u00edas fermentativas, o \u00e1cido ac\u00e9tico sofre unha reacci\u00f3n de dismutaci\u00f3n para producir metano e CO2:\nEsta reacci\u00f3n est\u00e1 encimaticamente catalizada. Transf\u00edrese un electr\u00f3n do grupo carbonilo (doante de electr\u00f3ns) do carboxilo ao grupo metilo (aceptor de electr\u00f3ns) do \u00e1cido ac\u00e9tico para producir CO2 e gas metano.\nAs Archaea que catabolizan acetato para producir enerx\u00eda denom\u00ednanse \"acetotr\u00f3ficas\" ou \"aceticl\u00e1sticas\". As arqueas metilotr\u00f3ficas son as que utilizan tam\u00e9n compostos metilados como as metilaminas, metanol, e metanetiol (conte\u00f1en encimas metiltransferases co amino\u00e1cido especial pirrolisina)."}
{"id": "208093", "revid": "31997", "url": "https://gl.wikipedia.org/wiki?curid=208093", "title": "Libro de Isa\u00edas", "text": "O Libro de Isa\u00edas \u00e9 un libro prof\u00e9tico da Biblia, que cont\u00e9n a predicaci\u00f3n do profeta Isa\u00edas e da s\u00faa escola.\nIsa\u00edas \u00e9 o primeiro e o m\u00e1is extenso dos Profetas maiores. O libro \u00e9 unha reflexi\u00f3n sobre a evoluci\u00f3n pol\u00edtica, relixiosa e hist\u00f3rica de Israel desde a reforma de Xos\u00edas ata a volta do desterro de Babilonia.\n\u00c9poca de composici\u00f3n.\nO contido do libro abrangue m\u00e1is de dous s\u00e9culos de Historia de Israel: comeza no reinado de Ezequ\u00edas, do que Isa\u00edas foi ministro, segue coa invasi\u00f3n babil\u00f3nica e o desterro durante o reinado de Xaqu\u00edn, fala dos tempos do desterro e remata coa volta a Palestina e a reconstruci\u00f3n de Xerusal\u00e9n.\nO tempo da composici\u00f3n do libro tal como o co\u00f1ecemos hai que situala, polo tanto, no s\u00e9culo VI antes de Cristo, ou talvez no s\u00e9culo V, tendo en conta alg\u00fans engadidos posteriores.\nPoderiamos facer unha breve cronolox\u00eda do libro:\nNesta cronolox\u00eda s\u00f3 faltar\u00eda situar os dous fragmentos chamados \"pequeno\" e \"grande\" apocalipse de Isa\u00edas. Que pode resultar m\u00e1is complicado pola diversidade de opini\u00f3ns que podemos atopar.\nAutor.\nPara determinar o autor hai que ter en conta, primeiro, varias cousas:\nCon estes datos, os expertos falan de tres autores:\nCon todo, non falta quen diga que esta \u00faltima parte, en lugar de ser de autor \u00fanico, ben poder\u00eda ser unha recompilaci\u00f3n de textos serodios.\nAdemais, hai uns fragmentos que se poder\u00edan atribu\u00edr a outro ou outros autores, a\u00ednda que neste punto hai bastante divisi\u00f3n segundo os estudosos, si parece claro no caso dos chamados \"grande apocalipse\" (cap\u00edtulos 24 a 27) e \"pequena apocalipse\" (cap\u00edtulos 34-35).\nIsa\u00edas e a s\u00faa escola.\nIsa\u00edas, o primeiro autor e o que d\u00e1 t\u00edtulo ao libro, era membro dunha familia aristocr\u00e1tica de Xerusal\u00e9n. Foi ministro do rei Xos\u00edas e o grande impulsor da s\u00faa reforma relixiosa, que terminou de asentar definitivamente o culto a Iav\u00e9 en Israel e rematou con t\u00f3dolos lugares de culto dispersos por Palestina.\nCoa s\u00faa actividade p\u00fablica e a s\u00faa acci\u00f3n prof\u00e9tica creou arredor del unha escola que continuou e ampliou a s\u00faa reflexi\u00f3n. Todo ese corpus literario rematou, co tempo, unido nun s\u00f3 texto, que quedou baixo o nome do fundador da escola. Un pouco ao xeito do que sucede con Pit\u00e1goras e os pitag\u00f3ricos."}
{"id": "208094", "revid": "98629", "url": "https://gl.wikipedia.org/wiki?curid=208094", "title": "Os sete samurais", "text": " \u00e9 un filme xapon\u00e9s dirixido por Akira Kurosawa que se estreou en 1954.\nSinopse.\nNo Xap\u00f3n do s\u00e9culo XVI, os campesi\u00f1os dunha pequena aldea deciden contratar sete samurais para que os protexan dunha banda de ladr\u00f3ns que rouban as s\u00faas colleitas."}
{"id": "208095", "revid": "92641", "url": "https://gl.wikipedia.org/wiki?curid=208095", "title": "Bandeira de Porto Rico", "text": "A bandeira de Porto Rico consiste en cinco franxas horizontais, tres vermellas e d\u00faas brancas alternadas, e superposto sobre as franxas un tri\u00e1ngulo equil\u00e1tero azul, un de cuxos lados forma o extremo da bandeira a car\u00f3n do mastro. A cor do tri\u00e1ngulo \u00e9 azul. Sobre o tri\u00e1ngulo vai superposta unha estrela branca de cinco puntas, colocada de tal xeito que unha das s\u00faas puntas sinala cara a arriba.\nA bandeira dese\u00f1ouse durante a \u00faltima d\u00e9cada do s\u00e9culo XIX como insignia dos separatistas portorrique\u00f1os residentes na cidade de Nova York. A identidade do autor do dese\u00f1o foi motivo de debate, mencion\u00e1ndose entre os seus posibles autores \u00f3s patriotas portorrique\u00f1os Jos\u00e9 de la Matta Terreforte, Antonio V\u00e9lez Alvarado, Manuel Besosa e o poeta guerrilleiro Francisco Gonzalo (Pach\u00edn) Mar\u00edn. Por\u00e9n, unha carta do 20 de maio de 1923, escrita por Terreforte establece que foi Pach\u00edn Mar\u00edn quen lle propuxo a Terreforte dende Xamaica o dese\u00f1o da bandeira."}
{"id": "208096", "revid": "89787", "url": "https://gl.wikipedia.org/wiki?curid=208096", "title": "Escudo das Illas Marshall", "text": "O escudo das Illas Marshall \u00e9 de forma redonda. Ten como elemento central un anxo coas \u00e1s estiradas. Darredor do anxo, comezando por arriba e seguindo o sentido das agullas do reloxo temos:\nArrodeando o selo, na s\u00faa parte superior lese en ingl\u00e9s \"Republic of the Marshall Islands\" ('Rep\u00fablica das Illas Marshall'), e na parte inferior est\u00e1 escrito en marshal\u00e9s \"Jepilpin ke Ejukaan\"(\"Logro por Medio do Esforzo Conxunto\")\nO contorno exterior est\u00e1 formado por d\u00faas cadeas unidas, que simbolizan as d\u00faas cadeas de illas de Ratak e Ralik."}
{"id": "208098", "revid": "98629", "url": "https://gl.wikipedia.org/wiki?curid=208098", "title": "Forever Marshall Islands", "text": "Forever Marshall Islands (en ingl\u00e9s \"Illas Marshall para sempre\") \u00e9 o himno nacional das Illas Marshall.\nA s\u00faa letra, as\u00ed como a m\u00fasica, foron creadas polo expresidente Amata Kabua. Foi adoptado no 1991, mudando o anterior himno, ."}
{"id": "208099", "revid": "23204", "url": "https://gl.wikipedia.org/wiki?curid=208099", "title": "Bandeira das Illas Marshall", "text": "A bandeira das Illas Marshall, unha naci\u00f3n situada no Oc\u00e9ano Pac\u00edfico, foi adoptada cando o pa\u00eds comezou a exercer o seu autogoberno, o 1 de maio de 1979. \u00c9 un Estado soberano (independente) desde 1990.\nAs Illas Marshall formaron parte do Territorio en Fideicomiso das Illas do Pac\u00edfico, que estaba administrado polos Estados Unidos.\nNesta bandeira aparecen representadas simbolicamente as illas que conforman o pa\u00eds dentro do oc\u00e9ano. A franxa ascendente colocada en diagonal representa o ecuador, a estrela branca situada na parte superior da bandeira simboliza este arquip\u00e9lago situado no Hemisferio Norte. As cores laranxa e branca representan, respectivamente, a coraxe e a paz e tam\u00e9n as d\u00faas cadeas de illas do arquip\u00e9lago das Illas Marshall: Ratak Chain e Ralik Chain. A estrela branca pos\u00fae vinte e catro puntas, unha por cada distrito electoral do pa\u00eds.\nA bandeira das Illas Marshall foi dese\u00f1ada por Emlain Kabua, que foi primeira dama da Rep\u00fablica."}
{"id": "208100", "revid": "102241", "url": "https://gl.wikipedia.org/wiki?curid=208100", "title": "Lingua marshalesa", "text": "O marshal\u00e9s \u00e9 unha lingua da familia malaio-polinesia falada na Rep\u00fablica das Illas Marshall, onde ten status de lingua oficial.\nConsoantes.\nO marshal\u00e9s pos\u00fae 22 consoantes:"}
{"id": "208101", "revid": "5861362", "url": "https://gl.wikipedia.org/wiki?curid=208101", "title": "Bandeira das Illas Salom\u00f3n", "text": "A bandeira nacional das Illas Salom\u00f3n foi adoptada oficialmente o 18 de novembro de 1977. Est\u00e1 divida por unha banda de cor ouro (amarela) trazada sobre unha das s\u00faas diagonais. O tri\u00e1ngulo superior da bandeira \u00e9 de cor azul e o inferior \u00e9 verde. No tri\u00e1ngulo azul, cerca do bordo m\u00e1is pr\u00f3ximo \u00e1 hasta, figuran cinco estrelas brancas de cinco puntas agrupadas.\nA cor azul representa o oc\u00e9ano que rodea as illas, a cor verde simboliza a terra, as cinco estrelas representan as cinco illas principais do pa\u00eds e a banda amarela \u00e9 o s\u00edmbolo da luz do sol."}
{"id": "208105", "revid": "89787", "url": "https://gl.wikipedia.org/wiki?curid=208105", "title": "Douglas Nicholls", "text": "Sir Douglas Ralph \"Doug\" Nicholls KCVO, OBE (9 de decembro de 1906 - 4 de xu\u00f1o de 1988) foi un pol\u00edtico aborixe australiano do pobo Yorta Yorta. Tam\u00e9n foi un atleta profesional, pastor relixioso e un pioneiro loitador a prol da reconciliaci\u00f3n entre os ind\u00edxenas de Australia e o goberno.\nNicholls foi o primeiro aborixe en ser galardoado coa Orde do Imperio Brit\u00e1nico e o primeiro tam\u00e9n en ser gobernador de Australia Meridional, cargo \u00f3 que tivo que renunciar por motivos de sa\u00fade en 1977."}
{"id": "208106", "revid": "27155", "url": "https://gl.wikipedia.org/wiki?curid=208106", "title": "Metan\u00f3xeno", "text": ""}
{"id": "208109", "revid": "89787", "url": "https://gl.wikipedia.org/wiki?curid=208109", "title": "Primeira Auton\u00f3mica de Galicia 2011/12", "text": "A tempada 2011\u201312 da Primeira Auton\u00f3mica de Galicia iniciouse o 4 de setembro de 2011\u00a0e finalizou o 13 de maio\u00a0de 2012."}
{"id": "208111", "revid": "895", "url": "https://gl.wikipedia.org/wiki?curid=208111", "title": "USD O Grove", "text": ""}
{"id": "208115", "revid": "10599", "url": "https://gl.wikipedia.org/wiki?curid=208115", "title": "Uni\u00f3n Sociedad Deportiva O Grove", "text": "O Uni\u00f3n Sociedad Deportiva O Grove \u00e9 un club de f\u00fatbol galego. Compite na Preferente Auton\u00f3mica de Galicia e o seu terreo de xogo \u00e9 o Campo Municipal Monte da Vila.\nHistoria.\nA Uni\u00f3n Sociedad Deportiva O Grove, foi fundada no 2005 pola fusi\u00f3n dos dous clubs do Grove, o SD Anduri\u00f1a (1919-95) e o CD Grove (1960-05). Comezou xogando na Rexional Preferente. Acadou d\u00faas ligas de Primeira Auton\u00f3mica e a Copa Deputaci\u00f3n de Pontevedra."}
{"id": "208129", "revid": "89787", "url": "https://gl.wikipedia.org/wiki?curid=208129", "title": "Luis Collarte Rodr\u00edguez", "text": "Luis Collarte Rodr\u00edguez, nado en Ourense o 4 de xaneiro de 1960 e finado o 17 de outubro de 2022, foi un arquitecto galego.\nBiograf\u00eda.\nObtivo o t\u00edtulo de arquitecto na Escola T\u00e9cnica Superior de Arquitectura da Coru\u00f1a en 1986. Dende aquela compaxinou o seu labor como arquitecto coa de relator en charlas e conferencias en foros especializados como a Asociaci\u00f3n de Empresarios da Pedra en Frankfurt ou o Colexio de Arquitectos de Galiza. \nAntes de conclu\u00edr os seus estudos universitarios xa fundara o seu primeiro estudo con outros compa\u00f1eiros, labor que compatibiliza nunha empresa familiar adicada ao sector da pedra natural e que o sit\u00faa como referente na evoluci\u00f3n dos seus sistemas de colocaci\u00f3n na arquitectura actual. Froito desta etapa son as colaboraci\u00f3ns con grandes figuras da arquitectura nacional e internacional, como as obras realizadas con Arata Isozaki\n(Domus - Casa do Home e Sizhuoka Kenmin Plaza), con Manuel Gallego Jorreto (Museo de Belas Artes da Coru\u00f1a e o Hospital de Oza), todas elas premiadas a nivel nacional e internacional.\nEn 1993 foi nomeado Presidente da Asociaci\u00f3n de Graniteiros de Ourense polo seu traballo de investigaci\u00f3n e emprego en torno as materiales naturales, mentres que en 1996 foi convidado polo Instituto Galego de Promoci\u00f3n Econ\u00f3mica (IGAPE) a participar como membro na \"I Mesa Galega do Granito e a Pizarra\".\nEstilo.\nAs s\u00faas obras manifestan de xeito claro unha etapa da realidade da arquitectura de toda unha xeraci\u00f3n, \u00e1 que aporta a s\u00faa constante preocupaci\u00f3n polo avance dos sistemas de coordinaci\u00f3n e montaxe, nos procedementos construtivos e na necesidade de evolucionar a un novo xeito de constru\u00edr, que abandone a forza da presi\u00f3n e que sexa presidido polo control xeom\u00e9trico e o co\u00f1ecemento preciso das necesidades da obra.\nTraxectoria.\nTen desenvolvido unha intensa actividade profesional, que nos seus \u00faltimos anos se orientou decididamente a manter unha forte presenza en concursos de arquitectura en diversos pa\u00edses, a\u00ednda que con maior intensidade no norte de Espa\u00f1a, nas zonas pr\u00f3ximas ao seu estudio central na cidade da Coru\u00f1a.\nComo resultado deste labor concursal recibiu numerosos premios, e tivo a ocasi\u00f3n de constru\u00edr edificaci\u00f3ns de tipolox\u00edas diversas, entre as que c\u00f3mpre salientar diversos edificios p\u00fablicos, centros culturais, pazos de Exposici\u00f3ns, hoteis e centros comerciais. Merece especial menci\u00f3n a adicaci\u00f3n que mantivo cara ao sector da vivenda social, participando en numerosas convocatorias de concursos de entidades de promoci\u00f3n p\u00fablica como a Empresa Municipal de La Vivienda de Madrid, o Instituto de la Vivienda de la Comunidad de Madrid e o Instituto Galego de Vivienda e Solo.\nObras representativas.\nA s\u00faa obra pode dividirse en tres grandes etapas:\n1986-1996.\nDurante esta d\u00e9cada compartiu as tarefas de arquitecto coas de director t\u00e9cnico de sociedades adicadas \u00e1 explotaci\u00f3n de canteiras de rocha ornamental, transformaci\u00f3n e execuci\u00f3n de obras de pedra natural. Entre os seus traballos m\u00e1is representativos atopamos:\n1996-2008.\nNesta \u00e9poca abandona todo tipo de actividades relacionadas co mundo da empresa e a industria para centrarse no traballo do estudio. As obras m\u00e1is salientables deste per\u00edodo son:\n2008 \u2013 2022.\nNesta \u00e9poca diminu\u00edu o n\u00famero de obras a cambio dunha maior envergadura dos seus proxectos:"}
{"id": "208130", "revid": "98629", "url": "https://gl.wikipedia.org/wiki?curid=208130", "title": "Murad Kajlayev", "text": "Murad Magomedovich Kajlayev, nado en Bak\u00fa o 15 de xaneiro de 1931, \u00e9 un compositor e director de orquestra ruso de nacionalidade lak.\nTraxectoria.\nFillo dun reco\u00f1ecido m\u00e9dico, durante a guerra deu concertos para os feridos con outros compa\u00f1eiros do instituto Estudou composici\u00f3n na Conservatorio de Bak\u00fa con Boris Isaakovich Zeydman, a\u00ednda que foi expulsado polo seu ardor polos x\u00e9neros musicais non acad\u00e9micos axi\u00f1a volveu ser admitido. Traballou como profesor nun conservatorio de Makhachkala e como director principal da orquestra sinf\u00f3nica da radio do Daguest\u00e1n (1957-1958), director art\u00edstico da Filharmon\u00eda do Dagestan (1963-1964), e secretario da Uni\u00f3n de Compositores da RSSFR (1968). Entre 1990 e 2000 dirixiu unha orquestra sinf\u00f3nica Y.V.Silantiev e de 1993 a 1996 foi deputado na Duma Estatal.\nMurad Kajlayev \u00e9 o autor do primeiro balet nacional do Dagest\u00e1n- \u201cGoryanka\u201d (A rapaza da monta\u00f1a), do balet \u201cShamil\u201d, de musicais e de m\u00fasica para filmes e espect\u00e1culos teatrais e mais tam\u00e9n canci\u00f3ns, traballando co poeta Rasul Gamzatov. No ano 2010 fundou no Daguest\u00e1n unha escola de m\u00fasica para nenos e en 2011 creou, na s\u00faa escola, o \u00fanico m\u00faseo dedicado \u00e1 cultura musical do Daguest\u00e1n."}
{"id": "208131", "revid": "22570", "url": "https://gl.wikipedia.org/wiki?curid=208131", "title": "Waitakere United", "text": "O Waitakere United \u00e9 unha franqu\u00eda de f\u00fatbol de Nova Zelandia, da cidade de Waitakere. Foi fundado en 2004 e a\u00ednda que pos\u00fae poucos anos de vida \u00e9 un dos clubs m\u00e1is co\u00f1ecidos de Ocean\u00eda.\nConseguiu tres veces a ASB Premiership, sendo o segundo equipo m\u00e1is ga\u00f1ador, detr\u00e1s do Auckland City FC, con quen comparte unha rivalidade importante. Os dous participan do \"derby de Auckland\", o cl\u00e1sico m\u00e1is importante do continente oce\u00e1nico.\nA nivel continental ga\u00f1ou en d\u00faas ocasi\u00f3ns a Ou-League, a m\u00e1xima competici\u00f3n a nivel de clubs de Ocean\u00eda. F\u00edxoo nas edici\u00f3ns de 2007 e 2007/08. Grazas a estes dous t\u00edtulos xogou en d\u00faas oportunidades na Copa Mundial de Clubs da FIFA, en 2007 perdeu co Sepahan FC de Ir\u00e1n por 3-1. En 2008 non mellorou para nada o seu rendemento e caeu co Adelaide United 2-1."}
{"id": "208135", "revid": "23204", "url": "https://gl.wikipedia.org/wiki?curid=208135", "title": "Auckland City Football Club", "text": "O Auckland City Football Club \u00e9 unha franqu\u00eda de f\u00fatbol de Nova Zelandia, da cidade de Auckland. Foi fundado en 2004 ao xuntarse varios equipos da Rexi\u00f3n de Auckland. Xoga na ASB Premiership.\n\u00c9 o club m\u00e1is ga\u00f1ador do presente neozeland\u00e9s, ga\u00f1ou 4 veces o Campionato de F\u00fatbol de Nova Zelandia e en 3 ocasi\u00f3ns logrou ser campi\u00f3n de Ocean\u00eda.\nAdemais, disputou tres Copa Mundial de Clubs da FIFA nos anos 2006, 2009 e 2011. A pesar de que nas edici\u00f3ns de 2006 e 2011 realizou p\u00e9simos papeis, en 2009 logrou a mellor colocaci\u00f3n dun equipo de Ocean\u00eda na historia da competici\u00f3n, chegando a ser 5\u00ba.\nPos\u00fae unha gran rivalidade co Waitakere United, disputando con este o cl\u00e1sico de Auckland.\nHistoria.\nA Rexi\u00f3n de Auckland \u00e9 a m\u00e1is poboada de Nova Zelandia, e unha das que m\u00e1is tradici\u00f3n futbol\u00edstica. Para a Asociaci\u00f3n de F\u00fatbol de Nova Zelandia era unha obrigaci\u00f3n entregarlle unha cota para que os clubs de f\u00fatbol creasen unha franqu\u00eda que participase no Campionato de F\u00fatbol de Nova Zelandia, que fora creado en 2004.\nNa primeira tempada (2004/05), o Auckland City demostrou que a Rexi\u00f3n de Auckland era a que m\u00e1is tradici\u00f3n futbol\u00edstica posu\u00eda, foi primeiro no torneo regular, con 46 puntos en 21 partidos e nos playoffs venceu ao Waitakere United por 3-2 coro\u00e1ndose como o primeiro campi\u00f3n do novo torneo neozeland\u00e9s. Ese mesmo ano disputou o Campionato de Clubs de Ocean\u00eda, onde quedou 3\u00ba no grupo compartido co Sydney FC, o As Pirae e Subou FC, qued\u00e1ndose sen chances de avanzar \u00e1 seguinte rolda.\nNa edici\u00f3n 2005/06 foi novamente primeiro, conseguindo 48 puntos en 21 partidos xogados. Na gran final dos playoffs empatou 3-3 co Canterbury United pero o venceu por penais 4-3, logrando o bicampeonato. Ademais, foi un dos representantes de Nova Zelandia no Campionato de Clubs da OFC 2006, ga\u00f1ou sen moitos problemas o grupo A, que disputaba co As Pirae, Marist FC e o Subou FC. Na semifinal goleou 9-1 ao Nokia Eagles fidxiano para vencer ao Pirae na final por 3-2, coro\u00e1ndose como o primeiro campi\u00f3n de Ocean\u00eda desde que os equipos australianos abandonaran a OFC.\nComo campi\u00f3n de Ocean\u00eda xogou a Copa Mundial de Clubs da FIFA 2006 onde caeu 2-0 ante o Ao-Ahly nos cuartos de final e 3-0 fronte ao Jeonbuk no partido polo quinto posto.\nNo NZFC 2006/07 obtivo o 3\u00ba lugar, quedando como \u00faltimo clasificado aos playoffs, nestes venceu na semifinal ao YoungHeart Manawatu 3-1 e na final \u00e1 s\u00faa cl\u00e1sico rival, o Waitakere United, por 3-2. Pero os bos resultados na liga local non se viron reflectidos a nivel continental, sendo eliminado da Liga de Campi\u00f3ns da OFC 2007 na fase de grupos polo Waitakere.\nFoi segundo na tempada 2007/08, detr\u00e1s do Waitakere. Pero na final preliminar dos playoffs sufriu un tropez\u00f3n inesperado caendo no tempo extra ante o Team Wellington, que o privou de chegar \u00e1 final. Na Ou-League de devandita tempada foi eliminado novamente polo Waitakere United na fase de grupos.\nCultivou a s\u00faa menor cantidade de puntos nunha fase regular na edici\u00f3n 2008/09, logrando 25 puntos en 14 partidos. A pesar disto, foi segundo e clasificou nos playoffs, onde venceu na semifinal ao YoungHeart Manawatu para vencer na final ao Waitakere United e lograr o seu cuarto t\u00edtulo. Na Ou-League participou no Grupo A, onde superou ao Waitakere e a Port Vila Sharks, clasific\u00e1ndose \u00e1 final onde se cruzou co Koloale FC. Ga\u00f1ou o primeiro partido 7-2 e empatou o segundo 2-2 logrando o seu segundo t\u00edtulo continental. Este logro deulle a posibilidade de representar \u00e1 OFC na Copa Mundial de Clubs da FIFA 2009 onde alcanzou a mellor colocaci\u00f3n que un equipo oce\u00e1nico poida conseguir na competici\u00f3n. Venceu ao Ao-Ahli na fase preliminar, caeu fronte ao Atlante nos cuartos de final pero quedou co 5\u00ba lugar tras bater ao TP Mazembe en tempo suplementario.\nVolveu ser primeiro na fase regular do torneo 2009/10 da liga neozelandesa. Pero caeu na semifinal dos playoffs ante o Canterbury United. Na Ou-League dese ano foi eliminado na fase de grupos.\nNa ASB Premiership 2010/11 foi segundo, obtendo 30 puntos en 14 partidos. Goleou ao Team Wellington en semifinais pero perdeu a final 3-2 ante o seu eterno rival, o Waitakere United. Pero a amargura de perder novamente unha edici\u00f3n do NZFC non foi problema para quedar co grupo B na Liga de Campi\u00f3ns da OFC 2010/11, superando ao Waitakere United, o As Magenta e ao As Tefana. Na final cruzouse co Amicale FC e venceuno 2-1 na ida e 4-0 na volta, qued\u00e1ndose co seu terceiro t\u00edtulo na Ou-League]].\nXogou a Copa Mundial de Clubs da FIFA 2011, onde perdeu ante o Kashiwa Reysol na fase preliminar.\n\u00c9, ata o d\u00eda de hoxe, o \u00fanico equipo neozeland\u00e9s que xogou todas as edici\u00f3ns da Liga de Campi\u00f3ns da OFC e que logrou clasificarse en todas as tempadas aos playoffs."}
{"id": "208145", "revid": "12452", "url": "https://gl.wikipedia.org/wiki?curid=208145", "title": "Conde de Toreno", "text": ""}
{"id": "208146", "revid": "56817", "url": "https://gl.wikipedia.org/wiki?curid=208146", "title": "Corrina", "text": "A corrina \u00e9 un composto heteroc\u00edclico formado por catro grupos pirrol reducidos total ou parcialmente (ver tetrapirrol). Dous dos seus pirrois reducidos est\u00e1n unidos por enlace directo entre os seus carbonos, e os demais \u00fanense por un =CH- . \u00c9 o macrociclo b\u00e1sico do que se obt\u00e9n o derivado substitu\u00eddo que se encontra na vitamina B12. Os compostos baseados no anel de corrina denom\u00ednanse corrinoides.\nQu\u00edmica.\nAo desprotonarse, o anel corrinoide pode unirse ao cobalto. Na vitamina B12, o complexo resultante tam\u00e9n presenta un ligando derivado do bencimidazol, e o sexto sitio do octaedro serve como centro catal\u00edtico.\nO anel de corrina \u00e9 moi semellante ao de porfirina, o cal aparece na hemoglobina. Ambos os dous constan de catro subunidades tipo pirrol (tetrapirrol) unidas formando un anel. A diferenza das porfirinas, as corrinas carecen dun dos grupos =CH- que unen as unidades de tipo pirr\u00f3lico. As\u00ed, o anel interno de corrina ten 15 \u00e1tomos, entanto que o de porfirina ten 16. Debido ao gran n\u00famero de centros de carbonos sp3, as corrinas son m\u00e1is flexibles ca as porfirinas e non son tan planas. Non te\u00f1en un car\u00e1cter completamente conxugado (sucesi\u00f3n de enlaces dobres e sinxelos) arredor de todo o anel, sen\u00f3n que se di que o anel ten unha conxugaci\u00f3n de \"3/4\".\nUn corrol (octadeshidrocorrina) \u00e9 un derivado completamente arom\u00e1tico da corrina."}
{"id": "208147", "revid": "5863", "url": "https://gl.wikipedia.org/wiki?curid=208147", "title": "Mariano Ord\u00f3\u00f1ez Garc\u00eda", "text": "Mariano Ord\u00f3\u00f1ez Garc\u00eda, nado en Madrid o 8 de marzo de 1874 e finado na mesma cidade o 3 de xu\u00f1o de 1938, foi un avogado e pol\u00edtico espa\u00f1ol, foi ministro de Graza e Xustiza, ministro de Facenda e ministro de Mari\u00f1a durante o reinado de Afonso XIII de Espa\u00f1a.\nTraxectoria.\nFillo de Ezequiel Ord\u00f3\u00f1ez Gonz\u00e1lez, casou coa filla de Francisco Romero Robledo. Membro del Partido Conservador, iniciou a s\u00faa carreira pol\u00edtica nas elecci\u00f3ns de 1903 nas que foi elixido deputado ao Congreso polo distrito de Tui, escano que volver\u00eda obter nos sucesivos comicios electorais celebrados ata a ditadura de Primo de Rivera.\nFoi ministro de Graza e Xustiza en d\u00faas ocasi\u00f3ns: entre o 1 de setembro de 1920 e o 13 de marzo de 1921 no goberno que presidiu Eduardo Dato, e entre o 1 de abril e o 4 de decembro de 1922 nun gabinete presidido por S\u00e1nchez Guerra. Tam\u00e9n foi ministro de Facenda entre o 7 de xullo e o 14 de agosto de 1921 nun goberno Allendesalazar, e ministro de Mari\u00f1a entre o 8 de marzo e o 1 de abril de 1922 no goberno S\u00e1nchez Guerra."}
{"id": "208149", "revid": "5863", "url": "https://gl.wikipedia.org/wiki?curid=208149", "title": "Escarlatina", "text": "A escarlatina \u00e9 unha doenza infecciosa causada polo estreptococo beta hemol\u00edtico do grupo A (\"Streptococcus pyogenes\"), que atinxe principalmente aos nenos, sendo a bacteria sens\u00edbel \u00e1 penicilina, entre outros antibi\u00f3ticos. A escarlatina \u00e9 case sempre unha complicaci\u00f3n da amigdalite/farinxite estreptoc\u00f3cica, aparecendo cerca de dous d\u00edas logo do inicio dos s\u00edntomas desta.\nAs persoas infectadas polo axente, na maior\u00eda das veces, te\u00f1en febre e dores na gorxa (odinofaxia), o que dificulta a inxesti\u00f3n de alimentos. A pel sofre alteraci\u00f3ns vis\u00edbeis, como escamaci\u00f3n e arroibamento.\nCaracter\u00edzase por eritemas (arroibamento cut\u00e1neo) que se espallan a partir dun punto no corpo, deixando as palmas das mans e dos p\u00e9s e a rexi\u00f3n darredor da boca inalteradas. A lingua, inicialmente, \u00e9 amarela debido \u00e1 inflamaci\u00f3n, mais despois escama e se torna vermello viva, con aparencia dun amorodo. Nalg\u00fans casos, a lingua fica con b\u00f3chegas pequenas.\nA s\u00faa transmisi\u00f3n acontece a trav\u00e9s da saliva, por v\u00eda nasal, tose, espirros e respiraci\u00f3n ou a\u00ednda a trav\u00e9s do contacto con vestiario e obxectos contaminados.\nO tratamento faise a trav\u00e9s da administraci\u00f3n de antibi\u00f3ticos, constitu\u00edndo a penicilina, a\u00ednda hoxe, o f\u00e1rmaco de primeira li\u00f1a, dada a ausencia de resistencia documentada.\nNon sendo debidamente tratada, poder\u00e1n ocorrer hemorraxias no est\u00f3mago, no bazo e no intestino. Al\u00e9n da posibilidade de ocorreren convulsi\u00f3ns, inflamaci\u00f3n nos riles, infecci\u00f3n nos t\u00edmpanos, dores fortes nas articulaci\u00f3ns e problemas cardiovasculares."}
{"id": "208151", "revid": "98629", "url": "https://gl.wikipedia.org/wiki?curid=208151", "title": "Metilamina", "text": "A metilamina \u00e9 un composto org\u00e1nico coa f\u00f3rmula CH3NH2 (ou CH5N). \u00c9 un gas incoloro derivado do amon\u00edaco, no que un \u00e1tomo de hidr\u00f3xeno \u00e9 substitu\u00eddo por un grupo metilo. \u00c9 a amina primaria m\u00e1is sinxela. Adoita a distribu\u00edrse en disoluci\u00f3n en metanol, etanol, tetrahidrofurano, e auga, ou como gas anhidro en contedores met\u00e1licos presurizados. Industrialmente, a metilamina distrib\u00faese na s\u00faa forma anhidra en tanques presurizados transportados por ferrocarril ou estrada. Ten un forte cheiro similar ao do peixe. A metilamina empr\u00e9gase como materia prima para a s\u00edntese de moitos outros compostos comercialmente dispo\u00f1ibles, polo que se fabrica un mill\u00f3n de toneladas cada ano.\nProduci\u00f3n.\nA metilamina prep\u00e1rase comercialmente por reacci\u00f3n do amon\u00edaco con metanol en presenza dun silicoaluminato como catalizador. A dimetilamina e a trimetilamina coprod\u00facense conxuntamente; a cin\u00e9tica da reacci\u00f3n e a proporci\u00f3n entre os reactivos determina a proporci\u00f3n dos tres produtos obtidos. Desta maneira, prod\u00facense anualmente m\u00e1is de 400 mill\u00f3ns de quilogramos.\nNo laboratorio, o clorhidrato de metilamina prep\u00e1rase doadamente por reacci\u00f3n do \u00e1cido clorh\u00eddrico con hexanamina ou por tratamento do formaldehido con cloruro de amonio.\nO clorhidrato incoloro p\u00f3dese converter en amina por adici\u00f3n dunha base forte, como o NaOH:\nA metilamina foi preparada por primeira vez por Wurtz por hidr\u00f3lise do isocianato de metilo e compostos relacionados.\nReactividade e aplicaci\u00f3ns.\nA metilamina \u00e9 un bo nucle\u00f3filo por ser altamente b\u00e1sica e libre. O seu uso en qu\u00edmica org\u00e1nica est\u00e1 moi estendido. Algunhas reacci\u00f3ns nas que participan reactivos simples son: \nEntre as substancias de interese comercial obtidas a partir da metilamina encontramos os f\u00e1rmacos efedrina e teofilina; os pesticidas carbofurano, carbaril, e metam sodio; e os disolventes N-metilformamida e N-metilpirrolidona. A preparaci\u00f3n dalg\u00fans surfactantes e reveladores fotogr\u00e1ficos tam\u00e9n require metilamina como materia prima.\nA metilamina l\u00edquida p\u00f3dese usar como disolvente an\u00e1logo ao amon\u00edaco l\u00edquido. Comparte algunhas das propiedades do amon\u00edaco l\u00edquido, pero \u00e9 mellor como disolvente de substancias org\u00e1nicas, de igual maneira que o metanol \u00e9 mellor ca a auga.\nTam\u00e9n pode usarse para extraer H2 a partir de hidrocarburos en aplicaci\u00f3ns de refinar\u00eda.\nBioqu\u00edmica.\nA metilamina orix\u00ednase de modo natural como resultado da putrefacci\u00f3n e \u00e9 un substrato para a metanox\u00e9nese realizada por arqueas metan\u00f3xenas. Serve como tamp\u00f3n qu\u00edmico no lume dos tilacoides do cloroplasto das plantas, extraendo prot\u00f3ns que circular\u00edan a trav\u00e9s da ATP sintase.\nSeguridade.\nA dose letal LC50 para o rato \u00e9 de 2400\u00a0mg/m3. A metilamina \u00e9 tam\u00e9n unha das substancias controladas nalg\u00fans pa\u00edses, porque pode usarse para a fabricaci\u00f3n de drogas; por exemplo, nos Estados Unidos est\u00e1 controlado pola DEA (\"United States Drug Enforcement Agency\"), que a ten inclu\u00edda na \"Lista 1\" de substancias, xa que pode utilizarse como precursor da metanfetamina."}
{"id": "208152", "revid": "56817", "url": "https://gl.wikipedia.org/wiki?curid=208152", "title": "Minot, Dacota do Norte", "text": "Minot (['ma\u026a.n\u0251t]), cidade do estado de Dacota do Norte, un dos estados que conforman os Estados Unidos. Poboaci\u00f3n: habitantes (2010)."}
{"id": "208153", "revid": "32999", "url": "https://gl.wikipedia.org/wiki?curid=208153", "title": "Unus pro omnibus, omnes pro un", "text": ""}
{"id": "208155", "revid": "5863", "url": "https://gl.wikipedia.org/wiki?curid=208155", "title": "Hiperlipidemia", "text": "As hiperlipidemias ou dislipemias son un conxunto de alteraci\u00f3ns metab\u00f3licas dos l\u00edpidos e lipoprote\u00ednas. Os distintos tipos clasif\u00edcanse mediante dous par\u00e1metros bioqu\u00edmicos en sangue: o colesterol e os triglic\u00e9ridos.\nTipo I.\nA hiperlipidemia tipo I prod\u00facese por unha acumulaci\u00f3n de quilomicrons. Existen dous defectos xen\u00e9ticos co\u00f1ecidos que poden orixinar esta enfermidade: a deficiencia da lipoprote\u00edna lipase e a deficiencia de ApoC-II. A lipoprote\u00edna lipase escinde os l\u00edpidos mentres que a ApoC-II reforza a actividade de tal encima. Os pacientes afectos presentan unhas concentraci\u00f3ns moi elevadas de triglic\u00e9ridos, ata 1.000\u00a0mg/dl, que poden producir acumulaci\u00f3ns de graxa na pel (xantelasmas) ou incluso pancreatite aguda.\nTipo II.\nNa hiperlipidemia tipo II hai unha acumulaci\u00f3n de LDL, producido na maior parte das ocasi\u00f3ns por defectos xen\u00e9ticos na s\u00edntese, maduraci\u00f3n ou funci\u00f3n do receptor de LDL. As persoas que s\u00f3 te\u00f1en un xene alterado amosan niveis moi elevados de triglic\u00e9ridos, dado que a enfermidade ten un car\u00e1cter dominante. As persoas cos dous alelos mutados padece unha enfermidade m\u00e1is grave, con moito risco de infarto de miocardio antes dos 20 anos.\nTipo III.\nA hiperlipidemia tipo III d\u00e9bese a anomal\u00edas de ApoE, que interfire co correcto funcionamento dos quilomicrons e co VLDL. Os enfermos te\u00f1en un maior risco de aterosclerose.\nNos enfermos con sospeita desta enfermidade d\u00e9bese examinar a funci\u00f3n tiroide xa que o hipotiroidismo ocasiona alteraci\u00f3ns lip\u00eddicas semellantes.\nTipo IV.\nDas dislipemias, \u00e9 a m\u00e1is com\u00fan. Os niveis de VLDL \u00e1chanse incrementados, moitas veces relacionados coa obesidade, o abuso de alcol et\u00edlico e a diabetes mellitus. Nos casos de orixe xen\u00e9tica, desco\u00f1\u00e9cese o xene alterado.\nTipo V.\nSemellante \u00e1 tipo I, hai elevaci\u00f3n de quilomicrons e triglic\u00e9ridos, con asociaci\u00f3n a xantelasmas e pancreatite.\nHipercolesterolemia.\nPode aparecer de forma illada en enfermidades hep\u00e1ticas nas que haxa defectos na excreci\u00f3n biliar de colesterol. Hai ademais acumulaci\u00f3n dunha lipoprote\u00edna anormal, a lipoprote\u00edna X. Non obstante, este tipo parece non estar asociado a un maior risco cardiovascular."}
{"id": "208156", "revid": "17467", "url": "https://gl.wikipedia.org/wiki?curid=208156", "title": "Dislipemia", "text": ""}
{"id": "208157", "revid": "27155", "url": "https://gl.wikipedia.org/wiki?curid=208157", "title": "Lipoprote\u00edna", "text": "Unha lipoprote\u00edna \u00e9 un complexo formado por elementos proteicos e lip\u00eddicos, que se mante\u00f1en unidos por enlaces non covalentes, que se encontra no sangue. Cada unha das lipoprote\u00ednas pos\u00fae unha masa molecular, estrutura e densidade caracter\u00edsticas. \u00c1 porci\u00f3n proteica da lipoprote\u00edna denom\u00ednase apolipoprote\u00edna. A s\u00faa misi\u00f3n \u00e9 transportar os l\u00edpidos insolubles polo sangue.\nEn xax\u00fan hai catro lipoprote\u00ednas, denominadas en funci\u00f3n da s\u00faa densidade: \nTras a comida, \u00e1chase outra, o quilomicron, que transporta os triglic\u00e9ridos dende o intestino delgado ata o sangue venoso por medio do conduto tor\u00e1cico.\nAdemais destas, moitos encimas, transportadores, prote\u00ednas estruturais, ant\u00edxenos, adhesinas e toxinas son lipoprote\u00ednas. \nLipoprote\u00ednas transmembrana.\nAlg\u00fans proteol\u00edpidos transmembrana, especialmente os que se encontran en bacterias, denom\u00ednanse lipoprote\u00ednas, pero non est\u00e1n relacionadas coas part\u00edculas lipoproteicas do plasma antes mencionadas. Estas prote\u00ednas transmembrana son dif\u00edciles de illar, xa que est\u00e1n estreitamente unidas \u00e1 membrana lip\u00eddica, e adoitan necesitar l\u00edpidos para mostrar a s\u00faa verdadeira estrutrua e poden ser insolubles en auga. Xeralmente son necesarios deterxentes para illalas das membranas \u00e1s que est\u00e1 asociadas."}
{"id": "208158", "revid": "36474", "url": "https://gl.wikipedia.org/wiki?curid=208158", "title": "\u00c1cido f\u00f3lico", "text": "O \u00e1cido f\u00f3lico ou \u00e1cido pteroilglut\u00e1mico, \u00e9 unha vitamina hidrosoluble. O \u00e1cido f\u00f3lico por si mesmo non \u00e9 bioloxicamente activo, pero a s\u00faa importancia d\u00e9bese a que del derivan o tetrahidrofolato e outros derivados despois da s\u00faa conversi\u00f3n no f\u00edgado a \u00e1cido dihidrof\u00f3lico, os cales transportan grupos hidroximetilo e formilo nas reacci\u00f3ns do metabolismo. No organismo humano, \u00e9 necesario para colaborar na s\u00edntese de purinas e timina, que son constitu\u00edntes do ADN. Xunto \u00e1 vitamina B12, \u00e9 preciso para o crecemento, polo que o seu d\u00e9ficit pode producir un crecemento menor ao fisiol\u00f3xico.\nAdemais, o \u00e1cido f\u00f3lico interv\u00e9n na maduraci\u00f3n dos eritrocitos, e a falla desta vitamina produce unha anemia de eritrocitos de grande tama\u00f1o (megalobl\u00e1stica)."}
{"id": "208159", "revid": "27155", "url": "https://gl.wikipedia.org/wiki?curid=208159", "title": "Cobalamina", "text": "A cobalamina ou vitamina B12 \u00e9 unha vitamina hidrosoluble. Pos\u00fae un grupo prost\u00e9tico, que cont\u00e9n cobalto, con enlaces semellantes aos do ferro coa hemoglobina.\nA cobalamina ten funci\u00f3ns metab\u00f3licas e act\u00faa como coenzima aceptora de hidr\u00f3xeno. Contrib\u00fae a reducir os ribonucle\u00f3tidos a desoxirribonucle\u00f3tidos, fundamental na replicaci\u00f3n do ADN. Por mor destas funci\u00f3ns, interv\u00e9n no crecemento e na maduraci\u00f3n de eritrocitos.\nA vitamina B12 est\u00e1 presente en moitos alimentos vexetais. Para a s\u00faa absorci\u00f3n \u00e9 preciso a s\u00edntese de factor intr\u00ednseco, producido nas paredes do est\u00f3mago. Unha vez unida ao factor, abs\u00f3rbese no \u00edleo terminal.\nO seu d\u00e9ficit ocasiona anomal\u00edas hematol\u00f3xicas, coma anemia macroc\u00edtica ou anemia perniciosa. A falla prolongada desta vitamina causa alteraci\u00f3ns do tecido nervioso, especialmente nos cord\u00f3ns posteriores da medula e nos cord\u00f3ns lateais. Estas dexeneraci\u00f3ns poden causar a perda da sensibilidade perif\u00e9rica ou incluso par\u00e1lise.\nO ligando axial superior do i\u00f3n cobalto da cobalamina pode variar, o que orixina as seguintes substancias:"}
{"id": "208160", "revid": "27155", "url": "https://gl.wikipedia.org/wiki?curid=208160", "title": "Apolipoprote\u00edna A1", "text": "A apolipoprote\u00edna A-I (ApoA1, ApoA-I, APOA1) \u00e9 unha prote\u00edna que nos humanos est\u00e1 codificada polo xene APOA1. Ten unha funci\u00f3n espec\u00edfica no metabolismo lip\u00eddico.\nA apolipoprote\u00edna A-I \u00e9 a prote\u00edna de m\u00e1is peso na HDL en sangue. Os quilomicrons producidos no enterocito tam\u00e9n conte\u00f1en ApoA1, que rapidamente \u00e9 transferido ao HDL na circulaci\u00f3n sangu\u00ednea. Esta prote\u00edna transporta o colesterol dende os tecidos perif\u00e9ricos ata o f\u00edgado. \u00c9 un cofactor para a lecitin colesterol acetiltransferase (LCAT) que \u00e9 a responsable da maior parte da produci\u00f3n de \u00e9steres de colesterol. A ApoA-I tam\u00e9n foi illada coma un estabilizador de prostaciclina (PGI2), ademais de posu\u00edr un efecto anticoagulante. Os defectos do xene da prote\u00edna causan anomal\u00edas no HDL, inclu\u00edndo a enfermidade de Tangier, e amiloidose.\nO seu peso molecular \u00e9 de aproximadamente 28 KDa.\nActividade asociada con HDL-C e proteci\u00f3n fronte \u00e1 enfermidade cardiovascular.\nComo compo\u00f1ente maior do complexo HDL (denominado vulgarmente \"colesterol bo\"), a ApoA-I contrib\u00fae a limpar o colesterol das arterias. Cinco de cada nove var\u00f3ns portan unha mutaci\u00f3n no xene da ApoA1 (E164X) asociada a un maior risco cardiovascular. Unha de catro mutaci\u00f3ns da ApoA-I est\u00e1 presente en aproximadamente o 0,3% da poboaci\u00f3n xaponesa, e no 6% das persoas que pos\u00faen niveis moi baixos de HDL.\nA ApoA-IMil\u00e1n \u00e9 unha mutaci\u00f3n frecuente da ApoA-I, achada nunha familia que descend\u00eda dunha parella do s\u00e9culo XVIII. Tr\u00e1tase da primeira mutaci\u00f3n identificada nunha apolipoprote\u00edna. Non obstante, os portadores desta mutaci\u00f3n pos\u00faen niveis reducidos de HDL, pero non se incrementaba o risco cardiovascular. Bioqu\u00edmicamente, a ApoA-I cont\u00e9n unha ponte de ciste\u00edna a maiores, permitindo que a ApoA I poida existir coma homod\u00edmero ou coma heterod\u00edmero con ApoA-II. Por\u00e9n, o efecto cardioprotector desta mutaci\u00f3n (risco que depende en grande medida da inxesta de colesterol) non est\u00e1 presente noutras mutaci\u00f3ns que presentan pontes de ciste\u00edna.\nA Apo-I Mil\u00e1n recombinante experimental en forma de d\u00edmeros formulados en liposomas poden reducir o ateroma en modelos animais, ata nun 30%. ApoA-I Milano has also been shown in small clinical trials to have a statistically significant effect in reducing (reversing) plaque build-up on arterial walls.\nNos ensaios humanos observouse a regresi\u00f3n da placa ater\u00f3mica en cinco semanas de tratamento.\nNovos Haplotipos do cl\u00faster de xenes da Apolipoprote\u00edna AI-CIII-AIV.\nRecentemente, descubr\u00edronse dous novos haplotipos: P2-S2-X1 e P1-S2-X1 no cl\u00faster xen\u00e9tico ApoAI-CIII-AIV do cromosoma 11q23, cuxa presenza multiplica por tres o risco cardiovascular de xeito semellante aos enfermos de diabetes mellitus que non precisan insulina.\nPapel noutras enfermidades.\nO polimorfismo G/A no promotor do xene ApoA-I est\u00e1 sociado cunha presentaci\u00f3n prematura da enfermidade de Alzheimer. O aparente efecto protector da ApoA1 fronte ao Alzheimer parece darse debido a s\u00faa interacci\u00f3n co alfa-tocoferol.\nO amiloide depositado no xeonllo despois dunha operaci\u00f3n cir\u00farxica nese lugar consiste principalmente en ApoA-I segregada polos condrocitos (c\u00e9lulas da cartilaxe). Certas variantes da amiloidose e dos seus s\u00edntomas est\u00e1n asociadas a mutaci\u00f3ns pouco com\u00fans da ApoA1.\nA ApoA-I \u00fanese a lipopolisac\u00e1ridos ou endotoxinas, tendo unha funci\u00f3n anti-endotoxina.\nNalg\u00fans estudos observouse que nos enfermos de esquizofrenia os niveis de ApoA1 en l\u00edquido cefalorraqu\u00eddeo, e tecidos perif\u00e9ricos.\nImpacto epist\u00e1tico da ApoA-I.\nA apolipoprote\u00edna A-I e a APOE interact\u00faan epistaticamente para modular os niveis de triglic\u00e9ridos en sangue. De xeito individual, nin ApoA-I nin ApoE est\u00e1n asociados a un descenso dos triglic\u00e9ridos, pero o seu efecto conxunto, pode incrementar os niveis de triglic\u00e9ridos e polo tanto supor un risco cardiovascular destacado (P&lt;0.01).\nFactores que modulan a actividade da ApoA1.\nA produci\u00f3n de ApoA-I \u00e9 inhibida polo calcitriol, e estimulada por todas a substancias que o antagonicen.\nO exercicio f\u00edsico ou o tratamento con estatinas pode aumentar os niveis de HDL-C estimulando a produci\u00f3n de ApoA1, en funci\u00f3n da presenza do polimorfismo do promotor G/A.\nPosibles interacci\u00f3ns.\nO precursor da apolipoprote\u00edna A1, denominada APOA1BP, poder\u00eda interaccionar coa Carbohydrate Kinase Domain Containing Protein. A relaci\u00f3n destas d\u00faas prote\u00ednas foi evidenciada por diversas t\u00e9cnicas de an\u00e1lise xen\u00e9tico. O hom\u00f3logo de CARKD en \"E. coli\" cont\u00e9n un dominio que non foi atopado en c\u00e9lulas eucari\u00f3ticas. Este dominio pos\u00fae unha secuencia moi semellante a de APOA1BP. CARKD \u00e9 unha prote\u00edna cunha funci\u00f3n desco\u00f1ecida e a d\u00eda de hoxe non se sabe como interacciona con outras substancias.\nInteracci\u00f3ns co\u00f1ecidas.\nA Apolipoprote\u00edna A1 \u00e9 quen de interactuar con prote\u00ednas coma ABCA1, GPLD1 e PLTP."}
{"id": "208161", "revid": "2956", "url": "https://gl.wikipedia.org/wiki?curid=208161", "title": "Vitamina B12", "text": ""}
{"id": "208163", "revid": "56817", "url": "https://gl.wikipedia.org/wiki?curid=208163", "title": "Escudo de Kiribati", "text": "O escudo de Kiribati ten o mesmo dese\u00f1o que a bandeira. A metade superior \u00e9 rubia cunha fregata dourada voando sobre un sol nacente da mesmo cor. A metade inferior \u00e9 azul con tres franxas ondeadas horizontais brancas que representan o oc\u00e9ano Pac\u00edfico e os 3 grupos de illas que compo\u00f1en o pa\u00eds (as illas de Gilbert, de Phoenix e da Li\u00f1a). Os 17 raios do sol representan as 16 illas Gilbert e a de Banaba.\nNa parte inferior hai unha fita dourada co lema nacional \u201cTe Mauri, Te Raoi ao Te Tabomoa\u201d (Sa\u00fade, Paz e Prosperidade).\nO Escudo de Armas foi proposto o 1 de maio de 1937 para o daquelas protectorado brit\u00e1nico das illas de Gilbert e Ellice e converteuse na divisa oficial de Kiribati en 1979 co novo lema."}
{"id": "208164", "revid": "55340", "url": "https://gl.wikipedia.org/wiki?curid=208164", "title": "Kunan Kiribati", "text": "Kunan Kiribati, co\u00f1ecido antes de 1989 como Teirake kaini Kiribati, \u00e9 o himno nacional de Kiribati. Foi escrito e composto por Tamuera Ioteba Uriam, e adoptouse en 1979.\nLetra oficial, en kiribatiano.\n\"Kunan Kiribati\"\nTeirake kaaini Kiribati, Anene ma te kakatonga, \nTauraoi nakon te mwioko, Ma ni buokia aomata. \nTauaninne nte raoiroi, Tangiria aomata nako. \nTauaninne nte raoiroi, Tangiria aomata.\nReken te kabaia ma te rau Ibuakoia kaain abara Bon reken abara Bon reken te nano ae banin Ma te i-tangitangiri naba. \nMa ni wakina te kabaia, Ma n neboa abara. \nMa ni wakina te kabaia, Ma n neboa abara.\nTi butiko ngkoe Atuara Kawakinira ao kairika Nakon taai aika i maira. \nBuokira ni baim ae akoi. \nKakabaia ara Tautaeka Ma ake a makuri iai. \nKakabaia ara Tautaeka Ma aomata ni bane.\nTraduci\u00f3n:\n\u00c9rguete, Kiribati!\nCanta con alegr\u00eda!\nPrep\u00e1rate para aceptar a responsabilidade\ne para axudar aos demais!\nS\u00e9 firmemente xusto!\nAma a toda a xente!\nS\u00e9 firmemente xusto!\nAma a toda a xente!\nO logro da satisfacci\u00f3n\nE a paz do noso pobo\nConseguiremos que os nosos coraz\u00f3ns latexen como un s\u00f3,\nAma aos demais!\nPromove a felicidade e a unidade!\nAma aos demais!\nPromove a felicidade e a unidade!\nRog\u00e1mosche, oh deus, que nos protexas e nos gu\u00edes nos d\u00edas vindeiros.\nAx\u00fadanos coa t\u00faa amorosa man.\nBend\u00ed o noso goberno e a toda a nosa xente!\nBend\u00ed o noso goberno e a toda a nosa xente!"}
{"id": "208165", "revid": "22570", "url": "https://gl.wikipedia.org/wiki?curid=208165", "title": "Patriots of Micronesia", "text": "Patriots of Micronesia \u00e9 o himno nacional dos Estados Federados de Micronesia. Foi adoptado en 1991, mudando o Preamble, anterior himno que ti\u00f1a desde a s\u00faa independencia e conformaci\u00f3n en 1979, o \"Preamble\". A melod\u00eda prov\u00e9n da canci\u00f3n alem\u00e1 \"Ich hab' mich ergeben\" (que tam\u00e9n foi un dos himnos non oficiais da Alema\u00f1a Occidental entre 1949 e 1952) as\u00ed como vagamente a letra tam\u00e9n. Johannes Brahms usou esta m\u00fasica en 1880. O pobo miskito de Nicaragua tam\u00e9n a adaptaron para o seu propio himno nacional.\nTexto en ingl\u00e9s.\nTraduci\u00f3n\nAqu\u00ed estamos prometendo,&lt;br&gt;\ncon coraz\u00f3n e con man,&lt;br&gt;\nPlenitude de devoci\u00f3n&lt;br&gt;\npara ti, nosa terra natal,&lt;br&gt;\nPlenitude de devoci\u00f3n&lt;br&gt;\npara ti, nosa terra natal.&lt;br&gt;\n&lt;br&gt;\nAgora \u00fananse todos ao coro,&lt;br&gt;\npermitir cumprir a Uni\u00f3n.&lt;br&gt;\npor toda a Micronesia&lt;br&gt;\nunir as mans de todos os sitios,&lt;br&gt;\npor toda a Micronesia&lt;br&gt;\nunir as mans de todos os sitios.&lt;br&gt;\n&lt;br&gt;\nTodos traballamos xuntos,&lt;br&gt;\ncon coraz\u00f3ns, voz e man,&lt;br&gt;\nAt\u00e9 que fagamos desta illas&lt;br&gt;\noutra terra prometida,&lt;br&gt;\nAt\u00e9 que fagamos destas illas&lt;br&gt;\noutra terra prometida."}
{"id": "208167", "revid": "56817", "url": "https://gl.wikipedia.org/wiki?curid=208167", "title": "Escudo dos Estados Federados de Micronesia", "text": "O escudo dos Estados Federados de Micronesia \u00e9 un selo de forma circular, e figura nel unha palmeira sobre un illote representado esquematicamente de cor marr\u00f3n. A palmeira e o illote est\u00e1n situados sobre un fondo de cor azul escura que simboliza o Oc\u00e9ano Pac\u00edfico. Sobre o oc\u00e9ano aparecen representados, de cor azul clara, o ceo e a bandeira da Federaci\u00f3n coas s\u00faas catro estrelas brancas, de cinco puntas cada unha, que simbolizan os catro grupos de illas que se uniron para formar os Estados Federados de Micronesia.\nBaixo a palmeira, nunha fita de cor branca, pode lerse o lema nacional, \u201c\"Peace, Unity, Liberty\"\u201d (\u201c\"Paz, Unidade, Liberdade\"\u201d). Debaixo da fita figura o n\u00famero \"1979\", ano no que catro dos distritos do Territorio Fiduciario ratificaron unha nova Constituci\u00f3n para converterse nos Estados Federados da Micronesia.\nO fondo de cor azul (claro e escuro) est\u00e1 rodeado por un bordo de cor branca, limitado na s\u00faa parte exterior por unha trama de cor azul. Neste bordo aparece escrita a lenda: \u201c\"Government of the Federated States of Micronesia\"\u201d (\u201c\"Goberno dos Estados Federados de Micronesia\"\u201d)."}
{"id": "208168", "revid": "98293", "url": "https://gl.wikipedia.org/wiki?curid=208168", "title": "Bandeira dos Estados Federados de Micronesia", "text": "A bandeira dos Estados Federados de Micronesia foi adoptada o 10 de novembro de 1979. O campo azul representa o Oc\u00e9ano Pac\u00edfico, mentres que as catro estrelas brancas representan os catro grupos de illas que compo\u00f1en a Federaci\u00f3n: Chuuk, Pohnpei, Kosrae e Yap.\nUn dese\u00f1o similar con seis estrelas en vez de catro utilizouse a partir de 1965 para o Territorio en Fideicomiso das Illas do Pac\u00edfico, cando tam\u00e9n se representaba a Palau, as Illas Marshall e as Marianas do Norte, que decidiron non integrarse na Federaci\u00f3n. (Kosrae era ent\u00f3n parte da illa Pohnpei, polo que ambas foron representadas por unha soa estrela.)"}
{"id": "208169", "revid": "89787", "url": "https://gl.wikipedia.org/wiki?curid=208169", "title": "Bandeira de Nauru", "text": "A bandeira de Nauru naceu tras a independencia deste pa\u00eds de Australia.\nFoi creada por un habitante da illa que traballaba para o fabricante de bandeiras australiano Evans.\n\u00c9 azul cunha delgada banda amarela que a divide horizontalmente en d\u00faas partes iguais e que simboliza o Ecuador. Unha estrela grande de doce puntas do lado inferior esquerdo simboliza as doce tribos orixinais de Nauru. A posici\u00f3n da estrela simboliza a posici\u00f3n xeogr\u00e1fica da illa con respecto ao Ecuador, 42 quil\u00f3metros ao sur deste, e a s\u00faa cor, o branco, representa o fosfato, fonte de riqueza da illa.\nHistoria.\nNauru estivo representada baixo diferentes bandeiras durante a historia."}
{"id": "208170", "revid": "22570", "url": "https://gl.wikipedia.org/wiki?curid=208170", "title": "Escudo de Nauru", "text": "O escudo de Nauru creouse en 1968 ao proclamarse a independencia do pa\u00eds, a\u00ednda que comezou a usarse oficialmente xa iniciada a d\u00e9cada seguinte.\n\u00c9 un escudo cortado por un filete (li\u00f1a estreita e horizontal), e partido na s\u00faa divisi\u00f3n inferior. Na divisi\u00f3n superior figura, nun campo de ouro con trama en forma de cuadr\u00edcula de sable o s\u00edmbolo alquimista do f\u00f3sforo, representado de prata.\nA divisi\u00f3n inferior est\u00e1 composta por un campo de prata e outro de azur. No campo de prata, diante de catro ondas de azur, unha ave fragata coas s\u00faas cores naturais colocada sobre unha percha de goles. No campo de azur, unha rama de calophyllum con follas de sinople e flores de prata.\nSobre o escudo aparece representada unha estrela con doce puntas de prata, tomada da bandeira nacional e unha fita co nome da illa en lingua nauruana: \u201c\"Naoero\"\u201d.\nO escudo est\u00e1 rodeado por d\u00faas follas de palma e cadans\u00faa parafernalia cerimonial de xefes tribais. Estes aparellos est\u00e1n compostos por cordas feitas de follas de palmeira, plumas de ave fragata e dentes de tibur\u00f3n.\nNa parte inferior do escudo, escrito nunha fita, pode lerse o lema nacional: \u201c\"God's Will First\"\u201d (\u201c\"Primeira Vontade de Deus\"\u201d).\nA fragata e a p\u00f3la de Calophyllum simbolizan a fauna e flora existentes na Illa de Nauru. A cuadr\u00edcula sobre fondo dourado representa un tecido e \u00e9 unha alusi\u00f3n \u00e1 poboaci\u00f3n da illa. O s\u00edmbolo do f\u00f3sforo representa a minar\u00eda de fosfatos existente en Nauru."}
{"id": "208171", "revid": "23204", "url": "https://gl.wikipedia.org/wiki?curid=208171", "title": "Lingua nauruana", "text": "O nauruano (\"dorerin Naoero\") \u00e9 un idioma falado na pequena illa de Nauru. O n\u00famero estimado de falantes \u00e9 duns 6000, uns 7000 inclu\u00edndo os que a te\u00f1en como segunda lingua, case a metade da poboaci\u00f3n da illa. Case todos os falantes son biling\u00fces en ingl\u00e9s.\nForma parte dos idiomas micronesios e en concreto da familia austronesia. Os seus c\u00f3digos ISO 639 son 'na' e 'nau'."}
{"id": "208172", "revid": "22570", "url": "https://gl.wikipedia.org/wiki?curid=208172", "title": "Nauru Bwiema", "text": "Nauru Bwiema \u00e9 o himno nacional de Nauru, adoptado en 1968. A letra \u00e9 de Margaret Hendrie e a m\u00fasica de Laurence Henry Hicks."}
{"id": "208174", "revid": "122821", "url": "https://gl.wikipedia.org/wiki?curid=208174", "title": "Bandeira de Nova Zelandia", "text": "A bandeira de Nova Zelandia \u00e9 un pano de cor azul coa bandeira do Reino Unido no cant\u00f3n e catro estrelas rubias fileteadas de branco, que representan a constelaci\u00f3n da Cruz do Sur, no batente. As proporci\u00f3ns da bandeira son 1:2 e as s\u00faas cores son vermello (Pantone 186), azul real (Pantone 280) e branco. As proporci\u00f3ns e cores son id\u00e9nticas \u00e1s da bandeira brit\u00e1nica. Ademais desta bandeira nacional, Nova Zelandia ten dous pavill\u00f3ns nacionais, un civil e outro de guerra. Son practicamente iguais \u00e1 bandeira nacional, variando unicamente a cor do pano; vermella na civil, coas estrelas brancas, e branca na de guerra, coas estrelas rubias.\nA historia da bandeira deste Estado rem\u00f3ntase a 1834, cando os pobos aborixes de Nova Zelandia elixiron a primeira bandeira. A bandeira que segue sendo utilizada hoxe en d\u00eda foi introducida en 1869, a\u00ednda que non foi adoptada oficialmente at\u00e9 1902.\nProp\u00faxose en diversas ocasi\u00f3ns mudar o dese\u00f1o da bandeira por outro novo. D\u00e9ronse moitos argumentos a favor do cambio, por exemplo, que a bandeira actual ignora o legado maor\u00ed e dos outros pobos do estado. Do mesmo xeito, present\u00e1ronse argumentos en contra do cambio, entre eles, que a bandeira leva sendo utilizada durante moito tempo e que foi a bandeira pola que loitaron moitos neozelandeses e que cambiala ser\u00eda unha ofensa para eles. A pesar de todos os diferentes dese\u00f1os propostos para o cambio, optouse por conservar a bandeira orixinal.\nHistoria.\nA necesidade dunha bandeira para Nova Zelandia f\u00edxose patente por primeira vez cando o buque de carga \"Sir George Murray\", constru\u00eddo en Hokianga, foi capturado por oficiais aduaneiros no porto de Sydney. O barco estivera navegando sen bandeira, o que constitu\u00eda unha violaci\u00f3n das leis de navegaci\u00f3n brit\u00e1nicas. Entre os pasaxeiros daquela nave encontr\u00e1banse dous xefes maor\u00eds de alto rango, posiblemente chamados Patuone e Taonui. A detenci\u00f3n do barco provocou indignaci\u00f3n no pobo maor\u00ed, e, ou se fac\u00eda unha bandeira, ou os barcos continuar\u00edan sendo detidos.\nA primeira bandeira neozelandesa foi escollida o 20 de marzo de 1834 nunha reuni\u00f3n convocada polo representante brit\u00e1nico James Busby a trav\u00e9s dunha votaci\u00f3n realizada polas Tribos Unidas de Nova Zelandia nun encontro de 25 xefes maor\u00eds, quen pouco despois far\u00edan a declaraci\u00f3n de independencia de Nova Zelandia, en Waitangi en 1835. Tres bandeiras foron propostas, todas elas dese\u00f1adas supostamente polo misioneiro Henry Williams, quen xogar\u00eda un papel importante na traduci\u00f3n do Tratado de Waitangi en 1840. Os xefes desbotaron outras d\u00faas propostas que inclu\u00edan a bandeira brit\u00e1nica, para apoiar a unha bandeira que era unha modificaci\u00f3n da Cruz de San Xurxo ou \"Pavill\u00f3n Branco\" e ser\u00eda a chamada bandeira das Tribos Unidas de Nova Zelandia. A necesidade dunha bandeira era apremiante, non s\u00f3 porque as naves neozelandesas estaban sendo incautadas en S\u00eddney por non ondear unha bandeira nacional, sen\u00f3n tam\u00e9n como s\u00edmbolo da independencia declarada polos xefes maor\u00eds.\nA bandeira segue ondeando en Waitangi, e pode ser vista no D\u00eda de Waitangi.\nBandeira do Reino Unido.\nDespois de asinar o Tratado de Waitangi, a bandeira brit\u00e1nica foi usada como bandeira oficial, a\u00ednda que a antiga bandeira das Tribos Unidas continuou sendo utilizada por alg\u00fans barcos de Nova Zelandia e en moitos casos tam\u00e9n en terra. A sede da Compa\u00f1\u00eda de Nova Zelandia en Wellington, por exemplo, continuou usando a bandeira das Tribos Unidas at\u00e9 que o gobernador William Hobson lles ordenou substitu\u00edla en 1841.\nBandeiras baseadas na bandeira brit\u00e1nica.\nA primeira bandeira neozelandesa baseada na bandeira do Reino Unido foi introducida en 1867 pola Acta Colonial de Defensa Naval de 1865, na cal se requir\u00eda que todas as naves que foran propiedade dos gobernos coloniais ostentaran a bandeira azul alterada da Mari\u00f1a Real Brit\u00e1nica, que ademais deb\u00eda inclu\u00edr unha insignia colonial. Nova Zelandia non ti\u00f1a insignia colonial, nin un escudo propio, polo que foron engadidas as letras \"NZ\" ao Pavill\u00f3n Azul.\nA bandeira actual foi introducida en 1869. Inicialmente foi usada s\u00f3 en naves do goberno, pero foi adoptada como bandeira nacional \"de facto\" despois dun xurdimento de patriotismo a partir da segunda guerra dos b\u00f3ers en 1902. Para acabar coa confusi\u00f3n entre varios dese\u00f1os da bandeira, o Goberno Liberal redactou un documento oficial aprobado polo rei Eduardo VII o 24 de marzo de 1902 no que se declaraba esta bandeira como a bandeira nacional de Nova Zelandia. O dese\u00f1o da bandeira das Tribos Unidas tam\u00e9n est\u00e1 presente no reverso das medallas entregadas aos soldados que serviron na guerra dos b\u00f3ers, o que indica que a bandeira das Tribos Unidas segu\u00eda sendo usada en Nova Zelandia nesa \u00e9poca.\nEstrutura e cor.\nConstruci\u00f3n.\nA bandeira de Nova Zelandia mide 240\u00a0cm de ancho por 120\u00a0cm de alto, mentres que a bandeira brit\u00e1nica que presenta ocupa exactamente un cuarto da totalidade da s\u00faa \u00e1rea, cuns 120\u00a0cm de ancho por 60\u00a0cm de alto. A bandeira do Reino Unido at\u00f3pase na esquina superior esquerda da bandeira e mostra os detalles dunha bandeira de proa. Os outros elementos existentes son as catro estrelas con bordos brancos de 1\u00a0cm de espesor que se encontran ocupando a parte dereita da bandeira. A s\u00faa formaci\u00f3n representa a constelaci\u00f3n da Cruz do Sur, a\u00ednda que esta formaci\u00f3n non se axusta de todo \u00e1 realidade. As estrelas forman dous eixes: un que vai do centro da estrela superior at\u00e9 a estrela inferior, e outro que vai da estrela esquerda at\u00e9 a estrela dereita. O primeiro eixe, que \u00e9 vertical, \u00e9 perpendicular ao bordo superior da bandeira, mentres que o eixe horizontal \u00e9 lixeiramente oblicuo ao bordo lateral. Na parte superior, con 12\u00a0cm de ancho, aparece a Gacrux, co seu centro a 24\u00a0cm do bordo superior da bandeira. M\u00e1is abaixo, con 14\u00a0cm de ancho, enc\u00f3ntrase a Acrux, estando o seu centro a 96\u00a0cm do bordo superior. As outras d\u00faas estrelas at\u00f3panse organizadas de forma asim\u00e9trica e est\u00e1n, xeometricamente, nunha rotaci\u00f3n de 82\u00b0 no sentido negativo con respecto ao eixe vertical. \u00c1 dereita est\u00e1 a Decrux, cun ancho de 10\u00a0cm e a unha distancia de 24\u00a0cm da intersecci\u00f3n dos eixes das estrelas, e \u00e1 esquerda aparece a Becrux, a cal ten un ancho de 12\u00a0cm e se atopa a unha distancia de 28\u00a0cm da intersecci\u00f3n mencionada.\nCores.\nEn todos os pavill\u00f3ns de Nova Zelandia reprod\u00facense as cores baseadas nas das da bandeira brit\u00e1nica. A informaci\u00f3n de cores en HTML, as\u00ed como en RGB, CMYK e Pantone non corresponde exactamente \u00e1s mesmas tonalidades, pero son aproximadas.\nLexislaci\u00f3n.\nA bandeira nacional \u00e9 definida oficialmente na Acta de Protecci\u00f3n de Bandeiras, Emblemas e Nomes de 1981. A secci\u00f3n 5(2) consid\u00e9raa \"o s\u00edmbolo do Reino, Goberno e pobo de Nova Zelandia\".\nProposta de afianzamento.\nEn 1995, o ent\u00f3n Primeiro Ministro de Nova Zelandia Jim Bolger, fixo declaraci\u00f3ns en apoio a un movemento orientado cara \u00e1 instauraci\u00f3n dunha rep\u00fablica en Nova Zelandia. En resposta, o deputado do Partido Cristi\u00e1n Dem\u00f3crata Graeme Lee presentou unha Emenda para a Protecci\u00f3n de Bandeiras, Himnos, Emblemas e Nomes. De ser aprobada, a Emenda afianzar\u00eda a Acta que regula a bandeira, inclu\u00edndo ademais os himnos de Nova Zelandia, e ter\u00eda que haber unha maior\u00eda do 65% dos votos no Parlamento antes de que calquera lexislaci\u00f3n futura puidera modificar a bandeira. A Emenda foi aprobada na s\u00faa primeira presentaci\u00f3n pero non superou a segunda, na que obtivo 26 votos a favor e 37 en contra.\nDebate.\nDurante moitas ocasi\u00f3ns propux\u00e9ronse novos dese\u00f1os para unha outra bandeira para Nova Zelandia. En novembro de 1979, o Ministro de Asuntos Interiores, Allan Highet, suxeriu que o dese\u00f1o da bandeira deb\u00eda ser cambiado, e buscou un artista para dese\u00f1ar unha nova bandeira que inclu\u00edra un fieito prateado. A proposta, non obstante, atraeu pouco interese. En 1998, a Primeira Ministra Jenny Shipley apoiou a petici\u00f3n da Ministra de Cultura Marie Hasler para un cambio de bandeira. Shipley, xunto co Departamento de Turismo de Nova Zelandia, apoiaron a proposta da bandeira co fieito prateado, usando un fieito de cor branca sobre un fondo negro como posible bandeira alternativa, xunto coas barras da bandeira do Canad\u00e1.\nEn 2003, a Fundaci\u00f3n NZ Flag foi fundada co obxectivo de realizar un referendo non vinculante acerca do tema. Segundo as leis de Nova Zelandia, un referendo pode ser celebrado se o 10% dos electores asinan unha petici\u00f3n que debe ser presentada ante o Parlamento. A Fundaci\u00f3n enviou a s\u00faa petici\u00f3n para tal referendo en 2005.\nEn resposta \u00e1 petici\u00f3n, o Instituto da Bandeira de Nova Zelandia foi creado para oporse \u00e1 campa\u00f1a do referendo e promover a bandeira oficial, as\u00ed como para ofrecer unha visi\u00f3n m\u00e1is formal da bandeira. Sorprendentemente, unha asociaci\u00f3n para veteranos de guerra co\u00f1ecida como RSA non apoiou abertamente a bandeira oficial na s\u00faa conferencia anual, pedindo en cambio que \"...a pol\u00edtica se deixara f\u00f3ra do debate\". Esta actitude foi, non obstante, criticada por posturas individuais da propia RSA, que apoiaban abertamente a bandeira actual.\nA petici\u00f3n fallou no seu intento de recoller suficientes sinaturas (arredor de 100\u00a0000 persoas rubricaron a petici\u00f3n) a tempo para a elecci\u00f3n xeral en setembro de 2005 e foi retirada en xullo. A Fundaci\u00f3n citou, como a principal raz\u00f3n para retirar a petici\u00f3n, a apat\u00eda p\u00fablica cara ao cambio, as\u00ed como unha campa\u00f1a de apoio p\u00fablico cara \u00e1 bandeira orixinal.\nArgumentos a favor do cambio.\nOs simpatizantes do cambio argumentan que:\nArgumentos en contra do cambio.\nOs opositores do cambio argumentan que a bandeira orixinal:\nAlg\u00fans tam\u00e9n dixeron que non \u00e9 similar \u00e1 bandeira de Australia como frecuentemente se di, e que moitos pa\u00edses te\u00f1en bandeiras que son bastante similares. Tam\u00e9n critican as alternativas propostas, argumentando que se centran en dese\u00f1os maor\u00eds ou do Pac\u00edfico cando a maior parte da herdanza de Nova Zelandia \u00e9 anglosaxoa ou celta, ou o fieito prateado, que \u00e9 o logotipo dalg\u00fans equipos deportivos do pa\u00eds en lugar da propia naci\u00f3n. En resposta, os simpatizantes do fieito prateado sinalan que a planta en si foi usada como s\u00edmbolo neozeland\u00e9s desde polo menos a guerra dos b\u00f3ers (cando aparec\u00eda en insignias militares) e xa era un emblema nacional, sendo usada en varios s\u00edmbolos oficiais, inclu\u00edndo o escudo de Nova Zelandia e a moeda de 1 d\u00f3lar neozeland\u00e9s.\nAs \u00faltimas enquisas de opini\u00f3n indican que hai unha maior\u00eda a favor de conservar a bandeira actual. Tampouco existe consenso entre os propo\u00f1entes de cambiar a bandeira sobre que dese\u00f1o deber\u00eda substitu\u00edla, a\u00ednda que isto non quere dicir que non te\u00f1a habido propostas reco\u00f1ecidas para unha alternativa.\nAo igual que en Australia, o debate sobre a bandeira foi separado do debate republicano \u2014 o Movemento Republicano de Aotearoa Nova Zelandia sinala que \"crear unha rep\u00fablica non require ning\u00fan cambio no Tratado de Waitangi, s\u00edmbolo da pertenza \u00e1 Mancomunidade Brit\u00e1nica de Naci\u00f3ns\", mentres que NZ Flag declarou que cambiar a bandeira \"non \u00e9 anti-realista de ningunha forma\".\nNon obstante, as opini\u00f3ns con respecto \u00e1 alternativa ideal son variadas, e os propo\u00f1entes do cambio suxiren que preferir\u00edan deixar a decisi\u00f3n final sobre a futura bandeira ao pobo neozeland\u00e9s.\nDese\u00f1os alternativos propostos.\nUnha bandeira con longa historia como bandeira alternativa de Nova Zelandia \u00e9 a Bandeira Koru de Friedensreich Hundertwasser, dese\u00f1ada en 1983. A bandeira representa unha folla de fieito despreg\u00e1ndose nunha forma que \u00e9 un patr\u00f3n maor\u00ed tradicional, o \"koru\". Esta bandeira, a cal en ocasi\u00f3ns pode ser vista no pa\u00eds, ten certo grao de apoio, especialmente entre grupos liberais.\nUnha alternativa popular \u00e1 bandeira actual foi dese\u00f1ada por Kyle Lockwood. Ga\u00f1ou un concurso de bandeiras dun diario de Wellington en xullo de 2004 e apareceu en TV One en 2005 despois de ga\u00f1ar unha votaci\u00f3n que inclu\u00eda a bandeira nacional. O fieito representa a xente de Nova Zelandia e as estrelas representan a localizaci\u00f3n do pa\u00eds. A cor azul representa o oc\u00e9ano, a vermella representa o pobo maor\u00ed e os sacrificios durante os tempos de guerra, e a branca \u00e9 unha referencia \u00e1 \"Terra da gran nube branca\" (traduci\u00f3n literal do maor\u00ed \"Aotearoa\", o nome co que os maor\u00eds denominan o pa\u00eds).\nUn dese\u00f1o que tam\u00e9n acadou popularidade foi o de James Dignan. Este dese\u00f1o foi reproducido nos xornais do pa\u00eds en 2002, na \u00e9poca do centenario da bandeira nacional, e puido ter sido de inspiraci\u00f3n para o dese\u00f1o de Lockwood. A bandeira combina o vermello, o branco, o azul e a Cruz do Sur da bandeira oficial (a\u00ednda que o azul \u00e9 lixeiramente m\u00e1is claro) co vermello, branco e negro da bandeira Tino rangatiratanga, incorporando tam\u00e9n o fieito prateado sobre o negro usado para representar a Nova Zelandia en moitos contextos. Esta combinaci\u00f3n ti\u00f1a v\u00ednculos coa tradicional do Reino Unido e tam\u00e9n coa cultura polinesia do pa\u00eds.\nTam\u00e9n moitas persoas trataron de propo\u00f1er os seus propios dese\u00f1os para un cambio de bandeira. Por exemplo, dese\u00f1adores que buscan manter v\u00ednculos evidentes coa herdanza brit\u00e1nica de Nova Zelandia tentaron 'acordos honorables' que incorporan a bandeira do Reino Unido at\u00e9 certo punto. A proposta da bandeira brit\u00e1nica azul incorpora un koru rubio que medra a partir da bandeira europea, o que representa o crecemento a partir dos brit\u00e1nicos e o legado maor\u00ed, ademais da Cruz do Sur. O azul simboliza o Oc\u00e9ano Pac\u00edfico e o vermello simboliza os maor\u00eds. A banda branca representa a \"gran nube branca\". O branco e o negro convert\u00e9ronse co paso do tempo nas cores nacionais de Nova Zelandia.\nOutras bandeiras.\nTam\u00e9n existe unha bandeira neozelandesa vermella que se converteu na bandeira oficial para os buques mercantes en 1901. Previamente utiliz\u00e1base unha bandeira completamente vermella. A bandeira vermella pode ser usada en terras de \u00e1reas maor\u00eds ou durante eventos maor\u00eds segundo a Acta de Protecci\u00f3n de Bandeiras, Emblemas e Nomes de 1981 en reco\u00f1ecemento da preferencia maor\u00ed polas bandeiras vermellas. A lei neozelandesa permite a desfiguraci\u00f3n da bandeira segundo os costumes maor\u00eds nos cales se engaden letras mai\u00fasculas brancas que identifican a unha familia ou tribo maor\u00ed particular. Por exemplo, TAKITIMU ref\u00edrese a un grupo de tribos maor\u00eds descendentes da tripulaci\u00f3n da ancestral canoa que levaba ese nome. Esta bandeira tam\u00e9n serve como gu\u00eda a un concepto para bandeiras que representa tanto a Illa Norte como a Illa Sur. Hoxe en d\u00eda, as embarcaci\u00f3ns privadas e comerciais poden elixir ostentar a bandeira de Nova Zelandia ou a bandeira vermella da Cruz do Sur.\nDesde 1990, alg\u00fans maor\u00eds usaron menos a bandeira vermella en favor dunha nova bandeira que carece de connotaci\u00f3ns coloniais. Elixida a trav\u00e9s dun concurso, esta bandeira maor\u00ed utiliza o negro para representar o \"korekore\" ou a potencialidade, branco para representar o \"Ao marama\" ou o mundo f\u00edsico da luz e o entendemento, vermello para representar \"whaiao\" ou a luz do d\u00eda (representando o logro de pleno potencial e entendemento), e o \"koru\", un debuxo semellante a unha espiral, que representa o desenvolvemento da nova vida. A bandeira xeralmente \u00e9 chamada bandeira Tino rangatiratanga.\nAs bandeiras maor\u00eds Te Paerangi e Te Paekinga do \"K\u012bngitanga\", e a m\u00e1is elaborada bandeira de batalla Te Kooti, levaban unha \"tripla estrela\" que alg\u00fans suxeriron representaba as tres principais illas de Aotearoa ou as tres canastras do co\u00f1ecemento do deus Tane. Un dos dous himnos nacionais de Nova Zelandia, \"God Defend New Zealand\", incl\u00fae a verso \"Guard Pacific's triple star\" (Garda a tripla estrela do Pac\u00edfico) e d\u00e9ronse varias especulaci\u00f3ns a trav\u00e9s dos anos sobre se isto era unha referencia \u00e1s tres illas, ou talvez \u00e1 bandeira de batalla maor\u00ed \u2014 o autor do himno, Thomas Bracken, era en parte un irland\u00e9s anti-colonial."}
{"id": "208179", "revid": "1131", "url": "https://gl.wikipedia.org/wiki?curid=208179", "title": "Castelo de Villena", "text": "O Castelo de Villena ou da Atalaia at\u00f3pase sobre un contraforte do monte de San Cristovo ou da Vila, na localidade de Villena, no noroeste da provincia de Alacant, no Pa\u00eds Valenciano, pr\u00f3ximo \u00e1 li\u00f1a de separaci\u00f3n coa provincia de Albacete e que domina a antiga li\u00f1a fronteiriza entre Castela e Arag\u00f3n.\nHistoria.\nDa orixe ao Marquesado.\nFoi constru\u00eddo polos \u00e1rabes non se sabe cando, a\u00ednda que non despois do s\u00e9culo XII, xa que as fontes \u00e1rabes xa o mencionan no ano 1172. Especulouse moito sobre a posibilidade de que a fortaleza se asente sobre unha fortificaci\u00f3n ou vila romana anterior, a\u00ednda que a arqueolox\u00eda non botou luz sobre este respecto.\nFoi unha importante praza forte dos musulm\u00e1ns, e mostra da s\u00faa robustez \u00e9 que as tropas de Xaime I tiveron que asedialo tres veces para conseguir tomalo, finalmente, en 1240. Pese a ser conquistado polos aragoneses, pasou a mans castel\u00e1s en virtude do Tratado de Almizra. Primeiro deuse en tenencia aos cabaleiros de Calatrava, pero pronto pasou en poder do infante don Manuel ao ser nomeado se\u00f1or de Villena. Tras a s\u00faa morte, pasou a mans do seu fillo, o insigne escritor don Juan Manuel. Este desposou a infanta Constanza de Arag\u00f3n, filla de Xaime II aos 6 anos de idade, e t\u00edvoa reclu\u00edda no castelo de Villena at\u00e9 que cumpriu os doce anos e puido consumar o matrimonio. A estancia de Constanza obrigou a don Juan Manuel a efectuar reformas para mellorar a seguridade da praza. Durante as s\u00faas estancias en Villena, as s\u00faas principais ocupaci\u00f3ns foron a literatura e a caza, moi abundante naquela \u00e9poca a xulgar polas s\u00faas propias palabras:\nDespois da li\u00f1axe dos Manueles, foi Alfonso de Arag\u00f3n e Foix o dono da fortaleza, ao ser nomeado primeiro marqu\u00e9s de Villena. Se houbo rastros do paso do primeiro marqu\u00e9s polo castelo, don Juan Pacheco, segundo marqu\u00e9s de Villena, encargouse de facelos desaparecer. A el se deben os revestimentos dos muros, o segundo lenzo de muralla e as plantas terceira e cuarta da torre, que converteron a fortaleza nun castelo-palacio. En 1476, alentado polos Reis Cat\u00f3licos, o pobo de Villena sublevouse contra o marqu\u00e9s Diego L\u00f3pez Pacheco nunha asonada que custou a vida de miles de xudeus e conversos que se refuxiaran no castelo. Desde ent\u00f3n, nin a cidade nin o castelo sa\u00edron dos dominios reais, e o marquesado quedou convertido en t\u00edtulo honor\u00edfico.\nIdade Contempor\u00e1nea.\nA fortaleza tivo un importante papel nas Revoltas das Xerman\u00edas, xa que al\u00ed se refuxiou o vicerrei Diego Mendoza despois da s\u00faa derrota en Gandia, e dela partiron as tropas para arrebatar do poder dos sublevados a cidade de Valencia. Na Relaci\u00f3n que enviou o Concello de Villena a Filipe II en 1575 aparece unha descrici\u00f3n considerablemente extensa do castelo e a s\u00faa situaci\u00f3n:\nTam\u00e9n foi escenario importante na Guerra de Sucesi\u00f3n, cando 50 homes fieis aos borb\u00f3ns soportaron un asedio de 8 d\u00edas dos austr\u00edacos, a quen, finalmente, fixeron levantar o cerco. Este feito valeulle a Villena o t\u00edtulo de \"Fidel\u00edsima\", que sumou aos que xa ti\u00f1a de \"Moi Nobre e Moi Leal\".\nIncluso xa na Guerra da Independencia de Espa\u00f1a contra os franceses foi o castelo da Atalaia punto estrat\u00e9xico, feito polo cal mandou o mariscal Suchet voar as cubertas da torre da homenaxe, inclu\u00edndo gran parte das d\u00faas b\u00f3vedas almohades, que xunto coas do castelo de Biar, son unhas das m\u00e1is antigas de Espa\u00f1a e de todo o Magrebe no seu estilo.\nAbandono e restauraci\u00f3n.\nA partir de ent\u00f3n, o castelo quedou abandonado, convert\u00e9ndose en lugar de pasto e cemiterio de cans vagabundos, como dixo no seu momento o arque\u00f3logo villenense Jos\u00e9 Mar\u00eda Soler. Non s\u00f3 iso, sen\u00f3n que ademais as casas que foron nacendo a partir do s\u00e9culo XIX arredor do castelo utilizaron en moitos casos materiais da fortaleza. A Soler se lle debe que a partir de 1958 se levaran a cabo obras de restauraci\u00f3n, as\u00ed como tam\u00e9n as diversas escavaci\u00f3ns realizadas no per\u00edmetro da fortaleza, que permitiron recuperar interesantes materiais sobre a historia da cidade e a fortaleza, parte dos cales se atopan expostos no Museo Arqueol\u00f3xico Jos\u00e9 Mar\u00eda Soler.\nAs primeiras obras de restauraci\u00f3n, de 1958, centr\u00e1ronse na reconstruci\u00f3n das cubertas da torre da homenaxe e das torri\u00f1as que a coroan. Durante os anos 60 restaur\u00e1ronse as murallas que rodean o patio de armas, e en 1971 reconstru\u00edronse os dous cubos que flanquean a porta de entrada do castelo. Desde ent\u00f3n, e at\u00e9 a actualidade, f\u00f3ronse levando a cabo obras de pequena envergadura con certa periodicidade. Demostra que o castelo volve formar parte da vida da cidade o feito de que, desde 1961 se lancen desde al\u00ed os fogos artificiais do inicio das festas de Mouros e Cristi\u00e1ns, e que desde 1977 se realicen as representaci\u00f3ns das embaixadas moura e cristi\u00e1 de ditas festas no castelo. Xa na d\u00e9cada de 1990 rehabilitouse totalmente a contorna da fortaleza e instalouse a iluminaci\u00f3n nocturna do monumento.\nEstrutura.\nFortaleza.\nA porta principal de acceso ao castelo est\u00e1 orientada ao noroeste, a\u00ednda que existen outras d\u00faas m\u00e1is pequenas que se atopan cegadas na actualidade. Pola parte superior do pano de muralla exterior corre un cami\u00f1o de ronda que comunica todas as torres entre elas. A porta de entrada \u00e1 praza de armas est\u00e1 orientada ao suroeste. \u00c1 dereita da porta at\u00f3pase unha barbac\u00e1 onde recentemente se escavaron uns restos que se cre que pertencen \u00e1 ermida da Virxe das Neves, cuxa existencia se co\u00f1ec\u00eda por documentos escritos.\nO recinto da praza de armas \u00e9 de planta poligonal e disp\u00f3n de torres c\u00fabicas nos \u00e1ngulos, excepto nun, onde se localiza a torre da homenaxe. Estes muros foron constru\u00eddos en \u00e9poca almohade e revestidos no s\u00e9culo XV por orde de don Juan Pacheco. Por riba deste lenzo de muralla tam\u00e9n corre un cami\u00f1o de ronda, que comunica directamente coa torre da homenaxe. Tanto as torres como os muros est\u00e1n rematados por ameas rectangulares.\nGrazas \u00e1s escavaci\u00f3ns de Jos\u00e9 Mar\u00eda Soler s\u00e1bese que pedagas aos muros da praza hab\u00eda diversas estruturas, entre elas almac\u00e9ns, habitaci\u00f3ns para os sentinelas e cortes para os cabalos. Cerca da porta de entrada da torre da homenaxe enc\u00f3ntrase o alxibe do castelo, unha sala con b\u00f3veda de can\u00f3n.\nTorre da homenaxe.\nA torre da homenaxe, de planta cuadrangular, \u00e9 a estrutura m\u00e1is caracter\u00edstica do edificio e destaca e \u00e9rguese por encima do resto do conxunto. Os dous primeiros corpos constru\u00edronse en \u00e9poca almohade mediante unha t\u00e9cnica de encofrado denominada tapial, que consiste na utilizaci\u00f3n de caix\u00f3ns de madeira que se enchen de terra, grixo, auga e cal. Desta maneira f\u00f3rmase un bloque s\u00f3lido que se loce posteriormente mediante o \"falso despece\", que visto de lonxe simula estar constitu\u00eddo de perpia\u00f1os. A entrada principal d\u00e1 acceso a unha sala cadrada de 7 x 7 metros, cun muro que ten de media 3,5 metros e que carece de puntos de iluminaci\u00f3n \u00e1 parte da propia porta. Esta sala est\u00e1 cuberta pola primeira das b\u00f3vedas nervadas de orixe almohade, datada de finais do s\u00e9culo XII. Os oito arcos que a sustentan forman no centro da mesma unha estrela de oito puntas. A man dereita, a trav\u00e9s dunha porta de medio punto, at\u00f3pase a escaleira que d\u00e1 acceso \u00e1 segunda sala. Este tramo est\u00e1 cuberto con bovedillas apuntadas e conserva nas paredes grafitos de \u00e9pocas musulm\u00e1 e cristi\u00e1. Ao final da escaleira at\u00f3pase unha reproduci\u00f3n do grafito da \"man de F\u00e1tima\", cuxo orixinal se garda no Museo Arqueol\u00f3xico de Villena. A segunda sala est\u00e1 cuberta por outra b\u00f3veda almohade da mesma data que a anterior. Nesta sala enc\u00f3ntranse importantes esgrafiados, levados a cabo por prisioneiros da Guerra de Sucesi\u00f3n, que representan edificios de estilo italiano.\nOs dous corpos superiores constru\u00edronse por orde de don Juan Pacheco a mediados do s\u00e9culo XV a base de cachoter\u00eda. \u00c1 terceira sala non se accede directamente, a diferenza das d\u00faas primeiras, sen\u00f3n que pos\u00fae a s\u00faa propia porta de entrada, mostra de que esta era a parte privada do castelo. Nela cons\u00e9rvanse uns grafitos e roset\u00f3ns tam\u00e9n da Guerra de Sucesi\u00f3n. A s\u00faa cuberta, que tam\u00e9n foi restaurada, \u00e9 de madeira. A cuarta sala, \u00e1 que tam\u00e9n se accede mediante unha porta propia, est\u00e1 cuberta por unha b\u00f3veda de can\u00f3n de ladrillo, o \u00fanico teito orixinal que se conserva. Nestas d\u00faas salas existen vent\u00e1s de arco rebaixado que serven de iluminaci\u00f3n natural.\nA trav\u00e9s dunha escaleira empinada cuberta con bovedillas apuntadas ch\u00e9gase \u00e1 parte superior da torre, que est\u00e1 coroada por unhas pequenas torres voadas ao estilo luso-castel\u00e1n. Desde al\u00ed div\u00edsase gran parte do termo municipal, destacando o paso natural da costa \u00e1 Meseta, de grande importancia estrat\u00e9xica.\nAs b\u00f3vedas almohades.\nA cuberta dos dous primeiros corpos da torre est\u00e1 realizada mediante b\u00f3vedas de ladrillo, cun sistema de nervios entrecruzados que \u00e9 de clara procedencia musulm\u00e1. A b\u00f3veda da primeira sala, duns 7 x 7 metros est\u00e1 formada por 8 arcos de ferradura de ladrillo macizo de rosca, apreci\u00e1ndose distinto espesor nas xuntas radiais debido \u00e1 diferenza de lonxitude entre o intradorso e o extradorso do arco. A separaci\u00f3n dos nervios entre eixes \u00e9 de 1,3 metros e aparecen dous pares dispostos paralelos aos muros e outros dous formando 45\u00ba cos anteriores. Nas esquinas aparecen trompas que serven para distribu\u00edr as nervaduras. A b\u00f3veda da segunda sala, duns 6 x 7,5 metros est\u00e1 formada por 11 nervios das mesmas caracter\u00edsticas que os da primeira sala. A disposici\u00f3n dos nervios real\u00edzase paralelamente aos lados do recinto, de maneira que aparecen tres lonxitudinalmente e catro transversalmente que son intersecados por dous pares paralelos \u00e1s diagonais. Illadamente, os arcos do primeiro piso son peraltados e os do segundo rebaixados con curvatura continua pero non uniforme e, polo tanto, asim\u00e9tricos.\nEn 1811, durante a Guerra da Independencia, o mariscal Suchet fixo voar parcialmente as cubertas da torre, entre elas as b\u00f3vedas almohades, rompendo a parte central das mesmas e facendo desaparecer aproximadamente unha terceira parte da s\u00faa superficie. Restaur\u00e1ronse por primeira vez en 1958 e a \u00faltima intervenci\u00f3n tivo lugar en 2000. A estrutura da plementer\u00eda xa non pode observarse dado que na \u00faltima actuaci\u00f3n que levou a cabo a Consellar\u00eda de Cultura da Generalitat Valenciana luciuse toda a b\u00f3veda, co que non se pode distinguir a forma de resolver a intersecci\u00f3n das nervaduras.\nProtecci\u00f3n.\nFoi declarado Monumento Hist\u00f3rico-Art\u00edstico en 1931. Ademais, foi restaurado en diversas ocasi\u00f3ns, polo que actualmente enc\u00f3ntrase en bo estado de conservaci\u00f3n."}
{"id": "208180", "revid": "23204", "url": "https://gl.wikipedia.org/wiki?curid=208180", "title": "Bandeira de Tokelau", "text": "A bandeira de Tokelau foi adoptada polo parlamento local de dito territorio dependente de Nova Zelandia en maio de 2008. Ata esa data, a bandeira oficial correspond\u00eda \u00e1 bandeira de Nova Zelandia.\nA bandeira de Tokelau est\u00e1 composta por un fondo azul mari\u00f1o sobre o que hai un tri\u00e1ngulo curvado de cor amarela con catro estrelas formando a Cruz do Sur no cant\u00f3n. O fondo representa o Oc\u00e9ano Pac\u00edfico mentres que as estrelas son unha referencia a Nova Zelandia e \u00f3s tres atois que forman Tokelau (Atafu, Nukunono e Fakaofo) e a illa Swains, reclamada por Tokelau pero baixo administraci\u00f3n actual dos Estados Unidos de Am\u00e9rica (a trav\u00e9s da Samoa Americana).\nEn 1989 foi dese\u00f1ada unha bandeira de car\u00e1cter non oficial destinada a representar a Tokelau. Esta bandeira consiste nun pano de cor azul no que figuran tres aneis conc\u00e9ntricos dourados. Estes aneis aparecen cortados na s\u00faa parte esquerda e dereita. No corte dos aneis que est\u00e1 situado m\u00e1is preto do mastro hai tres estrelas brancas de cinco puntas cada unha e no que est\u00e1 m\u00e1is afastado, unha palmeira de cor verde. As estrelas e os aneis representan de igual forma \u00f3s atois do arquip\u00e9lago, a\u00ednda que non incl\u00faen a Swains."}
{"id": "208181", "revid": "98629", "url": "https://gl.wikipedia.org/wiki?curid=208181", "title": "Vilamor (filme)", "text": "Vilamor \u00e9 un filme galego dirixido por Ignacio Vilar que se estreou no 2012 e rodado nos Ancares, A Fonsagrada e Negueira de Mu\u00f1iz. A estrea do filme f\u00edxose na cidade de Lugo o 30 de marzo de 2012. \u00c9 o cuarto filme en galego m\u00e1is visto da historia, con 42.459 espectadores nos cinemas logo da s\u00faa estrea.\nSinopse.\nNo ano 1976, despois de ter rematado o franquismo, Breixo vive coa s\u00faa familia nunha id\u00edlica e illada aldea, e prep\u00e1rase para converterse alg\u00fan d\u00eda no cura da vila de Seoane. Un d\u00eda at\u00f3pase cos membros dunha comuna hippie que se asentou nos arredores da s\u00faa aldea, e axi\u00f1a se deixa seducir polo seu estilo de vida. Decide ent\u00f3n colaborar con eles para recuperar as casas abandonadas de Vilamor, e crear un novo xeito de vida baseado no traballo da terra, o contacto coa natureza e a ausencia de propiedade privada. Pero todo se complica cando Breixo se namora tolamente de Sonia, unha das rapazas da comuna. El non acepta o amor libre, nin as drogas, nin o ate\u00edsmo. Con moita m\u00e1goa, abandona a s\u00faa aldea. Trinta e tres anos despois, convertido nun escritor de sona e cos ideais agochados nalg\u00fan recuncho da memoria, Breixo regresa \u00f3 lugar onde viviu os mellores anos da s\u00faa vida."}
{"id": "208182", "revid": "98629", "url": "https://gl.wikipedia.org/wiki?curid=208182", "title": "Campionato do Mundo de Rally", "text": "O Campionato do Mundo de Rally, (\"FIA World Rally Championship\" en ingl\u00e9s, abreviado WRC) \u00e9 unha competici\u00f3n de rally que se organiza anualmente dende 1973 pola FIA e que se disputa en diferentes pa\u00edses do mundo combinando probas de rally en diferentes superficies, culmina cun campi\u00f3n de pilotos e de construtores. O campionato mundial de pilotos e o campionato mundial de construtores son campionatos separados, pero bas\u00e9anse no mesmo sistema de puntos. A serie consta actualmente de 13 carreiras de tres d\u00edas conducidos en superficies que van desde grava e asfalto ata neve e xeo. Cada rally div\u00eddese en 15-25 etapas especiais que se corren contra o reloxo en estradas pechadas.\nO WRC creouse a partir de rallyes internacionais co\u00f1ecidos e populares, a maior\u00eda dos cales formaran previamente parte do Campionato Europeo de Rally ou do Campionato Internacional de Construtores, e a serie disputouse por primeira vez en 1973. O World Rally Car \u00e9 o nome actual da serie. Desenvolveuse a partir de autos Grupo A que substitu\u00edron aos superdeportivos prohibidos Grupo B. Os World Rally Cars est\u00e1n fabricados sobre coches de produci\u00f3n de catro cilindros e 1.6 litros, pero contan con sistemas turbocompresor, anti-lag, catro rodas motrices, caixa de cambios secuencial, partes aerodin\u00e1micas e outras melloras que elevan o prezo dun autom\u00f3bil WRC a ao redor de 700.000 euros (\u00a3 500.000). \nDesde a tempada 2013 este campionato ten novas categor\u00edas, xa que se creou o Campionato Mundial de Rally 2 (\"World Rally Championship 2\" en ingl\u00e9s ou WRC 2), que era o Campionato Mundial de Rally Super 2000 e ao cal integr\u00f3uselle o Grupo N do Campionato Mundial de Rally de Autom\u00f3biles de Produci\u00f3n. Adicionalmente, este \u00faltimo cambiou de nome a Campionato Mundial de Rally 3 (\"World Rally Championship 3\" en ingl\u00e9s ou WRC 3) e \u00e9 s\u00f3 para autom\u00f3biles de tracci\u00f3n dianteira. Finalmente, a Academia WRC cambiou de nome a Campionato Mundial J\u00fanior (Junior WRC en ingl\u00e9s).\nHistoria.\nInicios.\nO World Rally Championship formouse a partir de reco\u00f1ecidos rallyes internacionais, nove dos cales anteriormente formaban parte do International Championship for Manufacturers (IMC), que se desenvolveu de 1970 a 1972. O Campionato Mundial de Rally de 1973 foi a tempada inaugural do WRC e comezou co 42\u00ba Rallye Automobile de Montecarlo o 19 de xaneiro.\nAlpine-Renault ga\u00f1ou o primeiro Campionato do Mundo de Construtores co seu Alpine A110, logo do cal Lancia levouse o t\u00edtulo por tres anos consecutivos. co Lancia Stratos HF Ferrari V6, o primeiro autom\u00f3bil dese\u00f1ado e fabricado especificamente para rally. O primeiro campionato de pilotos non se outorgou ata o Campionato do mundo de 1979, a\u00ednda que as tempadas do Campionato do mundo de 1977 e 1978 inclu\u00edu unha \"Copa FIA para Pilotos\", ga\u00f1ada polos pilotos italiano Sandro Munari e fin\u00e9s Markku Al\u00e9n respectivamente. O sueco Bj\u00f6rn Waldeg\u00e5rd converteuse no primeiro campi\u00f3n mundial oficial, superando a Hannu Mikkola de Finlandia por un punto. Fiat logrou o t\u00edtulo de construtores co Fiat 131 Abarth en 1977, 1978 e 1980, Ford co seu Escort RS1800 en 1979 e Talbot co seu Sunbeam Lotus en 1981. Waldeg\u00e5rd foi seguido polo Alem\u00e1 Walter R\u00f6hrl e o fin\u00e9s Ari Vatanen como campi\u00f3ns mundiais de pilotos.\nEra do Grupo B.\nA d\u00e9cada de 1980 viu aos coches Grupo 2 de tracci\u00f3n traseira e os m\u00e1is populares Grupo 4 substitu\u00eddos polos m\u00e1is potentes catro rodas motrices Grupo B. A [F\u00e9d\u00e9ration Internationale du Sport Automobile | FISA]] legalizou a tracci\u00f3n total en 1979, pero a maior\u00eda dos fabricantes cr\u00edan que era demasiada complexa para ter \u00e9xito. Con todo, despois de que Audi comezara a correr con Mikkola no novo Quattro de catro rodas motrices con \u00e9xito inmediato, outros fabricantes comezaron proxectos de tracci\u00f3n total. As regulaci\u00f3ns do Grupo B introduc\u00edronse en 1982, e con s\u00f3 unhas poucas restricci\u00f3ns permitiron unha potencia case ilimitada. Audi logrou o t\u00edtulo de construtores en 1982 e 1984 e o t\u00edtulo de pilotos en 1983 (Mikkola) e 1984 (Stig Blomqvist). A piloto franc\u00e9s de Audi Mich\u00e8le Mouton estivo a piques de ga\u00f1ar o t\u00edtulo en 1982, pero tivo que conformarse co segundo posto despois do seu rival de Opel R\u00f6hrl. O t\u00edtulo de 1985 parec\u00eda ir a Vatanen e o seu Peugeot 205 T16 pero un accidente no Rally da Arxentina permitiu ao seu compatriota e compa\u00f1eiro de equipo Estafo Salonen tomar o t\u00edtulo no seu lugar. O italiano Attilio Bettega tivo un choque m\u00e1is grave co seu Lancia 037 no Tour de Corse e morreu instantaneamente.\nO campionato de 1986 comezou con impresionantes actuaci\u00f3ns dos finlandeses Henri Toivonen e Alen no novo Lancia Delta S4 turboalimentado e sobrealimentado, que segundo os informes pod\u00eda acelerarse desde 0 a 96 km/h en 2\u00b43 segundos, nun cami\u00f1o de grava. Con todo, a tempada pronto tomou un xiro dram\u00e1tico. No Rally de Portugal, tres espectadores morreron e m\u00e1is de 30 resultaron feridos despois de que Joaquim Santos perdese o control do seu Ford RS200. No Tour de Corse, o favorito do campionato, Toivonen e o seu copiloto Sergio Cresto morreron nun accidente no medio dunha b\u00f3la de lume logo de precipitarse por un cantil. Apenas unhas horas despois do accidente, Jean-Marie Balestre e a FISA decidiron parar o desenvolvemento dos autos do Grupo B e prohibirlles competir en 1987. Seguiu unha gran controversia cando o Peugeot de Juha Kankkunen ga\u00f1ou o t\u00edtulo e despois a FIA anulou os resultados do Rally de San Remo, logrando o t\u00edtulo diante do seu compatriota Markku Al\u00e9n.\nEra do Grupo A.\nComo o planificado Grupo S tam\u00e9n se cancelou, as regulaci\u00f3ns do Grupo A convert\u00e9ronse no est\u00e1ndar no WRC ata 1997. Organizouse un campionato separado do Grupo A como parte do WRC xa en 1986, co sueco Kenneth Eriksson tomando o t\u00edtulo cun Volkswagen Golf GTI 16V. Lancia foi o m\u00e1is r\u00e1pido en adaptarse \u00e1s novas regulaci\u00f3ns e controlou a escena mundial de rallyes co Lancia Delta HF, ga\u00f1ando o t\u00edtulo de construtores seis anos consecutivos, do 1987 ao 1992 e segue sendo a marca m\u00e1is exitosa na historia do WRC. Kankkunen e Miki Biasion obtiveron dous t\u00edtulos de pilotos co Lancia Delta HF. A d\u00e9cada de 1990 viu aos fabricantes xaponeses Toyota, Subaru e Mitsubishi, converterse nos favoritos ao t\u00edtulo. O espa\u00f1ol Carlos Sainz pilotando para Toyota Team Europe ga\u00f1ou os t\u00edtulos de 1990 e 1992 cun Toyota Celica GT-Four. Kankkunen trasladouse a Toyota para a tempada de 1993 e ga\u00f1ou o seu cuarto t\u00edtulo, con Toyota logrando a s\u00faa primeira coroa como construtor. O franc\u00e9s Didier Auriol levou ao equipo a\u00ednda a maiores \u00e9xitos en 1994, e pronto Subaru e Mitsubishi continuaron o \u00e9xito dos construtores xaponeses. Con Subaru o escoc\u00e9s Colin McRae ga\u00f1ou o campionato mundial de pilotos en 1995 e Subaru levouse o t\u00edtulo de construtores tres anos seguidos. Tommi M\u00e4kinen de Finlandia pilotando un Mitsubishi Lancer Evolution ga\u00f1ou o campionato de pilotos catro veces seguidas, desde o 1996 ata o 1999. Mitsubishi tam\u00e9n ga\u00f1ou o t\u00edtulo de construtores en 1998. Outro coche notable foi o Ford Escort RS Cosworth, que foi dese\u00f1ado especificamente para rally. Foi o primeiro autom\u00f3bil de produci\u00f3n en producir carga aerodin\u00e1mica tanto na parte dianteira como traseira.\nEra do World Rally Car.\nPara o World Rally Car de 1997, introduc\u00edronse regulaci\u00f3ns como substituci\u00f3n prevista para o Grupo A (s\u00f3 os Mitsubishis de f\u00e1brica seguiron as regulaci\u00f3ns desta \u00faltima f\u00f3rmula, ata que eles, tam\u00e9n, homologaron o Lancer Evolution WRC no Rally de San Remo de 2001). Tralo \u00e9xito de M\u00e4kinen e os fabricantes xaponeses, o fabricante franc\u00e9s Peugeot logrou un exitoso regreso ao Campionato Mundial de Rally. O fin\u00e9s Marcus Gr\u00f6nholm levouse o t\u00edtulo de pilotos no seu primeiro ano completo na serie e Peugeot ga\u00f1ou a coroa dos construtores. O ingl\u00e9s Richard Burns ga\u00f1ou o t\u00edtulo de 2001 cun Subaru Impreza WRC, pero Gr\u00f6nholm e Peugeot recuperaron ambos t\u00edtulos no 2002. O 2003 viu ao noruegu\u00e9s Petter Solberg converterse no campi\u00f3n de pilotos con Subaru e Citro\u00ebn continuando o \u00e9xito dos fabricantes franceses. S\u00e9bastien Loeb con Citro\u00ebn pasou a controlar as seguintes tempadas co seu Citro\u00ebn Xsara WRC. Citro\u00ebn levouse o t\u00edtulo de construtores tres veces consecutivas e Loeb superou o r\u00e9cord de catro t\u00edtulos consecutivos de M\u00e4kinen, obtendo o seu noveno campionato consecutivo en 2012. Volkswagen Motorsport entrou no campionato en 2013 e Sebastien Ogier dominou a serie con catro t\u00edtulos consecutivos. No 2017 introduc\u00edronse novas regras no World Rally Car, o que xerou autos m\u00e1is r\u00e1pidos e agresivos.\nEstrutura.\nCada tempada consta normalmente de 13 rallies en superficies que van desde a grava e asfalto ata neve e xeo. Os puntos destes eventos calc\u00falanse para os campionatos mundiais de pilotos e construtores. O campionato de pilotos e o campionato de construtores son campionatos separados, pero bas\u00e9anse no mesmo sistema de puntos. Isto significa, por exemplo, que Petter Solberg pilotando para Subaru pode ga\u00f1ar o campionato de pilotos, pero Citro\u00ebn pode ga\u00f1ar o campionato de constutores, que \u00e9 o que sucedeu en 2003, e novamente en 2006 e 2007 cando S\u00e9bastien Loeb tomou o seu terceiro e cuarto t\u00edtulos do WRC pero Ford ga\u00f1ou o campionato de construtores.\nBaixo o sistema de puntos actual, os puntos out\u00f3rganse ao final de cada rally aos dez primeiros clasificados na clasificaci\u00f3n do Campionato Mundial de Rally, as\u00ed como aos dez primeiros clasificados dentro do Super 2000 e coches de produci\u00f3n (tam\u00e9n co\u00f1ecido como WRC 2), d\u00faas rodas motrices (tam\u00e9n co\u00f1ecido como WRC 3) e Campionato Mundial J\u00fanior. Todas as categor\u00edas usan a seguinte estrutura de puntos:\nMalia a cantidade de pilotos que hai nun equipo, os construtores s\u00f3 poden nomear a dous pilotos para que punt\u00faen para o equipo e para que punt\u00faen por si mesmos. Como s\u00f3 contan os pilotos nomeados para outorgar puntos, os competidores sit\u00faados por debaixo do d\u00e9cimo posto na clasificaci\u00f3n final na xeral (se est\u00e1n precedidos por pilotos privados poden cualificar.\nNa era actual, cada rally xeralmente consiste en entre quince e trinta etapas especiais de distancias que van desde menos de 2 km. (co\u00f1ecidas como etapas s\u00faper especiais) a m\u00e1is de 50 km. Estas etapas competitivas disp\u00fatanse en estradas pechadas que est\u00e1n unidas por tramos de estradas non competitivos, cami\u00f1os abertos nos que se deben cumprir todas as normas viais dese pa\u00eds. De media, un d\u00eda consiste nun total de 400 km de conduci\u00f3n. Un evento de WRC comeza cun reco\u00f1ecemento o martes e o m\u00e9rcores, permitindo aos equipos pasar polas etapas e crear ou actualizar as s\u00faas notas de copiloto. O xoves, os equipos poden pasar pola etapa shakedown para practicar e probar as s\u00faas reglaxes. A competici\u00f3n normalmente comeza o venres e termina o domingo, a\u00ednda que alg\u00fans rallies, especialmente o Rally de Montecarlo, poden disputarse durante catro ou cinco d\u00edas. Os autom\u00f3biles comezan as etapas en intervalos de dous minutos con tempo despexado, ou intervalos de tres minutos se dec\u00eddese que a visibilidade pode ser un problema para os competidores. Cada d\u00eda, ten alg\u00fans parques de servizo designados entre as etapas, onde os equipos poden, dentro duns l\u00edmites de tempo estritos, realizar tarefas de mantemento e reparaci\u00f3n nos seus autom\u00f3biles. O parque de servizo tam\u00e9n permite aos espectadores e os medios achegarse aos equipos e os seus autom\u00f3biles e pilotos. Entre os d\u00edas, logo dun servizo de 45 minutos ao final do d\u00eda, os autom\u00f3biles est\u00e1n encerrados nun parc ferm\u00e9, unha contorna onde os equipos non te\u00f1en permiso para acceder ou traballar nos seus autom\u00f3biles.\nEtapa de potencia.\nPresentado por primeira vez en 2011, a \"power stage\" \u00e9 a etapa final do rally. Ata 2016 sum\u00e1banse uns puntos adicionais para o Campionato Mundial para os tres pilotos m\u00e1is r\u00e1pidos da etapa (independentemente de onde terminaran realmente no rally), o equipo m\u00e1is r\u00e1pido recib\u00eda tres puntos, o segundo m\u00e1is r\u00e1pido recib\u00eda dous puntos, e o terceiro- m\u00e1is r\u00e1pido recib\u00eda un punto. En 2017 modificouse o sistema de puntuaci\u00f3n para que os cinco pilotos m\u00e1is r\u00e1pidos da etapa recibisen puntos de cinco para o primeiro e un para o quinto.\nGa\u00f1adores principais \"(Actualizado logo do Rally de Montecarlo de 2018)\"\nRally 2.\nOrixinalmente co\u00f1ecido como \"SuperRally\", o Rally 2 \u00e9 un conxunto de regulaci\u00f3ns que permiten a un piloto que se retira dun evento volver a ingresar ao d\u00eda seguinte a cambio dunha penalizaci\u00f3n de sete minutos por cada etapa perdida. Isto permite aos pilotos que se retiran dun evento continuar e competir polos puntos do Campionato do Mundo. Con todo, se ret\u00edranse no tramo final dun mitin, non \u00e9 posible reingresar. Do mesmo xeito, o uso das normas do Rally 2 queda a criterio dos organizadores do evento.\nOs autom\u00f3biles.\nOs veh\u00edculos utilizados no Mundial de Rallies son coches de r\u00faa preparados polos construtores e homologados pola FIA para a competici\u00f3n. Existe unha serie de homologaci\u00f3ns que variou ao longo da historia. Nos anos 70, os veh\u00edculos clasific\u00e1banse en: Grupo 1, Grupo 2, Grupo 3, Grupo 4 e Grupo 5, pero esta normativa bastante complicada simplificouse nos anos 80 co nacemento dos m\u00edticos Grupos B. Estes veh\u00edculos eran demasiado potentes e pouco seguros e substitu\u00edronse polos Grupo A, debido a varios accidentes mortais no ano 1986. Durante a d\u00e9cada dos 90 os veh\u00edculos que se usaron ser\u00edan os pertencentes ao Grupo A.\nNo ano 1997 a FIA establece unha nova categor\u00eda que reinar\u00eda durante anos no mundial: os World Rally Car. Estes veh\u00edculos son os utilizados polos equipos oficiais (Citro\u00ebn, Ford, etc), a\u00ednda que \u00e9 frecuente velos tam\u00e9n competindo con alg\u00fan equipo privado.\nOs World Rally Car xorden do regulamento sobre o Grupo A, con todo, existe unha significativa diferenza entre un coche do Grupo A e un World Rally Car, e \u00e9 a que describe a homologaci\u00f3n, xa que para homologar os primeiros requ\u00edrese constru\u00edr 2.500 unidades do veh\u00edculo base que incl\u00faa motor con turbo e tracci\u00f3n integral, mentres que os segundos poden partir de calquera autom\u00f3bil de serie de catro prazas, con motor dianteiro, lonxitude m\u00ednima de 4 m e do que se fabriquen 25.000 unidades anuais. Non \u00e9 necesario que o coche pos\u00faa tracci\u00f3n \u00e1s catro rodas nin que o motor te\u00f1a turbocompresor. Dentro das restricci\u00f3ns aos WRC, est\u00e1n que deben respectar un peso m\u00ednimo de 1.230 kg, que os motores non poden exceder os 2.000 cc e que s\u00f3 pode modificarse a suspensi\u00f3n traseira (polo tanto o eixe traseiro) en caso que o auto base sexa de tracci\u00f3n simple, xa que debe substituirse o eixe orixinal por un m\u00f3bil para lograr a tracci\u00f3n integral.\nAdemais dos World Rally Car, tam\u00e9n se utilizan veh\u00edculos con outras homologaci\u00f3ns: Grupo N, S1600, S2000. Estas categor\u00edas, menos competitivas, son m\u00e1is utilizadas polos equipos privados, principalmente polo seu menor custo.\nA aerodin\u00e1mica.\nUsualmente a aerodin\u00e1mica dos autos \u00e9 m\u00e1is importante nun circu\u00edto que nun rally, pero a competici\u00f3n no WRC, os autos est\u00e1n m\u00e1is preto que nunca e os equipos puxeron os seus autos baixo o microscopio para identificar calquera cousa que poida lograr unha diferenza.\nAs novas caracter\u00edsticas aerodin\u00e1micas dos World Rally Cars como o paragolpes dianteiro, os aler\u00f3ns traseiros e os sistemas de refrixeraci\u00f3n est\u00e1n dese\u00f1ados para asegurarse que o aire fl\u00faa por todo o auto, xere agarre e aumente a estabilidade.\nCando un auto de rally despr\u00e1zase lateralmente, os dispositivos aerodin\u00e1micos v\u00f3lvense menos efectivos e o auto perde agarre. Os aler\u00f3ns traseiros dos autos usualmente est\u00e1n dese\u00f1ados para asegurar o agarre ata cando o auto xira en \u00e1ngulos pechados.\nA ventilaci\u00f3n do motor \u00e9 outra parte clave no referente a aerodin\u00e1mica. En rallys longos e moi calorosos como o Rally de Grecia, manter a temperatura do motor baixo control require o m\u00e1ximo posible de fluxo de aire a trav\u00e9s do radiador e a refrixeraci\u00f3n. Con todo, cando un auto de rally corre por secci\u00f3ns moi r\u00e1pidas, demasiado aire con fins de refrixeranci\u00f3n pode producir un lastre e reducir a velocidade m\u00e1xima.\nAmortiguamento.\nOs amortiguamento dun World Rally Car componse dun soporte, dous resortes e un amortecedor en cada roda. Os amortecedores poden regularse primeiro en altura, para adaptarse ao tipo de terreo e segundo no xeito de traballar os fluxos de aceite situados dentro do propio amortecedor.\nRoldas ga\u00f1adas.\n\"Actualizado despois do Rally de Montecarlo de 2022\"."}
{"id": "208185", "revid": "31997", "url": "https://gl.wikipedia.org/wiki?curid=208185", "title": "Feitos dos Ap\u00f3stolos", "text": "O libro dos Feitos dos Ap\u00f3stolos narra a vida do grupo dos primeiros disc\u00edpulos de Cristo e a s\u00faa expansi\u00f3n por Oriente Medio e o Mediterr\u00e1neo.\nAutor e data.\nO autor do libro \u00e9 San Lucas, autor tam\u00e9n do Evanxeo que leva o seu nome. De feito o libro foi concibido como unha segunda parte do evanxeo.\nA data de elaboraci\u00f3n ser\u00eda un pouco posterior \u00e1 do evanxeo, polo que se pode situar sobre o ano 80 ou algo posterior.\nEstrutura.\nFeitos segue o mesmo esquema que xa utilizara o autor no evanxeo. Estrutura o libro como un cami\u00f1o que vai desde Xerusal\u00e9n a Roma, da capital do pobo escolleito \u00e1 capital do mundo. Para simbolizar que o evanxeo, que xa fora anunciado aos xudeus, chega agora a toda a humanidade.\nContido.\nO libro c\u00e9ntrase na actividade de s\u00f3 dous ap\u00f3stolos Pedro e Paulo. Con referencias case anecd\u00f3ticas a outros:\nA primeira parte do libro c\u00e9ntrase na figura de Pedro e nos primeiros pasos da igrexa en Xerusal\u00e9n: o inicio da predicaci\u00f3n, a relaci\u00f3n co xuda\u00edsmo, p\u00e9chase coas primeiras persecuci\u00f3ns e a conversi\u00f3n de Saulo, que en diante se co\u00f1ecer\u00e1 como Paulo.\nNa segunda parte o protagonista e Paulo de Tarso, o libro relata a s\u00faa actividade como predicador ambulante e fundador de comunidades cristi\u00e1s. N\u00e1rranse as s\u00faas catro viaxes, primeiro en Asia Menor, despois Grecia e, por \u00faltimo, ata Roma. O libro remata coa predicaci\u00f3n de Paulo nesa cidade."}
{"id": "208187", "revid": "22570", "url": "https://gl.wikipedia.org/wiki?curid=208187", "title": "Pirrol", "text": "O pirrol \u00e9 un composto qu\u00edmico org\u00e1nico arom\u00e1tico e heteroc\u00edclico, formado por un anel de cinco membros coa f\u00f3rmula C4H5N. Os seus derivados substitu\u00eddos tam\u00e9n se chaman pirrois (por exemplo, o \"N\"-metilpirrol).\nOs pirrois \u00fanense formando aneis compostos m\u00e1is grandes, como as porfirinas do grupo hemo, as clorinas e bacterioclorinas, clorofilas e o anel de corrina. Por exemplo, o grupo hemo f\u00f3rmase a partir do porfobilin\u00f3xeno, un pirrol trisubstitu\u00eddo.\nPropiedades.\nO pirrol ten unha basicidade moi baixa comparada coa das aminas m\u00e1is com\u00edns e coa doutros compostos arom\u00e1ticos como a piridina. Esta diminuci\u00f3n da basicidade atrib\u00faese \u00e1 deslocalizaci\u00f3n do par de electr\u00f3ns non compartidos do nitr\u00f3xeno do anel. A protonaci\u00f3n do pirrol orixina a perda da s\u00faa aromaticidade e, por tanto, \u00e9 termodinamicamente desfavorable.\nComo moitas outras aminas, o pirrol escur\u00e9cese ao expo\u00f1erse ao aire e \u00e1 luz, debido \u00e1 formaci\u00f3n de polipirrois e \u00f3xidos aminados, polo que debe ser destilado inmediatamente antes de usalo.\nS\u00edntese.\nO pirrol prep\u00e1rase industrialmente tratando o furano con amon\u00edaco en presenza dun catalizador s\u00f3lido \u00e1cido.\nOutra v\u00eda sint\u00e9tica do pirrol consiste na descarboxilaci\u00f3n do mucato de amonio, un sal de amonio do \u00e1cido m\u00facico. Normalmente, este sal qu\u00e9ntase nun aparato de destilaci\u00f3n con glicerol como solvente.\nPirrois substitu\u00eddos.\nExisten moitos m\u00e9todos para a s\u00edntese org\u00e1nica de derivados do pirrol. As reacci\u00f3ns m\u00e1is com\u00fans son a s\u00edntese de pirrois de Hantzsch, a s\u00edntese de Knorr e a s\u00edntese de Paal-Knorr. Outros m\u00e9todos m\u00e1is especializados son os que abreviaremos aqu\u00ed.\nOs reactivos iniciais para a s\u00edntese de Piloty-Robinson son dous equivalentes dun aldehido e de hidracina. O produto \u00e9 un pirrol con substitu\u00edntes espec\u00edficos nas posici\u00f3ns 3 e 4. O aldehido reacciona coa diamina dando un intermediario di-imina (R\u2013C=N\u2212N=C\u2013R), no cal ao agregar \u00e1cido clorh\u00eddrico prod\u00facese o peche do anel e a perda de amon\u00edaco dando o pirrol.\nUnha alternativa a esta reacci\u00f3n \u00e9 tratar primeiro o propionaldehido con hidracina e logo con cloruro de benzo\u00edlo a altas temperaturas \u00e1 vez que se irradia con microondas:\nNo segundo paso, ten lugar unha reacci\u00f3n sigmatr\u00f3pica [3,3] entre os dous intermediarios da reacci\u00f3n.\nFinalmente, o pirrol pode ser polimerizado para producir polipirrol.\nReactividade.\nO prot\u00f3n N\"H\" nos pirrois \u00e9 moderadamente \u00e1cido cun pKa de 16,5. O pirrol pode ser desprotonado con bases fortes como o butil-litio ou o hidruro de sodio. O pirroluro resultante \u00e9 nucle\u00f3filico. Despois, ao tratarmos esta base conxugada cun electr\u00f3filo como o ioduro de metilo d\u00e1nos N-metilpirrol.\nExaminar as estruturas que contrib\u00faen \u00e1 resonancia do pirrol d\u00e1nos unha visi\u00f3n m\u00e1is clara da reactividade deste composto. Igual ca o furano e o tiofeno, o pirrol \u00e9 m\u00e1is reactivo ca o benceno ante a substituci\u00f3n electrofilica arom\u00e1tica debido a que pode estabilizar a carga positiva no carbocati\u00f3n intermedio.\nO pirrol experimenta unha substituci\u00f3n electrof\u00edlica arom\u00e1tica predominantemente nas posici\u00f3ns 2 e 5. \nD\u00faas reacci\u00f3ns especialmente notables destinadas \u00e1 produci\u00f3n de pirrois funcionalizados (con distintos grupos funcionais) son a reacci\u00f3n de Mannich e a reacci\u00f3n de Vilsmeier-Haack (abaixo), as cales son compatibles cunha gran variedade de substratos pirr\u00f3licos.\nO pirrol tam\u00e9n pode reaccionar con aldehidos para dar porfirinas. Por exemplo, o benzaldehido condensa co pirrol para dar tetrafenilporfirina. Ademais, os compostos do pirrol poden tam\u00e9n participar en cicloadici\u00f3ns como na reacci\u00f3n de Diels-Alder baixo certas condici\u00f3ns, por exemplo, en presenza de cat\u00e1lise \u00e1cida (de Lewis), quentamento ou alta presi\u00f3n.\nO pirrol tam\u00e9n polimeriza en presenza de luz. Pode utilizarse un axente oxidante como o persulfato de amonio a 0\u00a0\u00b0C na escuridade, para controlar dita polimerizaci\u00f3n.\nUso comercial.\nO pirrol non ten unha aplicaci\u00f3n comercial significativa, mais o \"N\"-metilpirrol \u00e9 un precursor do \u00e1cido N-metilpirrolcarbox\u00edlico, o cal se usa como precursor na industria farmace\u00fatica.\nAn\u00e1logos e derivados.\nAn\u00e1logos estruturais do pirrol son:\nAn\u00e1logos estruturais heteroat\u00f3micos dos pirrois son:\nEntre os derivados do pirrol est\u00e1 o indol, un derivado cun anel benc\u00e9nico fusionado."}
{"id": "208188", "revid": "43749", "url": "https://gl.wikipedia.org/wiki?curid=208188", "title": "Borb\u00f3ns", "text": ""}
{"id": "208190", "revid": "89787", "url": "https://gl.wikipedia.org/wiki?curid=208190", "title": "O Espi\u00f1o do Cal, Corvite, Abad\u00edn", "text": "O Espi\u00f1o do Cal \u00e9 un lugar da parroquia de Corvite, no concello lugu\u00e9s de Abad\u00edn, na comarca da Terra Ch\u00e1. Ti\u00f1a 19 habitantes en 2015 (9 homes e 10 mulleres) segundo datos do IGE. Iso sup\u00f3n unha diminuci\u00f3n da poboaci\u00f3n respecto a 2011 cando ti\u00f1a 21 habitantes (11 homes e 10 mulleres)."}
{"id": "208191", "revid": "89787", "url": "https://gl.wikipedia.org/wiki?curid=208191", "title": "A Laxe, Corvite, Abad\u00edn", "text": "A Laxe \u00e9 un lugar da parroquia de Corvite, no concello lugu\u00e9s de Abad\u00edn, na comarca da Terra Ch\u00e1. Ti\u00f1a 23 habitantes en 2015 (12 homes e 11 mulleres) segundo datos do IGE, o mesmo n\u00famero de habitantes que viv\u00edan na Laxe en 2011 (11 homes e 12 mulleres)."}
{"id": "208194", "revid": "56817", "url": "https://gl.wikipedia.org/wiki?curid=208194", "title": "Outarelo, Corvite, Abad\u00edn", "text": "Outarelo \u00e9 un lugar da parroquia de Corvite, no concello lugu\u00e9s de Abad\u00edn, na comarca da Terra Ch\u00e1."}
{"id": "208196", "revid": "1131", "url": "https://gl.wikipedia.org/wiki?curid=208196", "title": "Outarelo", "text": "O top\u00f3nimo galego Outarelo pode referirse a:"}
{"id": "208198", "revid": "56817", "url": "https://gl.wikipedia.org/wiki?curid=208198", "title": "Redemu\u00ed\u00f1os, Corvite, Abad\u00edn", "text": "Redemu\u00ed\u00f1os \u00e9 un lugar da parroquia de Corvite, no concello lugu\u00e9s de Abad\u00edn, na comarca da Terra Ch\u00e1."}
{"id": "208199", "revid": "56817", "url": "https://gl.wikipedia.org/wiki?curid=208199", "title": "Relota, Corvite, Abad\u00edn", "text": "Relota \u00e9 un lugar da parroquia de Corvite, no concello lugu\u00e9s de Abad\u00edn, na comarca da Terra Ch\u00e1."}
{"id": "208200", "revid": "56817", "url": "https://gl.wikipedia.org/wiki?curid=208200", "title": "A Torre, Corvite, Abad\u00edn", "text": "A Torre \u00e9 un lugar da parroquia de Corvite, no concello lugu\u00e9s de Abad\u00edn, na comarca da Terra Ch\u00e1."}
{"id": "208201", "revid": "785", "url": "https://gl.wikipedia.org/wiki?curid=208201", "title": "Xunta de Galicia (hom\u00f3nimos)", "text": "Xunta de Galicia \u00e9 o nome de varias estruturas nas que se organizou o poder pol\u00edtico en Galicia ao longo da s\u00faa historia:"}
{"id": "208202", "revid": "1410", "url": "https://gl.wikipedia.org/wiki?curid=208202", "title": "Bandeira de Samoa", "text": "A bandeira de Samoa foi adoptada o 24 de febreiro de 1949. \u00c9 un pano de cor vermella cun rect\u00e1ngulo azul no cant\u00f3n, no cal figuran cinco estrelas que representan a Cruz do Sur."}
{"id": "208216", "revid": "56817", "url": "https://gl.wikipedia.org/wiki?curid=208216", "title": "Bandeira de Tonga", "text": "A bandeira de Tonga foi adoptada o 4 de novembro de 1875.\nA actual bandeira tongana \u00e9 moi semellante \u00e1 da Cruz Vermella; de feito, nun principio era id\u00e9ntica a esta, mais para evitar a confusi\u00f3n, foi substitu\u00edda de xeito que o cruceiro vermello aparecese como un cant\u00f3n similar \u00f3 das bandeiras da mari\u00f1a mercante brit\u00e1nica dende o s\u00e9culo XVII. A bandeira foi empregada dende 1864, pero oficialmente foi adoptada en 1875. A constituci\u00f3n do Reino de Tonga declara que a bandeira nunca poder\u00e1 ser substitu\u00edda."}
{"id": "208218", "revid": "22570", "url": "https://gl.wikipedia.org/wiki?curid=208218", "title": "Bandeira de Tuvalu", "text": "A bandeira de Tuvalu foi adoptada cando o pa\u00eds se independizou de Kiribati en 1978. Como a maior\u00eda das naci\u00f3ns membro da Mancomunidade Brit\u00e1nica de Naci\u00f3ns, a bandeira ten un fondo liso coa \"Union Jack\" na parte superior esquerda.\nAs 9 estrelas representan as 9 illas que compo\u00f1en o arquip\u00e9lago de Tuvalu, malia que a situaci\u00f3n das estrelas non \u00e9 xeograficamente a mesma que a das illas."}
{"id": "208221", "revid": "89787", "url": "https://gl.wikipedia.org/wiki?curid=208221", "title": "Handbollsligan", "text": "A Handbollsligan (1990-2017: Elitserien i handboll f\u00f6r herrar (en galego \"Liga Elite\")) \u00e9 a m\u00e1xima categor\u00eda do balonm\u00e1n sueco na que compiten os 14 mellores equipos de balonm\u00e1n do pa\u00eds. Tr\u00e1tase da liga de balonm\u00e1n m\u00e1is antiga do mundo, sendo a 1931-32 a s\u00faa primeira tempada. A liga finaliza cun \"play-off\" e unha final.\nEstrutura.\nA tempada comeza a finais de setembro cunha liga regular na que os 14 equipos xogan entre eles unha vez na casa e outra a domicilio cun total de 26 xornadas. Os oito mellores equipos logo da liga regular clasif\u00edcanse para o \"play-off\", mentres que os dous \u00faltimos descenden de categor\u00eda e o 11\u00ba e o 12\u00ba xogan unha promoci\u00f3n fronte ao 3\u00ba e 4\u00ba da segunda categor\u00eda, mentres que os dous primeiros da Divisi\u00f3n 1 ascenden \u00e1 m\u00e1xima categor\u00eda.\nA tempada finaliza cunha final a partido \u00fanico a principios do mes de maio."}
{"id": "208222", "revid": "13468", "url": "https://gl.wikipedia.org/wiki?curid=208222", "title": "Liga de balonm\u00e1n de Suecia", "text": ""}
{"id": "208224", "revid": "98629", "url": "https://gl.wikipedia.org/wiki?curid=208224", "title": "Xunta de Goberno", "text": "Xunta \u00e9 o nome dun tipo de instituci\u00f3n caracter\u00edstica da administraci\u00f3n da Monarqu\u00eda Hisp\u00e1nica do Antigo R\u00e9xime, e que se seguiu aplicando a outras da Administraci\u00f3n na Espa\u00f1a da Idade Contempor\u00e1nea e noutros pa\u00edses de fala espa\u00f1ola. Algunhas delas tiveron un relevante papel durante a Guerra da Independencia espa\u00f1ola e nos conflitos da Independencia da Am\u00e9rica Hispana.\nPor Xunta de Goberno ou Consello Directivo ent\u00e9ndese a instancia encargada da direcci\u00f3n colexiada dunha organizaci\u00f3n p\u00fablica ou privada. Est\u00e1 composta por n\u00famero vari\u00e1bel de persoas, electas para tal fin por un per\u00edodo determinado. No seu seo elixe un Presidente da Xunta. Por exemplo, Xunta de Goberno da Universidade, Xunta de Goberno do Colexio de Avogados etc.\nXuntas e Consellos.\nXuntas \u00e9 o nome que recibiron varias comisi\u00f3ns \"informais\" durante o reinado de Filipe II, destacadamente a trav\u00e9s dun personaxe principal, o cardeal Diego de Espinosa, que tratou os asuntos reais a trav\u00e9s delas.\nSupuxeron un novo sistema de goberno baseado nas reuni\u00f3ns de especialistas nunha materia para a adopci\u00f3n de resoluci\u00f3ns desa mesma materia en concreto, e representaron o triunfo das relaci\u00f3ns persoais sobre o sistema plural dos Consellos, xa que estaban convocadas a vontade do rei ou do \"favorito\" de quenda (valido). Tras a morte de Espinosa en 1572 as xuntas deixaron de estaren presididas por letrados e especialistas na materia para, paulatinamente, seren substitu\u00eddos por nobres.\n\u00c9 nesta nova f\u00f3rmula de goberno onde radica a efectividade atribu\u00edda normalmente a Filipe II. Nun principio creouse a Xunta de Noite en 1585, e posteriormente formalizouse a Xunta de Goberno en 1588 para, finalmente, constitu\u00edrse a Xunta Grande.\nEnmarcadas dentro do complexo polisinodial, no que os Consellos, de vocaci\u00f3n m\u00e1is permanente, eran a c\u00faspide, as xuntas atend\u00edan a un asunto particular que requir\u00eda a coordinaci\u00f3n de varios consellos, como unha comisi\u00f3n monogr\u00e1fica ou comit\u00e9 especial. As relativas \u00e1 Facenda recib\u00edan a cualificaci\u00f3n xen\u00e9rica de Xunta de medios. Unha delas foi a Xunta de Comercio e Moeda (1679).\nHoubo unha Xunta de Sanidade desde 1720 (con motivo da peste de Marsella). Entre 1787 e 1792 funcionou unha Xunta Suprema de Estado.\nXuntas de te\u00f3logos e xuristas.\nTam\u00e9n recib\u00edan o nome de xunta as reuni\u00f3ns de te\u00f3logos e xuristas que debat\u00edan unha cuesti\u00f3n concreta, co fin de emitir un ditame ou de asesorar a toma de decisi\u00f3ns complexas, sendo famosas as que debateron cuesti\u00f3ns transcendentais para a colonizaci\u00f3n de Am\u00e9rica: a Xunta de Burgos (1512) e a Xunta de Valladolid (1550-1551); ou a Xunta de Valencia (1528, que xustificou a pol\u00edtica cara aos mouriscos).\nInstituci\u00f3ns locais.\nComo instituci\u00f3ns locais, existiron xuntas para os territorios do norte da Coroa de Castela que non ti\u00f1an representaci\u00f3n nas Cortes de Castela: as Xuntas Xerais das Provincias Vascongadas (Xuntas Xerais de Biscaia, Xuntas Xerais de Guip\u00fascoa e Xuntas Xerais de \u00c1raba, que seguen existindo na organizaci\u00f3n foral do actual Pa\u00eds Vasco), a Xunta do Reino de Galicia e a Xunta Xeral do Principado de Asturias.\nXuntas soberanas provisionais.\nO nome de xunta empregouse tam\u00e9n para designar a unha instituci\u00f3n de goberno provisional ou de emerxencia, resultado dunha situaci\u00f3n excepcional:\nDurante a guerra das comunidades, no bando sublevado creouse a Xunta de Comunidades (na configuraci\u00f3n do actual estado auton\u00f3mico espa\u00f1ol conservou no nome nas comunidades de Castela e Le\u00f3n, Castela-A Mancha e no nome institucional da Xunta de Estremadura).\nDurante a Guerra de Independencia espa\u00f1ola e na Independencia da Am\u00e9rica Hispana as instituci\u00f3ns de emerxencia que se crearon co nome de \"xuntas\" foron moi abundantes:\nNas colonias americanas empezaron a formarse Xuntas con car\u00e1cter independentista que xa non reco\u00f1ec\u00edan \u00e1 Xunta Suprema. En lugar de actuar con diplomacia, Fernando VII optou por mandar ao ex\u00e9rcito. Primeiramente independizar\u00edanse Arxentina e Paraguai. M\u00e1is tarde o far\u00edan Bolivia, Colombia, Per\u00fa, Chile etc.\nCon posterioridade \u00e1 independencia foi usual nos pa\u00edses hispanoamericanos recorrer a instituci\u00f3ns provisionais co nome de \"xunta\" (particularmente Xunta militar, en golpes de Estado).\nXuntas de Goberno revolucionarias en Am\u00e9rica.\nForon as primeiras organizaci\u00f3ns do poder executivo de car\u00e1cter colexiado na Independencia da Am\u00e9rica Hispana, activas aproximadamente entre 1810 e 1830. Xeralmente instal\u00e1ronse como xuntas aut\u00f3nomas, como primeiro paso para seguidamente converterse en xuntas revolucionarias e exixir a independencia de Espa\u00f1a.\nXuntas na Espa\u00f1a contempor\u00e1nea.\nXa na Idade Contempor\u00e1nea, en Espa\u00f1a o nome de \"xunta\" deuse a moitas outras instituci\u00f3ns, como a Xunta para a Ampliaci\u00f3n de Estudos (1907, precedente da Residencia de Estudantes e do CSIC).\nAlleas ao goberno, as Xuntas militares de defensa cre\u00e1ronse de forma asemblearia no seo do ex\u00e9rcito, descontento polo Desastre de 1898 e por diversas cuesti\u00f3ns corporativas, entre 1916 e 1922, e foron unha das principais protagonistas na crise de 1917.\nDespois da Constituci\u00f3n espa\u00f1ola de 1978, o goberno dalgunhas comunidades aut\u00f3nomas tomaron o nome de Xuntas (Andaluc\u00eda, Castela e Le\u00f3n, Castela-A Mancha e Galicia).\nAs\u00ed mesmo existe unha Xunta de Goberno nalg\u00fans concellos. A Xunta de Goberno local existe en todos os municipios con poboaci\u00f3n de dereito superior a 5.000 habitantes e, nos de menos, cando as\u00ed o dispo\u00f1a o seu regulamento org\u00e1nico se o acorda o Pleno da Corporaci\u00f3n. \u00c9 un \u00f3rgano colexiado que dirixe a administraci\u00f3n do concello, reun\u00edndose habitualmente unha vez \u00e1 semana. Est\u00e1 composta polo alcalde e os concelleiros designados e cesados libremente polo alcalde, cun n\u00famero de concelleiros que non supere un terzo do total legal da corporaci\u00f3n municipal."}
{"id": "208225", "revid": "22795", "url": "https://gl.wikipedia.org/wiki?curid=208225", "title": "Xunta de goberno", "text": ""}
{"id": "208226", "revid": "25871", "url": "https://gl.wikipedia.org/wiki?curid=208226", "title": "Distrito Kaliro", "text": "Kaliro District \u00e9 un distrito da Rexi\u00f3n Leste de Uganda, nomeado as\u00ed pola s\u00faa poboaci\u00f3n capital, Kaliro. Foi creado a partir da zona oriental do Distrito Kamuli en 2006.\nAdemais, limita co Distrito Serere polo norte, a trav\u00e9s do Lago Nakuwa, un dos lagos que conforman o complexo acu\u00e1tico do Lago Kyoga; co Distrito Pallisa polo nordeste, co Distrito Namutumba polo sueste, co Distrito Iganga polo sur, co Distrito Luuka polo suroeste e co Distrito Buyende polo noroeste.\nAdministrativamente, o distrito pos\u00fae un condado con cinco subcondados e unha municapalidade, Kaliro, a capital. A \u00e1rea total do territorio do Distrito Kaliro \u00e9 de aproximadamente 904\u00a0km2, dos cales 710\u00a0km2 (78.5%) \u00e9 terra arable.\nForma parte da subrrexi\u00f3n Busoga, que \u00e9 lar dunha poboaci\u00f3n de 2,5 mill\u00f3ns de persoas.\nSegundo o censo do ano 2002 ti\u00f1a unha poboaci\u00f3n estimada dunhas 154.700 persoas. Os basoga son os principais habitantes do distrito \u00e9 a lingua predominante \u00e9 o lusoga."}
{"id": "208227", "revid": "89787", "url": "https://gl.wikipedia.org/wiki?curid=208227", "title": "Distrito Kamuli", "text": "Kamuli District \u00e9 un distrito da Rexi\u00f3n Leste de Uganda, nomeado as\u00ed pola s\u00faa poboaci\u00f3n capital, Kamuli.\nLimita co Distrito Buyende polo norte, co Distrito Luuka polo leste, co Distrito Jinja polo sur e co Distrito Kayunga polo oeste.\nNo ano 2002 o Distrito ti\u00f1a unha poboaci\u00f3n estimada dunhas 712.000 persoas. Ti\u00f1a unha \u00e1rea de 4.301,5\u00a0km\u00b2.\nNo ano 2006, o Distrito Kaliro, cunha poboaci\u00f3n estimada de 153.513 persoas no 2002, sa\u00eduse deste distrito para formar un diferente, polo que deixaba ao distrito cuns 558.487 habitantes. No 2010, o Distrito Buyende, que no 2002 ti\u00f1a unha poboaci\u00f3n de aproximadamente 191.266 habitantes, foi tam\u00e9n sacado deste distrito para formar outro, polo que, facendo c\u00e1lculos, o actual terreo do Distrito Kamuli, no ano 2002 ter\u00eda 372.221 habitantes.\nO Distrito pos\u00fae unha sociedade multi\u00e9tnica, sendo o principal grupo \u00e9tnico o basoga, que abrangue o 76% da poboaci\u00f3n. O pobo iteso abrangue o 3,9% e o banyoro e o bagungu conxuntamente fan o 1,8% da poboaci\u00f3n. O resto, o 18,3% estar\u00eda feito doutros grupos \u00e9tnicos. A principal lingua do Distrito \u00e9 o lusoga, como tam\u00e9n o luganda e o ingl\u00e9s.\nO distrito forma parte da subrexi\u00f3n Busoga que \u00e9 coincidente co Reino de Busoga, que no 2002, era lar de 2,5 mill\u00f3ns de persoas.\nAs principais actividades econ\u00f3micas do lugar son a pesca polo r\u00edo Nilo, a gandar\u00eda, a agricultura, a acuicultura, a apicultura e a venda nas feiras dos centros urbanos."}
{"id": "208228", "revid": "98629", "url": "https://gl.wikipedia.org/wiki?curid=208228", "title": "Distrito Kaberamaido", "text": "Kaberamaido \u00e9 un distrito da Rexi\u00f3n Oriental de Uganda, nomeado as\u00ed pola s\u00faa poboaci\u00f3n capital, Kaberamaido.\nLimita co Distrito Alebtong polo norte, co Distrito Amuria polo nordeste, co Distrito Soroti polo leste, co Distrito Serere polo sueste, co Distrito Buyende polo sur, co Distrito Amolatar polo suroeste e co Distrito Dokolo polo noroeste.\nDatos xeogr\u00e1ficos:\nNo ano 2002 ti\u00f1a unha estimaci\u00f3n de poboaci\u00f3n de aproximadamente 131.700 habitantes.\nForma parte da subrexi\u00f3n Teso e \u00e9 a \u00e1rea principal do pobo kumam, ao que pertence a maior\u00eda da poboaci\u00f3n, no 2008, 99.738 persoas (74.7% da poboaci\u00f3n). Os iteso son o seguinte grupo \u00e9tnico m\u00e1is numeroso do distrito, 27.317 persoas no 2008 (20.5%). Estes dous pobos empregan as linguas kumam e ateso respectivamente, linguas pertencentes \u00e1 familia nil\u00f3tica. Os langi con 4.617 individuos (3.5%) son o seguinte grupo \u00e9tnico en n\u00famero. Os outros grupos que se poden atopar neste distrito constit\u00faen menos do 1% da poboaci\u00f3n do distrito, como son os acholi, bagwere, bakenyi, baruli, mening, basoga, baganda e alur."}
{"id": "208229", "revid": "5312", "url": "https://gl.wikipedia.org/wiki?curid=208229", "title": "RMS Majestic (1890)", "text": "O RMS \"Majestic\" foi un transatl\u00e1ntico constru\u00eddo en 1890 e operado pola White Star Line. Xunto coa s\u00faa nave irm\u00e1, o RMS Teutonic, foi un dos \u00faltimos barcos da White Star Line en recibir o Reberete Azul, o premio \u00e1 traves\u00eda m\u00e1is r\u00e1pida do Atl\u00e1ntico Norte.\nTraxectoria.\nFeito nos estaleiros de Harland and Wolff en Belfast, o Majestic comezouse a constru\u00edr en 1889. O barco pasou os seguintes nove meses en dique seco antes de ser entregado \u00e1 White Star Line en marzo de 1890. A White Star Line solicitara fondos para a s\u00faa construci\u00f3n e a do seu xemelgo o RMS Teutonic \u00f3 goberno brit\u00e1nico, proposta que foi aceptada coa condici\u00f3n de que a Royal Navy dispuxera dos dous barcos en tempos de guerra.\nO 2 de abril\u00a0de 1890, o Majestic partiu na s\u00faa primeira viaxe entre Liverpool\u00a0e Nova York. Esta primeira viaxe, realizada en seis d\u00edas e dez horas, foi o motivo polo cal recibiu o Reberete Azul \u00e1 nave m\u00e1is r\u00e1pida en cruzar o Atl\u00e1ntico. M\u00e9rito que mantivo s\u00f3 d\u00faas semanas, cando o seu irm\u00e1n retiroullo.\nEn 1895, un novo capit\u00e1n \u00e9 asignado ao Majestic. Este \u00e9 Edward John Smith, quen m\u00e1is tarde fora capit\u00e1n do RMS Titanic.\nO Majestic retirouse en 1911 quedando na Reserva Birkenhead Bidston. Cando o Titanic afundiu o 15 de abril de 1912, o Majestic volveu a entrar en servizo para cubrir o baleiro.\nEn 1914 foi vendido por 26.700 libras \u00e1 empresa Thomas Ward de Morecambe pra ser despezado."}
{"id": "208230", "revid": "89787", "url": "https://gl.wikipedia.org/wiki?curid=208230", "title": "S-adenosil metionina", "text": "A S-adenosil metionina , abreviada como SAM, SAMe ou SAM-e, que tam\u00e9n pode aparecer escrita na literatura como S-adenosilmetionina, S-adenosil-L-metionina ou S-adenosil-metionina, \u00e9 un co-substrato ou coencima com\u00fan que interv\u00e9n na transferencia de grupos metilo. A SAM foi descuberta en Italia por G. L. Cantoni en 1952. Orix\u00ednase a partir de adenosina trifosfato (ATP) e metionina, que se unen pola acci\u00f3n do encima metionina adenosiltransferase (), de modo que se perden os fosfatos e a adenosina queda unida \u00e1 metionina. As rutas metab\u00f3licas que utilizan a SAM son as que requiren transmetilaci\u00f3n, trans-sulfuraci\u00f3n ou aminopropilaci\u00f3n. A\u00ednda que estas reacci\u00f3ns anab\u00f3licas ocorran en todo o corpo, a maior\u00eda da SAM \u00e9 producida e consumida no f\u00edgado.\nO grupo metilo (CH3) unido ao \u00e1tomo de xofre da metionina na SAM \u00e9 quimicamente reactivo. Isto permite a doaz\u00f3n deste grupo a un aceptor de substrato nas reacci\u00f3ns de transmetilaci\u00f3n. M\u00e1is de 40 reacci\u00f3ns metab\u00f3licas implican a transferencia dun grupo metilo desde a SAM a varios substratos tales como \u00e1cidos nucleicos, prote\u00ednas e l\u00edpidos.\nNas bacterias, a SAM l\u00edgase ao \"riboswitch\" SAM (un ribointerruptor), que regula os xenes involucrados na bios\u00edntese de metionina ou ciste\u00edna.\nBioqu\u00edmica da S-adenosil metionina.\nS\u00edntese e funcionamento.\nA S-adenosil metionina sintet\u00edzase cando a metionina reacciona co ATP na seguinte reacci\u00f3n catalizada pola metionina adenosil transferase:\nL-Metionina + ATP \u2192 S-adenosil metionina + PPi + Pi\nDeste modo a adenosina queda unida \u00e1 metionina polo seu \u00e1tomo de xofre, e o grupo metilo final da metionina queda colgando do xofre. Nesta forma dito grupo metilo \u00e9 moi reactivo e pode cederse facilmente a outras mol\u00e9culas nas reacci\u00f3ns encim\u00e1ticas, segundo reacci\u00f3ns como esta:\nS-Adenosil metionina + mol\u00e9cula aceptora do metilo \u2192 S-adenosil homociste\u00edna + mol\u00e9cula aceptora metilada\nAo perder o seu grupo metilo, a S-adenosil metionina conv\u00e9rtese en S-adenosil homociste\u00edna.\nO ciclo da SAM.\nAs reacci\u00f3ns que producen, consomen e rexeneran SAM denom\u00ednanse ciclo da SAM. Na primeira parte deste ciclo, as metilases dependentes de SAM (EC 2.1.1), utilizan a SAM como substrato e producen S-adenosil homociste\u00edna como produto. O produto desta reacci\u00f3n \u00e9 hidrolizado a homociste\u00edna e adenosina por medio da S-adenosilhomociste\u00edna hidrolase EC 3.3.1.1, e a homociste\u00edna \u00e9 reciclada de novo a metionina pola transferencia dun grupo metilo desde o 5-metiltetrahidrofolato, por unha das d\u00faas clases de metionina sintases (EC 2.1.1.13 o EC 2.1.1.14). Esta metionina pode ent\u00f3n ser convertida de novo a SAM, pech\u00e1ndose as\u00ed o ciclo.\nBios\u00edntese de poliaminas e outros compostos.\nOutra importante funci\u00f3n da SAM \u00e9 a bios\u00edntese de poliaminas. Nesta ruta descarbox\u00edlase pola acci\u00f3n da adenosilmetionina descarboxilase (EC 4.1.1.50) para formar S-adenosil-5'-3-metilpropilamina. Este composto doa o seu grupo n-propilamina na bios\u00edntese de poliaminas como a espermidina e a espermina a partir da putrescina.\nA SAM \u00e9 necesaria para o crecemento e reparaci\u00f3n das c\u00e9lulas. Tam\u00e9n colabora na bios\u00edntese de diversas hormonas e neurotransmisores que afectan ao estado de \u00e1nimo, como a dopamina e a serotonina. As metiltransferases son tam\u00e9n responsables da adici\u00f3n de grupos metilo aos hidroxilos 2' do primeiro e segundo nucle\u00f3tidos pr\u00f3ximos ao extremo 5' do ARN mensaxeiro.\nA SAM interv\u00e9n na s\u00edntese do amino\u00e1cido ciste\u00edna e na conversi\u00f3n da fosfatidiletanolamina en fosfatidilcolina.\nAplicaci\u00f3ns terap\u00e9uticas.\nNalg\u00fans pa\u00edses, como EEUU a SAM v\u00e9ndese como suplemento nutricional que ten o nome comercial de SAM-e. A SAM tam\u00e9n se comercializa como f\u00e1rmaco de prescrici\u00f3n m\u00e9dica aprobado en Rusia, Italia e Alema\u00f1a cos nomes de Gumbaral, Samyr, Adomet, Heptral e Admethionine. Diversas investigaci\u00f3ns e estudos cl\u00ednicos indican que a inxesta de SAM de forma regular pode axudar a combater a depresi\u00f3n, as enfermidades do f\u00edgado e a dor da artrose. Todas as demais indicaci\u00f3ns a\u00ednda non est\u00e1n demostradas.\nA\u00ednda que algunhas evidencias iniciais indicaban que os niveis anormalmente baixos de SAM end\u00f3xena pod\u00edan desempe\u00f1ar un papel importante no desenvolvemento da enfermidade de Alzheimer, investigaci\u00f3ns posteriores indicaron indican que os efectos observados se deb\u00edan probablemente \u00e1s deficiencias de vitamina B12. Nos pacientes de Alzheimer enc\u00f3ntranse niveis moi baixos de SAM no l\u00edquido cefalorraqu\u00eddeo e en todas as rexi\u00f3ns do cerebro. As investigaci\u00f3ns preliminares suxiren que a SAM pode ter un potencial terap\u00e9utico no tratamento con pacientes de Alzheimer, e un estudo recente con ratos con Alzheimer mostra que os suplementos de SAM impiden o dano oxidativo e a deterioraci\u00f3n cognitiva.\nFormas orais, uso e efectos adversos.\nForma oral.\nA forma oral de SAM-e atingue concentraci\u00f3ns plasm\u00e1ticas m\u00e1ximas entre 3 e 5 horas despois da inxesti\u00f3n dunha tableta con cuberta ent\u00e9rica (400\u20131000\u00a0mg). A vida media \u00e9 duns 100 minutos. Pode tardar ata un mes en acadar o efecto m\u00e1ximo no tratamento da artrose. Debido \u00e1 s\u00faa inestabilidade estrutural, a SAM util\u00edzase en forma de sales estables para o uso como medicamento oral. Os sales m\u00e1is usados son: tosilato, butanodisulfonato, disulfato tosilato, disulfato ditosilato e disulfato monotosilato.\nUso.\nA SAM-e abs\u00f3rbese mellor co est\u00f3mago baleiro. Os comprimidos con cuberta ent\u00e9rica aumentan a estabilidade e melloran a absorci\u00f3n. Debe almacenarse nun lugar fresco e seco.\nEfectos adversos.\nO consumo de SAM pode orixinar enfermidades g\u00e1stricas, diarrea, dispepsia, ansiedade, dor de cabeza, trastornos ps\u00edquicos, insomnio, alerxias e erupci\u00f3ns cut\u00e1neas. Os efectos a longo prazo son desco\u00f1ecidos. O SAM-e \u00e9 un axente de alquilaci\u00f3n do ADN feble que pode actuar como un carcin\u00f3xeno feble.\nPosibles efectos secundarios.\nUnha vez que a SAM-e cede o seu grupo metilo \u00e1 colina, na formaci\u00f3n de creatina, carnitina, ADN, ARNt, noradrenalina, e outros compostos, transf\u00f3rmase en S-adenosil homociste\u00edna. En circunstancias normais, a homociste\u00edna, en presenza de vitamina B6, vitamina B12 e \u00e1cido f\u00f3lico (os principais cofactores da SAM-e), ao final conv\u00e9rtese de novo en metionina, SAM-e, ou ciste\u00edna, glutati\u00f3n e outras substancias \u00fatiles. Por\u00e9n, se non hai unha cantidade suficiente destas vitaminas, a SAM-e non se metaboliza de xeito correcto. Como consecuencia, non se obte\u00f1en todos os beneficios da SAM-e, e a homociste\u00edna pode aumentar a niveis inseguros.\nOs niveis elevados de homociste\u00edna asoci\u00e1ronse con arteriosclerose (endurecemento e estreitamento das arterias), e un maior risco de ataques card\u00edacos, accidentes cerebrovasculares, danos no f\u00edgado, e posiblemente enfermidade de Alzheimer. Debido a isto, adoitan tomarse xunto coa SAM-e suplementos de vitamina B. Estas vitaminas axudan a metabolizar a homociste\u00edna.\nOutro efecto secundario da SAM-e \u00e9 o insomnio, polo que o suplemento adoita tomarse pola ma\u00f1\u00e1. Outros informes de efectos secundarios incl\u00faen a falta de apetito, estrinximento, n\u00e1usea, sequidade de boca, suoraci\u00f3n, e ansiedade/nerviosismo, pero en estudos controlados por placebo, estes efectos secundarios ocorren aproximadamente coa mesma incidencia que nos grupos placebo. Alg\u00fans usuarios informaron un aumento de ansiedade con s\u00f3 50\u00a0mg/d\u00eda.\nO rango das doses terap\u00e9uticas xeralmente utilizadas sit\u00faase desde 400mg/d\u00eda ata 1600\u00a0mg/d\u00eda, a\u00ednda que poden usarse doses m\u00e1is altas nalg\u00fans casos. Alg\u00fans m\u00e9dicos recomendan doses a\u00ednda m\u00e1is baixas situadas no rango de 50 a 200\u00a0mg/d\u00eda para tratar depresi\u00f3ns pouco graves sen desencadear efectos secundarios negativos.\nS\u00edndrome serotonin\u00e9rxico.\nExiste unha preocupaci\u00f3n sobre a s\u00edndrome serotonin\u00e9rxica asociada ao SAMe en combinaci\u00f3n con outros medicamentos.\nInduci\u00f3n de man\u00eda.\nHai alg\u00fans informes sobre unha posible induci\u00f3n de man\u00eda asociada co SAM.\nInteracci\u00f3ns e contraindicaci\u00f3ns.\nA SAM reduce a resistencia \u00e1 insulina. Isto pode orixinar hipoglicemia cando se usa con f\u00e1rmacos antidiab\u00e9ticos."}
{"id": "208231", "revid": "89787", "url": "https://gl.wikipedia.org/wiki?curid=208231", "title": "Red Jacket (1853)", "text": "O Red Jacket foi un dos m\u00e1is veloces e m\u00e1is grandes veleiros xamais constru\u00eddos. Foi o primeiro barco da White Star Line. Foi nomeado en honor a Sagoyewatha, un famoso xefe indio da tribo dos Seneca, chamado \"Red Jacket\" (Chaqueta Vermella) polos colonos.\nO Red Jacket foi dese\u00f1ado por Samuel Hartt Pook e constru\u00eddo polos estaleiros de George Thomas en Rockland, Estados Unidos en 1853, sendo o \u00faltimo barco en ser botado desde este estaleiro.\nNa s\u00faa primeira viaxe, o \"Red Jacket\" bateu o r\u00e9cord de velocidade na ruta transatl\u00e1ntica, viaxando desde Nova York ata Liverpool\u00a0en 13 d\u00edas.\nDestino do barco.\nEn 1872, o \"Red Jacket\" comezou a transportar taboleiros de madeira para a construci\u00f3n desde Quebec ata Londres, un\u00edndose as\u00ed a outros buques como o \"Marco Polo\" e o \"Donald McKay\", que terminaron os seus d\u00edas no transporte desta mercanc\u00eda. Colidiu co \"Eliza Walker\" en 1878, que afundiu; a s\u00faa tripulaci\u00f3n foi rescatada. En 1883, o \"Red Jacket\" foi vendido a Blandy Brothers, unha compa\u00f1\u00eda de transportes de Portugal no arquip\u00e9lago de Madeira como transporte para carb\u00f3n."}
{"id": "208232", "revid": "895", "url": "https://gl.wikipedia.org/wiki?curid=208232", "title": "Xuvent\u00fa Cambados", "text": ""}
{"id": "208238", "revid": "27155", "url": "https://gl.wikipedia.org/wiki?curid=208238", "title": "S-adenosilmetionina", "text": ""}
{"id": "208241", "revid": "56817", "url": "https://gl.wikipedia.org/wiki?curid=208241", "title": "Copa de Europa 1955-56", "text": "A tempada 1955-1956 da Copa de Europa foi a edici\u00f3n inaugural da nova Copa de Europa de f\u00fatbol, organizada polo xornal deportivo franc\u00e9s L'Equipe, que foi quen elixiu \u00f3s 16 equipos participantes. Alg\u00fans dos equipos combidados rexeitaron a participaci\u00f3n, sendo substitu\u00eddos na maior\u00eda dos casos por outros equipos do mesmo pa\u00eds.\nO torneo comezou o 4 de setembro de 1955 coa rolda de oitavos de final, e rematou o 13 de xu\u00f1o de 1956 coa final, disputada no Parc des Princes de Par\u00eds, na que se enfrontaron o Real Madrid e o Stade de Reims con vitoria para os espa\u00f1ois por 4 goles a 3."}
{"id": "208242", "revid": "88628", "url": "https://gl.wikipedia.org/wiki?curid=208242", "title": "Moldura", "text": "A moldura \u00e9 un elemento decorativo utilizado en diversas obras art\u00edsticas, especialmente en arquitectura. Consiste nun relevo ou sa\u00ednte de acusado compo\u00f1ente lonxitudinal que conserva id\u00e9ntico perfil en todo o seu trazado. \u00c9 este perfil ou secci\u00f3n transversal o que define e diferencia aos m\u00faltiples tipos de molduras, entre os que est\u00e1n:"}
{"id": "208243", "revid": "56817", "url": "https://gl.wikipedia.org/wiki?curid=208243", "title": "Xunta (construci\u00f3n)", "text": "Ch\u00e1mase xunta ao pequeno espazo que queda entre as d\u00faas superficies dos perpia\u00f1os ou ladrillos inmediatos uns a outros dunha construci\u00f3n, que se rechea de morteiro ou de cemento coa finalidade de unilos e ligalos solidamente.\nDist\u00ednguense os seguintes tipos de xuntas."}
{"id": "208244", "revid": "98629", "url": "https://gl.wikipedia.org/wiki?curid=208244", "title": "Isidis Planitia", "text": "Isidis Planitia \u00e9 unha gran planicie orixinada a trav\u00e9s dun impacto dun meteorito preto do ecuador marciano; est\u00e1 encaixada entre Utopia Planitia, que queda \u00f3 norte de Isidis, \u00f3 seu oeste est\u00e1 Terra Sabaea, \u00f3 sur Terra Tyrrhena e cara o leste de Isisdis at\u00f3pase Terra Cimmeria, todas elas \"Terras Altas\" excepto Utopia; as s\u00faas coordenadas centrais son 13,94\u00b0 N 88,38\u00b0 E. \u00c9 a segunda cunca de impacto m\u00e1is grande do planeta, por detr\u00e1s de Hellas e por diante de Argyre (que ten un di\u00e1metro medio duns 900 kms) e mentres que non se certifique que tanto a Cunca do Polo Norte, coma Utopia Planitia se xeraron a partir dun impacto. Debido \u00f3 po, vese brillante a trav\u00e9s dos telescopios, e na era anterior as sondas espaciais, foi clasificada coma un accidente xeol\u00f3xico de albedo e chamada Isidis Regio.\nT\u00ed\u00f1ase previsto que a Beagle 2 aterrase na parte occidental de Isidis en decembro do ano 2003, pero perdeuse o contacto coa sonda. Xusto \u00e1 oeste de Isidis est\u00e1 Syrtis Major Planum (dentro de Terra Sabaea), un volc\u00e1n de escudo cun relevo extremadamente baixo, ademais de ser unha \u00e1rea cun albedo moi escuro que se formou con posterioridade \u00f3 nacemento da planitia.\nA MRO atopou \u00f3 redor da planitia, carbonato de magnesio. Este mineral indica que a auga estivo presente na superficie da planitia e que non era \u00e1cida. Caber\u00eda a posibilidade de que nun pasado remoto se tivese formado a vida en Isidis.\nO nome de Isidis retrotr\u00e1enos a Isidis Regio (A rex\u00ed\u00f3n de \"Isis\"). Isis era a deusa da fertilidade no Antigo Exipto."}
{"id": "208245", "revid": "27155", "url": "https://gl.wikipedia.org/wiki?curid=208245", "title": "SAM", "text": ""}
{"id": "208246", "revid": "895", "url": "https://gl.wikipedia.org/wiki?curid=208246", "title": "S\u00e3o Paulo FC", "text": ""}
{"id": "208248", "revid": "23204", "url": "https://gl.wikipedia.org/wiki?curid=208248", "title": "Xunta Xeral das Sete Merindades de Castela a Vella", "text": "A Xunta Xeral das Sete Merindades de Castela a Vella era o \u00f3rgano de goberno do agrupamento dos sete meiri\u00f1ados de Castela a Vella e territorios dependentes nun Concello Maior ou Concello Xeral, para harmonizar a s\u00faa pol\u00edtica en prol do interese com\u00fan.\nA primeira Xunta Xeral celebrouse o 8 de xaneiro de 1551, e a primeira acta que se conserva data do 5 de xaneiro de 1556.\nA s\u00faa orixe est\u00e1 nas asembleas medievais xurdidas ao abeiro da costume e pr\u00e1ctica, e que posteriormente se converteron en norma escrita.\nNas Xuntas Xerais estaban representadas as seguintes entidades:\nE os estamentos:\nAs xuntas celebr\u00e1ronse at\u00e9 1835, ano en que se produce a reorganizaci\u00f3n dos Concellos."}
{"id": "208249", "revid": "1505", "url": "https://gl.wikipedia.org/wiki?curid=208249", "title": "Junta", "text": "Junta \u00e9 un termo castel\u00e1n e portugu\u00e9s equivalente ao galego Xunta. Ver Xunta (hom\u00f3nimos)."}
{"id": "208251", "revid": "23204", "url": "https://gl.wikipedia.org/wiki?curid=208251", "title": "Deborah Mailman", "text": "Deborah Mailman, nada o 14 de xullo de 1972 en Mount Isa, Queensland, \u00e9 unha actriz australiana de cinema e televisi\u00f3n. \u00c9 co\u00f1ecida principalmente por interpretar a Kelly Lewis na serie de televisi\u00f3n australiana \"The Secret Life of Us\". Ten ascendencia maor\u00ed e aborixe."}
{"id": "208253", "revid": "56817", "url": "https://gl.wikipedia.org/wiki?curid=208253", "title": "APOA2", "text": "A Apolipoprote\u00edna A-II \u00e9 unha prote\u00edna codificada en humanos polo xene \"APOA2\". \u00c9 a segunda prote\u00edna m\u00e1is abundante das lipoprote\u00ednas. P\u00f3dese atopar en sangue coma mon\u00f3mero, homod\u00edmero ou heterod\u00edmero xunto coa apolipoprote\u00edna D. As anomal\u00edas no xene APA2 poden causar deficiencias na produci\u00f3n de apolipoprote\u00edna A-II e hipercolesterolemia.\nInteracci\u00f3ns.\nA APOA2 interacciona con PLTP. Desco\u00f1\u00e9cense outras interacci\u00f3ns polo momento."}
{"id": "208254", "revid": "2956", "url": "https://gl.wikipedia.org/wiki?curid=208254", "title": "Apolipoprote\u00edna A2", "text": ""}
{"id": "208255", "revid": "27155", "url": "https://gl.wikipedia.org/wiki?curid=208255", "title": "Pseudon\u00f3", "text": "Un pseudon\u00f3 (\"pseudoknot\", falso n\u00f3) \u00e9 unha estrutura secundaria de \u00e1cido nucleico formada por polo menos d\u00faas estruturas en talo-bucle (\"stem-loop\") nas cales a metade dun talo est\u00e1 intercalada entre as d\u00faas metades do outro talo. A estrutura en pseudon\u00f3 foi primeiro reco\u00f1ecida no virus do mosaico amarelo do nabo en 1982. Os pseudon\u00f3s pr\u00e9ganse en conformaci\u00f3ns tridimensionais con forma de n\u00f3 pero non son verdadeiros n\u00f3s topol\u00f3xicos. M\u00e1is ben o que se observa neles \u00e9 que parte dun bucle forma parte do talo do bucle adxacente, produc\u00edndose unha especie de solapamento (ver a figura).\nSignificado biol\u00f3xico.\nVarios procesos biol\u00f3xicos importantes dependen de mol\u00e9culas de ARN que forman estruturas en pseudon\u00f3. Por exemplo, o compo\u00f1ente de ARN da telomerase cont\u00e9n un pseudon\u00f3 que \u00e9 esencial para a s\u00faa actividade. \nVarios virus utilizan unha estrutura en pseudon\u00f3 para formar un motivo similar ao dos ARNt para infiltrarse na c\u00e9lula h\u00f3spede. A rexi\u00f3n pseudon\u00f3 da ARNase P (un ribozima) \u00e9 un dos elementos coa secuencia m\u00e1is conservada na evoluci\u00f3n. Os snoRNA de caixa H/ACA te\u00f1en unha secuencia de reco\u00f1ecemento que forma pseudon\u00f3s complexos co ARN obxectivo.\nAs mol\u00e9culas de ARN con extensa estrutura terciaria a mi\u00fado te\u00f1en considerables rexi\u00f3ns pseudon\u00f3.\nPredici\u00f3n e identificaci\u00f3n.\nA configuraci\u00f3n estrutural dos pseudon\u00f3s non facilita a s\u00faa detecci\u00f3n biocomputacional debido \u00e1 s\u00faa sensibilidade de contexto e natureza solapada. O emparellamento de bases nos pseudon\u00f3s non est\u00e1 encadeada (\"nested\"); \u00e9 dicir, os pares de bases solapan uns con outros na posici\u00f3n da secuencia. Isto fai que a presenza dos pseudon\u00f3s nas secuencias de ARN sexa m\u00e1is dif\u00edcil de predicir polos m\u00e9todos est\u00e1ndar m\u00e1is utilizados como Mfold e Pfold, que non serven para predicir estruturas en pseudon\u00f3 presentes nunha secuencia a estudar, e s\u00f3 poder\u00e1n identificar o m\u00e1is estable dos dous talos do pseudon\u00f3.\n\u00c9 posible identificar unha determinada clase de pseudon\u00f3s utilizando estes m\u00e9todos baseados na programaci\u00f3n din\u00e1mica, pero estes m\u00e9todos non son exhaustivos e presentan diversas dificultades, como tam\u00e9n a presentan os novos m\u00e9todos baseados na gram\u00e1tica libre de contexto estoc\u00e1stica.\nPseudon\u00f3 de rango longo.\nUn pseudon\u00f3 de rango longo \u00e9 un pseudon\u00f3 que cont\u00e9n unha rexi\u00f3n bucle moi grande, e pode funcionar como un mecanismo de control transcricional.\nEste tipo de pseudon\u00f3s p\u00e9nsase que regulan negativamente a expresi\u00f3n do oper\u00f3n IF3-L35-L20 de \"Escherichia coli\". Este oper\u00f3n codifica o factor de traduci\u00f3n 3 (IF3) e as prote\u00ednas ribos\u00f3micas L35 e L20. Neste exemplo, a interacci\u00f3n ARN-ARN ocorre entre nucle\u00f3tidos separados por unha rexi\u00f3n bucle de 300 nucle\u00f3tidos.\nTam\u00e9n se cre que se require un pseudon\u00f3 de rango longo para a actividade do ribozima VS de \"Neurospora\"."}
{"id": "208260", "revid": "98629", "url": "https://gl.wikipedia.org/wiki?curid=208260", "title": "Liga de Campi\u00f3ns da EHF 2010-11", "text": "A tempada 2010-11 da Liga de Campi\u00f3ns da EHF foi a 51\u00aa edici\u00f3n da m\u00e1xima competici\u00f3n continental de balonm\u00e1n a nivel de clubs en Europa. O campionato arrancou en setembro de 2010 e rematou o 29 de maio de 2011 no Lanxess Arena de Colonia, onde tivo lugar a final a 4. A final enfrontou \u00f3 FC Barcelona Borges e \u00f3 BM Ciudad Real, co resultado final de 27 tantos a 24 a prol do conxunto catal\u00e1n.\nFormato.\nO formato do torneo contou con 4 fases:\nRolda de Clasificaci\u00f3n.\nNesta rolda participaron os equipos clasificados para a competici\u00f3n en \u00faltima posici\u00f3n. Os encontros do grupo 1 disput\u00e1ronse na cidade austr\u00edaca de Bregenz. Os encontros do grupo 2 disput\u00e1ronse na cidade portuguesa de Porto. Os encontros do grupo 3 disput\u00e1ronse na cidade alem\u00e1 de Karlsruhe. T\u00f3dolos encontros lev\u00e1ronse a cabo entre os d\u00edas 3 e 5 de setembro de 2010.\nFase de grupos.\nNa fase de grupos comezou propiamente o campionato, cos 24 mellores equipos do continente, divididos en 4 grupos. Despois de que cada equipo disputase 10 encontros, os 4 primeiros equipos de cada grupo acadaron a clasificaci\u00f3n para a seguinte rolda do campionato.\nFinal a 4.\nA final enfrontou a dous clubs espa\u00f1ois por 5\u00aa ocasi\u00f3n na historia da m\u00e1xima competici\u00f3n europea de balonm\u00e1n. Foi a 11\u00aa final para o FC Barcelona, e a 5\u00aa para o Ciudad Real.\nA vitoria do FC Barcelona Borges na final desta edici\u00f3n 2010-11 da Liga de Campi\u00f3ns da EHF supuxo o 8\u00ba m\u00e1ximo t\u00edtulo continental para o club catal\u00e1n, o cal redundou no seu liderado no palmar\u00e9s hist\u00f3rico das competici\u00f3ns europeas."}
{"id": "208261", "revid": "22795", "url": "https://gl.wikipedia.org/wiki?curid=208261", "title": "A Ilustraci\u00f3n", "text": ""}
{"id": "208264", "revid": "27155", "url": "https://gl.wikipedia.org/wiki?curid=208264", "title": "Sinapsina", "text": "A sinapsina \u00e9 unha familia de prote\u00ednas codificada por dous xenes. Constit\u00faen aproximadamente ao redor do 9% da prote\u00edna total da membrana das ves\u00edculas sin\u00e1pticas. Pos\u00faen un extremo N-terminal que pode ser fosforilable por unha prote\u00edna quinase dependente de AMPc o pola calcio-calmodulina quinase I. A maiores, as sinapsinas Ia e Ib poden ser fosforiladas tam\u00e9n pola calcio-calmodulina quinase II preto do extremo C-terminal. Esta \u00faltima rexi\u00f3n non se atopa noutras sinapsinas, polo que non dispo\u00f1en desta segunda opci\u00f3n.\nA sinapsina ten un papel b\u00e1sico no funcionamento das ves\u00edculas sin\u00e1pticas, diferenciando se est\u00e1n libres ou unidas \u00e1 membrana presin\u00e1ptica. A estimulaci\u00f3n nerviosa produce a entrada de calcio na neurona presin\u00e1ptica. As calmodulinas quinases act\u00faan ent\u00f3n sobre a sinapsina, fosforil\u00e1ndoa. Cando se produce esta acci\u00f3n, ev\u00edtase a uni\u00f3n das ves\u00edculas ao citoesqueleto e desfaise se a ves\u00edcula xa estaba ancorada ao citoesqueleto.\nEstas d\u00faas acci\u00f3ns netamente producen o incremento da reserva libre de ves\u00edculas. A calcio-calmodulina pode unirse \u00e1 sinapsina e bloquear de xeito competitivo a interacci\u00f3n desta coa actina. Existen ademais outras interacci\u00f3ns a\u00ednda non probadas co resto de prote\u00ednas do citoesqueleto."}
{"id": "208265", "revid": "1822", "url": "https://gl.wikipedia.org/wiki?curid=208265", "title": "L\u00e1grima", "text": ""}
{"id": "208268", "revid": "27155", "url": "https://gl.wikipedia.org/wiki?curid=208268", "title": "Pseudon\u00f3 de rango longo", "text": ""}
{"id": "208270", "revid": "98629", "url": "https://gl.wikipedia.org/wiki?curid=208270", "title": "Xunta Suprema do Reino de Galicia", "text": "A Xunta Suprema do Reino de Galicia foi unha instituci\u00f3n vixente en 1808 no marco da guerra da Independencia espa\u00f1ola para cubrir a ausencia de poder tralo apresamento do rei Fernando VII.\nA Idade Contempor\u00e1nea \u00e1brese en Galicia coa epopea da guerra da Independencia, na que todo o pa\u00eds se converteu nunha guerrilla contra o invasor franc\u00e9s. A Igrexa entregouse en favor da loita; os cl\u00e9rigos colgaron h\u00e1bitos e sotanas e empu\u00f1aron as armas, e os que por idade (ou pola s\u00faa pusilanimidade) quedaron na retagarda, apoi\u00e1rona desde p\u00falpitos e confesionarios. Os fidalgos, que se consideraban se\u00f1ores naturais dos seus s\u00fabditos campesi\u00f1os, en poucas ocasi\u00f3ns como nesta puideron exercer un liderado que lles permitise consolidar o prestixio das familias: os pazos foron cuarteis e almac\u00e9ns onde os campesi\u00f1os encontraban, desta vez, \"de todo\", desde armas e munici\u00f3ns at\u00e9 pr\u00f3rrogas para o pagamento das rendas. A burgues\u00eda das cidades mar\u00edtimas, despois dunha inicial d\u00fabida sobre que partido tomar, entregouse igualmente \u00e1 causa achegando di\u00f1eiro, enviando os seus fillos \u00e1s escolas de cadetes e, sobre todo, asumindo (non desinteresadamente, \u00e9 certo) as pesadas responsabilidades dunha burocracia militar e civil cada d\u00eda m\u00e1is complicada.\nTodos colaboraron eficazmente; pero, sobre todo, estivo en primeira li\u00f1a o campesi\u00f1ado, que era a maior\u00eda da poboaci\u00f3n. Quizais desde a gran guerra irmandi\u00f1a nunca os campesi\u00f1os galegos se entregaran tan vehementemente a unha causa coma nesta ocasi\u00f3n. A guerra foi, pois, unha epopea popular.\nA cidade da Coru\u00f1a foi, en maio de 1808, a primeira que se levantou en armas contra os franceses, cando os alarmantes rumores sobre a entrega das autoridades, e por tanto do pa\u00eds, a Napole\u00f3n inquietaron \u00e1 poboaci\u00f3n. Pouco despois alzouse a de Santiago e, a continuaci\u00f3n, todas as demais cidades e vilas seguiron o exemplo das d\u00faas principais urbes galegas, formando \"Xuntas\" de goberno que, a instancias da Coru\u00f1a, acabaron conflu\u00edndo e integrando a Xunta Suprema do Reino de Galicia que actuou, durante menos dun ano, apenas seis meses, como \"soberana\" xa que, imposibilitado Fernando VII, preso e cativo en Francia, actuou, no seu nome, como o goberno dun reino independente.\nAntecedentes.\nArticulaci\u00f3n do poder pol\u00edtico en Galicia a comezos do s\u00e9culo XIX.\nA comezos do s\u00e9culo XIX en Galicia, coma no resto de Espa\u00f1a, o poder pol\u00edtico, \u00e9 dicir, o control inmediato dos \u00f3rganos de decisi\u00f3n pol\u00edtica, estaba en mans das d\u00faas clases que ti\u00f1an o poder econ\u00f3mico e social: a nobreza e o alto clero. Consolid\u00e1rase, aparentemente, un equilibrio social formado por dous grandes bloques: o das \"elites\" ou perceptores de rendas e dereitos (nobreza e alto clero) e o dos produtores. Unha fina tea separaba os campesi\u00f1os ricos dos fidalgos, que formaban o primeiro chanzo da escala nobiliaria. Alg\u00fans (poucos) dos primeiros, val\u00e9ndose de medios legais (comprando a c\u00e9dula de fidalgu\u00eda, ga\u00f1\u00e1ndoa por servizos prestados nas guerras etc.) ou ilegais (prescrici\u00f3n dun suposto t\u00edtulo, falsificaci\u00f3n de \u00e1rbores xeneal\u00f3xicas etc.) consegu\u00edan traspasar a fronteira legal instal\u00e1ndose na clase superior. As\u00ed mesmo alg\u00fans burgueses, chegados de f\u00f3ra de Galicia no s\u00e9culo XVIII, procuraron demostrar a s\u00faa fidalgu\u00eda e, deste xeito, acomodarse socialmente no bloque superior. Mentres funcionou as\u00ed, o sistema se mantivo, e o equilibrio social parec\u00eda consolidado. Pero todo isto se ver\u00eda ameazado a partir de 1808. O equilibrio, aparentemente ben consolidado, rompeu.\nA administraci\u00f3n do Reino de Galicia.\nO Reino de Galicia.\nA principios do s\u00e9culo XIX Castela, dentro da monarqu\u00eda espa\u00f1ola, compo\u00f1\u00edase de 18 provincias (\u00c1vila, Burgos, Cuenca, Estremadura, Guadalaxara, Le\u00f3n, Madrid, La Mancha, Novas Poboaci\u00f3ns de Andaluc\u00eda e Serra Morena, Palencia, Salamanca, Segovia, Soria, Toro, Valladolid, Zamora e Illas Canarias), 6 reinos (C\u00f3rdoba, Galicia, Granada, Xa\u00e9n, Murcia e Sevilla) e un principado (Asturias).\nA\u00ednda que Galicia ostentaba o t\u00edtulo de reino, en realidade (o mesmo que os outros reinos) non era, administrativamente, sen\u00f3n unha provincia m\u00e1is no conxunto de Castela, e do Estado. O profesor Barreiro Fern\u00e1ndez escribiu:\nO Reino de Galicia estaba dividido en 7 provincias, a\u00ednda que c\u00f3mpre entender que estas provincias non eran tales, sen\u00f3n as 7 cidades que ti\u00f1an representaci\u00f3n na Xunta do Reino e \u00e1s que se lles atribu\u00eda a representaci\u00f3n dun territorio, pero nas s\u00faas capitais non hab\u00eda ning\u00fan \u00f3rgano de goberno propiamente dito, nin gobernadores nin intendentes; o \u00fanico Gobernador ou Intendente resid\u00eda na cidade da Coru\u00f1a. \nAs \"provincias\" do Reino de Galicia e a s\u00faa extensi\u00f3n territorial \nEstas cidades eran, como se ve, as cinco sedes episcopais, e mais A Coru\u00f1a e Betanzos por seren cidades de reguengo, ben situadas xeograficamente e importantes pola s\u00faa poboaci\u00f3n e recursos.\nA presenza do poder central en Galicia.\nA articulaci\u00f3n pol\u00edtica do Reino de Galicia fac\u00edase en dous niveis: no nivel superior estaban os organismos que representaban o poder real ou central, por debaixo do cal situ\u00e1banse aqueles que, dalgunha maneira, quer\u00edan representar os intereses do pa\u00eds.\nDesde o ano 1480, en que chegou o primeiro gobernador (Fernando de Acu\u00f1a), at\u00e9 1834, no que Galicia foi dividida nas actuais 4 provincias, o pa\u00eds estivo sempre rexido por un Gobernador que, ao mesmo tempo, era o capit\u00e1n xeneral e mailo presidente da Real Audiencia. Esta acumulaci\u00f3n de poderes non era s\u00f3 honor\u00edfica, xa que \"...los Capitanes Generales Presidentes de la Real Audiencia pueden llamar y hacer comparecer a los corregidores, alcaldes mayores y dem\u00e1s jueces y ministros de justicia, tanto para instruirse como para corregirles, amonestarles sobre cualquier punto o negocio que importe al Real Servicio y bien del p\u00fablico\" o que implicaba unha concepci\u00f3n do poder que se pode cualificar de vicerreinal: o Gobernador asum\u00eda todos os poderes e, nese sentido, era un delegado rexio ou vicerrei. En 1808, cando se produciu a crise institucional do Estado, o Gobernador de Galicia era Francisco de Biedma. Ao facerse co poder real a \"Xunta Suprema\" nomeou sucesivamente a varios capit\u00e1ns xenerais, pero despoxados xa na pr\u00e1ctica dos poderes civ\u00eds, que asumira a Xunta.\nO emprego de capit\u00e1n xeneral aparecera en Espa\u00f1a durante o s\u00e9culo XVI, e ti\u00f1a funci\u00f3ns tanto militares coma de goberno. Desde o comezo da \u00e9poca borb\u00f3nica (1711), institu\u00eduse, por mandato do rei Filipe V, e a causa da supresi\u00f3n dos vicerreinos da Coroa de Arag\u00f3n, a nova figura como Xefe do Ex\u00e9rcito e Presidente da Audiencia. Coa reforma administrativa de 1835, e debido \u00e1 redistribuci\u00f3n do territorio en provincias, a cuxa fronte estaban funcionarios civ\u00eds, o capit\u00e1n xeneral perdeu as funci\u00f3ns gobernativas e quedou como mando supremo dunha rexi\u00f3n militar. Este grao era temporal e o seu titular (un Tenente Xeneral) deixaba de selo ao cesar no posto. O cargo desapareceu da escala activa ao mesmo tempo que as Capitan\u00edas Xenerais o ano 2002. Actualmente a \u00fanica persoa que ostenta ese t\u00edtulo \u00e9 o rei de Espa\u00f1a.\nEn palabras do Padre Mariana as Audiencias eran \"una suprema autoridad a prop\u00f3sito de reprimir las gentes, de suyo prestas a las manos y mover bullicios sin hacer caso de las leyes ni de los jueces ordinarios\". Pero na mente dos reis, as Audiencias foron moito m\u00e1is ca iso.\nEran organismos de control social, xa que as s\u00faas funci\u00f3ns non se circunscrib\u00edan ao \u00e1mbito xudicial: ti\u00f1an capacidade para tomar e comisar fortalezas, para velar pola seguridade p\u00fablica, para prender delincuentes, para cuesti\u00f3ns de moeda, de cami\u00f1os, do estado dos c\u00e1rceres e outros asuntos, \u00e1 parte dos estritamente procesuais. Co paso do tempo foron ampliando os seus efectivos, oidores, escrib\u00e1ns e avogados.\nA de Galicia serviu \u00e1 nobreza non s\u00f3 en canto que foi peza apetecida para situar al\u00ed os seus membros, sen\u00f3n tam\u00e9n porque os seus informes e as s\u00faas sentenzas procuraban favorecer os seus intereses. \u00c1s veces de forma escandalosa, coma cando os veci\u00f1os dos arredores da f\u00e1brica de Sargadelos, a pouco da s\u00faa fundaci\u00f3n en 1798 (o 2 de febreiro de 1809), amotin\u00e1ronse contra a industria dirixidos polos curas e fidalgos da zona, destru\u00edndo as instalaci\u00f3ns e ocasionando varios mortos. A Audiencia, en lugar de reprimir severamente aos amotinados, procurou que a Xunta, e incluso o Consello de Castela, e mesmo o rei, os amnistiaran. (C\u00f3mpre recordar que o marqu\u00e9s de Sargadelos, dono da f\u00e1brica, era un \"afrancesado\")\nNa \u00e9poca de Filipe V institu\u00eduse a \"Real Intendencia\". Para afrontar a situaci\u00f3n econ\u00f3mica que experimentaba o Imperio espa\u00f1ol a inicios do s\u00e9culo XVIII, o rei solicitou asesor\u00eda a Francia, que enviou a Juan Bautista Orry, quen recomendou, entre outras medidas, a aplicaci\u00f3n do r\u00e9xime franc\u00e9s de intendencias en Espa\u00f1a. Despois dalg\u00fans estudos, decidiuse introducir o sistema, destinando nun primeiro momento a estes novos funcionarios, os \"intendentes\", \u00e1 administraci\u00f3n financeira do ex\u00e9rcito, debido a que o pa\u00eds se encontraba inmerso na guerra de Sucesi\u00f3n espa\u00f1ola. Os primeiros intendentes rem\u00f3ntanse a 1711. Primeiro nome\u00e1ronse varios funcionarios co cargo de \"superintendente xeral do Ex\u00e9rcito\", para a suxeici\u00f3n dos territorios conquistados tanto no concernente ao ex\u00e9rcito coma \u00e1 facenda e gasto p\u00fablico. Debido ao \u00e9xito alcanzado, considerouse ent\u00f3n outorgarlles zonas territoriais, denominadas \"intendencias\".\nO intendente era un funcionario designado polo rei e dependente del, que gozaba de amplos poderes e ti\u00f1a como misi\u00f3n a recadaci\u00f3n de tributos e a dinamizaci\u00f3n econ\u00f3mica, a trav\u00e9s do control das autoridades locais, o coidado das \"Reales F\u00e1bricas\", o impulso do desenvolvemento da agricultura e a gandar\u00eda, a realizaci\u00f3n de mapas e censos, o mantemento do urbanismo etc. Esta figura posu\u00eda un sentido centralizador e absolutista, propio das \"reformas da administraci\u00f3n\" introducidas polos Borb\u00f3ns. En 1718, coa \"Ordenanza de Intendentes de ej\u00e9rcito y provincia\" de 4 de xullo daquel ano, regulouse o seu \u00e1mbito xurisdicional, convert\u00e9ndose en \"intendentes de ex\u00e9rcito e provincia\" que, en ocasi\u00f3ns, actuaron s\u00f3 no \u00e1mbito civil como \"intendentes de provincia\", outorg\u00e1ndoselles competencias en materia de xustiza, facenda, guerra e polic\u00eda. Con posterioridade, f\u00f3ronselle engadindo facultades no \u00e1mbito econ\u00f3mico (agricultura, comercio, industria, transportes) e \u00e1s veces acumulaban o cargo de corrixidor na cidade capital da s\u00faa provincia (\"intendente corrixidor\"). Por exemplo, foi a \"Intendencia\" a que interveu e mediou no preito provocado nas r\u00edas galegas pola introduci\u00f3n de novos aparellos de pesca por parte dos \"fomentadores\" catal\u00e1ns.\nEn 1749, o rei Fernando VI reordenou o sistema cunha Intendencia por provincia, xunto co \"Corregimiento\" (a xurisdici\u00f3n correspondente a un corrixidor) da capital, a\u00ednda que estes cargos volveron a separarse en 1766). Cada intendente estaba auxiliado por un \"tenente letrado\" ou \"alcalde maior\" subordinados, ou \u00e1s veces dous, para o exercicio das funci\u00f3ns xudiciais.\nEn moitas ocasi\u00f3ns aos intendentes encarg\u00e1banselles comisi\u00f3ns especiais para interviren en cuesti\u00f3ns de contrabando, polo que co tempo este asunto quedou como propio do Intendente. As\u00ed mesmo, a Intendencia foi comisionada para aprehensi\u00f3ns de desertores e vagabundos (que eran destinados forzosos \u00e1 Mari\u00f1a), para que fixesen presi\u00f3n sobre os reticentes a pagar as contribuci\u00f3ns etc. Finalmente, en tempos de Carlos III, encarg\u00f3uselle tam\u00e9n o referente a Correos, Cami\u00f1os e Portos.\nDebido a tan amplas atribuci\u00f3ns, \u00e1s veces mesmo mal definidas, orixin\u00e1banse frecuentes conflitos co Gobernador, coa Real Audiencia e incluso coas xustizas dos se\u00f1or\u00edos e cos corrixidores. Para exercer tan vasta xurisdici\u00f3n, a Intendencia ti\u00f1a os seus propios tribunais, como se desprende da \"Instrucci\u00f3n para el M\u00e9todo y Gobierno de las dependencias Judiciales del Tribunal de la Intendencia del Reino de Galicia\", publicada en Santiago en 1739.\nOs corrixidores eran funcionarios reais, institu\u00eddos en Castela por Henrique III, que representaban a autoridade real nos municipios, xestionaban o seu desenvolvemento econ\u00f3mico e administrativo, presid\u00edan os concellos, dando validez \u00e1s s\u00faas decisi\u00f3ns, e eran xu\u00edces en primeira ou segunda instancia. Os Reis Cat\u00f3licos, no seu af\u00e1n por uniformar a administraci\u00f3n da coroa de Castela, mandaron corrixidores \u00e1s principais cidades do Reino. Desta forma a instituci\u00f3n do corrixidor converteuse, teoricamente, nunha peza fundamental do centralismo da monarqu\u00eda absoluta. Pero s\u00f3 teoricamente porque, como se ver\u00e1, o feito de que estes postos estivesen ocupados por membros da nobreza local, convert\u00edaos en instrumentos moi apropiados para exerceren o poder sobre a terra, mantendo unha pol\u00edtica que non coincid\u00eda necesariamente coa pol\u00edtica central.\nCrise pol\u00edtica.\nO pensamento ilustrado en Galicia.\nOs ilustrados galegos fixeran unha an\u00e1lise suficientemente correcta das causas que imped\u00edan que o desenvolvemento econ\u00f3mico e social de Galicia fose paralelo ao que estaban a experimentar outros pa\u00edses. Ao lado desta an\u00e1lise presentaban, polo xeral, unhas soluci\u00f3ns que, en principio, non cuestionaban a estrutura econ\u00f3mico-social do pa\u00eds; as\u00ed, estimaban que o clero e a nobreza deber\u00edan seguir sendo as clases que o vertebrasen socialmente, e non po\u00f1\u00edan en xu\u00edzo, en xeral, o sistema de Se\u00f1or\u00edo, nin o foro como f\u00f3rmula de tenza da terra.\nA\u00ednda que hab\u00eda un sector m\u00e1is cr\u00edtico que, nas s\u00faas propostas, se aproximaba a unha soluci\u00f3n revolucionaria, polo xeral hai que dicir que o pensamento ilustrado galego, que contaba nas s\u00faas filas con intelectuais coma Sarmiento, Lucas Labrada, Lu\u00eds Marcelino Pereira, Juan Francisco de Castro, Cornide e o c\u00f3engo Pedro Antonio S\u00e1nchez Vaamonde, entre outros, unicamente procuraba eliminar os atrancos que dificultaban que se cumprisen as leis econ\u00f3micas, coma os excesivos impostos, as trabas \u00e1 circulaci\u00f3n de mercador\u00edas etc., pero sen ofreceren un programa total de soluci\u00f3ns que apuntasen a un novo equilibrio de poderes.\nOs liberais galegos.\nNo ano 1789 suceden important\u00edsimos acontecementos para a historia: \nEn 1808 (comezo de guerra da Independencia espa\u00f1ola) form\u00e1ronse en Galicia diversos grupos de intelectuais que estaban xa moi afastados das propostas moderadas dos ilustrados e que apuntaban cara a soluci\u00f3ns radicais. Ao pa\u00eds, pensaban, non hab\u00eda que \"reformalo\", sen\u00f3n \"cambialo\". Eran os liberais, que se mantiveran un pouco na sombra at\u00e9 1808 en que a convulsi\u00f3n sufrida por Espa\u00f1a coa invasi\u00f3n francesa e a aparici\u00f3n da liberdade de prensa lles permitiu presentarse e facer campa\u00f1a das s\u00faas ideas.\nA aparici\u00f3n desta xeraci\u00f3n de intelectuais e pol\u00edticos liberais non foi, evidentemente, casual; tivo que ver cos progresos experimentados pola econom\u00eda europea no \u00faltimo terzo do s\u00e9culo XVIII. Unha sociedade que se preocupa das ideas de liberdade, igualdade e democracia revela que ten resolvidos, polo menos en determinadas capas sociais, os problemas econ\u00f3micos m\u00e1is urxentes.\nEn Galicia alb\u00edscanse unha serie de datos que indican que se estaba a experimentar unha certa reactivaci\u00f3n econ\u00f3mica a finais do s\u00e9culo. Os indicadores m\u00e1is destacados eran os seguintes:\nNa Universidade de Santiago formar\u00edase un grupo ao redor de Baz\u00e1n de Mendoza e Gonz\u00e1lez Varela, ambos o dous catedr\u00e1ticos desta universidade, e constitu\u00eddo por S\u00e1nchez Boado, Pati\u00f1o, Bedoya entre outros. Este grupo, apoiado por alg\u00fans cl\u00e9rigos coma Manuel Acu\u00f1a Malvar, sobri\u00f1o do arcebispo Malvar, polo p\u00e1rroco de Bastavales, Francisco V\u00e1zquez Aguiar, polo profesor da universidade Regueiro V\u00e1zquez, polo impresor Rey, o atrabiliario Fandi\u00f1o etc., formar\u00eda en Santiago unha especie de club que se reun\u00eda secretamente en lugares escollidos, coma os apousentos do bibliotecario da universidade, que comunicaban coa sala de \"Libros prohibidos\" na que todos eles pasaron moitas horas lendo e discutindo as obras m\u00e1is recentes, ou nos apousentos do vicerreitor do Colexio de San Xerome, Gonz\u00e1lez Varela. Este club foi sistematicamente perseguido polo arcebispo M\u00fazquiz que, no ano 1803, acusou a varios sacerdotes do grupo e desterrou a Acu\u00f1a e Malvar a Aniago (Valladolid), e pola Inquisici\u00f3n, que actuaba especialmente no campo das lecturas.\nMoi distinto era o grupo liberal da Coru\u00f1a, que estaba formado fundamentalmente por burgueses de fortuna consolidada, coma De Llano, Marcial del Adalid ou Juan Antonio de la Vega Rumeu. Este sector orientouse m\u00e1is decididamente cara ao campo da econom\u00eda. Cunha gran visi\u00f3n de futuro, rode\u00e1ronse de intelectuais coma Lucas Labrada ou o profesor Vega, que fora expulsado da c\u00e1tedra de F\u00edsica da universidade polas s\u00faas ideas avanzadas, Pedro Berm\u00fadez del Villar, e outros, que os asesoraban, e que en 1808 aparec\u00edan conformando un bloque liberal moi ben constitu\u00eddo.\nF\u00f3ra da Coru\u00f1a e Santiago s\u00f3 c\u00f3mpre resaltar un pequeno grupo localizado en Vigo ao redor de Manuel Llorente Pastor, importante burgu\u00e9s co que se reun\u00edan o m\u00e9dico Ricardo Berm\u00fadez, o avogado Manuel Rodal, o marqu\u00e9s de Valladares (Francisco Javier Enr\u00edquez y Sarmiento de Valladares) e alg\u00fans m\u00e1is.\nOs liberais galegos non pod\u00edan, daquela, expresar as s\u00faas ideas. A Inquisici\u00f3n galega, a\u00ednda que non se excedeu, en xeral, perseguindo \u00e1s persoas, si que ti\u00f1a un coidado especial en perseguir as ideas, especialmente no seo da Universidade de Santiago. Pero cando en 1808 se decreta a liberdade de prensa, a oculta ideolox\u00eda desbordouse, o que indica o ben preparados que estaban desde hab\u00eda tempo. Eles mesmos deixaron dito cales eran as s\u00faas lecturas preferidas: Adam Smith foi o economista m\u00e1is citado e, en pol\u00edtica, Locke, Rousseau, Condillac, Malebranche e Montesquieu.\nDe acordo co pensamento m\u00e1is avanzado ent\u00f3n en Europa, os liberais galegos formulaban unha reforma estrutural da sociedade en base aos seguintes principios:\nO proceso revolucionario en Espa\u00f1a.\nEn 1808 un conxunto de circunstancias ocasionais crearon unha conxuntura favor\u00e1bel para que un amplo sector da opini\u00f3n se comprometese na loita polo poder, co obxecto de levar a cabo unha radical transformaci\u00f3n dos supostos que serv\u00edan de base \u00e1 Espa\u00f1a do Antigo R\u00e9xime. O fin da etapa reformista dos Borb\u00f3ns ilustrados (Fernando VI e Carlos III) foi o fin dunha grande ilusi\u00f3n que provocou unha frustraci\u00f3n na conciencia nacional. A conciencia da crise do Antigo R\u00e9xime \u00e9 un sentimento xeneralizado na opini\u00f3n que se fai p\u00fablico, a\u00ednda que inicialmente non se formule como un proxecto revolucionario, sen\u00f3n como un programa de reformas. A partir de 1808, e en medio dunha terr\u00edbel guerra, especialmente destrutora pola natureza do seu plan estrat\u00e9xico, os poderes constitu\u00eddos promoven, con relativa eficacia, o triunfo dos seus respectivos modelos de organizaci\u00f3n sociopol\u00edtica: os \"afrancesados\", en cuxas filas militan alg\u00fans elementos de indubid\u00e1bel capacidade, non vacila en utilizar a posibilidade que Napole\u00f3n lles brinda para a realizaci\u00f3n dun programa de reformas que fixese innecesaria a revoluci\u00f3n. A guerra non lles permitir\u00eda po\u00f1er en pr\u00e1ctica o seu programa e, cando chegou a paz, a s\u00faa colaboraci\u00f3n co \"inimigo\" levar\u00edaos ao desterro, e o desprestixio social acompa\u00f1ar\u00edaos de por vida polo seu colaboracionismo. Os \"liberais\", donos do poder en Espa\u00f1a nos seis anos que durou o conflito armado, non tiveron oportunidade m\u00e1is que de promulgar as leis que desenvolv\u00edan os puntos b\u00e1sicos do seu programa, e a\u00ednda isto de forma incompleta.\nEn todo proceso revolucionario cabe distinguir tres actividades fundamentais: as que apuntan \u00e1 conquista do poder, as destinadas a crear un novo r\u00e9xime e as que tenden a configurar a sociedade sobre bases te\u00f3ricas distintas das vixentes.\nO primeiro destes fen\u00f3menos in\u00edciase en Espa\u00f1a coa formaci\u00f3n das \"Xuntas Provinciais\" en 1808, a\u00ednda que non desenvolver\u00eda as s\u00faas posibilidades at\u00e9 a reuni\u00f3n das Cortes de C\u00e1diz dous anos despois. A constituci\u00f3n dun poder revolucionario implica a simult\u00e1nea desaparici\u00f3n do poder constitu\u00eddo. En Espa\u00f1a o mot\u00edn de Aranjuez e as abdicaci\u00f3ns de Baiona son os elementos decisivos na crise da monarqu\u00eda, en tanto que a pasividade das autoridades ante a presenza dos franceses \u00e9 a causa da crise do goberno. O baleiro de poder resultante facilitar\u00eda as iniciativas das autoridades inferiores (coma a do bando do alcalde de M\u00f3stoles) e a constituci\u00f3n de instituci\u00f3ns in\u00e9ditas \u2014as Xuntas Provinciais, a Xunta Central\u2014 que non vacilar\u00edan en asumir ese poder con todas as responsabilidades que implicaba e, unha vez conseguido, negar\u00edanse a devolvelo aos seus antigos titulares.\nO mot\u00edn de Aranjuez.\nO mot\u00edn de Aranjuez, cuxo desenvolvemento transcorreu entre a noite do 17 e a tarde do 19 de marzo de 1808, foi a culminaci\u00f3n da pol\u00edtica persoal do pr\u00edncipe de Asturias quen, mercede a unha revolta nas r\u00faas, que fora o resultado dunha conspiraci\u00f3n, lograr\u00eda forzar a man do vello monarca, a quen puxo na continxencia de abdicar. O procedemento, malia o moi popular que era o novo rei e calquera que fose o odio contra Godoy, non pod\u00eda deixar inc\u00f3lume o prestixio da coroa. Unha vez no trono Fernando VII encontrouse nunha dif\u00edcil postura debido ao inquietante silencio que Napole\u00f3n \u2014cuxos ex\u00e9rcitos cubr\u00edan parte da Pen\u00ednsula\u2014 manti\u00f1a respecto dos acontecementos espa\u00f1ois, e chegou mesmo a abandonar o territorio nacional para acudir a Baiona para se entrevistar co emperador.\nAs abdicaci\u00f3ns de Baiona.\nEn Baiona, Napole\u00f3n, cuxos plans en relaci\u00f3n coa Pen\u00ednsula sufriron un decisivo cambio ao ter noticia da abdicaci\u00f3n de Carlos IV, reuniu aos monarcas espa\u00f1ois impo\u00f1\u00e9ndolles a renuncia aos seus dereitos, renuncia que se fixo extensiva aos infantes Carlos (irm\u00e1n m\u00e1is novo de Fernando VII) e Antonio (irm\u00e1n m\u00e1is novo de Carlos IV). Formalmente, Fernando VII devolv\u00edalle a coroa a seu pai quen, sen esperar a esta renuncia, xa lle cedera ao emperador todos os seus dereitos ao trono de Espa\u00f1a e as Indias.\nEsta capitulaci\u00f3n dos monarcas e dos infantes non pod\u00eda deixar de comprometer o prestixio da coroa, e contribu\u00edu decisivamente ao desconcerto das autoridades establecidas no pa\u00eds, incapaces de tomar unha decisi\u00f3n irrevers\u00edbel \u2014declarar a guerra a Francia\u2014 sen recibir as oportunas ordes.\nCando Fernando marchou cara a Baiona nomeara unha Xunta de Goberno presidida polo seu t\u00edo o infante Antonio e integrada por catro dos ministros do seu ef\u00e9mero \"primeiro reinado\". A imprevisi\u00f3n do monarca en po\u00f1erse en mans de Napole\u00f3n foi compar\u00e1bel \u00e1 das limitad\u00edsimas atribuci\u00f3ns \u2014materias gobernativas e urxentes\u2014 que conferiu \u00e1 Xunta. Pero de feito, e a pesar de todas as limitaci\u00f3ns, a nova instituci\u00f3n foi a depositaria dunha soberan\u00eda que non foi quen de exercer nos cr\u00edticos momentos que seguiron ao 2 de maio.\nOs sucesos do 2 de maio en Madrid.\nA Xunta foi incapaz de satisfacer os requirimentos populares e, \u00e1 vez, manter as boas relaci\u00f3ns cos franceses, que lle mandara conservar o rei antes da s\u00faa partida, e foi incapaz de evitar a crise que se aveci\u00f1aba debido ao crecente descontento da poboaci\u00f3n\nO incidente que desencadeou o estalido da crise foi o traslado do infante Francisco de Paula, un mozo de 14 anos, de Madrid a Baiona.\nUn pequeno grupo de persoas logrou impedir o intento, pero a intervenci\u00f3n dun batall\u00f3n da garda, que incluso utilizou a s\u00faa artillar\u00eda contra os amotinados, desencadeou unha violenta reacci\u00f3n popular que se estendeu a toda a cidade. Os franceses foron atacados, e os madrile\u00f1os, donos da r\u00faa, trataron de ocupar as portas da cidade para pechalas \u00e1s forzas francesas acampadas a extramuros. Murat puido despregar as s\u00faas tropas, que atacaron aos paisanos. A Porta do Sol de Madrid e o Parque de Montele\u00f3n convert\u00e9ronse nas horas seguintes nos centros dunha desesperada resistencia protagonizada por civ\u00eds sen outras armas que as logradas durante o combate, resistencia \u00e1 que se sumaron unicamente os artilleiros do mesmo parque, no que morreron os capit\u00e1ns Luis Dao\u00edz e Pedro Velarde e o tenente Jacinto Ruiz, mentres que as restantes forzas da gornici\u00f3n se mantiveron acuarteladas en cumprimento das ordes recibidas. A reacci\u00f3n dos soldados imperiais foi moi violenta, asasinado a xente \u00e1s cegas, e a ela seguiu unha sistem\u00e1tica represi\u00f3n ordenada por Murat.\nA partir do 2 de maio, a Xunta de Goberno, titular do exercicio da soberan\u00eda, reco\u00f1ecida e obedecida como tal por todas as autoridades do pa\u00eds, entrou en crise, e a dualidade de poderes que coexist\u00edan desde a sa\u00edda do monarca foi liquidada polo duque de Berg, que aproveitou a situaci\u00f3n para engadir \u00e1 s\u00faa condici\u00f3n de lugartenente imperial a presidencia da propia Xunta, despois de enviar a Baiona ao infante presidente, co que reuniu na s\u00faa persoa a suprema autoridade sobre os espa\u00f1ois e os franceses ocupantes. As vacilaci\u00f3ns da Xunta e o seu temor a comprometerse cunha iniciativa que desencadease a guerra, descualificouna aos ollos dos espa\u00f1ois, que buscar\u00edan en autoridades de inferior nivel unha direcci\u00f3n disposta a levalos \u00e1 loita contra os franceses.\nO Consello de Castela e a Xunta de Goberno.\nO Consello de Castela convert\u00e9rase, ao longo do s\u00e9culo XVIII, na peza clave do sistema institucional espa\u00f1ol. O hispanista franc\u00e9s Desdevises Du D\u00e9zert definiuno dicindo del que:\nSen a colaboraci\u00f3n do Consello non era pos\u00edbel manexar a complicada engrenaxe da administraci\u00f3n espa\u00f1ola. Pero a s\u00faa actuaci\u00f3n nos meses cr\u00edticos de maio e xu\u00f1o, baixo a presidencia de Arias Mon y Velarde, limitouse, no exercicio das s\u00faas funci\u00f3ns gobernativas, ao mantemento da orde, preg\u00e1ndose no exercicio das funci\u00f3ns lexislativas a dar forma legal \u00e1 vontade das ordes dos invasores e da Xunta de Goberno. En ambos os casos o Consello buscaba desesperadamente, fronte \u00e1s medidas que se lle impo\u00f1\u00edan, librar a s\u00faa responsabilidade mediante protestas \"formais\", recorrendo noutros casos, a negar a s\u00faa competencia para tomar determinadas decisi\u00f3ns. A s\u00faa manifesta colaboraci\u00f3n cos invasores minar\u00e1 o seu prestixio, e a s\u00faa influencia, entre os partidarios de combater aos franceses, que cada d\u00eda \u00edan en aumento.\nAnte a inacci\u00f3n do Consello de Castela que, por outra parte, andaba disperso, e da Xunta de Goberno, instituci\u00f3ns das que non se recib\u00edan nas provincias m\u00e1is que recomendaci\u00f3ns pacifistas en lugar da esperada incitaci\u00f3n \u00e1 loita contra \"o franc\u00e9s\", corresponder\u00eda \u00e1s audiencias e aos capit\u00e1ns xenerais, os seus presidentes (nas funci\u00f3ns gobernativas), o exercicio da \"soberan\u00eda\", da que non quixeran facerse cargo as instancias superiores. Pero a resistencia destes a asumila (cuxa primeira manifestaci\u00f3n deb\u00eda ser a declaraci\u00f3n de guerra a Napole\u00f3n) conduce \u00e1 ruptura do vello sistema, para encher o baleiro de poder. Mesmo naqueles lugares onde non hab\u00eda unha presenza de franceses, coma en Galicia, as autoridades lexitimamente constitu\u00eddas esforz\u00e1ronse, con todos os medios ao seu alcance, en manter a orde p\u00fablica e evitar calquera incidente que puidese \"incomodar\" aos invasores.\nEn contraste con esta pol\u00edtica de pacificaci\u00f3n xorde unha presi\u00f3n \"popular\" para que se lle declare a guerra ao invasor, sen ter en conta o desequilibrio que exist\u00eda entre as forzas armadas de Espa\u00f1a e as de Francia. Esta corrente de opini\u00f3n mobilizou a amplos sectores da poboaci\u00f3n at\u00e9 o punto de aparecer como un\u00e1nime fronte a posici\u00f3n contemporizadora das autoridades. Estes movementos, para lograr impo\u00f1er a guerra, ver\u00edanse obrigados a adoptar procedementos insurreccionais, \"revolucionarios\", substitu\u00edndo as antigas autoridades por instituci\u00f3ns cuxa \u00fanica lexitimidade era a vontade do pobo do que xord\u00edan.\nA longa serie de alborotos e movementos, \u00e1 vez patri\u00f3ticos e insurreccionais, que ti\u00f1an lugar en todo o pa\u00eds nos meses de maio e xu\u00f1o, determinaron un cambio radical na configuraci\u00f3n do r\u00e9xime, de tal xeito que ao final dun curto per\u00edodo de tan s\u00f3 cinco ou seis semanas nin unha soa das autoridades lex\u00edtimas continuaba no exercicio do poder. Como consecuencia do levantamento das cidades, constitu\u00edronse en todas as partes Xuntas que asumen o exercicio, sen limitaci\u00f3ns, da soberan\u00eda. A Coru\u00f1a, Oviedo, Valladolid, Badaxoz, Sevilla, Lleida e Zaragoza foron os lugares nos que o levantamento desembocou na constituci\u00f3n de \"Xuntas Supremas provinciais\" que substitu\u00edron \u00e1s antigas autoridades e promoveron a extensi\u00f3n do movemento a todas as outras cidades.\nAs\u00ed, nos primeiros d\u00edas de xu\u00f1o, a Pen\u00ednsula estaba gobernada da seguinte forma:\nA antiga administraci\u00f3n non exist\u00eda ou, cando nalgures subsistira, quedara totalmente subordinada \u00e1 autoridade da correspondente Xunta provincial ou local, que a ratificara pero recort\u00e1ndolle as atribuci\u00f3ns.\nO car\u00e1cter popular do levantamento fixo que as forzas que impuxeran a guerra se visen moitas veces na necesidade de recorrer a persoas de maior representaci\u00f3n, m\u00e1is \"co\u00f1ecidas\", para formaren as xuntas, polo que, en moitos casos, foron as mesmas autoridades derrocadas as que integrasen estas xuntas, a\u00ednda que, na s\u00faa nova funci\u00f3n, actuaban non como axentes da coroa, sen\u00f3n como representantes do pobo.\nO resultado m\u00e1is importante que se derivou dos sucesos de maio e xu\u00f1o foi a translaci\u00f3n do poder a mans de instituci\u00f3ns xurdidas do levantamento popular, fen\u00f3meno acompa\u00f1ado do sentimento dunha asunci\u00f3n popular da soberan\u00eda, sentimento que se ve reflectido en todos os escritos do momento e que ter\u00eda unha important\u00edsima repercusi\u00f3n na inmediata formulaci\u00f3n da organizaci\u00f3n pol\u00edtica. Os textos ao respecto son expl\u00edcitos e abundantes, pero baste co exemplo da actitude, e a linguaxe empregada, da Xunta Suprema de Galicia:\nA Xunta de Goberno e Xuntas Supremas provinciais.\nA necesidade de coordinar o esforzo b\u00e9lico (e tam\u00e9n a conciencia da unidade nacional) conduciron \u00e1 creaci\u00f3n dun \"goberno central\" nun prazo excepcionalmente breve, especialmente tendo en conta os medios de comunicaci\u00f3n da \u00e9poca, e tam\u00e9n o pluralismo de poderes que exist\u00eda. As Xuntas provinciais promoveron, mediante iniciativas desordenadas pero converxentes, a formaci\u00f3n dun goberno nacional, cuxa constituci\u00f3n se produciu en pouco m\u00e1is de tres meses. Pero a unanimidade en canto \u00e1 necesidade dun goberno central troc\u00e1base nunha pluralidade de opini\u00f3ns, dif\u00edciles de harmonizar, \u00e1 hora de determinar a s\u00faa composici\u00f3n e mailas s\u00faas competencias. As principais alternativas eran tres:\nFinalmente triunfou o criterio, intermedio, da Xunta de Sevilla, favor\u00e1bel a delegar o poder en mans de representantes elixidos polas Xuntas, acept\u00e1ndose a proposta da de Granada de que fosen dous por cada unha delas. Os delegados procedentes do sur, sen esperar que chegasen os que vi\u00f1an do m\u00e1is afastado norte, decidiron constitu\u00edrse en \"Xunta Central\" (o seu nome oficial e completo era \"Xunta Central Suprema e Gobernativa do Reino\") o 21 de setembro de 1808. A Xunta Central, \u00e1 marxe das funci\u00f3ns de goberno, promoveu a reuni\u00f3n de Cortes (que ser\u00edan as famosas Cortes de C\u00e1diz), tolerou unha moi ampla liberdade de imprenta e levou a cabo unha consulta ao pa\u00eds, que favoreceu a exposici\u00f3n de toda clase de demandas.\nA Xunta Central.\nA Xunta Central era o \u00fanico \u00f3rgano de goberno supremo de Espa\u00f1a, pois a monarqu\u00eda non exist\u00eda \"de facto\" dado que os patriotas non aceptaban a Xos\u00e9 I (proclamado polo seu irm\u00e1n Napole\u00f3n como rei de Espa\u00f1a en xullo de 1801), e as vellas autoridades, coma o Consello de Castela, andaban dispersas. A composici\u00f3n da Xunta axuda a comprender a s\u00faa pol\u00edtica. O seu presidente era o conde de Floridablanca, un vello inimigo da Revoluci\u00f3n francesa. A s\u00faa elecci\u00f3n seguramente deb\u00edase ao feito de que fora a Xunta de Murcia a primeira en pedir (en xullo de 1808) a constituci\u00f3n da Central. Antano reformista, os sucesos da Revoluci\u00f3n francesa fixeron que cambiase de forma radical o seu punto de vista pol\u00edtico, convert\u00e9ndose nun reaccionario. Tralo levantamento contra os franceses, Jos\u00e9 Mo\u00f1ino (Floridablanca) organizou a Xunta Suprema de Murcia, apoiando a candidatura da infanta Carlota Xoaquina de Borb\u00f3n \u00e1 rexencia.\nInicialmente a Xunta Central estaba formada por 24 membros, que posteriormente pasar\u00edan a ser 35. Entre eles hab\u00eda tres exministros (Floridablanca, Jovellanos e Vald\u00e9s), cinco grandes de Espa\u00f1a, tres marqueses, catro condes, dous xenerais, cinco altos funcionarios, catro membros do alto clero e s\u00f3 dous representantes do que se poderia chamar burgues\u00eda.\nA Xunta tomou o t\u00edtulo de \"Maxestade\" o que, coa s\u00faa mera formulaci\u00f3n, sa\u00edu ao paso das ambici\u00f3ns dalg\u00fans membros da familia real, coma o citado da Infanta Carlota. Pero, illada en Aranjuez, sen contacto co pobo ou \u2014o que \u00e9 m\u00e1is prob\u00e1bel\u2014 respondendo \u00e1 formaci\u00f3n tradicional dos seus membros, cometeu o erro de volver a convocar o Consello de Castela, resucitando as\u00ed no \u00f3rgano prerrevolucionario o m\u00e1ximo inimigo da s\u00faa propia significaci\u00f3n. Foi este un dos primeiros e m\u00e1is graves erros deste corpo pol\u00edtico que, por\u00e9n, subsistiu a pesar dos manexos do Consello, e de que os aliados ingleses fac\u00edan presi\u00f3n a favor dunha autoridade m\u00e1is expeditiva.\nO levantamento de Galicia.\nLevantamento da Coru\u00f1a.\nA Coru\u00f1a foi a primeira das cidades galegas en levantarse en armas contra os franceses. Segundo D\u00edaz Otero:\nCabe preguntarse se estes rumores e este estado de inquietude estaban, ou non, provocados por alg\u00fan grupo de persoas. A este respecto s\u00e1bese que un grupo de paisanos se reun\u00eda secretamente con oficiais do ex\u00e9rcito, reuni\u00f3ns \u00e1s que concorr\u00edan, entre outros, Manuel Pardo de Andrade e Sinforiano L\u00f3pez. Ademais destes movementos, que se poder\u00edan cualificar de \"internos\", houbo alg\u00fans outros \"externos\", que ter\u00edan gran repercusi\u00f3n. Por exemplo, un enviado da \"Junta de Asturias\" presentouse ante o rexente da Audiencia, Pagola, que, tras ser informado do levantamento asturiano, deulle ordes ao enviado de que marchase inmediatamente da cidade (para que non causase ningunha alteraci\u00f3n da orde).\nProduc\u00edrase, as\u00ed mesmo, por aqueles d\u00edas, a chegada do capit\u00e1n xeneral Filangieri, que vi\u00f1era co obxecto de pacificar os \u00e1nimos, pero que, cunha das s\u00faas medidas (o env\u00edo do rexemento de Navarra a Ferrol), no fixo sen\u00f3n exaltalos a\u00ednda m\u00e1is.\nEstes acontecementos revelan que a poboaci\u00f3n da cidade non confiaba nas s\u00faas autoridades, crendo \u2014e posibelmente con raz\u00f3n\u2014 que tanto as supremas autoridades militares, Filangieri e Biedma, coma as civ\u00eds, especialmente o rexente da Audiencia, estaban dispostos a entregarse aos franceses. Nestas circunstancias calquera chispa pod\u00eda facer saltar o pobo, traballado subterraneamente por Sinforiano L\u00f3pez e outros liberais. E a chispa saltou os d\u00edas 30 e 31 de maio.\nEfectivamente, despois da pac\u00edfica procesi\u00f3n c\u00edvica, acabaron os tumultos do d\u00eda 30 pero, ao d\u00eda seguinte, mant\u00edvose a presi\u00f3n popular na r\u00faa. Como as m\u00e1ximas autoridades militares e civ\u00eds estaban reunidas na sede da Audiencia, novamente a multitude, sen d\u00fabida alentada por Sinforiano L\u00f3pez e outros liberais, pediu a gritos que se adoptasen medidas contra os franceses, que se nomeasen xefes militares de confianza en substituci\u00f3n de Filangieri e Biedma, e que se defendese a relixi\u00f3n, a liberdade e a patria. Resultado desta presi\u00f3n foi a constituci\u00f3n dunha Xunta. Foi as\u00ed como se levantou en armas a cidade da Coru\u00f1a, a primeira en facelo en Galicia, cando as autoridades, representantes do Antigo R\u00e9xime e moi comprometidas con Godoy, daban mostras de moi pouco, ou nulo, entusiasmo por levant\u00e1rense contra os franceses. Esta desconfianza, especialmente con respecto ao capit\u00e1n xeneral Filangieri, non abandonou nunca aos galegos, inclu\u00eddos, segundo parece, os seus propios soldados que, temerosos de que entregase o ex\u00e9rcito de Galicia a Napole\u00f3n, o asasinaron pouco tempo m\u00e1is tarde.\nLevantamento de Santiago.\nO 30 de maio, e por dous condutos, chegaron a Santiago as primeiras noticias do alzamento popular da Coru\u00f1a. Nesta \u00faltima cidade estaba destacado o padre Conde, vigairo do convento de Santa Clara de Santiago e confesor do arcebispo-se\u00f1or de Compostela, que o enviara al\u00ed co obxecto de seguir de cerca o rumbo que tomaban os acontecementos. O arcebispo Rafael M\u00fazquiz Aldunate era home de Godoy e, posibelmente, dubidaba sobre o partido que deber\u00eda tomar. Talvez este exceso de precauci\u00f3n axudou a que se tecese unha \"lenda negra\" en torno ao arcebispo sobre a s\u00faa pos\u00edbel conivencia cos franceses. A acusaci\u00f3n m\u00e1is grave contra o prelado foi a do conde de Toreno, que escribiu que:\nTan pronto como o arcebispo ten noticias dos acontecementos da Coru\u00f1a, constit\u00fae unha \"Xunta de armamento e defensa\" presidida por el mesmo. Segundo L\u00f3pez Ferreiro, esta xunta foi constitu\u00edda \"esa mesma noite\", \u00e9 dicir, a noite do 30 de maio, o que significar\u00eda que a Xunta de Santiago ser\u00eda a primeira de Galicia. O que si \u00e9 seguro \u00e9 que, durante esa noite, foron alertadas varias persoas significadas e, baixo a direcci\u00f3n do capit\u00e1n Armis\u00e9n, adopt\u00e1ronse medidas militares, coma a incautaci\u00f3n de armamento. O d\u00eda 31 de maio congregouse unha gran multitude na praza do Obradoiro, que foi arengada polo arcebispo en persoa. Ao mesmo tempo, as instituci\u00f3ns eclesi\u00e1sticas (cabido catedralicio, monxes de San Marti\u00f1o Pinario) reun\u00edronse en segredo para acordar a forma de axudar ao levantamento. Resultado destas xesti\u00f3ns foi a entrega inmediata dun mill\u00f3n de reais por parte do cabido e 300.000 do arcebispo co que a xunta pod\u00eda xa dispo\u00f1er de auxilios inmediatos.\nLevantamento noutras cidades e vilas de Galicia.\nDesde o momento en que as d\u00faas cidades m\u00e1is importantes de Galicia naquela \u00e9poca se alzaron contra \"o franc\u00e9s\" creouse unha especie de modelo de organizaci\u00f3n que, en xeral, foi seguido nas distintas cidades e vilas: os promotores do movemento estaban pendentes do que acontecese en Santiago e A Coru\u00f1a; en canto chega a posta e reciben a noticia, provocan unha especie de acci\u00f3n popular tocando a rebato as camp\u00e1s das igrexas, congregando ao pobo ante a casa do concello, obrigando \u00e1s autoridades a pronunciarse diante da xente e constitu\u00edndo de inmediato a Xunta.\nEn poucos d\u00edas practicamente toda Galicia se pronunciara por Fernando VII e contra os franceses. Como exemplo, podemos ler o sucedido en Tui o 1 de xu\u00f1o, ao recibirse as noticias do sucedido na Coru\u00f1a e Santiago, relatado no xornal \"El Diario de Santiago\":\n\u00c9 de supo\u00f1er que a ausencia do ex\u00e9rcito inimigo facilitar\u00eda este entusiasmo popular que, seguramente, non ser\u00eda tanto se xa estivesen en Galicia as divisi\u00f3ns de Soult ou de Ney.\nA organizaci\u00f3n do levantamento.\nAo alzamento en cada cidade ou vila, seguiu sempre a constituci\u00f3n dunha Xunta, titulada de forma diversa, a\u00ednda que o m\u00e1is frecuente era que se denominase \"Xunta de armamento e defensa\", encargada de organizar as acci\u00f3ns contra os franceses. Polo xeral, as Xuntas constitu\u00edronse pactando entre si as forzas sociais m\u00e1is importantes do momento. Non houbo un modelo \u00fanico, polo menos nun primeiro momento. A xeito de exemplo, a Xunta da Coru\u00f1a estaba formada da seguinte maneira:\n\u00c1 vista desta composici\u00f3n est\u00e1 claro que a primeira Xunta da Coru\u00f1a procurou manter o poder nas mans dos que sempre o exerceran. Non hai ruptura: non se daba entrada aos burgueses, que foran os que m\u00e1is interviran nos preparativos do alzamento; non figuraba ning\u00fan dos l\u00edderes do momento, coma Sinforiano L\u00f3pez; dos 46 nomeados, 30 xa pertenc\u00edan \u00e1 administraci\u00f3n, e 9 eran membros do clero, \u00e9 dicir, non se albisca ningunha intenci\u00f3n de realizar un cambio estrutural; iso vir\u00eda despois.\nEn Santiago, por\u00e9n, a elecci\u00f3n de representantes foi obra do arcebispo. Os seus 19 membros distribu\u00edanse as\u00ed:\nEn Vigo a Xunta, titulada \"subalterna e consultiva\", constitu\u00eduse da seguinte forma:\nNeste caso, o predominio do ex\u00e9rcito e do funcionariado \u00e9 practicamente total.\nQue a designaci\u00f3n de representantes destas Xuntas foi argallada entre os dirixentes aparece claro nunha denuncia presentada polo concello de Santiago ao gobernador militar da Coru\u00f1a. Refer\u00edndose \u00e1 Xunta de Santiago pregunta:\nA Xunta Suprema do Reino de Galicia.\nConstituci\u00f3n e composici\u00f3n.\nA Xunta local da Coru\u00f1a manifesta, desde o primeiro momento, a s\u00faa pretensi\u00f3n de se converter no n\u00facleo dunha futura \"Xunta do Reino\". Nun comunicado enviado polo presidente da Xunta Francisco de Biedma \u00e1s sete cidades con representaci\u00f3n na Xunta do Reino o mesmo 31 de maio, dic\u00eda que \n\u00c9 dicir, a Xunta da Coru\u00f1a, que en realidade era soamente local, convoca a Cortes para constitu\u00edr unha Xunta Superior.\nE a\u00ednda m\u00e1is: o 2 de xu\u00f1o acorda o seguinte:\nEste acordo \u00e9 da maior importancia, xa que unha xunta local, que acaba de convocar a unha especie de \"Cortes de Galicia\", sen esperar sequera a esta reuni\u00f3n, autoprocl\u00e1mase Xunta Suprema e Gobernativa de Galicia a arr\u00f3gase o dereito a ditar providencias a todas as demais xuntas. Loxicamente estas medidas incomodaron \u00e1s outras xuntas locais, especialmente \u00e1 de Santiago, que se sent\u00eda preterida (o arcebispo estimaba que el ter\u00eda que ser o Presidente da Xunta Suprema de Galicia), e que seguiu exercendo pola s\u00faa parte un poder practicamente soberano, iniciando deste xeito unha guerra aberta entre ambas as Xuntas.\nO d\u00eda 5 de xu\u00f1o reun\u00edronse na Coru\u00f1a os representantes das sete cidades con voto na Xunta do Reino, convocada por Biedma o 31 de maio. A representaci\u00f3n das sete cidades foi a seguinte: \nFroito da primeira reuni\u00f3n foi unha proclama, asinada o mesmo 5 de xu\u00f1o, na que se reafirmaban no seu car\u00e1cter \"de soberanas\" (ante a ausencia de Fernando VII) e declaraban que os obxectivos supremos do alzamento eran a defensa da relixi\u00f3n, da patria e das vidas e facendas do pobo.\nActuaci\u00f3ns da Xunta.\nA Xunta Superior estivo vixente at\u00e9 a chegada dos franceses a Galicia, en xaneiro de 1809 e, neste curto per\u00edodo de tempo, apenas seis meses, efectuou diversas e importantes actuaci\u00f3ns, que se poden reunir en tres apartados:\nMilitares.\nA Xunta asumiu o alto poder militar a\u00ednda que, como \u00e9 natural, delegouno nunha Xunta de Guerra constitu\u00edda por militares. Pero \u00e9 a Xunta quen promove os alistamentos voluntarios e forzosos, efectuando unha repartici\u00f3n m\u00e1is ou menos proporcional dos efectivos segundo a poboaci\u00f3n de cada provincia. Segundo este, correspond\u00edan a cada provincia:\nEfectivos mobilizados pola Xunta Suprema de Galicia \nO esp\u00edrito militar que, como se ver\u00eda posteriormente durante a guerra, animou \u00e1 poboaci\u00f3n galega, non deb\u00eda de estar moi arraigado en xu\u00f1o de 1808, xa que moitos dos chamados a filas procuraron escapar da patri\u00f3tica chamada empregando os m\u00e1is variados m\u00e9todos, mesmo a automutilaci\u00f3n, como se deduce dun documento militar da \u00e9poca:\nAdemais deste labor de recrutamento, hai que destacar que a Xunta se reservou o nomeamento dos mandos, polo menos dos superiores, como o demostra o feito da substituci\u00f3n de Filangieri por Blake.\nCorrespondeulle tam\u00e9n \u00e1 Xunta todo o referente \u00e1 intendencia do ex\u00e9rcito e a organizaci\u00f3n de corpos coma o de reserva ou o das Milicias Urbanas.\nFacenda.\nDurante a s\u00faa actuaci\u00f3n, a Xunta non fixo reformas substanciais no sistema contributivo. Tampouco creou un plan racional e extraordinario de recadaci\u00f3n de fondos; simplemente preferiu basearse en tres aspectos:\nA\u00ednda que non se poden cuantificar as entradas e sa\u00eddas de di\u00f1eiro durante o per\u00edodo de goberno da Xunta (do 5 de xu\u00f1o de 1808 a xaneiro de 1809), si \u00e9 pos\u00edbel enumerar algunhas achegas salient\u00e1beis:\nPol\u00edtica internacional.\nA Xunta, como depositaria da soberan\u00eda, comportouse cara ao exterior como un reino independente. Enviou a Portugal ao brigadier Genaro Figueroa, con poderes e acreditaci\u00f3ns, para que contactase cos patriotas portugueses xa en guerra cos franceses. O resultado foi un pacto asinado no Porto o 4 de xullo de 1808 cuxo pre\u00e1mbulo rezaba:\nNo pacto, acord\u00e1base loitar pola restituci\u00f3n da soberan\u00eda aos seus lex\u00edtimos monarcas, expulsando aos franceses. Galicia compromet\u00edase a axudar ao ex\u00e9rcito portugu\u00e9s at\u00e9 \"arrojar (...) la tiran\u00eda francesa\". \u00e1 s\u00faa vez Portugal compromet\u00edase a axudar a Espa\u00f1a cando se vise libre. Rog\u00e1base a Inglaterra que garantise o pacto. Foi asinado, por parte portuguesa, polo bispo do Porto como Presidente da Xunta de Goberno establecida nesa cidade, e por parte de Espa\u00f1a polo brigadier Figueroa. A\u00ednda que a Xunta do Reino de Galicia actuaba como soberana, non era a s\u00faa intenci\u00f3n, evidentemente, declararse como pa\u00eds independente, sen\u00f3n que o fac\u00eda en canto a que consideraba que era posibelmente a \u00fanica parte libre de Espa\u00f1a, daquela ocupada case por completo por un ex\u00e9rcito estranxeiro. \u00c9 dicir, a Xunta de Galicia consideraba que, nese momento, representaba a soberan\u00eda espa\u00f1ola.\nA outra fronte de actuaci\u00f3n da diplomacia galega foi Inglaterra. O 16 de xu\u00f1o de 1808 foron designados como representantes ou embaixadores da Xunta perante a corte de San Xaime Xoaqu\u00edn Freire de Andrade e Francisco Berm\u00fadez de Castro e Sangro:\nAs petici\u00f3ns que o reino de Galicia transmit\u00eda por medio do seu delegado ao Reino Unido eran as seguintes:\nA resposta do goberno ingl\u00e9s foi plenamente satisfactoria, xa que se comprometeu a enviar a Portugal un ex\u00e9rcito ao mando do xeneral Wellesley, obrigouse a transportar o ex\u00e9rcito de Dinamarca, liberou os prisioneiros, asegurou a libre navegaci\u00f3n e comezou a enviar munici\u00f3ns e di\u00f1eiro, desprazando a Galicia, ademais, a sir Charles Stuart con car\u00e1cter oficial de embaixador. Os env\u00edos de di\u00f1eiro ti\u00f1an, naturalmente, varias contrapartidas. Ademais da liberdade de comercio que conseguiu Inglaterra a partir dese momento, que facilitou a entrada masiva de lenzos ingleses con not\u00e1bel prexu\u00edzo para a burgues\u00eda galega, as remesas de di\u00f1eiro, sen xuros, estaban ben aseguradas. Nun documento datado o 29 de xullo de 1808 e transcrito por D\u00edaz Otero podemos ler as condici\u00f3ns do empr\u00e9stito:\nDo \u00e9xito da embaixada galega faise eco o historiador conde de Toreno:\nRelaci\u00f3ns con outras Xuntas espa\u00f1olas.\nAs\u00ed como se enviaran embaixadores a Portugal e Inglaterra, a Xunta tam\u00e9n enviou un delegado para que contactase coas principais Xuntas de Espa\u00f1a. Foi elixido para esta delicada misi\u00f3n (xa que se trataba, por un lado, de evitar as suspicacias das demais xuntas, pero tam\u00e9n de facer notar que a de Galicia estaba m\u00e1is organizada que as outras) o tenente coronel Manuel Torrado, que sa\u00edu da Coru\u00f1a o 24 de xu\u00f1o e visitou C\u00e1diz, Sevilla, Cartagena, a un delegado de Catalu\u00f1a que estaba nesta cidade, Murcia e Valencia, entrevist\u00e1ndose tam\u00e9n coas autoridades militares inglesas en Xibraltar. Regresou \u00e1 Coru\u00f1a no mes de setembro do mesmo ano.\nPor outra parte, e xa desde o primeiro momento, houbo relaci\u00f3ns continuas coas Xuntas de Asturias e Le\u00f3n. A presenza de franceses nesta \u00faltima provincia determinar\u00eda que a Xunta de Galicia apoiase polo xeral as petici\u00f3ns da Xunta de Le\u00f3n de auxilios de munici\u00f3ns, homes e di\u00f1eiro, xa que a mellor defensa de Galicia era a contenci\u00f3n do inimigo naquela provincia. En certa maneira foron estas xuntas as que sementaron a idea dunha \"Xunta Central\", da que ser\u00eda un precedente o \"Tratado de Uni\u00f3n entre os reinos de Castela, Le\u00f3n e Galicia\", asinado o 10 de agosto de 1808.\nOs puntos establecidos neste tratado eran os seguintes:\nPero a aparici\u00f3n doutro proxecto que callar\u00eda na Xunta Central fixo ineficaz este tratado que, na pr\u00e1ctica, s\u00f3 funcionou respecto de formular o asunto da integraci\u00f3n, ou non, nesta Xunta Central e, despois, para designar os representantes dos tres reinos nela (por Galicia foron nomeados o conde de Ximonde e Manuel Mar\u00eda Avalle.\nA Xunta de Galicia e Ultramar.\nGonz\u00e1lez L\u00f3pez d\u00e1 a noticia do nomeamento que a Xunta Suprema do Reino de Galicia fai de Pascual Ruiz Huidobro,\ntenente xeneral, como Vicerrei do Prata. O nomeamento leva data do 23 de agosto de 1808. A Xunta de Galicia, ao ter co\u00f1ecemento da destituci\u00f3n do vicerrei Sobremonte, nomeou para que ocupase o seu posto a Ruiz Huidobro, a quen enviou a Buenos Aires. Huidobro logrou sortear con \u00e9xito as intrigas da Infanta Carlota Xoaquina de Borb\u00f3n (que aspiraba a que a elixisen ra\u00ed\u00f1a da Arxentina, Per\u00fa e Chile), que o intentou enviar de regreso \u00e1 Pen\u00ednsula. Pero, cando chegou, encontrouse con que o cabido nomeara xa a Liniers, quen se negou a entregar o mando ao recentemente chegado. Como o seu nomeamento non era moito m\u00e1is regular que o de Liniers, contentouse co cargo de inspector de armas do vicerreinado.\nEvidentemente, parece que a Xunta tomara moi en serio a s\u00faa condici\u00f3n de soberana.\nDisoluci\u00f3n da Xunta Suprema.\nAs novas autoridades \"afrancesadas\".\nA invasi\u00f3n de Galicia polos franceses e, sobre todo, a ocupaci\u00f3n da cidade da Coru\u00f1a significou a disoluci\u00f3n da Xunta Suprema do Reino de Galicia, que ti\u00f1a a s\u00faa sede naquela cidade. A partir dese momento produciuse unha duplicidade de poder. Nas cidades e vilas dominadas polos franceses nome\u00e1ronse rexedores e xefes de polic\u00eda afectos ao poder franc\u00e9s. Nas zonas non ocupadas ou non dominadas seguiron a exercer o mando as autoridades anteriores que, en moitas ocasi\u00f3ns, foron o xerme da contestaci\u00f3n aos franceses e mesmo, nalg\u00fan caso, os que programaron o alzamento en armas.\nUnha vez m\u00e1is verific\u00e1base o proceso de selecci\u00f3n de poder que ten lugar nas grandes conmoci\u00f3ns pol\u00edticas. As comunidades nesas circunstancias encontran un l\u00edder, un xefe que acapara todo o poder: militar, administrativo, e mesmo o xudicial, sen necesidade de leis ou regulamentos, chegando a ditar sentenzas de morte contra os \"traidores\" e os esp\u00edas.\nC\u00f3mpre dicir que as autoridades nomeadas polos franceses non funcionaron, sexa por escaso celo, sexa pola resistencia dos subordinados ou ben por careceren de suficiente poder coercitivo. S\u00f3 nalgunha cidade, coma Santiago, na que hab\u00eda un \"club afrancesado\" moi importante, dirixido por Pedro Baz\u00e1n de Mendoza, chegou a constitu\u00edrse unha administraci\u00f3n enteiramente francesa. Pero incluso nesas circunstancias o poder \"real\" (o que outorga a aceptaci\u00f3n dos s\u00fabditos) non o exerc\u00edan estes, sen\u00f3n outras persoas (coma o cabido ou a antiga corporaci\u00f3n municipal) que de feito manti\u00f1an unha influencia constante sobre a poboaci\u00f3n.\nA resistencia popular, que empezou a partir do d\u00eda seguinte da ocupaci\u00f3n total de Galicia, impediu aos franceses sentar as bases dunha administraci\u00f3n municipal xa moi acreditada en Francia. A guerra esixir\u00e1 a atenci\u00f3n constante e total dos invasores e, deste xeito, non poder\u00edan prestar o apoio necesario a estas autoridades-monicreques. A medida que a resistencia foi recuperando territorio houbo necesidade de crear novas Xuntas locais (formadas sempre polos fidalgos do lugar, os cl\u00e9rigos m\u00e1is destacados e, nalgunha ocasi\u00f3n, por campesi\u00f1os) que ser\u00edan o poder \"real\" de Galicia namentres durou a guerra. Estas xuntas adoptaron medidas econ\u00f3micas, solicitando pr\u00e9stamos para adquiriren armas e munici\u00f3ns, impo\u00f1endo impostos aos veci\u00f1os, nomeando os xefes militares, dando as ordes necesarias para que se mantivese a tranquilidade p\u00fablica e mesmo ditaminando sobre as grandes medidas militares a tomar cando a operaci\u00f3n desbordaba os l\u00edmites da responsabilidade do xefe. Funcionaba, pois, con absoluta independencia.\nA Xunta de Lobeira.\nMentres que de feito a organizaci\u00f3n dos territorios non ocupados polos franceses estaba en mans destas Xuntas locais, tanto na Xunta Central coma en Galicia estim\u00e1base a conveniencia de constitu\u00edr un poder central galego que organizase adecuadamente a guerra contra o invasor. A este respecto hab\u00eda d\u00faas opci\u00f3ns: a de entregar todo o poder ao marqu\u00e9s de La Romana, ou a de constitu\u00edr unha nova Xunta do Reino. A primeira era invi\u00e1bel, dado que o marqu\u00e9s, seguramente por raz\u00f3ns t\u00e1cticas militares, andaba sempre errante dun lugar para outro fuxindo do inimigo, e non era isto o m\u00e1is conveniente para exercer a alta direcci\u00f3n da guerra. Posibelmente isto debeu quedar claro na reuni\u00f3n que, a finais do mes de xaneiro de 1809, tiveron en Monterrei o c\u00f3engo Manuel Acu\u00f1a Malvar, o tenente coronel Manuel Garc\u00eda del Barrio e o alf\u00e9rez Pablo Morillo, que a Xunta Central enviara a Galicia para excitar os \u00e1nimos para a rebeli\u00f3n. E a segunda tampouco era vi\u00e1bel naquelas circunstancias; estando ocupadas todas as cidades de Galicia e as vilas m\u00e1is importantes era impos\u00edbel a s\u00faa constituci\u00f3n. De a\u00ed que se decidisen por unha terceira soluci\u00f3n: a de elevar unha das innumer\u00e1beis Xuntas comarcais \u00e1 cabeza de todas as demais.\nA Xunta de Lobeira, do partido de Bande, Ourense, fora constitu\u00edda grazas ao tes\u00f3n de Jos\u00e9 Joaqu\u00edn M\u00e1rquez, administrador de rendas da Boullosa, no Couto Mixto. A situaci\u00f3n desta Xunta, case na raia de Portugal, d\u00e1balle unha especial seguridade (polo menos, te\u00f3rica). En principio era unha xunta comarcal coma as demais, pero despois de ampliada integrando nela a persoas relevantes da comarca, adquiriu gran prestixio, especialmente cando aceptou presidila Pedro Quevedo y Quintano, bispo de Ourense, cuxo nomeamento foi aprobado polo marqu\u00e9s de La Romana. Tam\u00e9n formou parte dela Garc\u00eda del Barrio, delegado da Xunta Central, co que indirectamente recib\u00eda o referendo da m\u00e1xima autoridade pol\u00edtica do momento en Espa\u00f1a. Por\u00e9n, a Xunta de Lobeira s\u00f3 exerceu un control directo sobre as xuntas locais e comarcais do sur das provincias de Ourense e Pontevedra: a distancia con respecto \u00e1s xuntas do norte fac\u00eda invi\u00e1bel unha supremac\u00eda sobre as demais.\nGalicia libre de franceses.\nA partir da sa\u00edda dos franceses do pa\u00eds, o capit\u00e1n xeneral de Galicia recuperou o poder que anteriormente exercera. Ao rematar a guerra hab\u00eda d\u00faas posibilidades: constitu\u00edr unha nova Xunta do Reino de Galicia (que era a opci\u00f3n preferida polas clases m\u00e1is elevadas, en opini\u00f3n de Gonz\u00e1lez L\u00f3pez, e que ao parecer contaba co apoio dos ingleses) ou devolverlle o poder ao capit\u00e1n xeneral.\nO conde de Noro\u00f1a, Gaspar Mar\u00eda Nava y \u00c1lvarez de las Asturias, segundo comandante do Ex\u00e9rcito do Reino de Galicia, foi moi expl\u00edcito nas s\u00faas intenci\u00f3ns cando publicou en Santiago o bando do 29 de maio de 1809:\nO bando ten o seu aquel. Parece inusitado que o poder militar que durante a epopea popular de Galicia se mantivera \u00e1 marxe, que non lograra neses meses nin unha soa vitoria, que todo o deixara \u00e1 responsabilidade do pobo, vi\u00f1ese agora, chegado o momento da vitoria, a suplantar a todas as Xuntas, impo\u00f1\u00e9ndose a elas e concentrando todo o poder no capit\u00e1n xeneral.\nA operaci\u00f3n ti\u00f1a seguramente maior intenci\u00f3n. O marqu\u00e9s de La Romana, cuxo pensamento pol\u00edtico se co\u00f1ece ben pola s\u00faa \"Representaci\u00f3n\" \u00e1 Xunta Central: era un absolutista. Tem\u00eda que, ao socairo das circunstancias pol\u00edticas, se introducisen novos poderes representativos do pobo. Todo o que cheirase a \"xuntismo\", asemblea do pobo, terceiro estado etc., d\u00e1balle noxo. Home doutro mundo, doutro tempo, nunca aceptou esa avalancha do pobo nos mandos do ex\u00e9rcito e, sobre todo, na organizaci\u00f3n da sociedade. Por iso deu instruci\u00f3ns precisas ao seu segundo que, sen d\u00fabida, participaba das mesmas ideas, para que, ao terminar a guerra en Galicia, recuperase a plenitude do poder do capit\u00e1n xeneral, como antigamente se exercera.\nConstituci\u00f3n da Xunta Superior de subsidios, armamento e defensa de Galicia.\nA\u00ednda que Galicia xa estaba libre de franceses, a s\u00faa presenza noutras partes de Espa\u00f1a, e a posibilidade de que realizasen unha nova ofensiva, fixeron que moitos persoeiros e instituci\u00f3ns pensasen que era oportuna a creaci\u00f3n dunha \"Xunta\" en previsi\u00f3n do que puidese suceder. E a pesar de que o conde de Noro\u00f1a era abertamente contrario \u00e1 creaci\u00f3n de xuntas, o Goberno da naci\u00f3n espa\u00f1ola creu que era oportuna a s\u00faa constituci\u00f3n. A argumentaci\u00f3n do Conde sit\u00faase dentro do seu horizonte pol\u00edtico de defensa dos poderes centrais:\nPero pese a esta opini\u00f3n contraria do segundo comandante do Ex\u00e9rcito de Galicia, as forzas vivas do pa\u00eds solicit\u00e1rona.\nA Xunta formouse, e o 17 de decembro de 1809 f\u00edxose p\u00fablico o seu \"regulamento\", no que se establec\u00edan as condici\u00f3ns e competencias destas xuntas:\nAs diferenzas entre a Xunta Superior e a Xunta Suprema do Reino de Galicia, que desaparecera de feito en decembro de 1808, son moi claras. A Xunta Superior estaba supeditada \u00e1 Central. Non pretend\u00eda ostentar a soberan\u00eda, nin representar a Galicia perante ning\u00fan organismo superior. Trat\u00e1base simplemente dunha especie de delegaci\u00f3n da Xunta Central para os asuntos da guerra e da facenda concomitantes coa guerra."}
{"id": "208276", "revid": "1131", "url": "https://gl.wikipedia.org/wiki?curid=208276", "title": "Copa das Naci\u00f3ns da OFC", "text": "A Copa das Naci\u00f3ns \u00e9 unha competici\u00f3n internacional de f\u00fatbol realizada cada catro anos polos membros da Confederaci\u00f3n de F\u00fatbol de Ocean\u00eda.\nHistoria.\nO torneo xogouse en 1973 e 1980, mais de forma regular comezou a desputarse en 1996. A selecci\u00f3n de Nova Zelandia ga\u00f1ou o torneo en cinco ocasi\u00f3ns (1973, 1998, 2002, 2008 e 2016), Australia en catro (1980, 1996, 2000 e 2004) e Tahit\u00ed venceu na edici\u00f3n de 2012."}
{"id": "208278", "revid": "22570", "url": "https://gl.wikipedia.org/wiki?curid=208278", "title": "Team Wellington", "text": "O Team Wellington \u00e9 unha franqu\u00eda de f\u00fatbol de Nova Zelandia, da cidade de Wellington. Foi fundado en 2004 e xoga na ASB Premiership, representando \u00e1 Rexi\u00f3n de Wellington."}
{"id": "208279", "revid": "22570", "url": "https://gl.wikipedia.org/wiki?curid=208279", "title": "Canterbury United", "text": "O Canterbury United \u00e9 unha franqu\u00eda de f\u00fatbol de Nova Zelandia, da cidade de Christchurch. Foi fundado en 2004 e xoga na ASB Premiership."}
{"id": "208280", "revid": "56817", "url": "https://gl.wikipedia.org/wiki?curid=208280", "title": "Hawke's Bay United", "text": "O Hawke's Bay United Football Club (anteriormente co\u00f1ecido como \"Napier City Rovers\") \u00e9 unha franqu\u00eda de f\u00fatbol de Nova Zelandia. Foi fundado en 2004 ao xuntarse varios clubs da rexi\u00f3n de Hawke's Bay. Xoga na ASB Premiership."}
{"id": "208281", "revid": "56817", "url": "https://gl.wikipedia.org/wiki?curid=208281", "title": "Waikato Football Club", "text": "O Waikato Football Club \u00e9 unha franqu\u00eda de f\u00fatbol de Nova Zelandia, da cidade de Hamilton (rexi\u00f3n de Waikato). Foi fundada en 2004 e xoga na ASB Premiership.\nHistoria.\nA rexi\u00f3n de Waikato foi unha dos 8 rexi\u00f3ns neozelandesas escollidas para posu\u00edr un equipo no Campionato de F\u00fatbol de Nova Zelandia. A pesar de que na primeiro tempada (2004/05) foi 3\u00ba na fase regular, desde ent\u00f3n o seu maior logro foi o 5\u00ba posto obtido en 2007/08, chegando inclusive a recibir o \"Wooden Spoon\" (premio consolo ao que finaliza en \u00faltimo lugar) na edici\u00f3n 2009/10."}
{"id": "208282", "revid": "56817", "url": "https://gl.wikipedia.org/wiki?curid=208282", "title": "Otago United", "text": "O Otago United \u00e9 unha franqu\u00eda de f\u00fatbol de Nova Zelandia. Foi fundado en 2004 e xoga na ASB Premiership.\nHistoria.\nOtago United foi formado en 2004 como unha agrupaci\u00f3n de 21 clubs e 4 asociaci\u00f3ns da \u00e1rea xeogr\u00e1fica de Timaru, no sur de Invercargill para participar no Campionato de F\u00fatbol de Nova Zelandia. \u00c9 un dos 8 equipos que compiten na NZFC.\nNa tempada inaugural (2004/05), Otago United acabou segundo pola cola, pero conseguiu quedar 5\u00ba de 8 a seguinte tempada. Con todo, foi de mal a peor na tempada 2006/07 acabando \u00faltimos e sendo humillados na \u00faltima xornada perdendo 8-0 contra os campi\u00f3ns da liga, Waitakere United. A seguinte tempada foi un pouco peor acabando s\u00e9timos por diante de Canterbury United. Na tempada 2008/09 o equipo conseguiu d\u00faas vitorias (2-1 contra Canterbury United, como local e como visitante) e dous empates (3-3 en casa contra Waikato e 1-1 contra Wellington fose)."}
