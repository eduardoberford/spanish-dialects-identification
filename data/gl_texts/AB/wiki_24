{"id": "106722", "revid": "109216", "url": "https://gl.wikipedia.org/wiki?curid=106722", "title": "Primeiro ministro de Madagascar", "text": "O primeiro ministro de Madagascar \u00e9 o xefe de goberno de Madagascar. O presidente elixe \u00f3 primeiro ministro, quen xunto cos demais ministros administra o goberno.\nEsta \u00e9 unha listaxe dos primeiros ministros e outros xefes de goberno de Madagascar a partir do ano 1828.\nRep\u00fablica Malgaxe (1960 - 1975).\nPrimeira Rep\u00fablica\nRep\u00fablica Democr\u00e1tica Malgaxe (1975 - 1992).\nSegunda Rep\u00fablica\nRep\u00fablica de Madagascar (1991 - 2014).\nTerceira Rep\u00fablica\nRep\u00fablica de Madagascar (desde 2014).\nCuarta Rep\u00fablica"}
{"id": "106728", "revid": "5863", "url": "https://gl.wikipedia.org/wiki?curid=106728", "title": "Todos a la c\u00e1rcel", "text": "Todos a la c\u00e1rcel \u00e9 unha pel\u00edcula espa\u00f1ola encadrada no x\u00e9nero de comedia e dirixida por Luis Garc\u00eda Berlanga. Estreouse o 1 de xaneiro de 1993.\nResumo do argumento.\nNo c\u00e1rcere Modelo de Valencia vaise celebrar o D\u00eda Internacional do Preso de Conciencia. Xentes da pol\u00edtica, a cultura e a far\u00e1ndula, asistir\u00e1n ao acto, polo que a situaci\u00f3n pres\u00e9ntase moi propicia para facer alg\u00fan que outro negocio en beneficio propio.\nNomeamentos e premios.\nA pel\u00edcula conseguiu 3 premios Goya en 1994: \u00e1 mellor pel\u00edcula, \u00e1 mellor direcci\u00f3n e ao mellor son."}
{"id": "106729", "revid": "47401", "url": "https://gl.wikipedia.org/wiki?curid=106729", "title": "Ernst Fritz F\u00fcrbringer", "text": "Ernst Fritz F\u00fcrbringer, nado en Braunschweig o 27 de xullo de 1900 e finado en M\u00fanic o 30 de outubro de 1988, foi un actor de cinema alem\u00e1n. Apareceu en 130 pel\u00edculas entre 1933 e 1983."}
{"id": "106730", "revid": "56817", "url": "https://gl.wikipedia.org/wiki?curid=106730", "title": "Sybille Schmitz", "text": "Sybille Schmitz, nada en D\u00fcren o 2 de decembro de 1909 e finada en M\u00fanic o 13 de abril de 1955, foi unha actriz alem\u00e1."}
{"id": "106731", "revid": "56817", "url": "https://gl.wikipedia.org/wiki?curid=106731", "title": "Claude Farell", "text": "Monika Burg, m\u00e1is co\u00f1ecida como Claude Farell, a\u00ednda que tam\u00e9n co\u00f1ecida por Paulette Colar, Catherine Farell, Paulette Kolar e Paulette von Suchan (7 de maio de 1914 en Viena \u2014 17 de marzo de 2008 en M\u00e2con) foi unha actriz austr\u00edaca."}
{"id": "106732", "revid": "1410", "url": "https://gl.wikipedia.org/wiki?curid=106732", "title": "Presidente de Mauritania", "text": "Esta \u00e9 a lista dos xefes de Estado e dos presidentes da Rep\u00fablica Isl\u00e1mica de Mauritania desde a s\u00faa independencia o 28 de novembro de 1960."}
{"id": "106733", "revid": "158", "url": "https://gl.wikipedia.org/wiki?curid=106733", "title": "Lista de presidentes de Mauritania", "text": ""}
{"id": "106734", "revid": "6342", "url": "https://gl.wikipedia.org/wiki?curid=106734", "title": "\u00cdndice de libros prohibidos", "text": ""}
{"id": "106736", "revid": "1131", "url": "https://gl.wikipedia.org/wiki?curid=106736", "title": "O'ahu", "text": ""}
{"id": "106740", "revid": "6279", "url": "https://gl.wikipedia.org/wiki?curid=106740", "title": "Redemu\u00ed\u00f1os", "text": "O top\u00f3nimo Redemu\u00ed\u00f1os pode referirse a:"}
{"id": "106741", "revid": "56817", "url": "https://gl.wikipedia.org/wiki?curid=106741", "title": "Werner Klingler", "text": "Werner Klingler (Stuttgart, 23 de outubro de 1903 \u2013 Berl\u00edn, 23 de xu\u00f1o de 1972) foi un actor e director de cine alem\u00e1n. Dirixiu 29 filmes entre 1936 e 1968."}
{"id": "106742", "revid": "98629", "url": "https://gl.wikipedia.org/wiki?curid=106742", "title": "Herbert Selpin", "text": "Herbert Selpin, nado o 29 de maio de 1902 e finado o 1 de agosto de 1942, foi un director de cine e autor de gui\u00f3ns alem\u00e1n.\nBiograf\u00eda.\nHerbert Selpin naceu o 29 de maio de 1902 en Berl\u00edn. Tras os seus estudos de Medicina na mesma cidade, Selpin traballou como bailar\u00edn, boxeador, bibliotecario e vendedor de arte, antes de obter a mediados de da d\u00e9cada de 1920, unhas pr\u00e1cticas nos estudos de cine UFA.\nMorreu o 1 de agosto de 1942 en Berl\u00edn."}
{"id": "106743", "revid": "89787", "url": "https://gl.wikipedia.org/wiki?curid=106743", "title": "Stratiformis", "text": "Stratiformis \u00e9 unha especie de nubes que est\u00e1 presente nos x\u00e9neros dos estratoc\u00famulos, os cirroc\u00famulos e os altoc\u00famulos.\nCaracter\u00edzanse por estaren formados por bancos de nubes de diferentes extensi\u00f3ns e con pouca dimensi\u00f3n vertical, d\u00e1ndolle a aparencia de estratos aos x\u00e9neros das nubes que os presentan. Normalmente adoitan aparecer en pedazos. Algunhas veces estas nubes aparecen grazas \u00e1 morte de c\u00famulos ou cumulonimbos."}
{"id": "106745", "revid": "1131", "url": "https://gl.wikipedia.org/wiki?curid=106745", "title": "US$", "text": ""}
{"id": "106746", "revid": "1131", "url": "https://gl.wikipedia.org/wiki?curid=106746", "title": "Gran Sasso d'Italia", "text": "O Gran Sasso d'Italia (\"Pedra Grande de Italia\", en italiano) \u00e9 un macizo dos Apeninos, situado na rexi\u00f3n italiana dos Abruzos, na fronteira entre as provincias de Teramo e L'Aquila.\nO pico m\u00e1is alto do Gran Sasso \u00e9 o Corno Grande, con 2.912 msnm. Tr\u00e1tase do pico m\u00e1is alto de t\u00f3dolos Apeninos e un dos m\u00e1is altos de Italia."}
{"id": "106747", "revid": "1410", "url": "https://gl.wikipedia.org/wiki?curid=106747", "title": "Independentismo", "text": "Na pol\u00edtica, o independentismo \u00e9 a opci\u00f3n pol\u00edtica que defende a liberaci\u00f3n dun pobo ou naci\u00f3n mediante a creaci\u00f3n dun estado propio que salvagarde a s\u00faa identidade, cultura, sociedade e intereses econ\u00f3micos.\nA ONU reco\u00f1ece o dereito a independizarse a partir do principio de autodeterminaci\u00f3n. Segundo algunhas interpretaci\u00f3ns da Carta das Naci\u00f3ns Unidas, s\u00f3 os pobos internacionalmente considerados como colonizados poden acollerse a tal dereito, a\u00ednda que a propia carta reco\u00f1ece o car\u00e1cter universal dese dereito. No s\u00e9culo XX numerosas naci\u00f3ns europeas lograron a independencia sen se atoparen nesta situaci\u00f3n, como \u00e9 o caso de Noruega, as rep\u00fablicas b\u00e1lticas de Estonia, Letonia e Lituania ou Irlanda, entre outras.\nNa historia contempor\u00e1nea, o independentismo am\u00f3sase como a causa maioritaria de formaci\u00f3n de estados novos, motivando que no s\u00e9culo XX e xa no s\u00e9culo XXI o n\u00famero de estados soberanos non cesase de medrar.\nO dereito de independencia.\nAlgunhas teor\u00edas defenden o independentismo como un dereito xeral de secesi\u00f3n, por calquera motivo (\"Teor\u00eda da libre decisi\u00f3n\"), mentres que outros salientan que a independencia debe ser considerada s\u00f3 para corrixir inxustizas graves (co\u00f1ecida como \"Teor\u00eda da causa xustificada\"). Algunhas teor\u00edas conxugan, no entanto, \u00e1mbalas d\u00faas ideas, a da libre decisi\u00f3n coa causa xustificada. A listaxe de xustificaci\u00f3ns que apoian a creaci\u00f3n dun novo estado foron descritas por Allen Buchanan, Robert McGee, Birch Anthony, Walter Williams , Jane Jacobs, Frances Kendall e Leon Louw, Leopold Kohr, Kirkpatrick Sale, e varios autores de Secesi\u00f3n David Gordon \",\" Estado e Liberdade \", incl\u00fae:\nXustificaci\u00f3ns dentro da teor\u00eda pol\u00edtica liberal.\nAleksandar Pavkovic, profesor adxunto do Departamento de Pol\u00edtica e Estudos Internacionais da Universidade de Macquarie, en Australia e autor de varios libros sobre a independencia, describe cinco causas que xustifican o dereito xeral de independencia dentro da teor\u00eda pol\u00edtica liberal:\nArgumentos e caracter\u00edsticas do independentismo.\nP\u00f3dense distinguir distintos tipos de argumentos utilizados para xustificar o independentismo, as\u00ed como distintos m\u00e9todos empregados para lograr os seus obxectivos.\nO idioma.\nNo que se refire aos argumentos, o idioma da naci\u00f3n adoita ser un elemento clave en moitos casos, posto que se trata dunha caracter\u00edstica propia e diferenciadora do Estado do cal se quere independizar. Este \u00e9 o caso do independentismo, por exemplo, portorrique\u00f1o, catal\u00e1n, vasco, galego, corso, siciliano, sardo, bret\u00f3n, flamengo, kurdo e en menor medida no caso irland\u00e9s, onde o idioma ten unha menor implantaci\u00f3n na sociedade e non se cita xeralmente como elemento importante para a xustificaci\u00f3n da independencia.\nEn opini\u00f3n de determinados independentistas, o idioma constit\u00fae unha proba das diferenzas (sexan estas hist\u00f3ricas, culturais ou doutra \u00edndole) que existen entre a naci\u00f3n que desexa independizarse e o Estado no cal se circunscribe e co cal non comparte idioma.\nAdemais, para alg\u00fans independentismos, o desenvolvemento e mantemento dun idioma require a independencia da naci\u00f3n, sen a cal o devandito idioma estar\u00eda destinado a desaparecer a longo prazo.\nOs aspectos econ\u00f3micos.\nNa maior\u00eda dos casos, o independentismo adoita ter un importante compo\u00f1ente econ\u00f3mico. A independencia xustif\u00edcase considerando que a administraci\u00f3n econ\u00f3mica ser\u00e1 m\u00e1is favorable \u00e1 naci\u00f3n cando esta sexa independente.\nEste \u00e9 o caso irland\u00e9s, onde os atentados e a actividade armada eran xustificadas pola discriminaci\u00f3n econ\u00f3mica que sufr\u00edan os cat\u00f3licos en relaci\u00f3n aos protestantes. Malia que esta discriminaci\u00f3n exist\u00eda, outros autores consideran que foi esaxerada.\nNoutros casos argum\u00e9ntase que, consonte unha interpretaci\u00f3n do principio de subsidiariedade, unha estrutura social de orde superior (neste caso o Estado do que se quere independizar) non debe interferir na vida interna dun grupo social de orde inferior (neste caso, o territorio a independizarse), priv\u00e1ndoo da s\u00faa autonom\u00eda e, en consecuencia, do pleno exercicio das s\u00faas competencias. Argumentan certos independentistas que a organizaci\u00f3n do Estado debe realizarse por aqueles administradores que se atopen menos distanciados dos cidad\u00e1ns administrados, xustificando isto a independencia.\nLoita armada e loita pac\u00edfica.\nEn ocasi\u00f3ns, certas facci\u00f3ns do independentismo relaci\u00f3nanse e ata apoian a organizaci\u00f3ns que pretenden obter a independencia mediante acci\u00f3ns violentas que \u00e1s veces se xeneralizan como constitutivas do independentista (pero non se pode xeneralizar aseverando que todos estes movementos utilizan a violencia ou a forza para adiantaren os seus obxectivos). Poden consistir en violencia contra os bens do Estado ou contra os seus cidad\u00e1ns, como no caso da maior\u00eda dos atentados de Terra Lliure ou a violencia na r\u00faa e poden chegar ata a atentaren contra a vida das persoas (sexan estas civ\u00eds, militares ou outras), por exemplo no caso de ETA, o IRA, o FLNC corso ou o S\u00e1hara Occidental (a\u00ednda que a fronte Polisaria mant\u00e9n unha tregua prolongada).\nEstas organizaci\u00f3ns adoitan xustificar as s\u00faas acci\u00f3ns mediante o rexeitamento da autoridade do Estado do cal queren independizarse ou como resposta ao que elas consideran a opresi\u00f3n (pol\u00edtica, militar etc.) do pobo ao que consideran defender.\nEn calquera caso, o independentismo adoita rexeitar maioritariamente o uso da violencia para a consecuci\u00f3n dos seus obxectivos, como \u00e9 o caso actual do independentismo en Qu\u00e9bec, en Catalu\u00f1a con ERC, o T\u00edbet ou en Irlanda, como ben mostra o feito de que o Sinn F\u00e9in se converteu na forza cat\u00f3lica m\u00e1is votada en Irlanda do Norte tralo abandono das armas por parte do IRA.\nOs Estados fronte ao independentismo.\nA Declaraci\u00f3n de Independencia.\nAdoita ser a afirmaci\u00f3n da independencia dun pobo ou naci\u00f3n, respecto ao estado do que se independiza, e polo tanto a culminaci\u00f3n te\u00f3rica do sometemento pol\u00edtico dun estado sobre ata o que era parte do seu territorio. Con todo, non todas as declaraci\u00f3ns de independencia acadaron o \u00e9xito e algunhas non chegaron a ser nunca efectivas. \nEn escasas ocasi\u00f3ns, estas declaraci\u00f3ns contan co consentimento legal ou oficial do Estado ou Imperio inicial, polo que na maior parte das veces son chamadas \"declaraci\u00f3ns unilaterais de independencia (DUI)\", principalmente polo Estado que perde ese territorio e por aqueles que cuestionan a validez da declaraci\u00f3n.\nReco\u00f1ecemento internacional.\nIsto propicia que na actualidade non todos os estados conten co reco\u00f1ecemento oficial pleno de toda a comunidade internacional. V\u00e9xase o caso da Rep\u00fablica de Kosovo, que desde o 17 de febreiro de 2008 se declarou independente de Serbia co apoio dos Estados Unidos e da Uni\u00f3n Europea, por\u00e9n a propia Serbia, Rusia (tradicional aliado de Serbia) e estados como Espa\u00f1a con importantes movementos independentistas no seu seo, non aceptan o que consideran como unha declaraci\u00f3n unilateral de independencia, neg\u00e1ndose a reco\u00f1ecer a soberan\u00eda nacional do pobo kosovar. Neste caso, como noutros (v\u00e9xase Palestina ou o S\u00e1hara Occidental), a comunidade internacional est\u00e1 dividida entre os pa\u00edses que reco\u00f1eceron oficialmente a independencia de Kosovo, os que se negan a reco\u00f1ecela e os que declararon a s\u00faa neutralidade e as s\u00faas esperanzas para a evoluci\u00f3n positiva nos eventos.\nGuerra e terrorismo de estado.\nA actuaci\u00f3n dos Estados en relaci\u00f3n ao independentismo tam\u00e9n foi variada. Existen Estados como China que atacaron violentamente calquera tipo de independentismo (non violento) no T\u00edbet.\n\u00c9 tam\u00e9n o caso de Irlanda do Norte, onde as actuaci\u00f3ns violentas e en ocasi\u00f3ns indiscriminadas da polic\u00eda do Ulster e o Ex\u00e9rcito brit\u00e1nico nos anos 70 e 80, respectivamente, impulsaron en gran medida o apoio e crecemento do IRA. Acusouse as\u00ed mesmo \u00e1 polic\u00eda norteirlandesa de axudar aos paramilitares protestantes na s\u00faa loita contra o IRA durante a d\u00e9cada dos 90. Foi igualmente o caso de Espa\u00f1a nos anos 80 coa formaci\u00f3n dos GAL, grupo armado que ti\u00f1a como principal obxectivo eliminar a membros da ETA no sur de Francia, trasladando as\u00ed o conflito co fin de involucrar ao Estado franc\u00e9s na loita contra ETA.\nEn cambio, existen Estados que utilizan a lei para impedir o apoio pol\u00edtico ou dos medios aos partidos pol\u00edticos ou organizaci\u00f3ns que apoian o uso da violencia con fins independentistas. Este \u00e9 o caso de Espa\u00f1a na actualidade, posto que a trav\u00e9s da Lei de Partidos creouse a base legal que permitiu a ilegalizaci\u00f3n de partidos pol\u00edticos e organizaci\u00f3ns polo seu apoio ao terrorismo e \u00e1s organizaci\u00f3ns terroristas, ou por sospeitas do mesmo. \u00c9 tam\u00e9n o caso do Reino Unido onde Margaret Thatcher prohibiu en 1988 que se puidese escoitar a voz dos dirixentes do Sinn F\u00e9in cando fosen entrevistados na televisi\u00f3n brit\u00e1nica (a\u00ednda que esta f\u00f3rmula non produciu efecto ning\u00fan, posto que os medios brit\u00e1nicos axi\u00f1a introduciron as voces doutros xornalistas que repet\u00edan as palabras dos dirixentes irlandeses sen incorreren por iso en ning\u00fan delito).\nUn caso particular \u00e9 o do Canad\u00e1, \u00fanica democracia, que autorizou \u00e1 rexi\u00f3n do Quebec a realizar dous referendos sobre a s\u00faa independencia (1980 e 1995), o 7 de decembro de 2000 aprobouse a lei de Claridade que limitaba o dereito do Quebec a celebrar referendos.\nMovementos independentistas.\nS\u00e9culo XIX.\nM\u00e1is dun centenar de pa\u00edses naceron no s\u00e9culo XIX a trav\u00e9s de procesos de independencia e secesi\u00f3n.\nAlg\u00fans dos estados que adquiriron a s\u00faa independencia no s\u00e9culo XIX:\nS\u00e9culo XX.\nM\u00e1is dun centenar de pa\u00edses naceron no s\u00e9culo XX a trav\u00e9s de procesos de independencia e secesi\u00f3n.\nAlg\u00fans dos estados que adquiriron a s\u00faa independencia no s\u00e9culo XX:\nS\u00e9culo XXI.\nAlg\u00fans dos estados que adquiriron a s\u00faa independencia no s\u00e9culo XXI:"}
{"id": "106748", "revid": "54334", "url": "https://gl.wikipedia.org/wiki?curid=106748", "title": "Complexo Hospitalario Universitario A Coru\u00f1a", "text": "O Complexo Hospitalario Universitario A Coru\u00f1a (CHUAC), ata 2008 co\u00f1ecido como \"Complexo Hospitalario Universitario Juan Canalejo\", \u00e9 un conxunto de centros de asistencia sanitaria especializada, docencia e investigaci\u00f3n en Ciencias da Sa\u00fade pertencente ao Servizo Galego de Sa\u00fade (Sergas), na cidade da Coru\u00f1a. Inaugurouse en 1972 e ten unha zona de docencia dependente da Universidade da Coru\u00f1a.\nHistoria.\nO CHUAC foi inaugurado o 21 de agosto de 1972 por Franco co nome de Residencia Sanitaria Juan Canalejo en honra ao falanxista Juan Canalejo. O edificio fora dese\u00f1ado polo arquitecto Mart\u00edn Jos\u00e9 Marcide Odriozola e custara ent\u00f3n 135 mill\u00f3ns de pesetas. Cunha superficie de 50.000 metros cadrados e 830 camas, era o maior hospital de Galiza. Ata a s\u00faa inauguraci\u00f3n, o hospital coru\u00f1\u00e9s era o actual Materno Infantil Teresa Herrera, de medicina xeral, cunhas 250 camas. Na s\u00faa inauguraci\u00f3n ti\u00f1a unha secci\u00f3n de medicina xeral, un centro de traumatolox\u00eda e rehabilitaci\u00f3n e unha \u00e1rea de consultas externas.\nO CHUAC foi o primeiro hospital de Galiza en facer transplantes, de ril en 1981, de coraz\u00f3n en 1991, e de f\u00edgado en 1994. Tam\u00e9n era un centro de referencia para tratar a hemofilia ou as lesi\u00f3ns medulares. En 1976 f\u00edxose a primeira operaci\u00f3n para separar siamesas. En 1992 o hospital pasou a depender do Sergas, ata ent\u00f3n dependera do Insalud.\nEn 2008 foi pioneiro en practicar unha operaci\u00f3n intrauterina ou en extraer a ves\u00edcula pola vaxina.\n\u00c9 un centro de referencia en queimados cr\u00edticos, transplante de pulm\u00f3n ou traumatolox\u00eda infantil, entre outros. Hoxe en d\u00eda o Complexo Hospitalario Universitario (CHUAC) est\u00e1 formado polo Hospital Abente y Lago, o Materno Infantil (Teresa Herrera) e o Mar\u00edtimo de Oza, as\u00ed como os centros de Carballo e Betanzos. En total conta con m\u00e1is de 4.800 empregados, unhas 1.440 camas e 30 quir\u00f3fanos, segundo a Memoria de 2011.\nRecursos asistenciais.\nO CHUAC est\u00e1 formado por un grupo de centros asistenciais e recursos sanitarios da cidade da Coru\u00f1a e os concellos da s\u00faa \u00e1rea de influencia sanitaria, que comprende os distritos sanitarios de Cee e da Coru\u00f1a. Incl\u00fae os concellos da costa dende Corcubi\u00f3n ata Mi\u00f1o e polo interior ata Sobrado.\nO complexo sanitario.\nHospital A Coru\u00f1a.\nAnteriormente chamado Juan Canalejo.\nHospital Teresa Herrera.\nHospital materno infantil bautizado en memoria de Teresa Margarita Herrera y Pedrosa, quen fundou o primeiro hospital ben\u00e9fico da cidade da Coru\u00f1a. Foi inaugurado por Franco en xullo de 1951 e ti\u00f1a ent\u00f3n 250 camas. Reabriu como hospital materno en 1985.\nHospital Mar\u00edtimo de Oza.\nSit\u00faase sobre o antigo lazareto mar\u00edtimo inaugurado en 1888, que foi convertido en sanatorio en 1910. O recinto est\u00e1 formado por varios edificios: a bater\u00eda de Oza (obra de 1797 rehabilitada en 1999), o pavill\u00f3n cir\u00farxico Fern\u00e1ndez Latorre (inaugurado en 1913), o pavill\u00f3n de colonias (obra de Pedro Mari\u00f1o de 1929, reformado por Ram\u00f3n das Casas en 1997), e o Hospital de Oza (de Alberto Pineda e Andr\u00e9s Reboredo, de 1998).\nHospital Abente y Lago.\nA orixe do antigo hospital militar rem\u00f3ntase ao s\u00e9culo XV. Pechado en 1995, foi reaberto o 29 de maio de 1996 e dous anos despois foi rebautizado en memoria do militar e m\u00e9dico Ezequiel Abente y Lago (1841\u20131923)."}
{"id": "106749", "revid": "1131", "url": "https://gl.wikipedia.org/wiki?curid=106749", "title": "Joaquim Fari\u00f1a", "text": ""}
{"id": "106754", "revid": "89787", "url": "https://gl.wikipedia.org/wiki?curid=106754", "title": "Francisco Caama\u00f1o", "text": "Francisco Manuel Caama\u00f1o Dom\u00ednguez, nado en Cee o 8 de xaneiro de 1963, \u00e9 un pol\u00edtico galego, foi ministro de Xustiza de Espa\u00f1a entre 2009 e 2011.\nTraxectoria.\nNo plano persoal, est\u00e1 casado e ten dous p\u00edcaros. No profesional, \u00e9 licenciado en dereito pola Universidade de Santiago de Compostela en 1986, foi profesor desa universidade ata que en 1993 foi asignado como letrado no Tribunal Constitucional. En 2001 regresou \u00e1 Universidade de Santiago e en 2002 conseguiu a c\u00e1tedra de dereito constitucional na Universidade de Valencia, posto onde permaneceu ata 2004.\nMilitante do PSOE, nese ano foi nomeado por Jos\u00e9 Luis Rodr\u00edguez Zapatero secretario de estado de Relaci\u00f3ns coas Cortes, posto no que se ocupou de negociar alg\u00fans estatutos de autonom\u00eda e de facer reformas no sistema de votaci\u00f3n nas elecci\u00f3ns locais dos estranxeiros que viv\u00edan en Espa\u00f1a. En 2008 continuou no mesmo posto logo dunha reforma de goberno, a\u00ednda que daquela baixo a denominaci\u00f3n de secretar\u00eda de Estado de Asuntos Constitucionais e Parlamentarios.\nO 24 de febreiro de 2009, e logo da dimisi\u00f3n do anterior ministro de Xustiza, Mariano Fern\u00e1ndez Bermejo, tomou posesi\u00f3n como novo ministro do goberno socialista. Desa maneira houbo catro ministros galegos no goberno de Espa\u00f1a, algo que non sucedera en toda a \u00e9poca democr\u00e1tica. Permaneceu no seu posto ata a derrota electoral socialista de novembro de 2011. Nesas xerais de 2011, Caama\u00f1o encabezou a candidatura socialista pola provincia da Coru\u00f1a, por onde foi elixido deputado. Foi elixido Secretario Provincial do PSdeG na Coru\u00f1a no correspondente Congreso de xu\u00f1o de 2012. Nas elecci\u00f3ns auton\u00f3micas de 2012 encabezou a candidatura do PSdeG pola provincia da Coru\u00f1a e foi elixido deputado do Parlamento de Galicia.\nEn setembro de 2014 dimiteu como Secretario Provincial e convocou primarias para novembro. O 20 de abril de 2015 anunciou que tam\u00e9n renunciaba ao seu escano no Parlamento de Galicia por motivos persoais, coa intenci\u00f3n de reincorporarse \u00e1 docencia na Universidade de Valencia."}
{"id": "106755", "revid": "1131", "url": "https://gl.wikipedia.org/wiki?curid=106755", "title": "Seteventos", "text": "O top\u00f3nimo galego Seteventos pode referirse a:"}
{"id": "106756", "revid": "7596", "url": "https://gl.wikipedia.org/wiki?curid=106756", "title": "Longa distancia Renfe", "text": "Renfe AVE - Longa Distancia, \u00e9 a denominaci\u00f3n comercial do conxunto de servizos ferroviarios de longo percorrido ofertados por Renfe. Son os trens anteriormente operados baixo a Unidade de Negocio de Grandes Li\u00f1as, para comunicar grandes cidades de toda a xeograf\u00eda espa\u00f1ola.\nCirculan servizos de Longa Distancia por toda a rede ferroviaria espa\u00f1ola, tanto pola rede de largo ib\u00e9rico, como por v\u00edas de largo est\u00e1ndar internacional. Alg\u00fans servizos poden operar nas redes portuguesa e francesa. No pasado tam\u00e9n se te\u00f1en operado servizos at\u00e9 Su\u00edza e Italia.\nRenfe AVE - Longa Distancia en Galiza.\nEn 2017 os servizos de Longa Distancia estaban a cubrir as seguintes relaci\u00f3ns:"}
{"id": "106758", "revid": "23204", "url": "https://gl.wikipedia.org/wiki?curid=106758", "title": "Jim Jarmusch", "text": "Jim Jarmusch, nado en Akron, Ohio o 22 de xaneiro de 1953 \u00e9 un director e guionista estadounidense de cinema independente."}
{"id": "106760", "revid": "98629", "url": "https://gl.wikipedia.org/wiki?curid=106760", "title": "Santo Estevo do Mato", "text": "O top\u00f3nimo Santo Estevo do Mato pode referirse a:"}
{"id": "106761", "revid": "23204", "url": "https://gl.wikipedia.org/wiki?curid=106761", "title": "Broken Flowers", "text": "Broken Flowers \u00e9 un filme estadounidense e franc\u00e9s, dirixido por Jim Jarmusch en 2005, e protagonizado por Christopher McDonald, Mark Webber, Jeffrey Wright, Sharon Stone, Jessica Lange, Julie Delpy, Bill Murray, Chlo\u00eb Sevigny, Tilda Swinton, Frances Conroy, Heather Alicia Simms. Est\u00e1 encadrado no x\u00e9nero de comedia dram\u00e1tica.\nArgumento.\nDon Johnston, un home maduro e solteiro empedernido, foi abandonado pola s\u00faa \u00faltima conquista, Sherry. Resignado a seguir coa s\u00faa vida, ve como todo cambia cando recibe unha misteriosa carta de cor rosa. \u00c9 dunha antiga noiva que lle informa de que ten un fillo de 19 anos que poder\u00eda estar busc\u00e1ndoo. O seu mellor amigo e veci\u00f1o, Winston, detective afeccionado e home de familia, an\u00edmao a investigar ese misterio. E a\u00ednda que \u00e9 pouco amigo das viaxes, Don emb\u00e1rcase nunha que o levar\u00e1 a percorrer o pa\u00eds en busca de pistas sobre catro antigos amores e pos\u00edbeis nais. As inesperadas visitas a estas mulleres far\u00e1n que se enfronte ao seu pasado e se leve m\u00e1is dunha sorpresa."}
{"id": "106762", "revid": "5863", "url": "https://gl.wikipedia.org/wiki?curid=106762", "title": "Jos\u00e9 Cervi\u00f1o", "text": "Jos\u00e9 Cervi\u00f1o Cervi\u00f1o, nado en Ald\u00e1n (Cangas) o 21 de agosto de 1920 e finado en Vigo o 18 de abril de 2012, foi un bispo cat\u00f3lico galego.\nTraxectoria.\nOrdenouse sacerdote en Santiago de Compostela o 6 de abril de 1946. Ocupou diversos cargos como sacerdote, entre eles o de crego da parroquia urbana de San Miguel dos Agros en Santiago de Compostela, e despois foi reitor do Seminario Arquidiocesano.\nO 4 de xu\u00f1o de 1968 o papa Paulo VI nomeouno bispo titular de Benepota e bispo auxiliar de Santiago de Compostela, do que era titular o cardeal Quiroga Palacios, e recibiu a ordenaci\u00f3n episcopal o 28 de xullo dese ano. Trala morte do arcebispo en decembro de 1971, ata abril de 1973 rexeu a arquidiocese coma vicario capitular, \u00e9 dicir, coma bispo en funci\u00f3ns.\nO 20 de maio de 1975 foi nomeado administrador apost\u00f3lico da diocese de Tui-Vigo. Tomou posesi\u00f3n, por procurador, o 9 de xu\u00f1o de 1975, e ocupou a s\u00faa praza o 21 dese mesmo mes. O 8 de novembro de 1976 Paulo VI nomeouno bispo de Tui-Vigo. Coma tal, tomou posesi\u00f3n da diocese na catedral de Tui o 18 de decembro de 1976.\nLogo de vinte e un anos de servizo nesa diocese, renunciou ao seu cargo en 1995, ao acadar a idade de xubilaci\u00f3n, pero non lle foi aceptada ata o 7 de xu\u00f1o de 1996. Dende ese d\u00eda ata o 14 de xullo do 1996, cando tomou posesi\u00f3n o novo bispo, rexeu a diocese coma administrador apost\u00f3lico. A partir desa data quedou como bispo em\u00e9rito.\nEst\u00e1 enterrado na Capela do Sant\u00edsimo da Catedral de Tui."}
{"id": "106765", "revid": "2074", "url": "https://gl.wikipedia.org/wiki?curid=106765", "title": "Francisco Caama\u00f1o Dom\u00ednguez", "text": ""}
{"id": "106770", "revid": "56817", "url": "https://gl.wikipedia.org/wiki?curid=106770", "title": "Armea", "text": "O top\u00f3nimo galego Armea pode referirse a:"}
{"id": "106778", "revid": "1131", "url": "https://gl.wikipedia.org/wiki?curid=106778", "title": "Fernando Quiroga Palacios", "text": "Fernando Quiroga Palacios, nado en Maceda o 21 de xaneiro de 1900 e finado en Madrid o 7 de decembro de 1971, foi un sacerdote e bispo cat\u00f3lico galego. Doutor en Teolox\u00eda, foi o primeiro Presidente da Conferencia Episcopal Espa\u00f1ola.\nTraxectoria.\nNaceu nunha familia humilde, sendo o menor de cinco fillos, e quedou orfo de nai con dous anos. O seu pai foi cabo da Garda Civil e despois mestre de escola. Estudou no Seminario de Ourense e ordenouse sacerdote o 10 de xu\u00f1o de 1922.\nEntre 1922 e 1923 foi ec\u00f3nomo e coadxutor de Campobecerros (Castrelo do Val) e outra parroquia ourens\u00e1. Entre 1933 e 1946 dirixiu a revista \"Verdad y Vida\".\nDoutorouse en Teolox\u00eda na Universidade Pontificia de Santiago e posteriormente doutorouse en Sagradas Escrituras pola Universidade B\u00edblica Pontificia de Roma. Foi profesor dos seminarios de Ourense e Valladolid.\nEn 1945 foi designado bispo de Mondo\u00f1edo-Ferrol, posto no que permaneceu at\u00e9 o 4 de xu\u00f1o de 1949, cando foi nomeado arcebispo de Santiago. En 1957 inaugurou o Seminario Menor de Santiago de Compostela. Iniciou as obras de restauraci\u00f3n do Seminario Maior e continuou as escavaci\u00f3ns da catedral, onde se descubriu a tumba do bispo Teodomiro. Divulgador do Cami\u00f1o de Santiago, creou o Instituto de Estudos Xacobeos e a s\u00faa revista \"Compostellanum\". Impulsou as peregrinaci\u00f3ns e o Ano Santo Xacobeo, organizando os correspondentes a 1954, 1965 e 1971, procurando recuperar o atractivo relixioso e o seu car\u00e1cter multitudinario. Foi o primeiro cardeal que celebrou misa en lingua galega.\nO 12 de xu\u00f1o de 1952 foi nomeado cardeal polo papa P\u00edo XII. Amigo do cardeal Angelo Roncalli, participou como cardeal elector no Conclave de 1958 que o designou Pont\u00edfice. Foi tam\u00e9n cardeal elector no Conclave de 1963 que designou o cardeal Giovanni Montini como papa Paulo VI.\nFoi nomeado membro da comisi\u00f3n preparatoria do Concilio Vaticano II por Xo\u00e1n XXIII, participando tam\u00e9n nas sesi\u00f3ns do propio concilio. Nel impuls\u00e1ronse as Conferencias Episcopais, e logo da creaci\u00f3n da Conferencia Episcopal Espa\u00f1ola en 1966 foi nomeado o seu primeiro presidente.\nVacante a sede arcebispal de Toledo tralo falecemento do cardeal Enrique Pl\u00e1 o 5 de xullo de 1968, d\u00e1base por certo que o cardeal Quiroga Palacios ser\u00eda elevado \u00e1 sede primada, se ben enfermou de gravidade antes de que o 5 de decembro de 1971 se fixesen p\u00fablicos os nomeamentos das sedes episcopais e arcebispais vacantes.\nFaleceu en Madrid o 7 de decembro dese mesmo ano, sendo soterrado na catedral de Santiago de Compostela, ao p\u00e9 do P\u00f3rtico da Gloria.\nDistinci\u00f3ns.\nFoi nomeado acad\u00e9mico de honra da Real Academia Galega pola s\u00faa defensa de Galicia. Recibiu a Gran Cruz da Orde de Isabel a Cat\u00f3lica, a Gran Cruz da Orde de San Raimundo de Pe\u00f1afort, a Medalla de Ouro ao M\u00e9rito Tur\u00edstico, a Gran Cruz de Honor e Devoci\u00f3n da Soberana Orde de Malta e a Medalla de Ouro de Santiago de Compostela. Foi nomeado Fillo Predilecto de Maceda e Fillo Adoptivo de Santiago de Compostela e A Coru\u00f1a.\nEscudo de armas.\nAs armas do cardeal Quiroga est\u00e1n formadas por un escudo cuartelado en cruz e entado en punta:\nO primeiro, partido: 1\u00ba de goles, c\u00e1liz de oro, sumado da Sagrada Forma de prata e acompa\u00f1ado de sete cruces do mesmo, tres en cada flanco e unha na punta, esta flanqueada das letras M e O de ouro (Mondo\u00f1edo). 2\u00ba. De azul, unha nube de prata sumada da urna do sepulcro do Ap\u00f3stolo Santiago, surmontada dunha estrela de oito puntas de ouro (Compostela).&lt;br&gt;O segundo, de prata, sobre ondas de azul e prata que representan un caudal de auga, unha ponte de cinco arcos de ouro, sumado na dereita por un castelo de ouro, ameado, mazonado de sable e aclarado de goles, e \u00e1 esquerda un le\u00f3n rampante, armado u\u00f1ado e linguado de ouro que levanta na s\u00faa dereita unha espada do mesmo metal, e no centro do xefe do escudo unha coroa real pechada (Ourense).&lt;br&gt;O terceiro, de goles, con cinco estacas de prata postas en pau e colocadas en faixa (Quiroga).&lt;br&gt;O cuarto, de goles, unha aspa resoltamente, axadrezada de d\u00faas ordes de escaques de ouro e goles (Palacios). Entado en punta, de prata, a cifra en letras de sable \"JHP\".&lt;br&gt;En escus\u00f3n de azur, un Sagrado coraz\u00f3n. Asomando tralo escudo, cruz patriarcal de ouro, de dobre traversa. Acolada a Cruz da Soberana Orde Militar e Hospitalaria de Malta.&lt;br&gt;Ao timbre, galero con quince borlas dispostas en cinco ordes a cada lado, todo de goles e rodeado das Bandas das Reais Ordes de Isabel a Cat\u00f3lica e San Raimundo de Pe\u00f1afort. Lema: \"Omnia in cartitate fiant\"."}
{"id": "106781", "revid": "1093", "url": "https://gl.wikipedia.org/wiki?curid=106781", "title": "Longinqua oceani", "text": ""}
{"id": "106784", "revid": "98629", "url": "https://gl.wikipedia.org/wiki?curid=106784", "title": "H\u00e9ctor de Miguel", "text": "H\u00e9ctor de Miguel Mart\u00edn, anteriormente co\u00f1ecido como Quequ\u00e9, nado en Salamanca o 6 de xaneiro de 1977, \u00e9 un humorista e presentador de televisi\u00f3n espa\u00f1ol.\nTraxectoria.\nNado en Salamanca, deuse a co\u00f1ecer en 1998, cando ga\u00f1ou o Imaginarock. Pouco despois presentou no Caf\u00e9 Principal o seu espect\u00e1culo Directamente. Na radio colaborou co programa de Cadena 100 \"A media tarde\" e posteriormente presentou e dirixiu \"Puerto Latino\" en Cadena Dial Salamanca.\nEn televisi\u00f3n comezou na canle local de Salamanca colaborando no programa \"En escena\" para dar o salto \u00e1 televisi\u00f3n nacional co segundo \"Certamen de mon\u00f3logos de El Club de la Comedia\", que conseguiu ga\u00f1ar. A partir de ent\u00f3n tam\u00e9n realizou teatro vinculado aos mon\u00f3logos como \"5hombres.com\" e \"Noches de C\u00f3micos\". En televisi\u00f3n foi membro do equipo art\u00edstico de \"La corriente alterna\", \"Splunge\", \"La Noche\u2026 con Fuentes y C\u00eda\" e \"Noche Hache\"."}
{"id": "106811", "revid": "56817", "url": "https://gl.wikipedia.org/wiki?curid=106811", "title": "Sarria (hom\u00f3nimos)", "text": "Co top\u00f3nimo Sarria podemos referirnos a:"}
{"id": "106814", "revid": "98629", "url": "https://gl.wikipedia.org/wiki?curid=106814", "title": "Doutrina social da Igrexa", "text": "A doutrina social da Igrexa \u00e9 o corpus doutrinal do maxisterio da Igrexa Cat\u00f3lica, que reflicte a s\u00faa postura moral sobre a sociedade, a pol\u00edtica e a econom\u00eda. Toca temas tales como paz, desenvolvemento, familia, traballo, sindicalismo, dereitos humanos...\nD\u00e1tase o seu comezo en 1891, coa publicaci\u00f3n da enc\u00edclica \"Rerum Novarum\" de Le\u00f3n XIII, que avogou polo distributismo e condenou tanto o capitalismo como o socialismo, a\u00ednda que as s\u00faas ra\u00edces poden verse nos traballos de fil\u00f3sofos cat\u00f3licos como Agosti\u00f1o de Hipona ou Tom\u00e9 de Aquino, e der\u00edvase tam\u00e9n das ideas presentes na Biblia. Segundo o papa Bieito XVI, o prop\u00f3sito da doutrina social da Igrexa \u00e9 o de contribu\u00edr para a purificaci\u00f3n da raz\u00f3n e axudar a co\u00f1ecer aquilo que \u00e9 xusto\nHistoria da doutrina social.\nOs principios da doutrina social cat\u00f3lica comezaron a ser recopilados de xeito sistem\u00e1tico a finais do s\u00e9culo XIX. Dende ent\u00f3n, varios papas t\u00e9\u00f1enlle engadido contidos e desenvolvido as ensinanza da Igrexa Cat\u00f3lica neste \u00e1mbito, principalmente mediante cartas enc\u00edclicas. Tendo en conta dous par\u00e1metros, universalidade da mensaxe e actitude ante a sociedade, p\u00f3dense establecer catro momentos na historia da doutrina social.\nA Igrexa \"ensina\" a Europa.\nEsta primeira fase da doutrina social, os documentos se centran na situaci\u00f3n europea e, en xeral, occidental\nO papa escribe desde a propia consciencia da s\u00faa autoridade moral, que lle autoriza a ensinar \u00e1 sociedade, amos\u00e1ndolle o cami\u00f1o que debe seguir.\nOs comezos.\nA historia da doutrina social comeza co papa Le\u00f3n XIII. Durante o seu pontificado, no que fixo un esforzo por po\u00f1er ao d\u00eda a Igrexa e por responder \u00e1 nova realidade social que se viv\u00eda, sinaladamente a Revoluci\u00f3n Industrial, promulgou un corpus bastante amplo de documentos sobre temas pol\u00edticos e sociais. Destes documentos, o m\u00e1is importante e que maior repercusi\u00f3n tivo na teolox\u00eda e no maxisterio posterior foi a \"Rerum Novarum\". A data da s\u00faa publicaci\u00f3n, 15 de maio de 1891, consid\u00e9rase a data inaugural da doutrina social.\nA enc\u00edclica recolle o traballo e reflexi\u00f3n feito polos chamados \"cat\u00f3licos sociais\", elites cat\u00f3licas que desde xa hab\u00eda anos centraran a s\u00faa mirada sobre a situaci\u00f3n da Igrexa no mundo e sobre as resposta que esta debe dar ante as novas realidades sociais. E tentaba responder \u00e1 situaci\u00f3n creada pola Revoluci\u00f3n Industrial: o nacemento das grandes empresas e da clase obreira, o fen\u00f3meno da urbanizaci\u00f3n... E nela atopamos case t\u00f3dolos temas t\u00edpicos da doutrina social: sistemas econ\u00f3micos, dereitos do proletario, salario, sindicatos...\nO pontificado do seu sucesor, P\u00edo X sup\u00f3n un tempo de estancamento para o tema que nos ocupa. O papa est\u00e1 m\u00e1is preocupado por cuesti\u00f3ns doutrinais, como a loita contra o modernismo, ou lit\u00farxicas, como algunhas reformas no tocante \u00e1 Eucarist\u00eda, que polas sociais. Incluso alg\u00fans destacados \"cat\u00f3licos sociais\" como Radini Tedeschi son apartados de postos importantes no Vaticano.\nO pontificado de Bieito XV coincidiu case por completo coa primeira guerra mundial. O seu pensamento social est\u00e1 centrado case en exclusiva, no tema da paz. Nos seus escritos fai patentes os estragos da guerra e pide coherencia aos gobernantes europeos, que mentres se declaran xefes de naci\u00f3ns cristi\u00e1s e civilizadas, converten o mundo no que o propio papa defin\u00eda como \"hospital e osario\".\nP\u00edo XI e a \"terceira v\u00eda\".\nO pensamento social do seu sucesor, P\u00edo XI, est\u00e1 marcado pola nova situaci\u00f3n pol\u00edtica e econ\u00f3mica. Os anos vinte e trinta do s\u00e9culo XX, son os do amencer dos totalitarismos en Europa: nazismo en Alema\u00f1a, fascismo en Italia, stalinismo na URSS, franquismo en Espa\u00f1a como os m\u00e1is destacados. Por outra banda, o capitalismo primitivo que co\u00f1ecera Le\u00f3n XIII, convert\u00e9rase xa nun potente entramado de grandes empresas multinacionais.\nP\u00edo XI critica os totalitarismos en tres enc\u00edclicas: \"Mit Brennender Sorge\" (con viva preocupaci\u00f3n) contra o nazismo; \"Non Abbiamo Bisogno\" contra o fascismo e \"Divini Redemptoris\" contra o stalinismo.\nO 15 de maio de 1931, P\u00edo XI publica a segunda gran enc\u00edclica da doutrina social, \"Quadragesimo Anno\". A cr\u00edtica tanto ao comunismo como ao capitalismo \u00e9 feroz. Por exemplo, define a este \u00faltimo sistema como unha econom\u00eda \"horrendamente dura, cruel e atroz\" (QA n.110). En contra destes excesos, o papa prop\u00f3n unha sociedade estruturada no que el chama \"corporaci\u00f3ns\", que superar\u00eda a loita de clases como m\u00e9todo proposto polo comunismo e lograr\u00eda unha harmon\u00eda social e unha uni\u00f3n entre os distintos estamentos sociais que evitar\u00eda os abusos do capitalismo.\nOs estudosos desta \u00e9poca son case un\u00e1nimes en afirmar, en contra do que posteriormente ser\u00e1 a postura oficial da Igrexa, que esta formulaci\u00f3n \u00e9 simplemente a proposta dun sistema socioecon\u00f3mico alternativa aos dous grandes que exist\u00edan nese momento. O que se co\u00f1ece como unha \"terceira v\u00eda\". Dende posturas m\u00e1is cr\u00edticas, tam\u00e9n se apunta que o sistema que prop\u00f3n P\u00edo XI sit\u00faase excesivamente cerca do fascismo de Mussolini.\nA transici\u00f3n.\nXo\u00e1n XXIII significa a transici\u00f3n. Mant\u00e9n a\u00ednda estilos propios dos seus predecesores, as\u00ed por exemplo a s\u00faa enc\u00edclica Mater et Magistra comeza dicindo: \"nai e mestra dos pobos \u00e9 a Igrexa\"; pero a seguinte, Pacem in Terris vai dirixida a \"t\u00f3dolos homes de boa vontade\". Inicia un achegamento \u00e1 sociedade, fac\u00e9ndose m\u00e1is pr\u00f3ximo.\nPor outra banda, o terceiro mundo entra xa nos textos deste papa, tam\u00e9n na s\u00faa forma de exerce-lo papado, baste dicir que foi o primeiro papa que creou cardeais do terceiro mundo.\nOs seus temas principais son o desenvolvemento e o traballo, que tratou na \"Mater et Magistra\" ou os dereitos humanos e a paz, que tratou na \"Pacem in Terris\". Xo\u00e1n XXIII divulgou novos conceptos teol\u00f3xicos, ou rescatados dos Pais da Igrexa, como o do \"destino universal dos bens\". A\u00ednda que moitos destes conceptos xa foran incorporados \u00e1 doutrina social polo seu antecesor P\u00edo XII, que os utilizou nas s\u00faas \"radiomensaxes\", o xeito que el preferiu para falar de pol\u00edtica, paz, econom\u00eda etc.\nA Igrexa dialoga co mundo.\nA experiencia do Concilio Vaticano II, onde bispos de todo o mundo tiveron ocasi\u00f3n de dialogar e de facer as s\u00faas achegas marca a perspectiva futura da doutrina social. Os seguintes documentos son sempre universais, atentos \u00e1 situaci\u00f3n en todo o mundo. A constituci\u00f3n pastoral \"Gaudium et Spes\", do Vaticano II repasa os grandes temas sociais: traballo, paz, familia... E marca o rumbo que seguir\u00e1n os seguintes documentos.\nNa enc\u00edclica \"Populorum Progressio\", Paulo VI trata por primeira vez o tema do desenvolvemento, as relaci\u00f3ns Norte-Sur e os desaf\u00edos que representan o subdesenvolvemento e os conflitos rexionais. Introduce outra novidade importante, no canto de indicar o que os cristi\u00e1ns deben facer, opta pola invitaci\u00f3n \u00e1 acci\u00f3n ou a chamada \u00e1 reflexi\u00f3n sobre a propia responsabilidade e sobre o papel que cada persoa debe desempe\u00f1ar.\nNa carta apost\u00f3lica Octogesima Adveniens, o mesmo papa pon por escrito o que xa era un feito. Utilizando unha divisi\u00f3n entre ideolox\u00edas (as posturas filos\u00f3ficas) e o que el chama movementos hist\u00f3ricos (a realizaci\u00f3n concreta da ideolox\u00eda), afirma que un cat\u00f3lico pode participar en pol\u00edtica en distintos partidos, non s\u00f3 nos de corte democristi\u00e1n \"unha mesma fe pode levar a compromisos pol\u00edticos diferentes\" (\"Octogesima Adveniens\" n\u00ba 50).\nXo\u00e1n Paulo II.\nA s\u00faa primeira enc\u00edclica social, \"Laborem Exercens\" sup\u00f3n unha novidade no tocante a que \u00e9 un monogr\u00e1fico sobre o traballo. Considera o traballo humano como medio de realizaci\u00f3n persoal e social. Pres\u00e9ntase unha proposta de espiritualidade do traballo baseada na idea de que a actividade humana \u00e9 continuaci\u00f3n da obra de Deus creador.\nNa enc\u00edclica \"Sollicitudo Rei Socialis\", que conmemora a publicaci\u00f3n de \"Populorum Progressio\", volta ao tema do desenvolvemento e aporta como novidade fronte a Paulo VI, a necesidade de que os propios pa\u00edses desenvolvidos se fagan protagonistas e responsables do seu propio desenvolvemento.\n\"Centesimus Annus\", publicada co gallo dos 100 anos de \"Rerum Novarum\", foi concibida nun principio como un repaso xeral \u00e1 doutrina social e unha actualizaci\u00f3n do contido. Os acontecementos de 1989, a ca\u00edda do Muro de Berl\u00edn, obrigou a introducir un novo cap\u00edtulo adicado \u00e1 fin do socialismo real.\nA estrutura interna da doutrina social da Igrexa.\nA doutrina social da Igrexa estrut\u00farase en tres niveis: principios e valores permanentes, criterios de xu\u00edzo, e orientaci\u00f3ns para a acci\u00f3n.\nO primeiro achegamento podemos facelo xogando coas variables xeral-concreto e permanente-continxente. As\u00ed, os principios e valores son os m\u00e1is xerais (paz, xustiza, solidariedade...) pero tam\u00e9n os que se mante\u00f1en documento a documento, con poucas variaci\u00f3ns no seu contido o que non excl\u00fae que, conforme evoluciona o corpus doutrinal, se poidan ir incorporando novos principios. E, pola contra, as orientaci\u00f3ns para a acci\u00f3n, son as m\u00e1is concretas e, como consecuencia, as que te\u00f1en menos alcance e as m\u00e1is suxeitas a variaci\u00f3ns.\nPrincipios e valores permanentes.\nPrincipios sobre os que se asenta a doutrina social.\nPola s\u00faa propia natureza, os principios non mudan segundo se vai desenvolvendo a doutrina, o que non implica que se vaian engadindo novos principios.\nOs principios poden ser tales como: dignidade humana, sociabilidade do ser humano, subsidiariedade, destino universal dos bens, ben com\u00fan, solidariedade...\nCriterios de xu\u00edzo.\nOs principios e valores son grandes palabras que necesitan de concreci\u00f3n para seren aplicados \u00e1 realidade social ou econ\u00f3mica. Neste punto entran en xogo os criterios de xu\u00edzo que orienta no cami\u00f1o para concreta restes grandes valore se principios.\nOrientaci\u00f3ns para a acci\u00f3n.\nNo nivel m\u00e1is concreto atopamos as orientaci\u00f3ns para a acci\u00f3n, que son recomendaci\u00f3ns ou normas concretas de aplicaci\u00f3n directa. Polas s\u00faas propias caracter\u00edsticas son as que m\u00e1is mudan e incluso durante o pontificado dun mesmo papa, este pode dar orientaci\u00f3ns distinta se incluso opostas.\nUn exemplo pr\u00e1ctico.\nLe\u00f3n XIII, na enc\u00edclica \"Rerum Novarum\" aposta por sindicatos confesionais cat\u00f3licos. Poucos anos despois na enc\u00edclica \"Longinqua\", dirixida aos cat\u00f3licos estadounidenses admite a creaci\u00f3n de sindicatos non confesionais abertos a traballadores de distintas relixi\u00f3ns.\nExpresado en termos de principios, criterios e orientaci\u00f3ns:\nPrincipais documentos pontificios.\nSon moitos o documentos pontificios que tocan dunha forma m\u00e1is ou menos fonda alg\u00fans dos temas propios da doutrina social. Tam\u00e9n \u00e9 certo que se segundo se enfoque un tema se pode considerar como parte da doutrina social ou da moral persoal, caso do tema da familia.\nPor outra banda, os temas de doutrina social aparecen en documentos de moi distinta categor\u00eda: desde as grandes enc\u00edclicas ata discursos, homil\u00edas...\nSe mantemos un criterio inclusivo en calquera destes dous sensos: t\u00f3dolos documentos que tocan este tema e de calquera categor\u00eda ou importancia, a lista ser\u00eda ben extensa, polo que nos remitimos ao que t\u00f3dolos estudosos consideran como documentos fundamentais da doutrina social:\nLe\u00f3n XIII\nP\u00edo XI \nXo\u00e1n XXIII\nConcilio Vaticano II \nPaulo VI\nXo\u00e1n Paulo II\nAlgunhas cuesti\u00f3ns menores.\nOs t\u00edtulos dos documentos.\nOs documentos se titulan utilizando as d\u00faas, ou tres, primeiras palabras do texto. Aproveitase a flexibilidade da sintaxe latina para que sexan significativas e reflictan o mellor posible o contido do documento.\nAs\u00ed, por exemplo, unha das \u00faltimas modificaci\u00f3ns que se lle fixo a constituci\u00f3n pastoral \"Gaudium et Spes\" buscaba un acadar un t\u00edtulo optimista. Cambiouse a primeira frase que dic\u00eda: \"Os gozos e tristuras, es esperanzas e angustias dos homes...\" por \"Os gozos e esperanzas, as tristuras e angustias dos homes...\". \"Gozo e esperanza\" parec\u00eda unha mensaxe inicial m\u00e1is coherente co que pretend\u00eda transmiti-lo documento.\nAs datas de publicaci\u00f3n.\nA \"Rerum Novarum\" foi publicada un 15 de maio. T\u00f3dolos documentos que publicaron os papas posteriores conmemorando a enc\u00edclica (\"Quadragesimo Anno, Mater et Magistra, Octogesima Adveniens, Laborem Exercens e Centesimus Annus\") respectaron a data de publicaci\u00f3n.\nTodos ata Xo\u00e1n Paulo II. A \"Laborem Exercens\" \u00eda ser publicada o 15 de maio de 1981, pero tivo que pospo\u00f1erse ata o 14 de setembro polo atentado que sufriu o papa o 13 de maio na praza San Pedro. No caso da \"Centesimus Annus\" decidiuse adiantar a s\u00faa publicaci\u00f3n ao 1 de maio para facela coincidir coa festa cat\u00f3lica de \"San Xos\u00e9 Obreiro\"."}
{"id": "106817", "revid": "12452", "url": "https://gl.wikipedia.org/wiki?curid=106817", "title": "Lista de filmes premiados co Oscar \u00f3 mellor filme", "text": ""}
{"id": "106819", "revid": "2520", "url": "https://gl.wikipedia.org/wiki?curid=106819", "title": "Dolly", "text": ""}
{"id": "106821", "revid": "23204", "url": "https://gl.wikipedia.org/wiki?curid=106821", "title": "Dama de Elx", "text": "A Dama de Elx \u00e9 un busto ibero tallado en pedra calcaria que se data entre os s\u00e9culos IV e V a. C. Mide 56\u00a0cm de altura e ten nas s\u00faas costas unha cavidade case esf\u00e9rica de 18\u00a0cm de di\u00e1metro e 16 de profundidade, que posiblemente serv\u00eda, para introducir reliquias, obxectos sacros ou cinzas como ofrendas ao defunto. Outras moitas figuras ib\u00e9ricas de car\u00e1cter relixioso, achadas noutros lugares, te\u00f1en tam\u00e9n nas s\u00faas costas un oco e, como a Dama, os seus ombreiros m\u00f3stranse lixeiramente curvados cara a adiante.\nA peza atopouse o 4 de agosto de 1897, preto de Elx (Pa\u00eds Valenciano), onde existe unha cu\u00ed\u00f1a que os \u00e1rabes chamaron \"Alcudia\" (cerro) e que na antig\u00fcidade estaba case rodeado por un r\u00edo. S\u00e1bese que foi un asentamento ibero denominado \"Helike\" (en grego) e que os romanos chamaron \"Illici Augusta Colonia Julia\". Cando chegaron os \u00e1rabes, situaron a cidade m\u00e1is abaixo, na parte chaira, conservando o top\u00f3nimo romano de Illici, que foi arabizado polo son \"Elx\".\nExh\u00edbese no Museo Arqueol\u00f3xico Nacional de Espa\u00f1a en Madrid.\nDescrici\u00f3n da escultura.\nA s\u00faa indumentaria \u00e9 totalmente ib\u00e9rica. Leva unha t\u00fanica azul de fino li\u00f1o, mantilla sostida por un peite (que pode parecer unha tiara), que cae atravesada sobre o peito. Esta mantilla era avermellada e nela a\u00ednda quedan restos de pintura gastados. Sobre a mantilla, un gran manto (albornoz) de tea grosa cubr\u00edaa. Era de cor marr\u00f3n cun reberete vermello. Os beizos conservan tam\u00e9n restos da s\u00faa cor vermella. Est\u00e1 feita de calcaria fina, laranxa e a cara ten a cor natural desta pedra, probable cor natural da s\u00faa cute.\nA Dama leva unhas xoias caracter\u00edsticas dos iberos: unhas rodas que cobren as orellas e que colgan dunhas pequenas cadeas suxeitas a unha tira de coiro que lle cingue a fronte, uns colares e coroas con esferi\u00f1as e filigranas. Son reproduci\u00f3ns de xoias que tiveron a s\u00faa orixe en Xonia no s\u00e9culo VIII a. C. e que despois pasaron a Etruria (Italia). Nas \u00faltimas an\u00e1lises descubriuse un pequeno fragmento de pan de ouro nun dos pregos das costas. Isto induce a supor que as xoias da escultura estaban recubertas de pan de ouro.\nArtemidoro de \u00c9feso, home de Estado que viaxou polas costas de Iberia cara ao ano 100 a. C, describe \u00e1 muller ibera nun texto que chegou at\u00e9 os nosos d\u00edas, e no que pode reco\u00f1ecerse moi ben a descrici\u00f3n da Dama de Elx, tal \u00e9 o parecido:\nDebate sobre a autenticidade da Dama.\nHoubo moitas cr\u00edticas e opini\u00f3ns sobre o achado desta peza arqueol\u00f3xica e especulouse sobre a posibilidade de que non fose de tal antig\u00fcidade sen\u00f3n que se tratase dunha fraude moderna. En 1995, na \"University of Florida Press\", o profesor John F. Moffitt escribiu sobre o tema en \"Art Forgery: The Case of the Lady of Elx\".\nRecentemente, a an\u00e1lise da s\u00faa policrom\u00eda realizado polo equipo de M\u00aa Pilar Lux\u00e1n do CSIC en Espa\u00f1a, evidenciou a antig\u00fcidade do pigmento e a estrutura das capas de imprimaci\u00f3n e pigmentaci\u00f3n, as\u00ed como o proceso da s\u00faa perda por disoluci\u00f3n e recristalizaci\u00f3n do morteiro de xeso que se preparou para recibir a cor."}
{"id": "106824", "revid": "23204", "url": "https://gl.wikipedia.org/wiki?curid=106824", "title": "Presidente de Ucra\u00edna", "text": "O presidente \u00e9 o xefe de estado de Ucra\u00edna.\nDende o 1917 cando a Ucra\u00edna tornouse pola primeira vez unha rep\u00fablica ata hoxe, o pa\u00eds tivo 7 xefes de estado no poder, e outros 4 no exilio.\nEsta \u00e9 a lista dos xefes de estado de Ucra\u00edna de 1917 ata hoxe.\nRep\u00fablica Popular de Ucra\u00edna (1917-1921).\nA Rep\u00fablica Popular de Ucra\u00edna foi formada logo da Revoluci\u00f3n Rusa de 1917, e durou ata a Paz de Riga, celebrada en marzo de 1921, e que puxo fin ao conflito entre a Rusia Sovi\u00e9tica e a Polonia. Esta \u00e9 a lista dos xefes de estado do pa\u00eds neste per\u00edodo. Na \u00e9poca, ning\u00fan deles tivo oficialmente o t\u00edtulo de \"presidente\".\nPresidentes da Rep\u00fablica Popular de Ucra\u00edna no exilio (1921-1992).\nLogo da derrota do movemento nacionalista prol-independencia e a incorporaci\u00f3n de Ucra\u00edna \u00e1 Uni\u00f3n Sovi\u00e9tica, alg\u00fans pol\u00edticos que emigraron do pa\u00eds crearon o \"goberno da Ucra\u00edna no exilio\", que existiu ata a ca\u00edda do comunismo na Uni\u00f3n Sovi\u00e9tica e a nova independencia de Ucra\u00edna. Esta \u00e9 a lista dos 4 presidentes da Rep\u00fablica Popular de Ucra\u00edna no exilio (1926-1992).\nPresidentes da Rep\u00fablica de Ucra\u00edna (1991-presente).\nO d\u00eda 24 de agosto de 1991 Ucra\u00edna declarouse independente da Uni\u00f3n Sovi\u00e9tica. As primeiras elecci\u00f3ns libres foron realizadas o d\u00eda 1 de decembro do mesmo ano. O vencedor foi Leonid Kravchuk, que tomou posesi\u00f3n o d\u00eda 22 de agosto do ano seguinte."}
{"id": "106827", "revid": "98629", "url": "https://gl.wikipedia.org/wiki?curid=106827", "title": "Cazar\u00eda salvaxe", "text": "A cazar\u00eda ou cacer\u00eda salvaxe \u00e9 un mito do folclore europeo, presentado en varias formas, no norte, oeste e parte central do continente. \ufeffA premisa fundamental de todos os casos era sempre a mesma: un grupo fantasmal de exploradores ataviados con indumentaria de caza e acompa\u00f1ados de cabalos, cans rastrexadores etc., nunha desenfreada persecuci\u00f3n a trav\u00e9s dos ceos, ao longo da Terra ou por enriba dela. \ufeffFrecuentemente, era unha forma de explicar as tormentas.\nOs cazadores eran comunmente mortos, \u00e1nimas perdidas, deidades ou esp\u00edritos de ambos os dous sexos, \ufeffe pod\u00edan estar liderados por unha figura hist\u00f3rica ou lendaria como Teodorico o Grande, Carlomagno, o rei Artur, o rei dan\u00e9s Valdemar Atterdag, o \"*W\u014d\u0111inaz\" \ufeffdosxermanos do Oeste (ou outras derivaci\u00f3ns deste deus como o alam\u00e1n 'Wuodan' ou o \"Wuotis Heer\" do centro de (Su\u00edza) ou o c\u00e9ltico.\n\ufeffTivo diversos nomes ao longo de todos os lugares e tempos por onde pasou: \"Wild Hunt\", \"Woden's Hunt\", \"the Raging Host\" (Alema\u00f1a), \"Herlathing\" (Inglaterra), \"Mesnee d'Hellequin\" (norte de Francia), \"C\u0175n Annwn\" (Gales); \"Cain's Hunt\", \"Ghost Riders\", \"Herod's Hunt\", \"Gabriel's Hounds\", \"Asgardreia\" (Norteam\u00e9rica); e mesmo en Cornualla ch\u00e1mase \"the devil's dandy dogs\".\n\ufeffA cazar\u00eda salvaxe era vista tam\u00e9n como un presaxio dalgunha cat\u00e1strofe vindeira, como unha praga ou unha guerra, ou, polo menos, da morte daquel que observara o devandito evento. \ufeffAs persoas que estivesen no cami\u00f1o e se topasen coa 'cazar\u00eda' pod\u00edan elixir entre d\u00faas opci\u00f3ns: botarse ao chan e sentir como as patas dos animais lle pisan as costas, ou deixarse levar pola expedici\u00f3n de caza, correndo o risco de ser depositado lonxe da s\u00faa casa ou morrer durante a furiosa arremetida dos personaxes malvados e pasar a ser outro integrante m\u00e1is desta. Unha nena que viu a un antigo l\u00edder anglosax\u00f3n foi advertida polo seu pai de taparse os ollos para evadir a visi\u00f3n. Outros cr\u00edan que os esp\u00edritos das persoas pod\u00edan ser sacados dos seus corpos durante o so\u00f1o para participar da cabalgata.\nTem\u00e1tica.\nContrariamente \u00e1 maior\u00eda das lendas, que non necesitan ter un punto de sa\u00edda real e \u00abracional\u00bb, a caza fant\u00e1stica encontra sen ambig\u00fcidade a s\u00faa orixe no pavor causado polo barullo de tormentas nocturnas. Este tema \u00e9 pois moi antigo e os seus desenvolvementos tanto m\u00e1is diversificados.\nIdade Media.\nAs lendas medievais que te\u00f1en como eixe central a idea da \"cazar\u00eda salvaxe\" prove\u00f1en na s\u00faa maior\u00eda de Alema\u00f1a. San Guthlac de Croyland, santo cristi\u00e1n (683-714) e Hereward o Proscrito, xefe de rebeli\u00f3n contra invasi\u00f3n de Inglaterra polos normandos e considerado fora da lei despois de 1055, son algunhas das figuras hist\u00f3ricas relacionadas por ese ent\u00f3n coa lenda. Na historia de Orderico Vital, o autor menciona unha cabalgada vista en xaneiro de 1091, \u00e1 que chama \"tropa do Arlequ\u00edn\". Tam\u00e9n hai testemu\u00f1os de Inglaterra; do s\u00e9culo XII, ch\u00e9ganos unha pasaxe da \" Cr\u00f3nica de Peterborough]\" onde o cronista testemu\u00f1a a aparici\u00f3n da \"cazar\u00eda\". Os l\u00edderes eran co\u00f1ecidos por moitos nomes, como W\u014dden (\"W\u014d\u0111inaz\" anglosax\u00f3n), (ou os \"compa\u00f1eiros de San Nicol\u00e1s\"), Perchta, Holda e Satan\u00e1s. Outro aspecto que o l\u00edder da \"cazar\u00eda\" pod\u00eda tomar era dun esqueleto azul ou dun esqueleto irradiando un arreguizo de luz azul. Mentres que este tipo de \"cazar\u00edas\" eran rexistradas por monxes e interpretadas como manifestaci\u00f3ns propiamente demon\u00edacas, na narrativa medieval tard\u00eda inglesa como \"Sir Orfeo\" os cazadores provi\u00f1an dun mundo de mouras e a s\u00faa \"cazar\u00eda salvaxe\" conti\u00f1a m\u00e1is elementos da mitolox\u00eda anglosaxoa. Os seus l\u00edderes eran, case sempre, o rei Artur, o rei Herla o mago Gwydion (da mitolox\u00eda c\u00e9ltico brit\u00e1nica), Gwynn ap Nudd (mitolox\u00eda c\u00e9ltico galesa), o deus Nuada (mitolox\u00eda c\u00e9ltico irlandesa), W\u014dden (mitolox\u00eda n\u00f3rdica) e Herne o Cazador (anglo rebelde a invasi\u00f3n normanda de Inglaterra). Igualmente, moitas historias c\u00f3ntanse en tales obras sobre as orixes das \"cazar\u00edas\"."}
{"id": "106831", "revid": "56817", "url": "https://gl.wikipedia.org/wiki?curid=106831", "title": "Nambaryn Enkhbayar", "text": "Nambaryn Enkhbayar (), nado o 1 de xu\u00f1o de 1958 en Ul\u00e1n B\u00e1tor) \u00e9 un pol\u00edtico mongol. Serviu como Primeiro Ministro dende 2000 ata 2004, como Presidente do Parlamento entre 2004 e 2005 e como Presidente de Mongolia dende xu\u00f1o de 2005 ata nobembro de 2009. \u00c9 a primeira persoa en ocupar esas tres posici\u00f3ns no goberno de Mongolia.\nEnkhbayar pertence ao antigo partido comunista - Partido Revolucionario do pobo mongol. Enkhbayar foi primeiro ministro de Mongolia desde 2000 ata 2004 e presidente do Parlamento entre 2004 e 2005."}
{"id": "106845", "revid": "1131", "url": "https://gl.wikipedia.org/wiki?curid=106845", "title": "Xuncal, A Ramallosa, Baiona", "text": ""}
{"id": "106848", "revid": "1131", "url": "https://gl.wikipedia.org/wiki?curid=106848", "title": "Ermelo", "text": "O top\u00f3nimo Ermelo pode referirse a:"}
{"id": "106851", "revid": "89787", "url": "https://gl.wikipedia.org/wiki?curid=106851", "title": "Cami\u00f1o Neocatecumenal", "text": "Cami\u00f1o Neocatecumenal \u00e9 un movemento relixioso cat\u00f3lico (a\u00ednda que eles rexeiten a idea de movemento e prefiren a de \"itinerario\")que, segundo os seus estatutos \u2014aprobados pola Santa S\u00e9\u2014, \u00e9 delimitado como \"itinerario de formaci\u00f3n cat\u00f3lica\" ou \"fundaci\u00f3n de bens espirituais\".\nCaracter\u00edsticas.\nOs iniciadores e membros non se autodenominan movemento nin sociedade dado o car\u00e1cter eminentemente catequizador do itinerario. Esta expresi\u00f3n \u00e9 a usada polos documentos oficiais para referirse \u00f3 \"Cami\u00f1o Neocatecumenal\" (cf. Decreto de aprobaci\u00f3n \"ad experimentum\" dos Estatutos do Cami\u00f1o Neocatecumenal, 29 de xu\u00f1o de 2002.\nOs seus iniciadores son os leigos espa\u00f1ois Kiko Arg\u00fcello e Carmen Hern\u00e1ndez. Eles dous xunto co sacerdote italiano Mario Pezzi formaban, at\u00e9 2016, no denominado Equipo Itinerante Responsable Internacional mais \u00f3 morrer Carmen Hern\u00e1ndez en 2016, foi substitu\u00edda por Mar\u00eda Ascensi\u00f3n Romero. \nO Cami\u00f1o Neocatecumenal creouse cunha primeira comunidade neocatecumenal en 1964 no barrio de Palomeras, na periferia de Madrid, e estendeuse por todo o mundo. En Espa\u00f1a son co\u00f1ecidos popularmente como lod \"kikos\" e, na actualidade, est\u00e1n presentes en m\u00e1is de 6.000 parroquias de 106 pa\u00edses, cuns 3.000 sacerdotes, 1.500 seminaristas e 78 seminarios Redemptoris Mater.\nA Santa S\u00e9 def\u00edneo como un \"Itinerario de Formaci\u00f3n Cat\u00f3lica Postbautismal, v\u00e1lido para a sociedade e para os tempos de hoxe\".\nNun primeiro momento, os seus Estatutos foron aprobados de forma temporal por cinco anos (\"ad experimentum\"), o 29 de xu\u00f1o de 2002, polo Papa Xo\u00e1n Paulo II. Posteriormente, a comezos do 2008 expediuse o decreto no que os estatutos se aproban definitivamente e o 13 de xu\u00f1o de 2008, o Cardeal Stanis\u0142aw Ry\u0142ko, Presidente dos Consellos pontificios, entregou o decreto de aprobaci\u00f3n dos Estatutos do Cami\u00f1o Neocatecumenal xunto ao seu texto final, o que reafirma este itinerario como parte estrutural da Igrexa Cat\u00f3lica.\nCr\u00edticas.\nEn ocasi\u00f3ns, especialmente antes da aprobaci\u00f3n dos seus estatutos pola Santa S\u00e9 en 2008, o Cami\u00f1o Neocatecumenal foi acusado por alg\u00fans medios de constitu\u00edr un grupo fundamentalista e polos seus cr\u00edticos de ser un movemento ultraconservador. Alg\u00fans sacerdotes e outros membros da Igrexa cat\u00f3lica mostr\u00e1ronse remisos a permitir a entrada do Cami\u00f1o Neocatecumenal nas s\u00faas parroquias, polas s\u00faas supostas singularidades doutrinais e os seus comportamentos e, dende o exterior do grupo, crit\u00edcase o seu segredismo."}
{"id": "106858", "revid": "98629", "url": "https://gl.wikipedia.org/wiki?curid=106858", "title": "Pedro I do Brasil", "text": "Pedro\u00a0I do Brasil, nado en Queluz, Lisboa, o 12 de outubro de 1798 e finado nesa mesma vila o 24 de setembro de 1834, foi o fundador e primeiro gobernante do Imperio do Brasil. Tivo tam\u00e9n un breve reinado no Reino de Portugal coma Pedro IV de Portugal, onde foi alcumado como \"o Liberador\" e \"o rei Soldado\". Nado no pazo de Queluz, Pedro\u00a0I foi o cuarto fillo do rei Xo\u00e1n VI de Portugal e da ra\u00ed\u00f1a Carlota Xoaquina de Borb\u00f3n, pertencendo \u00e1 casa de Braganza. Cando as tropas francesas invadiron o seu pa\u00eds no ano 1807 fuxiu xunto \u00e1 s\u00faa familia \u00f3 Brasil, naquel ent\u00f3n a maior e m\u00e1is rica colonia de Portugal.\nA expansi\u00f3n da revoluci\u00f3n liberal de 1820 ata Lisboa levou \u00f3 pai de Pedro\u00a0I a volver a Portugal en abril de 1821, deix\u00e1ndoo a el como rexente do Brasil. Tivo que tratar coas ameazas de revolucionarios e de insubordinaci\u00f3n das tropas portuguesas, que conseguiu superar. A ameaza do goberno portugu\u00e9s de revogar a autonom\u00eda pol\u00edtica da que gozara o Brasil dende 1808 recibiuse al\u00ed cun descontento xeral. Pedro\u00a0I escolleu o bando brasileiro e declarou a independencia do Brasil de Portugal o 7 de setembro de 1822. O 12 de outubro dese mesmo ano foi aclamado como emperador do Brasil e para marzo de 1824 ti\u00f1a derrotado a t\u00f3dolos ex\u00e9rcitos leais a Portugal. Uns poucos meses despois Pedro\u00a0I abateu a Confederaci\u00f3n do Ecuador, un intento de secesi\u00f3n sen \u00e9xito por parte de rebeldes no nordeste do Brasil.\nUnha rebeli\u00f3n secesionista na provincia de Cisplatina no sur do pa\u00eds a comezos de 1825, e o subsecuente intento por parte das Provincias Unidas do R\u00edo da Prata de anexionala, levaron \u00f3 imperio \u00e1 guerra cisplatina. En marzo de 1826 Pedro\u00a0I converteuse brevemente no rei de Portugal antes de abdicar en favor da s\u00faa filla m\u00e1is vella, Mar\u00eda\u00a0II. A situaci\u00f3n agravouse en 1828 cando a guerra no sur tivo como resultado a perda de Cisplatina para o Brasil. Ese mesmo ano en Lisboa, Miguel, irm\u00e1n m\u00e1is novo de Pedro, usurpou o trono de Mar\u00eda\u00a0II. Pola s\u00faa parte, a relaci\u00f3n concorrente do emperador cunha cortes\u00e1 manchou a s\u00faa reputaci\u00f3n. Tivo tam\u00e9n que lidar con varias dificultades xurdidas no parlamento do Brasil, onde tivo lugar unha loita sobre se o goberno deb\u00eda estar escollido polo monarca ou pola lexislatura, que dominou os debates pol\u00edticos dende 1826 ata 1831. Incapaz de tratar cos problemas tanto no Brasil coma en Portugal de forma simult\u00e1nea, o 7 de abril de 1831 Pedro\u00a0I abdicou en favor do seu fillo Pedro\u00a0II e viaxou cara a Europa.\nPedro\u00a0I invadiu Portugal liderando \u00f3 seu ex\u00e9rcito en xullo de 1832. Inicialmente encarando o que semellaba ser unha guerra civil, \u00f3 pouco tempo viuse involucrado nun conflito maior que abarcou toda a pen\u00ednsula Ib\u00e9rica nunha loita entre os propo\u00f1entes do liberalismo e os que procuraban un retorno \u00f3 absolutismo. Pedro\u00a0I faleceu a causa dunha tuberculose o 24 de setembro de 1834, poucos meses antes de conseguir a vitoria xunto \u00f3s liberais. Tanto os seus coet\u00e1neos coma historiadores posteriores consider\u00e1rono unha figura chave que axudou a espallar os ideais liberais que permitiron que o Brasil e Portugal pasasen dos r\u00e9ximes absolutistas a outras formas de goberno representativo.\nPrimeiros anos.\nPedro naceu as 8 da ma\u00f1\u00e1 o 12 de outubro de 1798 no pazo real de Queluz na vila de Queluz, preto de Lisboa, Portugal. Recibiu o seu nome por san Pedro de Alc\u00e1ntara, e o seu nome completo foi Pedro de Alc\u00e2ntara Francisco Ant\u00f3nio Jo\u00e3o Carlos Xavier de Paula Miguel Rafael Joaquim Jos\u00e9 Gonzaga Pascoal Cipriano Serafim. Recibiu o t\u00edtulo honor\u00edfico de \"Dom\" dende o seu nacemento.\nPertenc\u00eda \u00e1 casa de Braganza a trav\u00e9s do seu pai o pr\u00edncipe Xo\u00e1n (posteriormente o rei Xo\u00e1n\u00a0VI), e era neto do rei Pedro\u00a0III e da ra\u00ed\u00f1a Mar\u00eda I de Portugal, emparentados \u00e1mbolos dous como t\u00edo e sobri\u00f1a un doutro. A nai de Pedro, Carlota Xoaquina, era filla do rei Carlos IV de Espa\u00f1a. Os pais de Pedro tiveran un matrimonio infeliz, xa que Carlota Xoaquina era unha muller ambiciosa, que sempre procurou os intereses de Espa\u00f1a en detrimento dos de Portugal. Cunha reputaci\u00f3n de infidelidade \u00f3 seu marido, chegou a conspirar o derrocamento deste xunto a varios nobres portugueses.\nSendo o segundo fillo var\u00f3n maior, converteuse en pr\u00edncipe de Beira e herdeiro aparente do seu pai trala morte do seu irm\u00e1n m\u00e1is vello Francisco Antonio en 1801. O pr\u00edncipe Xo\u00e1n actuara como rexente da s\u00faa nai, a ra\u00ed\u00f1a Mar\u00eda\u00a0I, ap\u00f3s o diagnostico e declaraci\u00f3n de demencia incurable desta no ano 1792. Cara o ano 1802 os pais de Pedro estaban separados. Xo\u00e1n viv\u00eda no Pazo Real de Mafra mentres que Carlota Xoaquina resid\u00eda no Pazo Ramalh\u00e3o. Pedro e os seus irm\u00e1ns viv\u00edan no Pazo de Queluz xunto coa s\u00faa avoa Mar\u00eda\u00a0I, lonxe dos seus pais, \u00f3s que s\u00f3 v\u00edan durante eventos de estado en Queluz.\nEducaci\u00f3n.\nA finais de novembro de 1807, tendo Pedro nove anos de idade, a familia real escapou de Portugal por mor da aproximaci\u00f3n \u00e1 Lisboa do ex\u00e9rcito franc\u00e9s enviado por Napole\u00f3n. Chegaron en marzo de 1808 a R\u00edo de Xaneiro, capital do Brasil, que naquel ent\u00f3n era a colonia m\u00e1is extensa e rica de Portugal. Durante a viaxe Pedro leu a Eneida de Virxilio e pasou tempo conversando coa tripulaci\u00f3n do buque, adquirindo co\u00f1ecementos de navegaci\u00f3n. Xa no Brasil, tras unha breve estancia no Pazo Imperial, Pedro instalouse xunto co seu irm\u00e1n m\u00e1is novo Miguel e o seu pai no pazo de S\u00e3o Crist\u00f3v\u00e3o. Malia que nunca chegou a ter unha relaci\u00f3n \u00edntima co seu pai, Pedro estim\u00e1bao e resent\u00eda a humillaci\u00f3n constante sufrida polo seu pai a mans de Carlota Xoaquina por mor das aventuras extramatrimoniais dela. Xa posteriormente de adulto, Pedro s\u00f3 albergaba un sentimento de desprezo pola s\u00faa nai, \u00e1 que chamaba abertamente \"p\u00e9cora\" (\"\"vadia\"). Segundo o historiador Neill Macaulay, estas primeiras experiencias de traiz\u00f3n, frialdade e abandono tiveron un grande impacto na formaci\u00f3n do seu car\u00e1cter.\nA s\u00faa institutriz (\"aia\") foi Mar\u00eda Genoveva do R\u00eago e Matos, \u00e1 que profesaba un amor maternal, e o seu supervisor (\"aio\"\") foi o freire Antonio de Arr\u00e1bida, quen se converteu no seu mentor. \u00c1mbolos dous estaban \u00f3 cargo da s\u00faa crianza e tentaron proporcionarlle unha educaci\u00f3n axeitada. A s\u00faa instruci\u00f3n inclu\u00eda unha variedade de temas como matem\u00e1ticas, econom\u00eda pol\u00edtica, l\u00f3xica, historia e xeograf\u00eda. Aprendeu a falar e escribir en portugu\u00e9s, lat\u00edn e franc\u00e9s. Tam\u00e9n era capaz de traducir dende o ingl\u00e9s e comprend\u00eda o alem\u00e1n. Pedro continuou a s\u00faa educaci\u00f3n xa de emperador, adicando unhas d\u00faas horas diarias \u00f3 estudo e \u00e1 lectura.\nMalia ter unha instruci\u00f3n considerable, a s\u00faa educaci\u00f3n resultou deficiente. O historiador Ot\u00e1vio Tarqu\u00ednio de Sousa afirmou que Pedro \"era sen lugar a d\u00fabidas intelixente, espelido e perspicaz\". Por\u00e9n, o historiador Roderick J. Barman relatou que era \"demasiado bulideiro, err\u00e1tico e emocional\" por natureza, indicando que sempre foi moi impulsivo e nunca chegou a aprender a exercitar un autocontrol ou avaliar as consecuencias das s\u00faas decisi\u00f3ns e adaptar a s\u00faa perspectiva \u00f3s cambios nas situaci\u00f3ns. O seu pai nunca permitiu que ningu\u00e9n o disciplinase, e en varias ocasi\u00f3ns salt\u00e1base a s\u00faa rutina de d\u00faas horas de estudo diario despachando \u00f3s seus instrutores para adicarse a outras actividades que consideraba m\u00e1is interesantes.\nPrimeiro matrimonio.\n\u00d3 pr\u00edncipe satisfac\u00edanlle m\u00e1is as actividades que requir\u00edan habilidades f\u00edsicas que as actividades lectivas. Na propiedade do seu pai en Santa Cruz Pedro adicouse a adestrar cabalos e chegou a estar considerado un bo xinete e un excelente ferrador. Gozaba, xunto co seu irm\u00e1n Miguel, das cazas a cabalo a trav\u00e9s de terreos desco\u00f1ecidos, por medio de bosques e incluso de noite ou con tempo adverso. Demostrou ter talento tam\u00e9n para o debuxo e as actividades manuais, adic\u00e1ndose \u00e1 talla de madeira e \u00e1 construci\u00f3n de mobles. Gust\u00e1balle a m\u00fasica e adicouse \u00e1 ela seguindo a gu\u00eda de Marcos Portugal, chegando a estar considerado un compositor capaz. Consider\u00e1base que ti\u00f1a unha boa voz para o canto e sab\u00eda tocar varios instrumentos musicais, inclu\u00edndo o piano, a frauta e a guitarra, cos que tocaba canci\u00f3ns e bailes populares. Ag\u00e1s en ocasi\u00f3ns solemnes nas que vest\u00eda o traxe da corte, a s\u00faa vestimenta de diario consist\u00eda nuns pantal\u00f3ns brancos de algod\u00f3n xunto cunha chaqueta a raias de algod\u00f3n e un chapeu de ala ancha feito de palla, ou dunha levita e sombreiro de copa para situaci\u00f3ns m\u00e1is formais. Tam\u00e9n adoitaba pasar tempo conversando coa xente na r\u00faa sobre as s\u00faas preocupaci\u00f3ns.\nO seu car\u00e1cter estaba marcado por un impulso enerx\u00e9tico que bordeaba a hiperactividade, era impetuoso, irritable e ti\u00f1a tendencia a ser dominante. Aburr\u00edase e distra\u00edase con facilidade, e a maiores das s\u00faas actividades ecuestres e de caza entret\u00ed\u00f1ase flirteando con mulleres. Sent\u00edase atra\u00eddo pola procura de aventuras, e en ocasi\u00f3ns frecuentaba tabernas en R\u00edo de Xaneiro situadas en distritos de mala reputaci\u00f3n, disfrazado de viaxeiro. Non adoitaba beber alcohol, pero era un mullereiro incorrixible. A primeira relaci\u00f3n duradeira que se lle co\u00f1ece foi cunha bailarina francesa chamada No\u00e9mi Thierry, que tivo un fillo con el que naceu xa morto. O pai de Pedro, que ascendera \u00f3 trono como Xo\u00e1n\u00a0VI, enviouna lonxe para evitar po\u00f1er en d\u00fabida o compromiso do pr\u00edncipe coa arquiduquesa Mar\u00eda Leopoldina, filla do emperador Francisco I de Austria.\nO 13 de maio de 1817 Pedro casou por procuraci\u00f3n con Mar\u00eda Leopoldina. Cando ela chegou a R\u00edo de Xaneiro o 5 de novembro dese ano, namorouse de forma inmediata de Pedro, a quen v\u00eda m\u00e1is encantador e atractivo do que esperaba. O pr\u00edncipe, que ti\u00f1a 19 anos nese momento, era atractivo e algo m\u00e1is alto ca media, con ollos escuros e cabelo marr\u00f3n escuro. Segundo Macaulay, \"a s\u00faa boa aparencia deb\u00edase en gran medida o seu porte, orgulloso e ergueito incluso nunha idade dif\u00edcil, e \u00f3 seu aseo, que era impecable. Habitualmente pulcro e limpo, adoptara o costume brasileiro de ba\u00f1arse a mi\u00fado.\" A misa nupcial, que inclu\u00edu a ratificaci\u00f3n dos votos tomados anteriormente na procuraci\u00f3n, tivo lugar o 6 de novembro. Tiveron xuntos sete fillos: Mar\u00eda (posteriormente a ra\u00ed\u00f1a Mar\u00eda\u00a0II de Portugal), Miguel, Jo\u00e3o, Janu\u00e1ria, Paula, Francisca e Pedro (posteriormente o emperador Pedro\u00a0II do Brasil).\nIndependencia do Brasil.\nRevoluci\u00f3n liberal de 1820.\nO 17 de outubro de 1820 chegaron novas de que as gornici\u00f3ns militares en Portugal amotin\u00e1ranse, dando lugar o que se co\u00f1ecer\u00eda como a Revoluci\u00f3n liberal de 1820. O ex\u00e9rcito formou un goberno provisional, suplantando \u00e1 rexencia asignada por Xo\u00e1n\u00a0VI, e convocou \u00e1s Cortes para unha elecci\u00f3n democr\u00e1tica co obxectivo de crear unha Constituci\u00f3n nacional. Pedro sorprendeuse cando o seu pai ademais de pedirlle consello, decidiu envialo a Portugal para gobernar como rexente no seu nome e aplacar \u00f3s revolucionarios. O pr\u00edncipe non fora educado para gobernar e ata ent\u00f3n non lle permitiran participar en asuntos de estado. Este papel herdado por dereito de nacemento estivera ocupado pola s\u00faa irm\u00e1 m\u00e1is vella Mar\u00eda Teresa. Xo\u00e1n\u00a0VI confiaba no seu consello, e era ela quen formaba parte do Consello de Estado do rei.\nO rei e os seus conselleiros m\u00e1is pr\u00f3ximos, todos eles partidarios dos principios da monarqu\u00eda absolutista, sospeitaban de Pedro, que pola contra era co\u00f1ecido por ser favorable \u00f3 liberalismo e \u00e1 monarqu\u00eda constitucional representativa, influenciado polas obras de Voltaire, Benjamin Constant, Gaetano Filangieri e Edmund Burke. A s\u00faa propia muller Mar\u00eda Leopoldina chegou a afirmar: \"O meu marido, que Deus nos axude, ama as novas ideas\". Xo\u00e1n\u00a0VI pospuxo a marcha de Pedro tanto como lle foi posible, temendo que unha vez que chegase a Portugal os revolucionarios aclamar\u00edano como rei.\nO 26 de febreiro de 1821 un grupo de tropas portuguesas estacionadas no R\u00edo de Xaneiro amotin\u00e1ronse. Nin Xo\u00e1n\u00a0VI nin o seu goberno tomaron ningunha acci\u00f3n contra as unidades amotinadas. Pedro decidiu actuar pola s\u00faa propia conta e cabalgou para reunirse cos rebeldes. Negociou con eles e convenceu \u00f3 seu pai de que aceptase as s\u00faas petici\u00f3ns, que inclu\u00edan o nomeamento dun novo gabinete e o voto de obediencia \u00e1 vindeira Constituci\u00f3n portuguesa. O 21 de abril dese mesmo ano, os electores parroquiais do R\u00edo de Xaneiro reun\u00edronse para elixir \u00f3s seus representantes \u00e1s Cortes. Un pequeno grupo de axitadores asaltaron a reuni\u00f3n e declararon un goberno revolucionario. De novo, Xo\u00e1n\u00a0VI e os seus ministros mantiveron a s\u00faa pasividade, e cando o monarca estaba a piques de aceptar as demandas dos revolucionarios Pedro tomou a iniciativa e enviou a unha tropa do ex\u00e9rcito para que restablecese a orde. Baixo presi\u00f3n das Cortes, Xo\u00e1n\u00a0VI partiu xunto coa s\u00faa familia cara a Portugal o 26 de abril, deixando no Brasil a Pedro e a Mar\u00eda Leopoldina. Dous d\u00edas antes de embarcar, o rei advertiulle \u00f3 seu fillo: \"Pedro, se o Brasil se separa, que sexa mellor para ti, que has respectarme, que para un deses aventureiros.\"\n\"Independencia ou Morte\".\nNo comezo da s\u00faa rexencia Pedro promulgou varios decretos que garant\u00edan dereitos persoais e de propiedade, e reduciu os gastos do goberno e os impostos, ademais de liberar \u00f3s revolucionarios arrestados previamente no R\u00edo de Xaneiro. O 5 de xu\u00f1o de 1821 as tropas baixo o mando do tenente xeneral portugu\u00e9s Jorge Avilez amotin\u00e1ronse, esixindo que Pedro fixese o voto de soster a Constituci\u00f3n portuguesa en canto fose promulgada. O pr\u00edncipe cabalgou s\u00f3 para intervir neste mot\u00edn, levando a cabo unha negociaci\u00f3n calmada con eles que lle ga\u00f1ou o respecto das tropas e tivo \u00e9xito reducindo o impacto das petici\u00f3ns menos aceptables. O mot\u00edn era realmente un golpe de estado velado que procuraba facer de Pedro unha simple figura de cabeceira, transferindo o poder \u00e1 Avilez. O pr\u00edncipe aceptou o resultado, pouco satisfactorio, advertindo de que ser\u00eda a \u00faltima vez que ceder\u00eda baixo presi\u00f3n.\nA crise continua chegou \u00f3 punto de non retorno cando as Cortes disolveron o goberno central no R\u00edo de Xaneiro e ordenaron a volta de Pedro. O pobo brasileiro percibiu este feito como un intento de subordinar o seu pa\u00eds de novo a Portugal, xa que o Brasil non era unha colonia dende o ano 1815 e ti\u00f1a o status de reino. O 9 de xaneiro de 1822 Pedro recibiu unha petici\u00f3n que conti\u00f1a unhas 8\u00a0000 sinaturas, na que se lle ped\u00eda que non marchase. Pedro respondeu: \"Se \u00e9 polo ben de todos e pola felicidade xeral da Naci\u00f3n, estou disposto. Dic\u00eddelle \u00f3 pobo que quedo!\". Avilez amotinouse de novo e tentou forzar a volta de Pedro \u00e1 Portugal, mais nesta ocasi\u00f3n o pr\u00edncipe respondeu reunindo as tropas brasileiras (que non se uniran \u00f3s portugueses nos mot\u00edns previos), a unidades de milicianos e a civ\u00eds armados. Superado en n\u00famero, Avilez rendeuse e foi expulsado do Brasil xunto coas s\u00faas tropas.\nDurante os meses seguintes Pedro tentou manter unha aparencia de unidade con Portugal, malia que a ruptura final era inminente. Axudado polo ministro Jos\u00e9 Bonif\u00e1cio de Andrada, procurou apoios f\u00f3ra do R\u00edo de Xaneiro. Viaxou ata Minas Gerais en abril e ata S\u00e3o Paulo en agosto, cun bo recibimento en \u00e1mbalas d\u00faas provincias, o que reforzou a s\u00faa autoridade. De volta da s\u00faa visita a S\u00e3o Paulo recibiu a nova, enviada o 7 de setembro, de que as Cortes non aceptar\u00edan o autogoberno no Brasil e castigar\u00edan a calquera que desobedecese as s\u00faas ordes. Segundo Barman, \"Sen fuxir nunca da acci\u00f3n m\u00e1is dram\u00e1tica no impulso inmediato, non precisou de m\u00e1is tempo que o que precisou a lectura das cartas\". Pedro montou no seu cabalo casta\u00f1o, e fronte \u00f3 seu s\u00e9quito e \u00e1 s\u00faa Garda de Honra afirmou:\nPedro, sendo un bo xinete e facendo unha media duns 108\u00a0quil\u00f3metros por d\u00eda, cabalgou dende a cidade de S\u00e3o Paulo de volta \u00e1 capital do R\u00edo de Xaneiro en cinco d\u00edas, deixando atr\u00e1s \u00e1 s\u00faa garda e o seu s\u00e9quito. Francisco Gomes da Silva foi o segundo en chegar, unhas oito horas despois do pr\u00edncipe.\nEmperador constitucional.\nO pr\u00edncipe foi aclamado como Emperador Dom Pedro\u00a0I no seu vix\u00e9simo cuarto aniversario, coincidindo coa oficializaci\u00f3n do Imperio do Brasil o 12 de outubro de 1822,e foi coroado o 1 de decembro dese mesmo ano. Por\u00e9n, tivo que forzar a submisi\u00f3n de varias provincias das rexi\u00f3ns do norte, nordeste e sur do Brasil, e as \u00faltimas unidades de tropas portuguesas non se renderon ata comezos de 1824. Mentres tanto a s\u00faa relaci\u00f3n con Bonif\u00e1cio deteriorouse, chegando a s\u00faa fin no momento en que Pedro\u00a0I despachou a Bonif\u00e1cio por conduta inapropiada, xa que usara a s\u00faa posici\u00f3n como ministro para acosar, perseguir, arrestar e incluso exiliar os seus inimigos pol\u00edticos. Pola s\u00faa banda, os adversarios de Bonif\u00e1cio traballaran para ga\u00f1arse o favor do emperador a\u00ednda sendo pr\u00edncipe rexente, outorg\u00e1ndolle o t\u00edtulo de \"Defensor Perp\u00e9tuo do Brasil\" o 13 de maio de 1822. Ademais disto introduciron a Pedro na masonar\u00eda o 2 de agosto e posteriormente fix\u00e9rono gran mestre o 7 de outubro, substitu\u00edndo a Bonif\u00e1cio nesa posici\u00f3n.\nA crise entre o monarca e o seu antigo ministro tivo consecuencias inmediatas dentro da Asemblea Xeral Constitu\u00ednte e Lexislativa, elixida para a redacci\u00f3n do bosquexo dunha nova Constituci\u00f3n. Sendo membro desta asemblea, Bonif\u00e1cio pasou a utilizar a demagoxia, aludindo \u00e1 existencia dunha gran conspiraci\u00f3n portuguesa en contra dos intereses brasileiros, e insinuando que Pedro\u00a0I, nado en Portugal, estaba implicado nela. O emperador enfureceuse pola invectiva dirixida cara a lealdade dos cidad\u00e1ns nados en Portugal e polas insinuaci\u00f3ns de que el mesmo entraba en conflito na s\u00faa lealdade \u00f3 Brasil. O 12 de novembro de 1823 Pedro\u00a0I ordenou a disoluci\u00f3n da Asemblea Constitu\u00ednte e convocou novas elecci\u00f3ns. \u00d3 d\u00eda seguinte designou un novo Consello de Estado nativo coa tarefa de compo\u00f1er un bosquexo constitucional. T\u00f3dolos concellos do pa\u00eds recibiron copias deste bosquexo, e a gran maior\u00eda deles votou a favor da s\u00faa adopci\u00f3n inmediata como Constituci\u00f3n do Imperio.\nComo resultado do estado altamente centralizado creado por esta Constituci\u00f3n, varios elementos revolucionarios en Cear\u00e1, Para\u00edba e Pernambuco tentaron independizarse do Brasil e unirse no que se co\u00f1ecer\u00eda como a Confederaci\u00f3n do Ecuador. Pedro\u00a0I tentou, sen \u00e9xito, evitar unha contenda ofrecendo aplacar os rebeldes. Afirmou iradamente: \"Que requiren os insultos de Pernambuco? Seguramente un castigo, e un castigo tal que servir\u00e1 de exemplo para o futuro.\" Os rebeldes non foron capaces de asegurar o control sobre as s\u00faas provincias, e foron reprimidos con facilidade, dando fin \u00e1 rebeli\u00f3n a finais de 1824. Dezaseis dos rebeldes foron xulgados e executados, mentres que os restantes recibiron o perd\u00f3n do emperador.\nCrises externas e internas.\nRelaci\u00f3n coa dinast\u00eda portuguesa.\nTras unha longa negociaci\u00f3n, Portugal asinou un tratado co Brasil o 29 de agosto de 1825 no que reco\u00f1ec\u00eda a independencia brasileira. Ag\u00e1s polo reco\u00f1ecemento de independencia, o resto de disposici\u00f3ns do tratado fac\u00edanse a conta do Brasil, inclu\u00edndo unha demanda de compensaci\u00f3ns a pagarlle \u00e1 Portugal, sen ning\u00fan outro requisito para este \u00faltimo. A compensaci\u00f3n deb\u00eda pag\u00e1rselle a t\u00f3dolos cidad\u00e1ns portugueses residindo no Brasil polas perdas sufridas, como propiedades confiscadas. Xo\u00e1n\u00a0VI recibiu tam\u00e9n o dereito de estilizar o seu t\u00edtulo como emperador do Brasil. Para o goberno brasileiro foi m\u00e1is humillante que o tratado implicase que a independencia outorg\u00e1base como acto de beneficencia por parte de Xo\u00e1n \u00a0VI no lugar de que fose conseguida polos propios brasileiros por medio das armas. A maiores disto, Gran Breta\u00f1a obtivo unha compensaci\u00f3n polo seu papel no avance das negociaci\u00f3ns asinando un tratado \u00e1 marxe no que se renovaban os seus dereitos comerciais favorables e asinando ademais unha convenci\u00f3n na que o Brasil acordaba abolir o tr\u00e1fico de escravos con \u00c1frica nos seguintes catro anos. \u00c1mbolos dous acordos resultaron moi prexudiciais para os intereses econ\u00f3micos do Brasil.\nPoucos meses despois o emperador soubo que o seu pai falecera o 10 de marzo de 1826, e que el era o seu sucesor no trono de Portugal como rei Dom Pedro \u00a0IV. Apercib\u00edndose de que unha reuni\u00f3n do Brasil e Portugal ser\u00eda algo inaceptable para o pobo de \u00e1mbalas d\u00faas naci\u00f3ns, abdicou da coroa de Portugal o 2 de maio en favor da s\u00faa filla m\u00e1is vella, quen se converteu na ra\u00ed\u00f1a Dona Mar\u00eda\u00a0II. A s\u00faa abdicaci\u00f3n foi condicional: Portugal deb\u00eda aceptar a Constituci\u00f3n redactada polo seu goberno e Mar\u00eda\u00a0II casar\u00eda con Miguel, o irm\u00e1n m\u00e1is novo de Pedro. Independentemente da abdicaci\u00f3n, Pedro\u00a0I continuou actuando como rei ausente de Portugal e intercedeu tanto nos asuntos diplom\u00e1ticos externos do pa\u00eds coma nos internos, levando a cabo varios nomeamentos. Nesta situaci\u00f3n viuse con dificultades para manter a s\u00faa posici\u00f3n como emperador do Brasil separada da s\u00faa obriga de protexer os intereses da s\u00faa filla en Portugal.\nMiguel finxiu estar de acordo cos plans de Pedro\u00a0I, e tan pronto como foi declarado rexente a comezos de 1828, apoiado por Carlota Xoaquina, derogou a Constituci\u00f3n e foi aclamado rei Dom Miguel\u00a0I co apoio dos portugueses que estaban a favor do absolutismo. As irm\u00e1s sobreviventes de Pedro\u00a0I, Mar\u00eda Teresa, Mar\u00eda Francisca, Isabel Mar\u00eda e Mar\u00eda da Asunci\u00f3n pas\u00e1ronse tam\u00e9n \u00f3 bando de Miguel\u00a0I. So se mantivo fiel a el a s\u00faa irm\u00e1 m\u00e1is nova, Ana de Xes\u00fas, viaxando ata R\u00edo de Xaneiro para estar m\u00e1is preto del. Consumido polo odio e comezando a dar cr\u00e9dito \u00f3s rumores de que Miguel\u00a0I asasinara \u00f3 seu pai, Pedro\u00a0I centrouse en Portugal e tentou conseguir, sen \u00e9xito, apoio internacional para os dereitos de Mar\u00eda\u00a0II.\nGuerra e viuvez.\nApoiados polas Provincias Unidas do R\u00edo da Prata, un pequeno grupo de rebeldes declarou a independencia da rexi\u00f3n de Cisplatina en abril de 1825. Inicialmente o goberno brasileiro percibiu este intento de secesi\u00f3n como unha revolta menor, preocupaci\u00f3n que aumentou meses despois cando se presentou a maior ameaza no feito de que as Provincias Unidas se involucrasen na revolta coa expectaci\u00f3n de anexionar Cisplatina. Como represalia a este alzamento, o Imperio do Brasil declarou a guerra en decembro, dando as\u00ed comezo \u00e1 guerra Cisplatina. O emperador viaxou ata a provincia de Ba\u00eda no nordeste do pa\u00eds en febreiro de 1826, levando a s\u00faa muller e a s\u00faa filla Mar\u00eda canda el, onde tivo unha c\u00e1lida acollida. A intenci\u00f3n desta viaxe era a de conseguir m\u00e1is apoios para o esforzo de guerra.\nO s\u00e9quito imperial inclu\u00eda a Domitila de Castro, amante de Pedro\u00a0I dende que se co\u00f1eceron en 1822. Malia que nunca lle fora fiel a Mar\u00eda Leopoldina, ata aquel momento fora coidadoso \u00e1 hora de agochar as s\u00faas aventuras amorosas con outras mulleres. Nesta ocasi\u00f3n o seu antollo pola s\u00faa nova amante era, segundo Barman, \"desvergonzado e sen l\u00edmite\", mentres que a s\u00faa muller ti\u00f1a que aturar os seus menosprezos, convert\u00e9ndose en obxectivo de dixomed\u00edxomes. Pedro\u00a0I era cada vez m\u00e1is groseiro e irrespectuoso con Mar\u00eda Leopoldina. Deixouna sen fondos, prohibiulle sa\u00edr de palacio e obrigouna a aturar a presenza de Domitila como a s\u00faa dama de compa\u00f1\u00eda. Mentres tanto a s\u00faa amante tomou vantaxe promovendo os seus propios intereses, as\u00ed como os da s\u00faa familia e amigos. Aqueles que procuraban alg\u00fan favor ou quer\u00edan promover alg\u00fan proxecto procuraban cada vez m\u00e1is a s\u00faa axuda, evitando desta forma as canles legais habituais.\nO 24 de novembro de 1826 Pedro\u00a0I partiu en barco dende o R\u00edo de Xaneiro cara a S\u00e3o Jos\u00e9 na provincia de Santa Catarina, e dende al\u00ed cabalgou ata Porto Alegre, capital da provincia de R\u00edo Grande do Sur, onde estaba apostado o ex\u00e9rcito principal. \u00c1 s\u00faa chegada o 7 de decembro, o emperador viu que as condici\u00f3ns militares eran peores do que esperaba segundo os informes previos. Segundo Macaulay, \"reaccionou coa enerx\u00eda que lle caracterizaba: pasou unha morea de ordes, despediu \u00f3s que s\u00f3 aparentaban traballar e \u00f3s incompetentes, fraternizou coas tropas, e revolucionou a administraci\u00f3n civil e militar en xeral\". Recibiu a nova de que Mar\u00eda Leopoldina falecera tras ter un aborto natural xa cando estaba de volta a R\u00edo de Xaneiro, e \u00f3 pouco tempo comezaron a espallarse rumores infundados que afirmaban que ela falecera tras recibir unha agresi\u00f3n f\u00edsica por parte de Pedro\u00a0I. Mentres tanto a guerra continuaba sen que semellase ter unha fin pr\u00f3xima. Pedro\u00a0I finalmente cedeu Cisplatina en agosto de 1828, e a provincia pasou a converterse na naci\u00f3n independente do Uruguai.\nSegundo matrimonio.\nTrala morte da s\u00faa muller Pedro\u00a0I decatouse do mal que a tratara, e a s\u00faa relaci\u00f3n con Domitila comezou a deteriorarse. Mar\u00eda Leopoldina, \u00e1 diferenza da s\u00faa amante, era popular, honesta e am\u00e1bao sen agardar nada a cambio. O emperador bot\u00e1baa de menos, e a s\u00faa obsesi\u00f3n previa con Domitila non superaba o seu sentido de perda e remordemento. Domitila atopouno nunha ocasi\u00f3n tirado no chan, chorando e abrazando un retrato da s\u00faa muller falecida, de quen Pedro\u00a0I afirmaba ter visto a s\u00faa pantasma. Posteriormente deixou de compartir cama con ela, e nunha ocasi\u00f3n gritoulle: \"Af\u00e1state de min! Sei que vivo unha vida de soberano que non merezo. O recordo da emperatriz non me deixa\". Achegouse m\u00e1is \u00f3s seus fillos, e en m\u00e1is dunha ocasi\u00f3n foi visto co seu fillo Pedro nos seus brazos dic\u00edndolle: \"Pobre rapaz, es o pr\u00edncipe m\u00e1is infeliz do mundo\".\nPerante a insistencia de Pedro\u00a0I, Domitila marchou do R\u00edo de Xaneiro o 27 de xu\u00f1o de 1828. Pedro\u00a0I ti\u00f1a a resoluci\u00f3n de casar de novo e converterse nunha mellor persoa. Chegou incluso a tentar persuadir \u00f3 seu sogro da s\u00faa sinceridade, afirm\u00e1ndolle nunha carta que \"todas as mi\u00f1as maldades remataron, non volverei cometer de novo eses erros que comet\u00edn, dos que me arrepinto e pedinlle a Deus que me perdoe\". A Francisco\u00a0I non lle convenceu, e sent\u00edndose ofendido pola conduta que tivera que aturar a s\u00faa filla, retiroulle o apoio \u00f3 Brasil e frustrou os intereses de Pedro\u00a0I en Portugal. Por mor da mala reputaci\u00f3n que ti\u00f1a Pedro\u00a0I en Europa, debida \u00f3 seu comportamento no pasado, as princesas de varias naci\u00f3ns declinaron as s\u00faas proposici\u00f3ns de matrimonio unha tras outra. Ferido no seu orgullo, permitiulle \u00e1 s\u00faa amante volver xunto a el o 29 de abril de 1829.\nPor\u00e9n, en canto soubo que finalmente ti\u00f1a unha nova prometida, o emperador finalizou a s\u00faa relaci\u00f3n con Domitila, e ela volveu a s\u00faa provincia natal de S\u00e3o Paulo o 27 de agosto dese ano. Uns d\u00edas antes, o 2 de agosto, Pedro\u00a0I casara por procuraci\u00f3n con Amelia de Leuchtenberg. Cando a co\u00f1eceu en persoa quedou namorado dela pola s\u00faa beleza, e ratificaron os votos nunha misa nupcial celebrada o 17 de outubro. Amelia era amable e cari\u00f1osa cos fillos de Pedro\u00a0I, e deulle unha aparencia de normalidade tanto a s\u00faa familia como de cara \u00f3 p\u00fablico xeral. Tras expulsar definitivamente a Domitila da corte, o emperador probou que o seu voto de cambiar o seu comportamento era sincero, e non volveu ter relaci\u00f3ns extramatrimoniais, mant\u00e9ndose fiel a s\u00faa nova esposa. Noutro intento de mitigar e deixar atr\u00e1s outras malas acci\u00f3ns do pasado, fixo as paces con Jos\u00e9 Bonif\u00e1cio, o seu antigo ministro e mentor.\nEntre Portugal e o Brasil.\nCrises continuas.\nDende os d\u00edas da Asemblea Constitu\u00ednte en 1823, e cun vigor renovado en 1826 trala inauguraci\u00f3n da Asemblea Xeral (o parlamento brasileiro), tivo lugar unha loita de ideolox\u00edas sobre o balance de poderes entre o emperador e a lexislatura no goberno. Por unha banda estaban os que compart\u00edan a visi\u00f3n de Pedro\u00a0I, pol\u00edticos que cr\u00edan que o monarca deber\u00eda ter liberdade para escoller os ministros, as pol\u00edticas nacionais e a direcci\u00f3n do goberno. No bando oposto estaban os membros do chamado Partido Liberal, que cr\u00edan que os gabinetes deber\u00edan ter o poder de definir o curso do goberno e deber\u00edan estar compostos por deputados sacados do partido maioritario que respond\u00edan no parlamento. Tanto o partido que apoiaba o goberno de Pedro\u00a0I coma o Partido Liberal avogaban polo liberalismo, e polo tanto a monarqu\u00eda constitucional.\nMalia os fallos de Pedro\u00a0I como gobernador, respectaba a Constituci\u00f3n. Non alterou as elecci\u00f3ns nin manipulou os recontos de votaci\u00f3ns, non rexeitou asinar os decretos ratificados polo goberno nin impuxo ningunha restrici\u00f3n na liberdade de expresi\u00f3n. Malia estar dentro da s\u00faa prerrogativa, non disolveu a C\u00e1mara de Deputados para convocar novas elecci\u00f3ns cando esta estivo en desacordo coas s\u00faas intenci\u00f3ns nin pospuxo a disposici\u00f3n de asentos na lexislatura. Os xornais e panfletos liberais aproveitaron a orixe portuguesa de Pedro\u00a0I para apoiar tanto afirmaci\u00f3ns v\u00e1lidas (como por exemplo que dirix\u00eda gran parte da s\u00faa enerx\u00eda a asuntos que concern\u00edan a Portugal) coma falsas acusaci\u00f3ns (como por exemplo que estaba involucrado en complots para eliminar a Constituci\u00f3n e reunir o Brasil e Portugal). Para os liberais os amigos de orixe portuguesa do emperador que formaban parte da corte imperial, inclu\u00edndo a Francisco Gomes da Silva (alcumado \"o Chala\u00e7a\", \"o Buf\u00f3n\"), formaban parte destas conspiraci\u00f3ns e ti\u00f1an formado un \"gabinete secreto\". Ningunha destas personalidades amosou interese nese tipo de temas, e non existiu ning\u00fan grupo secreto imperial que planease abolir a Constituci\u00f3n ou devolverlle a Portugal o control do Brasil.\nOutra das fontes das cr\u00edticas por parte dos liberais era a visi\u00f3n abolicionista de Pedro\u00a0I. O emperador concibira un proceso gradual para eliminar a escravitude, mais o poder constitucional para promulgar a lexislaci\u00f3n estaba en mans da Asemblea, dominada por terratenentes escravistas coa capacidade de frustrar calquera intento de abolici\u00f3n. O emperador tentou persuadilos en base \u00f3 exemplo moral, usando a s\u00faa facenda en Santa Cruz como modelo, liberando os seus escravos e outorg\u00e1ndolles terras en propiedade. Pedro\u00a0I profesou tam\u00e9n outras ideas avanzadas para o seu tempo. Cando declarou a s\u00faa intenci\u00f3n de permanecer no Brasil o 9 de xaneiro de 1822 e o populacho quixo honralo desatando os seus cabalos e tirando eles mesmos da s\u00faa carruaxe, o naquel ent\u00f3n pr\u00edncipe rexente refusou cunha resposta que era \u00f3 mesmo tempo unha denuncia do dereito divino dos reis, da suposta sangue superior da nobreza e do racismo: \"Of\u00e9ndeme ver \u00f3s meus semellantes d\u00e1ndolle \u00f3 home tributos apropiados dunha divindade. Eu sei que o meu sangue \u00e9 da mesma cor que a dos Negros.\"\nAbdicaci\u00f3n.\nOs esforzos do emperador para tranquilizar \u00f3 Partido Liberal deron como resultado varios cambios importantes: apoiou unha lei de 1827 que establec\u00eda responsabilidade ministerial; o 19 de marzo de 1831 nomeou un gabinete formado por pol\u00edticos sa\u00eddos da oposici\u00f3n, d\u00e1ndolle \u00f3 parlamento un maior papel dentro do goberno; e finalmente ofreceulle postos de responsabilidade en Europa a Francisco Gomes e outro amigo del de orixe portuguesa para eliminar os rumores sobre o \"gabinete secreto\". Por\u00e9n, todas estas medidas paliativas non conseguiron deter os ataques continuos que recib\u00eda por parte do bando liberal por mor do seu goberno e nacemento no estranxeiro. Frustrado pola s\u00faa intransixencia, tornouse reticente \u00e1 hora de tratar coa s\u00faa situaci\u00f3n pol\u00edtica cada vez m\u00e1is deteriorada.\nMentres tanto, un grupo de exiliados portugueses fixo unha campa\u00f1a para convencelo de que deixase o Brasil e de que adicase no seu lugar a enerx\u00eda en loitar pola reivindicaci\u00f3n da s\u00faa filla \u00e1 coroa de Portugal. Segundo o historiador Roderick J. Barman, \"nunha emerxencia as capacidades do emperador brillaban\u2014pasaba a ter unha natureza calmada nos nervios, con recursos e firme na acci\u00f3n. A vida como monarca constitucional, chea de tedio, precauci\u00f3n e conciliaci\u00f3n, \u00eda en contra da esencia do seu car\u00e1cter\". Barman afirmou tam\u00e9n que Pedro\u00a0I \"atopou no caso da s\u00faa filla todo o que m\u00e1is lle chamaba \u00f3 seu car\u00e1cter. Indo a Portugal pod\u00eda loitar polos oprimidos, amosarse cabaleiroso e demostrar autonegaci\u00f3n, ratificar o goberno constitucional e gozar da liberdade de acci\u00f3n que tanto desexaba\".\nA idea de abdicar e volver a Portugal tomou forma na s\u00faa mente, e dende comezos de 1829 comezou a falar do tema con asiduidade. A comezos de 1831, un grupo de radicais pertencentes \u00f3 Partido Liberal reuniron a varias bandas da r\u00faa para acosar a comunidade portuguesa no R\u00edo de Xaneiro. O 11 de marzo de 1831, no que posteriormente se co\u00f1ecer\u00eda como a \"noite das garrafadas\", os portugueses contraatacaron e as r\u00faas da capital entraron nun estado de axitaci\u00f3n. O 5 de abril Pedro\u00a0I despediu \u00f3 gabinete liberal, que s\u00f3 levaba no poder dende o 19 de marzo, pola s\u00faa incompetencia \u00e1 hora de restaurar a orde na capital. Na tarde do 6 de abril xuntouse un gran xent\u00edo no centro do R\u00edo de Xaneiro, iniciado polos radicais, que demandaba a restauraci\u00f3n inmediata do gabinete destitu\u00eddo. O emperador respondeu: \"Farei todo para o pobo; nada, por\u00e9n, polo pobo\". Pouco despois do anoitecer as tropas do ex\u00e9rcito, inclu\u00edndo a s\u00faa propia garda, desert\u00e1rono e un\u00edronse \u00e1s protestas. Foi nese momento cando se decatou do illado e separado que estaba dos asuntos do Brasil, e para sorpresa de todos, abdicou aproximadamente \u00e1s 3:00 da madrugada do 7 de abril. Tras entregarlle o documento da s\u00faa abdicaci\u00f3n a un mensaxeiro, afirmou: \"Aqu\u00ed est\u00e1 a mi\u00f1a abdicaci\u00f3n... Ret\u00edrome para Europa deixando un pa\u00eds que amei e que a\u00ednda amo\".\nRegreso a Europa.\n\u00d3 amencer do d\u00eda 7 de abril de 1831, Pedro xunto coa s\u00faa muller e outros, inclu\u00edndo a s\u00faa filla Mar\u00eda\u00a0II e a s\u00faa irm\u00e1 Ana de Xes\u00fas, subiron a bordo do buque de guerra brit\u00e1nico HMS \"Warspite\". O nav\u00edo mant\u00edvose durante un tempo ancorado preto do R\u00edo de Xaneiro, e o 13 de abril o antigo emperador e maila s\u00faa familia pasaron a embarcar no HMS \"Volage\" partindo nel cara Europa. Chegaron a Cherburgo-Octeville, en Francia, o 10 de xu\u00f1o. Durante os meses seguintes viaxou entre Francia e Gran Breta\u00f1a, sendo ben recibido en \u00e1mbolos dous pa\u00edses pero sen conseguir o apoio de ning\u00fan dos dous gobernos. V\u00e9ndose nunha situaci\u00f3n inc\u00f3moda xa que non ti\u00f1a ning\u00fan status oficial na Casa Imperial do Brasil nin na Casa Real de Portugal, Pedro asumiu o t\u00edtulo de duque de Braganza o 15 de xu\u00f1o, posici\u00f3n que xa fora s\u00faa como herdeiro da coroa de Portugal. Malia que o t\u00edtulo deber\u00eda pertencer \u00f3 herdeiro de Mar\u00eda\u00a0II, a s\u00faa reivindicaci\u00f3n foi aceptada e reco\u00f1ecida en xeral. O 1 de decembro dese mesmo ano naceu en Par\u00eds a \u00fanica filla que tivo con Amelia, que recibiu o nome de Mar\u00eda Amelia.\nSen esquecerse dos seus fillos que quedaron no Brasil, escribiulles cartas a cada un deles, expresando que os botaba de menos e ped\u00edndolles repetidamente que lle prestasen atenci\u00f3n a s\u00faa educaci\u00f3n con seriedade. Pouco despois da s\u00faa abdicaci\u00f3n, d\u00edxolle \u00f3 seu fillo e sucesor: \"Te\u00f1o a intenci\u00f3n de que eu e o meu irm\u00e1n Miguel sexamos os \u00faltimos cunha mala educaci\u00f3n na familia de Braganza\". Charles Napier, comandante naval brit\u00e1nico que loitou baixo o estandarte de Pedro na d\u00e9cada de 1830, afirmou que \"as boas calidades eran as s\u00faas propias; as malas deb\u00edanse a s\u00faa falta dun desexo de educaci\u00f3n; e ning\u00fan home era m\u00e1is consciente dese defecto que el mesmo\". As s\u00faas cartas dirixidas a Pedro\u00a0II estaban redactadas nunha linguaxe habitualmente por riba do nivel de lectura do neno, e os historiadores asumiron que estas pasaxes ti\u00f1an a intenci\u00f3n de servir de consello para que o xove monarca puidese consultalas cando chegase \u00e1 unha idade adulta.\nGuerra de restauraci\u00f3n e morte.\nEn Par\u00eds o duque co\u00f1eceu e trabou amizade con Gilbert du Motier, marqu\u00e9s de La Fayette, un veterano da Guerra de Independencia dos Estados Unidos de Am\u00e9rica que se converteu nun dos seus simpatizantes m\u00e1is ac\u00e9rrimos. Pedro despediuse da s\u00faa familia, de La Fayette e duns douscentos simpatizantes m\u00e1is o 25 de xaneiro de 1832. Axeonllouse perante Mar\u00eda\u00a0II e d\u00edxolle: \"Mi\u00f1a se\u00f1ora, aqu\u00ed est\u00e1 un xeneral portugu\u00e9s que defender\u00e1 os seus dereitos e restaurar\u00e1 a s\u00faa coroa\". Chorando, a s\u00faa filla abrazouno. Pedro partiu en barco cara \u00f3 arquip\u00e9lago dos Azores, o \u00fanico territorio portugu\u00e9s que se mantivera leal \u00e1 s\u00faa filla. Tras varios meses de preparaci\u00f3ns, embarcou cara o Portugal continental, entrando na cidade do Porto sen oposici\u00f3n o 9 de xullo dese mesmo ano. Levaba canda el un pequeno ex\u00e9rcito composto por liberais portugueses, entre os que se atopaban Almeida Garrett e Alexandre Herculano, ademais de mercenarios e voluntarios estranxeiros entre os que estaba o neto de La Fayette, Adrien Jules de Lasteyrie.\nAmplamente superado en n\u00famero, o ex\u00e9rcito de liberais de Pedro foi asediado no Porto durante m\u00e1is dun ano. A comezos de 1833 recibiu novas dende o Brasil da morte inminente da s\u00faa filla Paula. Meses despois, en setembro dese ano, reuniuse con Ant\u00f4nio Carlos de Andrada, un irm\u00e1n de Bonif\u00e1cio que chegara dende o Brasil. Como representante do Partido Restaurador, Ant\u00f4nio Carlos pediulle \u00f3 duque que volvese \u00f3 Brasil e gobernase o seu antigo imperio como rexente durante a minor\u00eda de idade do seu fillo. Pedro decatouse de que este partido quer\u00eda usalo como ferramenta para facilitar a s\u00faa propia subida \u00f3 poder, e frustrou a Ant\u00f4nio Carlos fac\u00e9ndolle petici\u00f3ns case imposibles de cumprir, para asegurarse de se o pobo brasileiro, e non soamente unha facci\u00f3n, quer\u00eda que volvese. Insistiu en que calquera petici\u00f3n de volver como rexente deber\u00eda ser constitucionalmente v\u00e1lida, e que a vontade do pobo deb\u00eda transmitirse a trav\u00e9s dos seus representantes locais e a s\u00faa designaci\u00f3n deb\u00eda estar aprobada pola Asemblea Xeral. S\u00f3 ent\u00f3n, e \"trala presentaci\u00f3n dunha petici\u00f3n en Portugal por parte dunha delegaci\u00f3n oficial do parlamento brasileiro\", considerar\u00eda aceptar a oferta.\nDurante a guerra, Pedro armou can\u00f3ns, cavou trincheiras, atendeu \u00f3s feridos, comeu xunto \u00f3s soldados e loitou baixo o fogo inimigo. A s\u00faa causa estaba xa case perdida ata que tomou a decisi\u00f3n arriscada de dividir as s\u00faas forzas e enviar unha parte delas nun ataque anfibio no sur de Portugal. Esta expedici\u00f3n conseguiu capturar a rexi\u00f3n do Algarve, marchando posteriormente cara \u00f3 norte en direcci\u00f3n a Lisboa, que capitulou o 24 de xullo. Pedro acabou por someter o resto do pa\u00eds, pero cando o conflito estaba a piques de conclu\u00edr interveu o seu t\u00edo espa\u00f1ol, o Infante Carlos, conde de Molina, quen desexaba apoderarse da coroa da s\u00faa sobri\u00f1a Isabel\u00a0II. Neste conflito maior que involucraba a pen\u00ednsula Ib\u00e9rica \u00f3 completo, a Primeira guerra carlista, o duque de Braganza aliouse cos ex\u00e9rcitos espa\u00f1ois liberais leais a Isabel\u00a0II e derrotou tanto a Miguel\u00a0I coma a Carlos, chegando a un acordo de paz o 26 de maio de 1834.\nPedro sempre gozara dunha boa sa\u00fade, ag\u00e1s por alg\u00fans gromos de epilepsia que manifestara en forma de varios ataques cada poucos anos. Por\u00e9n, a guerra socavou a s\u00faa constituci\u00f3n e en 1834 estaba morrendo por mor dunha tuberculose. Quedou confinado a s\u00faa cama no Pazo Real de Queluz dende o 10 de setembro. Dende al\u00ed ditou unha carta aberta dirixida \u00f3s brasileiros, na que lles ped\u00eda que adoptasen unha abolici\u00f3n gradual da escravitude, advert\u00edndolles: \"A escravitude \u00e9 un mal, \u00e9 un ataque contra os dereitos e a dignidade da especie humana, por\u00e9n as s\u00faas consecuencias son menos prexudiciais para aqueles que sofren no cativerio do que son para a Naci\u00f3n cuxas leis permiten a escravitude. \u00c9 un cancro que devora a moralidade\". Tras unha longa e dolorosa enfermidade, Pedro faleceu as 14:30 horas do 24 de setembro de 1834. Tal e como pedira el mesmo, o seu coraz\u00f3n foi levado ata a igrexa de Lapa en Porto e o seu corpo foi soterrado no Pante\u00f3n Real da Casa de Braganza. As novas da s\u00faa morte chegaron a R\u00edo de Xaneiro o 20 de novembro, pero os seus fillos non foron informados ata despois do 2 de decembro. Bonif\u00e1cio, que xa non actuaba como gardi\u00e1n deles, escribiulles unha carta a Pedro\u00a0II e as s\u00faas irm\u00e1s: \"Dom Pedro non morreu. S\u00f3 os homes ordinarios morren, non os heroes.\"\nLegado.\nTrala morte de Pedro\u00a0I o ata ent\u00f3n poderoso Partido Restaurador esvaeceuse dun d\u00eda para outro, e non foi ata ap\u00f3s o seu pasamento cando se fixo unha avaliaci\u00f3n xusta do antigo monarca, unha vez que o seu posible retorno \u00f3 poder xa non era unha ameaza. Evaristo da Veiga, un dos seus peores cr\u00edticos ademais de l\u00edder no Partido Liberal, deixou unha afirmaci\u00f3n que segundo o historiador Ot\u00e1vio Tarqu\u00ednio de Sousa pasou a ser dende ese momento a visi\u00f3n que prevaleceu sobre Pedro:\nJohn Armitage, que viviu no Brasil durante a \u00faltima metade do reinado de Pedro\u00a0I, afirmou que \"incluso os erros do Monarca foron atendidos cun gran beneficio por medio da s\u00faa influencia nos asuntos da s\u00faa patria nai. Se tivese gobernado con m\u00e1is sabedor\u00eda, ter\u00eda sido mellor para a s\u00faa terra de adopci\u00f3n, mais, quizais, desafortunado para a humanidade\". Armitage engadiu: \"[o igual que o] tard\u00edo emperador dos franceses, [Pedro] era tam\u00e9n un fillo do destino, ou mellor, un instrumento nas mans dunha omnisciente e beneficiosa Providencia para o fomento de grandes e inescrutables fins. No vello e no novo mundo estaba dende ese momento destinado a converterse o instrumento de m\u00e1is revoluci\u00f3ns, e antes da fin da s\u00faa brillante pero ef\u00e9mera carreira na terra dos seus pais, para reparar de sobra os erros e toler\u00edas da s\u00faa vida anterior, por medio da s\u00faa devoci\u00f3n cabaleirosa e heroica \u00e1 causa da liberdade civil e relixiosa\".\nEn 1972, no 150\u00ba aniversario da independencia do Brasil, os restos de Pedro\u00a0I (ag\u00e1s o seu coraz\u00f3n) foron levados \u00f3 Brasil \u2014tal e como el deixara escrito no seu testamento\u2014 nunha gran celebraci\u00f3n e coas honras dun xefe de estado. Os seus restos foron soterrados de novo no Monumento \u00e1 Independencia do Brasil, xunto cos de Mar\u00eda Leopoldina e os de Amelia de Leuchtenberg, na cidade de S\u00e3o Paulo. Anos despois, o historiador Neill Macaulay afirmou: \"As cr\u00edticas a Dom Pedro expres\u00e1banse con liberdade e moitas veces de forma vehemente; isto empuxouno a abdicar de dous tronos. A s\u00faa tolerancia \u00e1s cr\u00edticas p\u00fablicas e a s\u00faa disposici\u00f3n a repartir o poder separan a Dom Pedro dos seus predecesores absolutistas e dos gobernantes dos estados coercitivos de hoxe en d\u00eda, cuxos mandatos vitalicios son tan seguros como os dos reis de antano\". Macaulay afirmou tam\u00e9n que \"l\u00edderes liberais con \u00e9xito como Dom Pedro reciben homenaxes ocasionais en forma dun monumento de pedra ou estatua de bronce, pero os seus retratos, de catro andares de altura, non moldean os edificios p\u00fablicos; as s\u00faas imaxes non se portan en desfiles de centos de miles de manifestantes uniformados; non hai \"-ismos\" adxuntos \u00f3s seus nomes\".\nT\u00edtulos e distinci\u00f3ns.\nT\u00edtulos.\nPedro recibiu os seguintes tratamentos oficiais \u00f3 longo da s\u00faa vida:\nComo emperador do Brasil, o seu tratamento e t\u00edtulo completo foi \"A s\u00faa maxestade imperial Dom Pedro\u00a0I, emperador Constitucional e Defensor Perpetuo do Brasil\". Como rei de Portugal, o seu tratamento e t\u00edtulo completo foi \"A s\u00faa maxestade Dom Pedro\u00a0IV, rei de Portugal e dos Algarves, de aqu\u00ed e al\u00e9n do mar en \u00c1frica, Se\u00f1or da Guinea e da Conquista, Navegaci\u00f3n e Comercio de Etiop\u00eda, Arabia, Persia e India, etc.\" Como herdeiro \u00e1 coroa de Portugal recibiu os t\u00edtulos nobiliarios de duque de Braganza, duque de Barcelos, duque de Guimar\u00e3es, marqu\u00e9s de Vila Vi\u00e7osa, conde de Our\u00e9m, conde de Barcelos, conde de Faria e Neiva, conde de Arraiolos e conde de Guimar\u00e3es.\nDistinci\u00f3ns.\nComo emperador Pedro\u00a0I, foi Gran Mestre no Brasil da Orde de Cristo, da Orde de Avis, da Orde de San Xaime da Espada, da Orde da Cruz do Sur, da Orde de Pedro I e da Orde da Rosa. Como rei Pedro\u00a0IV, foi Gran Mestre en Portugal da Orde de Cristo, da Orde de San Benedito de Avis, da Orde de San Xaime da Espada, da Orde da Torre e da Espada e da Orde da Inmaculada Concepci\u00f3n de Vila Vi\u00e7osa.\nTras abdicar da coroa portuguesa recibiu a Gran Cruz da orde portuguesa da Torre e da Espada, do Valor, Lealdade e M\u00e9rito, o 20 de setembro de 1834. Recibiu tam\u00e9n as distinci\u00f3ns e honras estranxeiras de cabaleiro da Orde do V\u00e9laro de Ouro de Espa\u00f1a, Gran Cruz da Orde de Carlos III de Espa\u00f1a, Gran Cruz da Orde de Isabel a Cat\u00f3lica de Espa\u00f1a, Gran Cruz da Orde de San Lu\u00eds de Francia, cabaleiro da Orde do Esp\u00edrito Santo de Francia, cabaleiro da Orde de San Miguel de Francia e Gran Cruz da Orde de Santo Estevo de Hungr\u00eda.\nXenealox\u00eda.\nAscendencia.\nA ascendencia do emperador Pedro\u00a0I foi a seguinte:"}
{"id": "106860", "revid": "98629", "url": "https://gl.wikipedia.org/wiki?curid=106860", "title": "Interlingue", "text": "Interlingue ou occidental (chamado as\u00ed entre 1922 e 1947) \u00e9 unha lingua artificial creada por Edgar von Wahl, un dos primeiros esperantistas. Von Wahl naceu en Olviopol, hoxe Ucra\u00edna e ent\u00f3n provincia do Imperio ruso, no seo dunha familia de lingua alem\u00e1. Foi un dos pioneiros do esperanto e Ludwik Zamenhof seguiu os seus consellos. Sen formaci\u00f3n acad\u00e9mica espec\u00edfica, ti\u00f1a instinto ling\u00fc\u00edstico. Oficial da mari\u00f1a de guerra, optou polo bando tsarista na Revoluci\u00f3n de 1917. Tralo triunfo dos soviets, exiliouse en Francia, cambiando o seu apelido por De Wahl. Descontento co esperanto, decidiu crear o seu propio proxecto, ao que chamou occidental. Publicou en 1922 o seu proxecto de lingua. Formulou a regra de Wahl. Conseguiu reunir un pequeno grupo de seguidores, que seguir\u00eda editando a revista \"Cosmoglotta\" ata os anos 1950. En 1947 decidiron cambiar o nome polo de Interlingue (non \"interlingua\", nome usado por Peano para o seu \"Latino sine flexione\", e tam\u00e9n por Alexander Gode no proxecto de IALA de 1953). Con todo, a asociaci\u00f3n non volveu dar sinais de vida ata a d\u00e9cada de 1990, a trav\u00e9s de Internet.\nHistoria.\nComezos.\nAs actividades do idioma e os seus usuarios poden verse a trav\u00e9s da revista \"Cosmoglotta\", a cal se empezou a publicar en 1922 en Tallin, Estonia, baixo o nome de \"Kosmoglott\". A lingua que De Wahl anunciou aquel ano era o produto de anos de experimentos persoais baixo o nome de auli (de lingua auxiliar en ingl\u00e9s, \"auxiliary language\"), a cal usou entre 1906 e 1921 e ga\u00f1ou o sobrenome de proto-occidental. Durante o desenvolvemento do idioma, De Wahl explicou o seu enfoque nunha carta a un co\u00f1ecido, o Baron de Orczy, escrita en auli:\nDe Wahl tam\u00e9n se escribiu a mi\u00fado co matem\u00e1tico italiano e creador do \"latino sine flexione\", Guiseppe Peano, e foi apreciado pola s\u00faa selecci\u00f3n de vocabulario internacional, escribindo que:\nTras o seu anuncio en 1922, Occidental estaba case completo.\u200b De Wahl non tivo a intenci\u00f3n de anunciar o idioma durante alg\u00fans anos pero despois de escoitar que a Sociedade de Naci\u00f3ns (SDN) comezara unha investigaci\u00f3n sobre a cuesti\u00f3n dun idioma internacional, decidiu acelerar a s\u00faa publicaci\u00f3n\u200b e despois de recibir unha resposta favorable o ano anterior do Subsecretario Xeral da SDN, Nitobe Inaz\u014d, que adoptase unha resoluci\u00f3n sobre o tema en 1921.\u200b A primeira publicaci\u00f3n co\u00f1ecida en Occidental, un folleto titulado \"Transcendent Algebra\" de Jacob Linzbach, apareceu pouco antes do debut de \"Kosmoglott\".\u200b\nO occidental comezou a reunir seguidores debido \u00e1 s\u00faa lexibilidade, a pesar dunha completa falta de gram\u00e1ticas e dicionarios.\u200b Dous anos m\u00e1is tarde, en 1924, De Wahl escribiu que se estaba comunicando cunhas 30 persoas \"en bo occidental\" a pesar da falta de material de aprendizaxe.\u200b D\u00faas sociedades idistas adher\u00edronse ao occidental no mesmo ano, unha en Viena (Austria) chamada \"IdoSocieto Progreso\" (rebautizada como \"Societ\u00e9 Cosmoglott Progress\") e \"Societo Progreso\" en Brno (Checoslovaquia), que cambiou o seu nome a \"Federali\" (\"Federation del amicos del lingue international\").\u200b O primeiro dicionario, \"Radicarium Directiv\", unha colecci\u00f3n de ra\u00edces occidentais e os seus equivalentes en oito idiomas, publicouse ao ano seguinte.\u200b\n\"Kosmoglott\" tam\u00e9n foi un foro para outros idiomas planeados, a\u00ednda que a\u00ednda estaba escrito principalmente en occidental. Ata 1924, a revista tam\u00e9n estivo afiliada \u00e1 Academia pro Interlingua, que promov\u00eda o Latino sine flexione de Peano.\u200b O nome cambiouse a \"Cosmoglotta\" en 1927 cando comezou a promover oficialmente o occidental en lugar doutros idiomas, e en xaneiro a oficina editorial e administrativa da revista trasladouse ao barrio de Mauer en Viena, agora parte de Liesing. Gran parte do \u00e9xito inicial do occidental neste per\u00edodo proveu da nova localizaci\u00f3n central da oficina, xunto cos esforzos de Engelbert Pigal, tam\u00e9n de Austria, cuxo artigo \"Li Ovre de Edgar de Wahl\" (\"A obra de Edgar de Wahl\") xerou interese no occidental por parte de usuarios do ido.\u200b O uso en Francia comezou en 1928 e, a principios da d\u00e9cada seguinte, a comunidade occidental estableceuse en Alema\u00f1a, Austria, Suecia, Checoslovaquia e Su\u00edza.\nPer\u00edodo de Viena e segunda guerra mundial.\nO per\u00edodo de Viena estivo tam\u00e9n marcado pola estabilidade financeira. Coa axuda de dous apoios principais, Hans H\u00f6rbiger, de Viena, e G.A. Moore, de Londres, a revista \"Cosmoglotta\" prosperou a pesar da crise econ\u00f3mica. Despois da morte de ambos en 1931, a revista viuse forzada a depender de novo das ganancias xeradas polas subscrici\u00f3ns e as republicaci\u00f3ns..\nO crecente movemento comezou a facer campa\u00f1a de maneira m\u00e1is asertiva a favor do occidental a principios da d\u00e9cada de 1930, aproveitando a s\u00faa lexibilidade a primeira vista ao po\u00f1erse en contacto con organizaci\u00f3ns como empresas, embaixadas, imprentas e a Liga de Naci\u00f3ns con cartas enteiramente en Occidental que a mi\u00fado se entend\u00edan e contestaban. Esas cartas a mi\u00fado inclu\u00edan o p\u00e9 de p\u00e1xina \"Scrit in lingue international\" \"Occidental\" (\"Escrito no idioma internacional Occidental\"). Tam\u00e9n se produciu un gran n\u00famero de \"documentos\" numerados\u200b neste momento para introducir o concepto dun idioma internacional e defender o occidental como a resposta \u00e1 \"torre de Babel\" de Europa. Neste per\u00edodo realiz\u00e1ronse por primeira vez gravaci\u00f3ns de occidental falado en discos de gram\u00f3fono para a s\u00faa distribuci\u00f3n.\u200b\nOs anos de 1935 a 1939 foron particularmente activos para \"Cosmoglotta\" e publicouse unha segunda edici\u00f3n da revista. Orixinalmente titulada \"Cosmoglotta-Informationes,\", pronto foi rebautizada como \"Cosmoglotta B\", centr\u00e1ndose en elementos de interese m\u00e1is interno como cuesti\u00f3ns ling\u00fc\u00edsticas, informes do occidental nas noticias e actualizaci\u00f3ns financeiras. A principios de 1936, sen contar os 110 n\u00fameros de \"Cosmoglotta\" e outras revistas e bolet\u00edns, exist\u00edan un total de 80 publicaci\u00f3ns en e sobre o occidental..\nPero os anos previos \u00e1 Segunda guerra mundial expuxeron dificultades para o occidental e outros idiomas artificiais. Prohib\u00edronse en Alema\u00f1a, Austria, e Checoslovaquia; v\u00edronse obrigados a se disolveren e mantiv\u00e9ronse baixo vixilancia pola Gestapo,\u200b que tam\u00e9n destru\u00edu materiais de ensino. A prohibici\u00f3n das linguas auxiliares en Alema\u00f1a foi particularmente dani\u00f1a xa que era al\u00ed onde viv\u00edan a maior\u00eda dos occidentalistas nese momento.. A imposibilidade de aceptar o pago das subscrici\u00f3ns foi un golpe financeiro que continuou despois da guerra\u200b xunto coa divisi\u00f3n de Alema\u00f1a en zonas de influencia, non todas as cales permitiron pagos.\nDe Wahl, en Tal\u00edn, non puido comunicarse coa Uni\u00f3n Occidental en Su\u00edza desde o 1939 ata outubro de 1947, primeiro debido \u00e1 guerra e logo \u00e1 interceptaci\u00f3n do correo entre Su\u00edza e a Uni\u00f3n Sovi\u00e9tica\u200b. Sen darse conta disto, De Wahl estaba desconcertado pola falta de resposta \u00e1s s\u00faas continuas cartas; incluso unha gran colecci\u00f3n de poes\u00eda traducida ao occidental nunca foi entregada. A \u00fanica carta que recibiu en Su\u00edza foi en 1947, preguntando \u00e1 Occidental Union por que non respondera ningunha das s\u00faas.\u200b Mentres tanto, a casa de De Wahl e toda a s\u00faa biblioteca foran destru\u00eddas durante o bombardeo de Tal\u00edn. O propio De Wahl foi encarcerado durante un tempo despois de negarse a sa\u00edr de Estonia para ir a Alema\u00f1a, e logo refuxiouse nun hospital psiqui\u00e1trico onde viviu a s\u00faa vida.\nO estalido da guerra en 1939 detivo as publicaci\u00f3ns de ambos os \"Cosmoglottas\" ata 1940, pero en 1941 \"Cosmoglotta B\" comezou a publicarse unha vez m\u00e1is e continuou ata 1950. Publicouse unha edici\u00f3n de \"Cosmoglotta\" A ou B todos os meses entre xaneiro de 1937 e setembro de 1939, e logo (despois do impacto inicial da guerra) todos os meses desde setembro do 1941 ata xu\u00f1o de 1951. Durante a guerra, s\u00f3 aqueles en Su\u00edza e Suecia puideron dedicarse por completo ao idioma, levando a cabo actividades de forma semioficial\u200b.\nDurante a guerra, os occidentalistas notaron que a mi\u00fado se permit\u00eda que o idioma se enviase por telegrama dentro e f\u00f3ra de Su\u00edza (especialmente desde e cara a Suecia)\u200b mesmo sen reco\u00f1ecemento oficial, supo\u00f1endo que os censores pod\u00edan entendelo\u200b e poder\u00edan pensar que estaban escritos en espa\u00f1ol ou romanche, un idioma menor pero oficial en Su\u00edza que nese momento carec\u00eda dunha ortograf\u00eda estandarizada. Isto permitiu que tivese lugar algunha comunicaci\u00f3n entre os occidentalistas en Su\u00edza e Suecia. Aos outros centros de actividade occidental en Europa non lles foi tan ben, xa que as existencias de materiais de estudo en Viena e Tal\u00edn foron destru\u00eddas en bombardeos\u200b e numerosos occidentalistas foron enviados a campos de concentraci\u00f3n en Alema\u00f1a e Checoslovaquia..\nOs contactos restablec\u00e9ronse pouco despois da guerra polos que quedaron, con cartas de pa\u00edses como Francia, Checoslovaquia, Finlandia e Gran Breta\u00f1a que chegaron a \"Cosmoglotta\". Os escritores dixeron que estaban listos para comezar de novo as actividades para o idioma.. \"Cosmoglotta\" ti\u00f1a subscritores en 58 cidades de Su\u00edza\u200b uns meses antes do final da segunda guerra mundial en Europa, e \"Cosmoglotta A\" comezou a publicarse novamente en 1946\u200b.\nEstandarizaci\u00f3n do idioma.\nDurante a guerra moitos occidentalistas dedic\u00e1ronse a estandarizar o idioma.\u200b De Wahl creara o occidental cunha serie de caracter\u00edsticas inmutables, pero cr\u00eda que seguir as \"leis da vida\" d\u00e1balle unha base o suficientemente firme como para seguir unha \"evoluci\u00f3n natural\". A s\u00faa flexibilidade \"permitir\u00eda que o tempo e a pr\u00e1ctica ocup\u00e1sense das modificaci\u00f3ns que resultasen necesarias\".\u200b Como resultado, algunhas palabras ti\u00f1an m\u00e1is dunha forma permitida, o que non pod\u00eda resolverse por decreto, deixando as\u00ed a decisi\u00f3n final \u00e1 comunidade ao inclu\u00edr ambas as formas posibles nos primeiros dicionarios do idioma.\u200b Un exemplo \u00e9 o verbo \"scrir\" (escribir) e unha posible outra forma \"scripter\", xa que ambos creaban derivaci\u00f3ns reconocibles internacionalmente: \"scritura\" e \"scritor\" de \"scrir\", ou \"scriptura\" e \"scriptor\" de \"scripter.\"\u200b De Wahl expresou a s\u00faa preferencia por \"scrir\", atopando \"scripter\" algo pesado, pero comentou que este \u00faltimo certamente estaba permitido e que o occidental poder\u00eda tomar unha evoluci\u00f3n similar \u00e1s linguas naturais nos que ambas as formas v\u00f3lvense de uso com\u00fan, coa forma m\u00e1is longa tendo un car\u00e1cter m\u00e1is pesado e formal e a forma m\u00e1is breve un ton m\u00e1is lixeiro e coti\u00e1n (como \"story\" e \"history\" en ingl\u00e9s).\nA ortograf\u00eda era outra \u00e1rea na que exist\u00edan varias posibilidades, a saber, a ortograf\u00eda etimol\u00f3gica (\"adtractiv\", \"opression\"), a ortograf\u00eda hist\u00f3rica (\"attractiv\", \"oppression\") ou a ortograf\u00eda simplificada (\"attractiv\", \"opression\"). A primeira opci\u00f3n case nunca se usou, e a ortograf\u00eda simplificada finalmente converteuse no est\u00e1ndar en 1939. Gran parte da estandarizaci\u00f3n do idioma levou a cabo desta maneira a trav\u00e9s da preferencia da comunidade (por exemplo, propux\u00e9ronse tanto \"ac\"\u200b como \"anc\" para a palabra \"tam\u00e9n\", pero a comunidade decidiuse rapidamente por \"anc\"), pero non todo foi as\u00ed. Coas d\u00fabidas pendentes sobre a forma oficial dalgunhas palabras e a falta de material xeral destinado ao p\u00fablico en xeral, dedicouse moito tempo durante a segunda guerra mundial \u00e1 estandarizaci\u00f3n do idioma e a creaci\u00f3n de cursos, e debido \u00e1 continuaci\u00f3n da guerra, en agosto de 1943 tomouse a decisi\u00f3n de crear unha academia interina para oficializar este proceso.\nEste proceso comezara pouco antes da guerra, e os occidentalistas su\u00edzos, atop\u00e1ndose illados do resto do continente, optaron por concentrarse nos materiais de instruci\u00f3n para telos listos ao final da guerra.\u200b Ao facelo, con frecuencia atop\u00e1ronse confrontados coa decisi\u00f3n entre d\u00faas formas \"teoricamente igualmente boas\" que permaneceran no uso popular, pero cuxa presenza poder\u00eda ser confusa para un novo aprendiz do idioma.\u200b A academia sostivo que os esforzos de estandarizaci\u00f3n basear\u00edanse no uso real, afirmando que:\nIALA, interlingua e cambio de nome a interlingue.\nA Asociaci\u00f3n Internacional de Idiomas Auxiliares (IALA), fundada en 1924\u200b para estudar e determinar o mellor idioma planificado para a comunicaci\u00f3n internacional, foi vista ao principio con receo pola comunidade occidental. A s\u00faa cofundadora, Alice Vanderbilt Morris, era esperantista, do mesmo xeito que moitos dos seus empregados,\u200b e moitos occidentalistas, inclu\u00eddo o propio De Wahl, cr\u00edan que o seu liderado baixo o esperantista William Edward Collinson (co\u00f1ecido entre os lectores de Cosmoglotta por un artigo do seu t\u00edtulo \"Alg\u00fans puntos d\u00e9biles do occidental\")\u200b significaba que fora creado cun equipo de ling\u00fcistas profesionais baixo un pretexto neutral e cient\u00edfico para reforzar unha recomendaci\u00f3n final para o esperanto. Con todo, as relaci\u00f3ns melloraron pronto, xa que quedou claro que a IALA pretend\u00eda ser o m\u00e1is imparcial posible ao familiarizarse con todos os idiomas planificados existentes. Ric Berger, un prominente occidentalista que logo se uniu a interlingua na d\u00e9cada de 1950, detallou unha desas visitas que fixo en 1935 a Morris a cal mellorou enormemente a s\u00faa opini\u00f3n sobre a organizaci\u00f3n:\nEn 1945, a IALA anunciou que planeaba crear a s\u00faa propia linguaxe e mostrou catro posibles versi\u00f3ns baixo consideraci\u00f3n, todas as cales eran naturalistas no canto de esquem\u00e1ticas. Os occidentalistas estaban en xeral compracidos de que a IALA decidise crear unha linguaxe de natu\"Texto en cursiva\"reza tan similar ao occidental, v\u00e9ndoo como unha asociaci\u00f3n crible que daba peso ao seu argumento de que un idioma auxiliar deber\u00eda proceder do estudo dos idiomas naturais no canto de tentar encaixar nun sistema artificial. Ric Berger foi particularmente positivo ao describir o idioma que a IALA estaba a crear como unha vitoria para a \"escola natural\" (\"Li naturalit\u00e1 esset victoriosi!\")\u200b e \"case o mesmo idioma\" en 1948.\u200b Con todo, a\u00ednda ti\u00f1a reservas, dubidando de que un proxecto cun aspecto e unha estrutura tan similares ser\u00eda capaz de \"provocar repentinamente a ca\u00edda dos prexu\u00edzos [contra as linguas planificadas] e crear a unidade entre os partidarios das linguas internacionais\".\u200b Tam\u00e9n tem\u00eda que simplemente poder\u00eda \"dispersar aos partidarios do idioma natural sen nada que mostrar\" despois de que o occidental crease \"unidade na escola naturalista\" durante tanto tempo.\u200b\nA\u00ednda que os dous idiomas ti\u00f1an un vocabulario id\u00e9ntico nun 90 por cento\u200b sen ter en conta as diferenzas ortogr\u00e1ficas (por exemplo, con \"filosofie\" e \"philosophia\" consideradas a mesma palabra), estrutural e derivacionalmente eran moi diferentes. A Regra de De Wahl no occidental eliminara na s\u00faa maior\u00eda os verbos latinos de dobre ra\u00edz (verbos como actuar: \"ager\", \"act\"- ou enviar: \"mitter\", \"miss\"-), mentres que o interlingua simplemente acept\u00e1baos como parte integrante dun sistema naturalista.\u200b Os idiomas de control (italiano, espa\u00f1ol e/ou portugu\u00e9s, franc\u00e9s, ingl\u00e9s) utilizados polo interlingua para formar o seu vocabulario na s\u00faa maior\u00eda requiren que unha palabra elixible se atope en tres idiomas de orixe (a \"regra de tres\"),\u200b o que entrar\u00eda en conflito co substrato xerm\u00e1nico do occidental e varias outras palabras que ser\u00edan, por definici\u00f3n, inelixibles nun idioma unificado que retivese a metodolox\u00eda do interlingua. A aceptaci\u00f3n de palabras occidentais como \"mann\", \"strax\", \"old\" e \"sestra\" (Interlingua: \"viro\", \"inmediatamente\", \"vetere\", \"soror\") no interlingua s\u00f3 poder\u00eda facerse eliminando os idiomas de control, o n\u00facleo mesmo da metodolox\u00eda do interlingua para determinar o seu vocabulario. O interlingua tam\u00e9n permit\u00eda conxugaci\u00f3ns verbais irregulares opcionais como \"so\", \"son\" e \"sia\" como primeira persoa do singular, terceira persoa do plural e subxuntivo de \"esser\", o verbo 'ser'.\nO occidental tam\u00e9n se estaba recuperando da guerra. \"Cosmoglotta\" continuou informando ata 1946 sobre quen sobreviviran \u00e1 guerra, quen deles estaban listos para participar novamente e quen a\u00ednda estaban f\u00f3ra de contacto. A revista viuse afectada financeiramente os custos de impresi\u00f3n inflados da posguerra e a s\u00faa incapacidade para cobrar pagos de certos pa\u00edses, en marcado contraste coa ben financiada\u200b IALA con sede en Nova York.\nA pol\u00edtica internacional foi outra dificultade para os occidentalistas despois da guerra. O comezo da Guerra Fr\u00eda creou unha situaci\u00f3n particularmente inc\u00f3moda para a Occidental-Union,\u200b cuxo nomee lamentablemente coincid\u00eda co dunha liga pol\u00edtica antirrusa; os occidentalistas su\u00edzos cr\u00edan que esa era a raz\u00f3n pola que se interceptaron todas as cartas de De Wahl desde Tal\u00edn. De Wahl permaneceu inconsciente dos desenvolvementos no idioma e a proposta polo resto da s\u00faa vida.\u200b A principios de 1948 os occidentalistas checoslovacos comezaran a solicitar un novo nome que lles permitise continuar coas s\u00faas actividades ling\u00fc\u00edsticas sen sospeitas, propo\u00f1endo o nome de Interal (International auxiliari lingue), ao que o sindicato respondeu que o termo Interlingue ser\u00eda m\u00e1is apropiado e que eran libres de introducir o idioma como \" Interlingue (Occidental)\", ou mesmo eliminar a menci\u00f3n de Occidental entre par\u00e9ntese se as\u00ed o desexaban.\u200b Ric Berger comezou a avogar por un cambio de nome de Occidental a Interlingue en 1948 que tam\u00e9n esperaba que axudar\u00eda nunha fusi\u00f3n entre os dous idiomas. A votaci\u00f3n oficial sobre o cambio de nome a Interlingue tivo lugar no pleno de Occidental Union en 1949 e foi aprobada cun apoio do 91 por cento, o que fixo que o nome oficial Interlingue, con Interlingue (Occidental) tam\u00e9n permitido, a partir de setembro de 1949.\nO debut do Interlingua en 1951 debilitou ao interlingue-occidental, que ata ent\u00f3n non fora cuestionado no campo dos idiomas auxiliares planificados naturalistas. A percepci\u00f3n de V\u0115ra Barandovsk\u00e1-Frank sobre a situaci\u00f3n nese momento foi a seguinte (traducido do esperanto):\nAndr\u00e9 Martinet, o pen\u00faltimo director da IALA, fixo observaci\u00f3ns similares \u00e1s de Matejka. Confesou que a s\u00faa variante preferida da interlingua era a m\u00e1is pr\u00f3xima ao interlingue que a oficializada por Gode. Nestas circunstancias, os esforzos de Ric Berger para trasladar a todos os usuarios do interlingue en masa ao interlingua de IALA foi un shock. A s\u00faa herex\u00eda causou d\u00fabidas e interrupci\u00f3ns nos c\u00edrculos do interlingue, especialmente despois de que se involucrou na publicaci\u00f3n de \"Revista de Interlingua\". Demostrouse que a idea anterior dunha fusi\u00f3n natural de ambos os idiomas non era realista, e o novo idioma converteuse nun rival.\nDon Harlow resumiu de maneira semellante o ano 1951 para o occidental:\nEstancamento e rexurdimento.\nA\u00ednda que a migraci\u00f3n de tantos usuarios ao interlingua debilitara gravemente ao interlingue, a consecuente ca\u00edda da actividade foi gradual e produciuse durante d\u00e9cadas\u200b Cosmoglotta B deixou de publicarse despois de 1950 e a frecuencia de Cosmoglotta A comezou a diminu\u00edr gradualmente: unha vez cada dous meses desde 1952 e logo unha vez por trimestre desde 1963.. Outros bolet\u00edns en Interlingue seguiron aparecendo durante este tempo, como \"Cive del Munde\" (Su\u00edza), \"Voce de Praha\" (Checoslovaquia), \"Sved Interlinguist\" (Suecia), \"International Memorandum\" (Reino Unido), \"Interlinguistic Novas\" (Francia), \"Jurnale Scolari International\" (Francia), \"Bulletine Pedagogic International\" (Francia), \"Super li Frontieras\" (Francia), \"Interlingue-Postillon\" (1958, Alema\u00f1a), \"Novas de Oriente\" (1958, Xap\u00f3n), \"Amicitie european\" (1959, Su\u00edza), \"Teorie e practica\" (Su\u00edza-Checoslovaquia, 1967), e \"Novas in Interlingue\" (Checoslovaquia, 1971). Barandovsk\u00e1-Frank cre que a diminuci\u00f3n do interese en Occidental-Interlingue produciuse en conxunto co envellecemento da xeraci\u00f3n que primeiro sentiu atra\u00edda por outros idiomas planificados (traducidos do esperanto):\nA actividade no interlingue alcanzou o seu punto m\u00e1is baixo durante a d\u00e9cada de 1980 e principios da de 1990, cando a publicaci\u00f3n de Cosmoglotta cesou durante alg\u00fans anos. Mentres que o n\u00famero 269 publicouse en 1972 despois de publicar unha vez por tempada entre 1963,\u200b o n\u00famero 289 non se alcanzou ata o ver\u00e1n de 2000\u200b para unha media de menos dun n\u00famero por ano. Segundo Harlow, \"en 1985, o \u00faltimo peri\u00f3dico de Occidental, Cosmoglotta, deixou de publicarse, e dise que o seu editor, Adrian Pilgrim, describiu ao occidental como un \"idioma morto\". Unha d\u00e9cada m\u00e1is tarde, un documental en 1994 por Steve Hawley e Steyger sobre idiomas planificados presentou ao falante do interlingue Donald Gasper como \"un dos \u00faltimos falantes que quedaban do idioma occidental\".\nComo foi o caso doutros idiomas planificados, a chegada de Internet estimulou o renacemento do occidental\u200b. No ano 1999 o fundouse o primeiro Yahoo! Group en occidental, Cosmoglotta comezara a publicar de maneira intermitente novamente e o idioma converteuse nun tema de discusi\u00f3n na literatura sobre idiomas auxiliares.\u200b Un exemplo \u00e9 \"The Esperanto Book\" publicado en 1995 por Harlow, quen escribiu que o occidental ti\u00f1a unha \u00e9nfase intencional nas formas europeas e que alg\u00fans dos seus principais seguidores adoptaron unha filosof\u00eda euroc\u00e9ntrica, o que pode obstaculizar a s\u00faa difusi\u00f3n. A\u00ednda as\u00ed, a opini\u00f3n oposta tam\u00e9n era com\u00fan na comunidade e o occidental ga\u00f1ou adeptos en moitas naci\u00f3ns, inclu\u00eddas as naci\u00f3ns asi\u00e1ticas. En 2004 aprobouse unha Wikipedia en interlingue. Nos \u00faltimos anos renov\u00e1ronse as reuni\u00f3ns oficiais de falantes do idioma: unha en Ulm en 2013,\u200b outra en M\u00fanic en 2014 con tres participantes\u200b e unha terceira en Ulm o ano seguinte con cinco.\nA edici\u00f3n m\u00e1is recente de Cosmoglotta \u00e9 o volume 327, correspondente ao per\u00edodo de xaneiro a xu\u00f1o de 2021.\nO ano 2021 viu novos libros publicados en occidental, inclu\u00eddas tres obras de Vicente Costalago: \"Li sercha in li castelle Dewahl e altri racontas\", \"Antologie hispan\"\u200b e \"Fabules, racontas e mites\".\nFilosof\u00eda.\nDe Wahl aprendeu sobre as linguas artificiais cando o\u00edu falar do volap\u00fck a Waldemar Rosenberger, un compa\u00f1eiro de traballo do pai de De Wahl.\u200b De Wahl terminou convert\u00e9ndose nun dos primeiros usuarios do esperanto, que descubriu en 1888 durante o seu per\u00edodo como volap\u00fckista e para o cal estaba compilando un dicionario de termos mari\u00f1os. Rapidamente converteuse nun fervente partidario do esperanto durante varios anos, onde colaborou con Zamenhof nalgunhas partes do dese\u00f1o do idioma\u200b e traduciu unha das primeiras obras ao esperanto: \"Princidino Mary\",\u200b publicado en 1889 orixinalmente baixo o nome de Princino Mary. Seguiu sendo esperantista ata 1894 cando fracasou a votaci\u00f3n para reformar o esperanto. Nesta votaci\u00f3n, de Wahl foi un dos dous que votaron nin polo esperanto sen cambios nin pola reforma proposta por Zamenhof, sen\u00f3n por unha reforma completamente nova. O occidental non se anunciar\u00eda ata 28 anos despois de que De Wahl abandonase o esperanto, un per\u00edodo no que pasou traballando con outros creadores de idiomas e tratando de desenvolver un sistema que combinase tanto naturalismo como regularidade. Esta combinaci\u00f3n de naturalismo e regularidade converter\u00edase nun dos vantaxes aos que se fai referencia con maior frecuencia na promoci\u00f3n do occidental despois da s\u00faa publicaci\u00f3n.\nMentres desenvolv\u00eda o occidental, de Wahl traballou con Waldermar Rosenberger (Idiom Neutral), Julius Lott (Mundolingue) e Antoni Grabowski (lat\u00edn moderno por un tempo, pero logo volveu ao esperanto). O m\u00e9todo buscado por estes \"partidarios do naturalismo\" foi a destilaci\u00f3n de palabras existentes nos seus partes para obter as ra\u00edces internacionais dentro delas, como naturalisation a nat-ur-al-is-ation, que logo se usar\u00eda noutras palabras para manter as palabras ra\u00edz ao m\u00ednimo mentres se mant\u00e9n unha aparencia natural: precie (prezo), preciosi (precioso), apreciar (apreciar), apreciation (apreciaci\u00f3n), apreciabil (apreciable), despreciar (depreciar), despreciation (depreciaci\u00f3n).\u200b A descomposici\u00f3n de palabras existentes deu lugar a un gran n\u00famero de afixos. Por exemplo, tan s\u00f3 aqueles usados para formar substantivos que se refiren a un tipo de persoa son: \"-er-\" (\"molinero\" - molinero), \"-or-\" (\"redactor\" - redactor), \"-ari-\" (\"millionario\" - millonario), \"-on-\" (\"spion\", esp\u00eda), \"-ard\" (\"mentard\", mentireiro), \"-astr-\" (\"poetastro\", poetucho), \"-es\" (\"franceso\", franc\u00e9s), \"-essa\" (\"reyessa\", ra\u00ed\u00f1a). Segundo de Wahl sempre era preferible optar por un sufixo produtivo que forzar a formaci\u00f3n de palabras novas de ra\u00edces completamente novas m\u00e1is tarde. Ademais disto, a rega de de Wahl que se desenvolveu m\u00e1is tarde permitiu unha derivaci\u00f3n regular para os verbos latinos con dobre ra\u00edz.\nA Delegaci\u00f3n para a Adopci\u00f3n dunha Lingua Auxiliar Internacional, un corpo de acad\u00e9micos formado para estudar o problema dunha lingua internacional e que recomendou o esperanto con reformas (chegando \u00e1 lingua co\u00f1ecida como ido), ocorreu en 1907 antes de que se anunciase o occidental. de Wahl elixiu enviar un memorando de principios sobre o cal basear un idioma internacional, un memorando que chegou despois de que o comit\u00e9 xa se levantou. Louis Couturat, que xa estaba familiarizado con De Wahl e os seus colaboradores, s\u00f3 notouno de pasada. Os principios establecidos no memorando enum\u00e9ranse nunha solicitude para que o comit\u00e9 declarase:\nDe Wahl publicou en 1922 unha modificaci\u00f3n do principio de Otto Jespersen de que \"\u00e9 mellor o idioma internacional que en cada punto ofrece a maior facilidade ao maior n\u00famero\",\u200b afirmando que o idioma internacional debe ser m\u00e1is f\u00e1cil para a maior\u00eda dos que o necesitan (lit. quen debe aplicalo),\u200b ou noutras palabras, aqueles que o necesitan nas relaci\u00f3ns internacionais. De Wahl cr\u00eda que non sempre era necesario ter en conta o n\u00famero de falantes, especialmente en \u00e1reas especializadas como a bot\u00e1nica, onde, por exemplo, o termo \"Oenethera biennis\" (un tipo de planta) deber\u00eda implementarse sen cambios nun idioma internacional, mesmo se toda a poboaci\u00f3n mundial de bot\u00e1nicos, os que m\u00e1is est\u00e1n familiarizados coa palabra e probablemente os que a utilicen, non superase as 10.000 persoas.\nIsto tam\u00e9n implicaba que as palabras pertencentes a culturas particulares deb\u00edan importarse sen modificaci\u00f3ns, o que De Wahl cr\u00eda que achegaba novas ideas de valor \u00e1 cultura europea que se enfermou \"\" despois da Primeira guerra mundial. Citou os termos karma, kotau (kowtow), geisha e mahd\u00ed en 1924 como exemplos daqueles que non deben po\u00f1erse nun \"corpi\u00f1o voc\u00e1lico\"\u200b a trav\u00e9s de terminaci\u00f3ns obrigatorias (por exemplo, karmo, ko\u016d to\u016dou, gej\u015dou, madho en esperanto) cando se importan ao idioma internacional:\nNun artigo sobre o desenvolvemento futuro do idioma, De Wahl escribiu en 1927 que debido ao dominio europeo nas ciencias e outras \u00e1reas, o occidental requir\u00eda unha forma e unha derivaci\u00f3n reconocibles para os europeos, pero que tam\u00e9n deber\u00eda estar equipado cunha estrutura gramatical capaz de tomar formas m\u00e1is anal\u00edticas e non derivadas no futuro (como os equivalentes de \"bake man\" por panadeiro ou \"wise way\" por sabedor\u00eda) se as tendencias ling\u00fc\u00edsticas mundiais comezaron a mostrar preferencia por elas.\nDe Wahl cr\u00eda que se deb\u00eda manter un bo equilibrio entre a regularidade esquem\u00e1tica e o naturalismo nun idioma internacional, onde demasiado do primeiro pode ser conveniente para o aprendiz temper\u00e1n pero detestable para un falante, e viceversa:\nA\u00ednda que o vocabulario era principalmente romance, de Wahl optou por un gran substrato xerm\u00e1nico que considerou m\u00e1is expresivo para o vocabulario t\u00e9cnico e material (\"self\", \"ost\" (este), \"svimmar\" (nadar), \"moss\" (musgo), etc.), con l\u00e9xico romance e grego m\u00e1is apropiado na derivaci\u00f3n de palabras internacionais (\"f\u00e9mina\" por muller para formar \"feminin\", \"can\" por can para formar \"canin\" (canino), etc.) as\u00ed como concepci\u00f3ns mentais, corporais e naturais As linguas romances minoritarias como o ladino, o provenzal (occitano) e o catal\u00e1n xunto cos crioulos foron importantes no desenvolvemento do occidental para de Wahl, quen escribiu xa en 1912 que a s\u00faa lingua en desenvolvemento era m\u00e1is similar ao provenzal que ao italiano ou ao espa\u00f1ol.\u200b A revista su\u00edza \"Der Landbote\" fixo un comentario similar ao revisar o idioma en 1945, comentando con humor que \"ao ler os poucos exemplos de occidental d\u00e1nos a impresi\u00f3n dun catal\u00e1n a medio aprender por un estranxeiro que non entende moito a gram\u00e1tica\".\u200b\nDe Wahl salientou que a aparencia natural do occidental non implicaba unha importaci\u00f3n por xunto de expresi\u00f3ns e usos nacionais, e advertiu que facelo conducir\u00eda ao caos. Un dos seus artigos sobre este tema estaba dirixido a usuarios ingleses e franceses que, segundo el, v\u00edan incorrectamente ao occidental como unha mestura dos dous:\nAlphonse Matejka escribiu en \"Cosmoglotta\" que De Wahl \"sempre reivindicou un m\u00ednimo de autonom\u00eda para a s\u00faa lingua e loitou encarnizadamente contra todas as proposici\u00f3ns que pretend\u00edan aumentar o naturalismo da lingua s\u00f3 imitando cegamente as linguas romances, ou como dixo crudamente de Wahl nunha das s\u00faas cartas a min, 'imitando o franc\u00e9s ou o ingl\u00e9s\".\nO que o occidental favorecese a regularidade conduciu a un vocabulario que era reconocible pero diferente da norma internacional, como \"\u00ednpossibil\" no canto de \"impossibil\" (\u00edn + poss + ibil), \"scientic\" (cient\u00edfico, de scient- ie + - ic), e \"descrition\" (descrici\u00f3n, de descri- r + - tion). Esta \u00e9 unha das maiores diferenzas coa interlingua, que ten un vocabulario tomado dos chamados \"prototipos\" (o devanceiro com\u00fan m\u00e1is recente dos seus idiomas de orixe), mentres que o interlingue/occidental centrouse na derivaci\u00f3n activa e espont\u00e1nea. O vocabulario considerouse tecnicamente permisible mesmo se non coincid\u00eda coas formas doutros idiomas vivos, e estas palabras derivadas describ\u00edronse como \"formas que os idiomas vivos haber\u00edan podido producir utilizando os seus propios medios\".\nGram\u00e1tica.\nAlfabeto.\nA (a), B (be), C (ce), D (de), E (e), F (ef), G (ge), H (ha), I (i), J (jot), K (ka), L (el), M (em), N (en), O (o), P (pe), Q (qu), R (er), S (es), T (te), U (u), V (ve), W (duplic ve), X (ix), Y (ypsilon), Z (zet)\nAs letras pron\u00fancianse como en galego, excepto:\nArtigo.\nComo o ingl\u00e9s, o occidental ten un artigo determinado e outro indeterminado. O artigo determinado \u00e9 li, e o indeterminado, un.\nO final do artigo determinado p\u00f3dese cambiar a \"lo\" (masculino), \"la\" (feminino), \"lu\" (neutro), \"lis\" (plural), \"los\" (masculino plural), e \"las\" (feminino plural). Destas formas, as m\u00e1is com\u00fans son \"lu\" e \"lis\": \"lu\" \u00e9 igual que o \"lo\" do espa\u00f1ol, como en \"Ne li aprension de un lingue es lu essential, ma su usation\" (O esencial dun idioma non \u00e9 a s\u00faa aprendizaxe sen\u00f3n o seu uso) e \"lis\" \u00fasase con palabras que son dif\u00edciles de escribir en plural como \"lis s\" (as eses).\nSubstantivos.\nO plural faise engadindo -s despois dunha vocal, ou -es despois da maior\u00eda de consoantes. Para evitar cambios de pronuncia e de acentuaci\u00f3n, \u00e1s palabras que terminan en -c, -g e -m s\u00f3 se lles engade unha -s: un libre, du libres, un angul, tri angules, li tric, li trics, li plug, li plugs, li album, pluri albums, li tram, du trams.\nAdverbios.\nO interlingue ten adverbios primarios e adverbios derivados. Os adverbios primarios non se xeran a partir doutras partes do discurso e, por tanto, non se forman usando terminaci\u00f3ns especiais: tre (moi), semper (sempre), etc.\nOs adverbios derivados f\u00f3rmanse agregando o sufixo -men a un adxectivo (rapid = r\u00e1pido, rapidmen = rapidamente), relacionado co franc\u00e9s - ment, a espa\u00f1ol -mente e outros. A terminaci\u00f3n - men inspirouse no franc\u00e9s provenzal e falado (que non pronuncia a t en -ment) e elixiuse sobre -mente para evitar conflitos coa terminaci\u00f3n do substantivo - ment e outros substantivos no idioma derivados do tempo pasado en -t.\u200b Os adxectivos poden usarse como adverbios cando o sentido \u00e9 claro:\u200b\n\"Il ha bon laborat\" = Traballou ben\n\"Noi serchat long\" = Buscamos moito tempo\nDerivaci\u00f3n.\nA aplicaci\u00f3n da regra de De Wahl aos verbos, e o uso de numerosos sufixos e prefixos, creouse para resolver as irregularidades coas que os creadores doutros proxectos ling\u00fc\u00edsticos anteriores ao occidental infestaran as s\u00faas obras. Estes v\u00edronse obrigados a elixir entre regularidade e formas antinaturais, ou irregularidade e formas naturais. A opini\u00f3n predominante antes da s\u00faa aplicaci\u00f3n era que as formas naturais deb\u00edan sacrificarse co fin da regularidade, mentres que aqueles que optaban polo naturalismo v\u00edanse obrigados a admitir numerosas irregularidades ao facelo ( Idiom Neutral, por exemplo, ti\u00f1a unha lista de 81 verbos con radicais especiais\u200b usados ao formar derivados), un paradoxo resumido por Louis Couturat en 1903 da seguinte maneira:\nAs regras creadas por de Wahl para resolver isto describ\u00edronse por primeira vez en 1909\u200b nas Discusi\u00f3ns da Academia pro Interlingua de Peano e son as seguintes:\nUnha vez aplicadas estas regras, o occidental quedou con seis opo\u00f1as excepci\u00f3n. Son:\nOs sufixos agr\u00e9ganse \u00e1 ra\u00edz verbal ou ao tema presente do verbo (o infinitivo menos - r). Un exemplo disto \u00faltimo \u00e9 o sufijo - ment: move/r, move/ment (non movetment), experi/r, experi/ment (non experimentment) e -ntie (ingl\u00e9s -nce): tolera/r (tolerar), tolera/ntie, existe/r (existir), existe/ntie.\nFacilidade de aprendizaxe.\nComo lingua auxiliar internacional que \u00e9, a facilidade de aprendizaxe e o ter un vocabulario reco\u00f1ecible foi un principio clave na creaci\u00f3n do Occidental. A revista Cosmoglotta a mi\u00fado presentaba cartas de novos e antigos usuarios doutros idiomas internacionais (principalmente esperanto e ido) que daban fe da sinxeleza do idioma:\u200b cartas de novos usuarios para demostrar o seu r\u00e1pido dominio do idioma,\u200b e certificaci\u00f3ns de usuarios experimentados de idiomas auxiliares para compartir as s\u00faas experiencias. Debido a que moitos usuarios do idioma atop\u00e1rano despois de aprender o esperanto por primeira vez, \u00e9 dif\u00edcil atopar datos sobre a capacidade de aprendizaxe do idioma para quen non te\u00f1en experiencia noutros idiomas auxiliares internacionais. Con todo, un experimento para determinar o tempo de aprendizaxe levou a cabo nos anos 1956 a 1957 nunha escola secundaria cat\u00f3lica su\u00edza ( gymnasium) en Disentis sobre o tempo necesario para aprendelo. O experimento mostrou que os estudantes que participaron no estudo, que ti\u00f1an experiencia previa con franc\u00e9s, lat\u00edn e grego, dominaron o interlingue tanto escrito como falado despois de 30 horas de estudo.\nLiteratura.\nA maior\u00eda dos textos literarios en occidental, tanto orixinais como traducidos, foron publicados en Cosmoglotta. Outros textos foron publicados na revista Helvetia, e outros, en menor cantidade, como libros.\nA literatura en occidental p\u00f3dese dividir en varios per\u00edodos:\nAs \u00faltimas obras literarias publicadas en occidental son:\nOutros textos non literarios.\nA\u00ednda que as principais obras escritas en occidental foron obras literarias, existen outras publicaci\u00f3ns neste idioma que non se poder\u00edan cualificar como tales. \u00c9 o caso de obras como:"}
{"id": "106862", "revid": "98629", "url": "https://gl.wikipedia.org/wiki?curid=106862", "title": "Edgar de Wahl", "text": "Edgar de Wahl, nado en Olviopol (hoxe chamado Pervomaysk, en Ucra\u00edna, daquela pertencente ao Imperio Ruso) o 11 de agosto de 1867 e finado en Tal\u00edn o 9 de marzo de 1948, foi un ling\u00fcista ruso, creador da lingua auxiliar internacional chamada Occidental ou Interlingue.\nDe Wahl formouse en San Petersburgo e completou voluntariamente o servizo militar na Mari\u00f1a Imperial Rusa. En 1894 trasladouse a Tal\u00edn, onde viviu case o resto da s\u00faa vida. Traballou como profesor de escola, ensinando en varias escolas de Tal\u00edn. Antes e durante a Primeira guerra mundial, tam\u00e9n foi concelleiro da cidade de Tal\u00edn.\nEdgar de Wahl dedicouse \u00e1 ling\u00fc\u00edstica como un pasatempo, non a estudara e non fixo traballo profesional como ling\u00fcista. O interese de De Wahl polas linguas, e especialmente polas artificiais, xurdiu xa cando estudaba en San Petersburgo. Comezou como defensor do volap\u00fck e m\u00e1is tarde involucrouse no esperanto, sendo un dos primeiros esperantistas. Por\u00e9n, na \u00faltima d\u00e9cada do s\u00e9culo XIX comezou a procura dunha nova lingua internacional ideal, que levou en 1922 \u00e1 introduci\u00f3n dunha lingua chamada occidental e, en particular, \u00e1 publicaci\u00f3n da revista \"Kosmoglott\", que estaba destinada a promover a lingua.\nDe Wahl renunciou \u00e1 oportunidade de reasentarse en Alema\u00f1a en 1939, quedando en Estonia e sendo levado ao hospital psiqui\u00e1trico de Seewald durante a ocupaci\u00f3n alem\u00e1. En 1945, mentres estaba nun hospital psiqui\u00e1trico, escapou por pouco da deportaci\u00f3n e morreu al\u00ed en 1948.\nEn 1949, a lingua que creou pasou a chamarse Interlingue, e baixo este nome a\u00ednda se co\u00f1ece principalmente na actualidade.\nTraxectoria.\nOrixe.\nEdgar von Wahl era membro da li\u00f1a non regulada P\u00e4inurme dos Wahls (Haus Assick). O bisav\u00f3 de Edgar von Wahl foi Carl Gustav von Wahl, quen adquiriu os pazos de Pajusi, Tapik e Kavastu e tam\u00e9n foi o propietario de Kaave Manor por pouco tempo. Carl Gustav von Wahl tivo un total de 14 fillos de dous matrimonios, dos que descenderon varias li\u00f1as Wahl. Un deles, o av\u00f3 de Edgar von Wahl, Alexei von Wahl, un funcionario que comprou P\u00e4inurme en 1837, puxo as bases da li\u00f1a P\u00e4inurme. Ademais, foi inquilino en Taevere Manor, onde naceu o pai de Edgar von Wahl, Oskar von Wahl (1841-1906).\nAs ra\u00edces de Edgar von Wahl estend\u00e9ronse en parte a Inglaterra. Unha das s\u00faas bisavoas, Henriette Edwards, a primeira esposa de Carl Gustav von Wahl, era filla do comerciante ingl\u00e9s George Edwards. Outra bisavoa, Kornelia Elisabeth Knirsch, esposa de Alexei von Wahl, era a nai de Marie Turner de Inglaterra.\nO pai de Edgar von Wahl, Oskar von Wahl, enxe\u00f1eiro ferroviario de profesi\u00f3n, casou con Lydia Amalie Marie von Husen (1845\u20131907) en Tal\u00edn en 1866.\nInfancia e mocidade.\nEdgar von Wahl naceu en Olviopol, Ucra\u00edna, o 23 de agosto de 1867. Os seus pais mud\u00e1ronse al\u00ed porque Oskar von Wahl comezou a traballar no ferrocarril Odesa-Balta-Krement\u0161uk-Kh\u00e1rkiv en 1866. Hai informaci\u00f3n contraditoria sobre o lugar exacto de nacemento de De Wahl. Como regra xeral, a cidade do seu nacemento \u00e9 a cidade de Olviopol, pero hai fontes que incl\u00faen a cidade de Bogopil (tam\u00e9n Bogopol) preto de Olviopol, al\u00e9n do r\u00edo Bug Sur, como lugar de nacemento. Ambas cidades foron identificadas nalgunhas fontes.\nComo moi tarde en 1869, a familia Wahl trasladouse a Krement\u0161uk. Al\u00ed naceron os dous irm\u00e1ns de De Wahl: Oskar Paul Karl, que morreu cando era neno en 1869, e Arthur Johann Oskar (falecido en 1951) en 1870. As d\u00faas irm\u00e1s de De Wahl, Lydia Jenny Cornelia (1871-1917) e Harriet Marie Jenny (1873-1873). 1920) naceu en Tal\u00edn e Jenny Theophile (morta en 1961) en San Petersburgo en 1877.\nA familia trasladouse a San Petersburgo en 1876 despois do per\u00edodo interino en Tal\u00edn . Nese mesmo ano, Edgar von Wahl comezou a estudar no 3\u00ba Ximnasio de San Petersburgo, gradu\u00e1ndose en 1886. Despois estudou arquitectura e posteriormente pintura na Facultade de F\u00edsica e Matem\u00e1ticas da Universidade de San Petersburgo e na Academia de Artes de San Petersburgo. Despois de ingresar na universidade en 1886, Wahl uniuse \u00e1 corporaci\u00f3n alem\u00e1 Nevania Baltic, que operaba en San Petersburgo, onde tam\u00e9n exerceu de tesoureiro no semestre de outono de 1891. En 1891, e recibiu un diploma como profesor de debuxo na Escola Elemental da Academia das Artes en 1893. Despois de graduarse na universidade, Wahl traballou brevemente como profesor substituto en San Petersburgo no outono de 1891, s\u00f3 para entrar no servizo militar.\nWahl aprendeu varios idiomas cando era neno e adolescente. De neno adquirira co\u00f1ecementos de alem\u00e1n, ruso, estonio e franc\u00e9s, no bacharelato estudou lat\u00edn e grego antigo, e espa\u00f1ol na universidade. Ademais deles puido facerse entender noutras nove linguas. Segundo as propias palabras de De Wahl, xa de neno ti\u00f1a o desexo de inventar unha nova linguaxe. Para os xogos indios, desenvolveu unha \"lingua india\" persoal, cuxa gram\u00e1tica estaba baseada no grego e o estoniano.\nServizo militar.\nEn 1892, de Wahl ofreceuse como voluntario para servir na Armada rusa. Durante o seu servizo, de Wahl viaxou cumpridamente, visitando as illas do Caribe e os Estados Unidos, entre outros. A principios de 1894, recibiu o rango de \"mitchman\" e retirouse pouco despois.\u200b No ver\u00e1n de 1904, Wahl foi chamado ao servizo activo novamente. Serviu na Frota do B\u00e1ltico ata outubro de 1905. Ao mesmo tempo, non participou nas batallas da Guerra ruso-xaponesa.\nSegundo as memorias de Olev Mikiver, o defunto artista estoniano que co\u00f1eceu a De Wahl de preto na s\u00faa mocidade, estivera moi orgulloso do seu uniforme de oficial da era tsarista e \u00e1s veces lev\u00e1bao d\u00e9cadas m\u00e1is tarde:\nCon todo, era pouco probable que De Wahl participase na represi\u00f3n do levantamento de Viapor, xa que xa fora liberado do servizo para ent\u00f3n.\u200b Segundo alg\u00fans informes, De Wahl foi reintroducido no servizo activo durante a Primeira guerra mundial.\nDurante o seu servizo na Armada rusa, De Wahl foi galardoado co 2.\u00ba e 3.\u00ba rango da Orde de San Estanislav e o 3.\u00ba rango da Orde de Santa Ana.\nDesde 1921, De Wahl tam\u00e9n foi rexistrado como oficial de reserva da Rep\u00fablica de Estonia.\nPrincipios do per\u00edodo Tallin.\nA finais de 1894, De Wahl mudouse a Tal\u00edn, onde pasou a maior parte da s\u00faa vida futura. No outono do mesmo ano, recibira o posto de profesor de matem\u00e1ticas e f\u00edsica na Escola Secundaria de Ciencias de San Pedro en Tal\u00edn. Continuou ensinando debuxo na a Escola Feminina Baronesa von der Howen, na Escola Hanse\u00e1tica, na Escola Catedralicia e noutros lugares. O seu traballo no ensino foi interrompido s\u00f3 durante o seu tempo no servizo militar.\u200b O estilo de ensino de De Wahl foi descrito nas s\u00faas memorias por Aleksander Veiderma, un educador posterior que estudou na Escola Real de San Pedro de 1906 a 1909:\nA principios de s\u00e9culo, comezou a actividade publicista m\u00e1is activa de De Wahl e publicou artigos relacionados coa ling\u00fc\u00edstica en publicaci\u00f3ns especializadas, as\u00ed como escritos en varios xornais e revistas de Tal\u00edn.\nConcelleiro antes e durante a primeira guerra mundial.\nAdemais de ocupar a profesi\u00f3n docente, De Wahl tam\u00e9n entrou en pol\u00edtica antes do estalido da primeira guerra mundial. En 1913, foi elixido membro do consello da cidade de Tal\u00edn. No mesmo ano, converteuse en membro do comit\u00e9 do consello para a protecci\u00f3n de monumentos de edificios antigos. A pesar da s\u00faa posici\u00f3n docente, De Wahl non se ocupou dos problemas de educaci\u00f3n no Concello Municipal. Era un asistente activo nas reuni\u00f3ns do consello, pero falaba pouco.\nDespois do comezo da Primeira guerra mundial, os alem\u00e1ns que viv\u00edan no Imperio ruso foron sometidos a represi\u00f3ns, que tampouco deixaron a De Wahl completamente intacto. Por exemplo, pechouse o Club Nobre de Tal\u00edn, do que De Wahl fora membro. No outono de 1914, atopouse no centro dunha campa\u00f1a de propaganda para cambiar os top\u00f3nimos alem\u00e1ns. Como concelleiro da cidade, participou en discusi\u00f3ns sobre o cambio do nome da cidade de Tal\u00edn, que seguiu \u00e1 proposta do alcalde Jaan Poska de substitu\u00edr o Revel de fala alem\u00e1 con Kolyvan do idioma ruso antigo (ao facelo, usouse o nome incorrecto Kalyvan na discusi\u00f3n do asunto). De Wahl descubriu que os nomes m\u00e1is antigos da cidade eran Ledenets ou Lindanisa. Tam\u00e9n estaba interesado en canto custar\u00eda cambiar o nome, que se dic\u00eda que fora recibido con \"risas xerais\" no consello. Os votos necesarios para cambiar o nome finalmente recoll\u00e9ronse no consello, pero o cambio non se realizou.\nDe Wahl tam\u00e9n foi elixido para o consello da cidade en 1917 nas elecci\u00f3ns celebradas xusto antes da Revoluci\u00f3n de Febreiro. No novo consello, converteuse en membro do departamento de bombeiros, a educaci\u00f3n p\u00fablica e os comit\u00e9s de asuntos de casas de empe\u00f1o da cidade, e tam\u00e9n continuou como membro da Comisi\u00f3n de Construci\u00f3n de Monumentos. Con todo, en agosto de 1917, elixiuse un novo consello, e cesaron as actividades pol\u00edticas de De Wahl.\nVida nunha Estonia independente.\nEn febreiro de 1918, no momento da declaraci\u00f3n de independencia, de Wahl expresara o seu desexo de converterse en membro do escuadr\u00f3n de aplicaci\u00f3n da lei. O permiso de armas foille escrito polo seu estudante, quen desde ent\u00f3n lembrou este feito:\nEn 1919, Peetri Reaalkool dividiuse en d\u00faas: a Escola Secundaria de Ciencias de Tal\u00edn en idioma estoniano e a Escola Secundaria de Ciencias Alem\u00e1 de Tal\u00edn en idioma alem\u00e1n. De Wahl continuou como profesor nesta \u00faltima, onde impartiu clases de matem\u00e1ticas, f\u00edsica, xeograf\u00eda, cosmograf\u00eda e debuxo.\u200b Os estudantes a mi\u00fado \u00edan a traballos de seguimento na s\u00faa casa na r\u00faa Eha, que foi dese\u00f1ada en estilo mari\u00f1eiro e, por tanto, foi alcumada a \"cabana\" entre os estudantes.\u200b Entre os estudantes, De Wahl era un mestre popular que estaba particularmente dedicado a ensinar xeograf\u00eda, probablemente porque viaxara moito. Os estudantes tam\u00e9n quedaron impresionados polo feito de que De Wahl era membro do Club ingl\u00e9s, que operaba na escola.\nEra moi directo, polo que pod\u00eda entrar en conflito con outros mestres. Por exemplo, non lle gustaba a arte moderna, feito que expresou abertamente durante unha visita a unha exposici\u00f3n de arte por invitaci\u00f3n do profesor de arte da escola. Comparou a arte moderna co comunismo:\nDe Wahl xubilouse a mediados da d\u00e9cada de 1920, pero continuou ensinando a tempo parcial ata 1933. Despois da s\u00faa xubilaci\u00f3n, dedicouse aos seus pasatempos, especialmente aos idiomas artificiais que se converteron nunha cuesti\u00f3n persoal desde os d\u00edas de San Petersburgo. Tam\u00e9n foi editor da revista \"Estl\u00e4ndische Wochenschau\" de 1929 a 1930.\u200b Case ao mesmo tempo, o seu interese no adivi\u00f1o franc\u00e9s do s\u00e9culo XVI, Nostradamus, e as s\u00faas predici\u00f3ns intensific\u00e1ronse, do que falou nunha entrevista con \"The News\" no ver\u00e1n de 1932.\nDurante a segunda guerra mundial.\nEn 1939, a diferenza dos seus seres queridos, De Wahl non se foi no curso do reasentamento e decidiu quedar en Estonia. De Wahl, que representaba a idea paneuropea idealista, non era do agrado do goberno nacionalsocialista de Alema\u00f1a. Mesmo chamou ao estado alem\u00e1n un \"estado termita\". A raz\u00f3n para quedar en Estonia tam\u00e9n pod\u00eda deberse a que se se fose, deber\u00eda deixar atr\u00e1s os seus extensos arquivos, e o perigo de terminar nunha casa de retiro en Alema\u00f1a tam\u00e9n puido ter influencia, como lle suced\u00eda a alg\u00fans dos seus co\u00f1ecidos.\nDe Wahl tam\u00e9n se mantivo afastado da recolocaci\u00f3n posterior que tivo lugar na primavera de 1941. En calquera caso, estaba ao tanto da recolocaci\u00f3n posterior, porque cando se lle preguntou sobre os seus plans, respondeu, sen deixar d\u00fabidas de que a s\u00faa decisi\u00f3n era quedar en Estonia:\nNo primeiro ano de represi\u00f3ns sovi\u00e9ticas, De Wahl logrou escapar. Despois do comezo da ocupaci\u00f3n alem\u00e1, foi sospeitoso de actividades antiestatais. De Wahl foi arrestado o 12 de agosto de 1943, por mor de cartas enviadas a Pousen, o seu cu\u00f1ado, pero enredado na censura en K\u00f6nigsberg en xullo dese ano, nas que prediciuo estalido dun levantamento en Polonia e aconsellou aos seres queridos que viv\u00edan al\u00ed que fosen a Alema\u00f1a:\u200b\nNa mesma carta, De Wahl sinalou que predicira previamente o ataque a Pearl Harbor e o estalido da guerra entre os Estados Unidos e Xap\u00f3n. De Wahl non negou o que escribiu durante a audiencia e repetiu varias das acusaci\u00f3ns feitas al\u00ed, \"crendo firmemente\" na veracidade das s\u00faas predici\u00f3ns. Tam\u00e9n estivo reclu\u00eddo durante alg\u00fan tempo no campo de traballo e educaci\u00f3n de Tal\u00edn, pero o testemu\u00f1o dado durante o seu interrogatorio foi considerado estra\u00f1o polo SD e, por tanto, fixo que De Wahl fose examinado na cl\u00ednica nerviosa de Seewald. Al\u00ed diagnostic\u00e1ronlle debilidade na vellez e deix\u00e1rono nun hospital psiqui\u00e1trico, o que tam\u00e9n o salvou da posible pena de morte. De Wahl tam\u00e9n foi defendido por varios parentes pr\u00f3ximos e amigos que afirmaron que non era responsable dos seus actos.\nDurante o bombardeo de marzo de 1944, o arquivo de De Wahl foi destru\u00eddo, o que foi un gran shock para el. Tres anos m\u00e1is tarde, nunha carta ao occidentalista finland\u00e9s A. Z. Ramstedt, lembrou que o que sucedera era un verdadeiro desastre, durante o cal se perderon moitos materiais insubstitu\u00edbles e \u00fanicos.\n\u00daltimos d\u00edas e morte.\nA lista de acci\u00f3ns de deportaci\u00f3n alem\u00e1s compilada en febreiro de 1945 inclu\u00eda o nome de De Wahl, do mesmo xeito que outros alem\u00e1ns que a\u00ednda viv\u00edan en Estonia. Durante a s\u00faa deportaci\u00f3n en agosto, con todo, De Wahl estaba entre unha ducia de persoas que non foron deportadas ou cuxo paradoiro non puido ser determinado. A\u00ednda que as raz\u00f3ns da fuga de De Wahl non se co\u00f1ecen con exactitude, s\u00e1bese que nalg\u00fans casos o xefe do grupo de traballo que levou a cabo a deportaci\u00f3n tomou a decisi\u00f3n de non tomar aos enfermos graves ou discapacitados, a decisi\u00f3n puido estar influ\u00edda pola opini\u00f3n do persoal do hospital. Polo tanto, foi a s\u00faa presenza nun hospital psiqui\u00e1trico o que probablemente salvou a De Wahl por segunda vez.\nDespois de escapar da deportaci\u00f3n, De Wahl a\u00ednda logrou manter correspondencia con colegas estranxeiros. \u00c9 posible que os m\u00e9dicos de Seewald reco\u00f1ecesen a s\u00faa dedicaci\u00f3n \u00e1 filolox\u00eda cando fixo posible a comunicaci\u00f3n co mundo exterior.\nWahl morreu \u00e1s tres da tarde o 9 de marzo de 1948.\u200b Foi enterrado o 14 de marzo no cemiterio Alexander Nevsky en Tal\u00edn.\u200b En 1996, os restos de De Wahl foron enterrados de novo no cemiterio se\u00f1orial de Pajus, onde tam\u00e9n se atopa a capela da familia De Wahl.\nOccidental.\nAntecedentes.\nOs esforzos de De Wahl para crear un idioma novo e ideal para a comunicaci\u00f3n internacional comezaron cun interese xeneralizado nos idiomas artificiais no Imperio ruso a finais do s\u00e9culo XIX e principios do s\u00e9culo XX. En San Petersburgo, De Wahl interesouse primeiro no volap\u00fck recentemente creado, e logo polo esperanto. Nalg\u00fan momento entre 1887 e 1888, De Wahl, a trav\u00e9s do seu pai, co\u00f1eceu ao seu colega Waldemar Rosenberger, que estaba comprometido co volap\u00fck nese momento, polo que De Wahl inicialmente adheriuse a leste mesmo idioma. Converteuse nun activo defensor do volap\u00fck, pero moi pronto, na primeira metade de 1888, co\u00f1eceu o esperanto e cambiou a el.\u200b Paul Ariste escribiu que De Wahl se converteu rapidamente nun defensor de Ludwik Zamenhof e o seu traballo despois de familiarizarse co primeiro libro de texto de esperanto publicado en 1887. Foi un dos fundadores de \"Espero\", a primeira sociedade de esperanto de Rusia, fundada en San Petersburgo en 1891, e tam\u00e9n se converteu en correspondente da revista \"La Esperantisto\". Traduciu ficci\u00f3n rusa ao esperanto e compilou un dicionario esperanto-espa\u00f1ol.\u200b Dise que mesmo viaxou a Varsovia para visitar a Zamenhof.\nCon todo, De Wahl non se adheriu de forma definitiva ao esperanto, sen\u00f3n que comezou a procura dun novo idioma artificial. Paul Ariste indica as raz\u00f3ns polas que o fixo:\nSegundo Jaan Ojalo, Wahl afastouse do esperanto despois de que a maior\u00eda dos esperantistas rexeitasen as propostas para reformar o idioma en 1894.\u200b Varias propostas de reforma vi\u00f1eron do propio De Wahl.\u200b En opini\u00f3n de Ojalo, De Wahl consideraba que o esperanto tam\u00e9n era \"a priori\". Descubriu que o idioma internacional ideal debe ser m\u00e1is natural e comprensible mesmo sen o aprender. En opini\u00f3n de Ojalo, De Wahl tam\u00e9n consideraba que o esperanto era demasiado democr\u00e1tico, o que ameaza a cultura occidental.\nCreaci\u00f3n e introduci\u00f3n.\nDe Wahl deu os primeiros pasos para crear un novo idioma nos \u00faltimos anos do s\u00e9culo XIX. En 1896 e 1897 publicou dous artigos na revista \"Linguist\" publicada en Hannover, nos que presentou as s\u00faas ideas. Case ao mesmo tempo, Rosenberger, que co\u00f1ecera a De Wahl na \u00faltima d\u00e9cada do s\u00e9culo e era nese momento presidente da Academia de Volap\u00fck de San Petersburgo, presentou aos membros da academia un novo idioma da s\u00faa propia creaci\u00f3n: o idioma neutral. A partir de 1906, Rosenberger tam\u00e9n publicou a revista \"Progres\" nun novo idioma en San Petersburgo. Na mesma publicaci\u00f3n, De Wahl fixo as s\u00faas propias propostas en 1906 para reformar o idioma, que Rosenberg adoptou un ano despois. A pesar da reforma, o idioma neutral non ga\u00f1ou popularidade e desvaneceuse. Ao mesmo tempo, De Wahl desenvolveu o AULI ( \"Auxiliari Lingue International\"), que se baseaba nas linguas romances, que se converteu na etapa intermedia do occidental, e introduciuno en 1909 na revista \"Academia prol Interlingua \u2013 Discussiones\". En 1911, De Wahl formulou a regra de formaci\u00f3n de palabras que formou a base do occidental.\nEn 1916, os entusiastas do idioma artificial ruso fundaron a Asociaci\u00f3n Cosmoglot en San Petersburgo. De Wahl non foi un dos fundadores da asociaci\u00f3n, pero m\u00e1is tarde uniuse a ela, do mesmo xeito que o ling\u00fcista estoniano Jakob Linzbach. De Wahl converteuse en portavoz da \"escola naturalista\" na sociedade; achandando as\u00ed o cami\u00f1o para a creaci\u00f3n do occidental. Cos acontecementos revolucionarios de 1917 e a sa\u00edda dos seus membros de San Petersburgo, as actividades da asociaci\u00f3n desvanec\u00e9ronse e terminaron por completo en 1921, pero recuper\u00e1ronse en Tal\u00edn no mesmo ano. As actividades da asociaci\u00f3n foron revividas por De Wahl xunto con Linzbach, e o nome da asociaci\u00f3n cambiouse a Cosmoglott. Tam\u00e9n se mantiveron lazos cos antigos membros da asociaci\u00f3n, que agora operaban en varios pa\u00edses europeos. De Wahl tam\u00e9n foi o editor da revista \"Cosmoglott\" publicada pola asociaci\u00f3n de 1922 a 1926. No primeiro n\u00famero da mesma revista, De Wahl introduciu o idioma artificial que creou, o occidental. De 1923 a 1928, tam\u00e9n introduciu o idioma na publicaci\u00f3n seriada \"Occidental, unic natural, vermen neutral e max facil e comprensibil lingue por International relationes\". De Wahl publicou un libro en 1925 titulado \"Radicarium directiv del lingue International (Occidental). En 8 lingues\".\nPropagaci\u00f3n.\nNo primeiro n\u00famero da revista, tam\u00e9n se publicou un dos primeiros intentos da sociedade de ga\u00f1ar atenci\u00f3n internacional polas s\u00faas actividades. A saber, imprimiuse unha carta enviada \u00e1 Sociedade de Naci\u00f3ns, o 5 de setembro de 1921, recomendando a introduci\u00f3n dunha linguaxe perfecta, non necesariamente o m\u00e1is com\u00fan de comunicaci\u00f3n entre os pobos, que se adquirir\u00eda facilmente. A fin de atopar un idioma adecuado, recomendouse que se celebrase un concurso e que os candidatos fosen avaliados por un comit\u00e9 de expertos convocado pola Sociedade de Naci\u00f3ns. A Sociedade de Naci\u00f3ns rexeitou a proposta.\nA pesar do fracaso na Sociedade de Naci\u00f3ns, o occidental atraeu a moitos entusiastas do ido, pero os esperantistas mantiv\u00e9ronse fieis ao seu idioma. Segundo Paul Ariste, houbo contradici\u00f3ns entre os idistas, e despois da apelaci\u00f3n persoal de De Wahl para comezar a promover o occidental. En paralelo co aumento da popularidade da lingua, a actividade de Cosmoglotta diminu\u00edu, e o evento de conmemoraci\u00f3n de decembro de 1928 para Rosenberger, quen morrera 10 anos antes, foi considerado o \u00faltimo evento co\u00f1ecido da sociedade.\nCon todo, durante a d\u00e9cada de 1920, xurdiron novas sociedades occidentais. En 1927, fundouse a Asociaci\u00f3n Internacional Cosmoglotta, que un ano m\u00e1is tarde pasou a chamarse Occidental-Uni\u00f3n. A partir de 1927, a revista Cosmoglott comezou a publicarse en Viena no canto de Tal\u00edn baixo o nome de Cosmoglotta. No \u00faltimo n\u00famero publicado en Tal\u00edn, De Wahl publicou, entre outras cousas, o poema de Lydia Koidula baixo o t\u00edtulo \"Max car donation\". Para De Wahl persoalmente, a popularidade do novo idioma trouxo renome internacional. Fixo presentaci\u00f3ns en varios pa\u00edses europeos e comunicouse estreitamente con ling\u00fcistas. En 1939, foi probablemente o \u00fanico estoniano en ser convidado \u00e1 V Conferencia ling\u00fc\u00edstica en Bruxelas. Doutra banda, De Wahl continuou sendo un afeccionado. As s\u00faas actividades ling\u00fc\u00edsticas nunca alcanzaron problemas ling\u00fc\u00edsticos te\u00f3ricos m\u00e1is amplos, sen\u00f3n que se limitaron a constru\u00edr o seu propio idioma artificial e abordar cuesti\u00f3ns relacionadas.\nO occidental nunca alcanzou unha popularidade comparable \u00e1 do esperanto, a\u00ednda que De Wahl quixera crear un idioma ideal para a comunicaci\u00f3n internacional. A diferenza do esperanto, que se converteu nun idioma popular entre os movementos obreiros, os falantes de occidental no per\u00edodo de entreguerras eran predominantemente intelectuais de Europa occidental.\nEn 1949, despois da morte de De Wahl, o occidental pasou a chamarse interlingue para eliminar a referencia a Occidente e facer que o idioma fose m\u00e1is internacional. Segundo Pekka Erelt, o nome relacionado con \"Occidente\" da lingua retardou a s\u00faa expansi\u00f3n no bloque do Leste. Despois do cambio de nome do idioma, a Occidental-Uni\u00f3n converteuse na Interlingue-Union como o \u00e9 hoxe. A asociaci\u00f3n ten a s\u00faa propia academia e a revista Cosmoglotta segue sendo publicada pola asociaci\u00f3n.\nVida persoal.\nFamilia.\nWahl casou con Maria von H\u00fcbbenet (1871-1933), a filla do m\u00e9dico persoal da Gran Duquesa Maria Pavlovna, en San Petersburgo en 1894. Tiveron cinco fillos: Johann ou Hans (1895-1968), Guido (1896-?), Ellen (nada e falecida en 1900), Anatol (1903-1972) e Lydia Maria (1907-1989). O matrimonio disolveuse en 1913, despois do cal Johann, Guido e Lydia quedaron co pai de Mar\u00eda. Anatol quedou coa s\u00faa nai, que se mudou a Finlandia, e alg\u00fan tempo despois Lydia Mar\u00eda tam\u00e9n foi al\u00ed. Os fillos maiores de De Wahl mud\u00e1ronse a Alema\u00f1a ao comezo da Primeira guerra mundial e estaban a servir no ex\u00e9rcito alem\u00e1n na guerra. Guido pasou un curto tempo de vacaci\u00f3ns en Tal\u00edn durante a ocupaci\u00f3n alem\u00e1, pero a finais deste ano desapareceu na guerra.\u200b Segundo outros datos, en 1919 morreu nunha batalla cos bolxeviques preto de Tukums, Letonia.\u200b Os dous fillos do fillo m\u00e1is vello de De Wahl, Johann, Volker (nacido en 1935) e Asko (nacido en 1937), viviron en Alema\u00f1a e participaron nas actividades da Asociaci\u00f3n de Cabaler\u00eda do B\u00e1ltico al\u00ed.\nEn 1914, De Wahl casou con Agnes Riesenkampff. Do mesmo xeito que o seu esposo, Agnes era mestra, e daba de ximnasia en varias escolas de Tal\u00edn.\u200b En 1917, tiveron unha filla, Veronika.\u200b O segundo matrimonio de De Wahl durou ata 1941, cando Agnes foi arrestada e fusilada polo NKVD.\nPasatempos.\nAdemais da ling\u00fc\u00edstica, Edgar de Wahl practicaba a navegaci\u00f3n en alta mar. En 1895 converteuse en membro do Club N\u00e1utico Mar\u00edtimo Imperial de Estonia, e nos anos seguintes tomou parte activa nas s\u00faas actividades, sendo membro do seu comit\u00e9 t\u00e9cnico e sendo o secretario do club. Tam\u00e9n produciu un anuario dedicado ao 25 aniversario do club en 1913. En 1922, De Wahl converteuse en membro honorario do club. Foi propietario de varios barcos ao longo dos anos; un dos cales, un \"ketch\" chamado Auli, dise que foi dese\u00f1ado por el mesmo."}
{"id": "106864", "revid": "1093", "url": "https://gl.wikipedia.org/wiki?curid=106864", "title": "Pedro IV de Portugal", "text": ""}
{"id": "106867", "revid": "1093", "url": "https://gl.wikipedia.org/wiki?curid=106867", "title": "Pedro I de Brasil", "text": ""}
{"id": "106869", "revid": "98629", "url": "https://gl.wikipedia.org/wiki?curid=106869", "title": "Nathaniel Lyon", "text": "Nathaniel Lyon, nado o 14 de xullo de 1818 e finado o 10 de agosto de 1861, foi o primeiro xeneral da Uni\u00f3n en morrer no decurso da Guerra Civil americana; \u00e9 c\u00e9lebre polas s\u00faas acci\u00f3ns no estado de Missouri no inicio do conflito. Tr\u00e1tase dunha figura controvertida na historia americana. Alg\u00fans apoian a s\u00faa r\u00e1pida acci\u00f3n e li\u00f1a dura para frear o secesionismo en Missouri, outros b\u00f3tanlle en cara as s\u00faas acci\u00f3ns contra a poboaci\u00f3n civil como o Incidente de Camp Jackson, que polarizou os sentimentos dos cidad\u00e1ns de Missouri sobre a cuesti\u00f3n da secesi\u00f3n.\nTraxectoria.\nPrimeiros anos e carreira.\nLyon naceu nunha granxa en Ashford, Connecticut, fillo de Amasa e Kezia Knowlton Lyon , mais xa dende mozo odiaba a vida da granxa. Os seus parentes loitaran na Guerra de Independencia dos Estados Unidos, e el ti\u00f1a a determinaci\u00f3n de seguir as s\u00faas pegadas. En 1837 entrou na Academia Militar de West Point, graduouse o d\u00e9cimo primeiro da s\u00faa promci\u00f3n en 1841.\nAsignado ao 2\u00ba Rexemento de infanter\u00eda, serviu con el nas Guerras Sem\u00ednolas e na Guerra mexicano-americana. A pesar de estar en contra da participaci\u00f3n estadounidense na guerra de M\u00e9xico , promocionou a primeiro tenente polo seu \"notable valor na captura de artiller\u00eda ao inimigo\" na batalla de Cidade de M\u00e9xico e actuou como capit\u00e1n nas batallas de Contreras e Churubusco. Logo envi\u00e1rono \u00e1 fronteira, onde participou no masacre dos indios pomo en Clear Lake (California) en 1850 \"Bloody Island Massacre Despois de ser reasignado para Fort Riley, Kansas, Lyon deveu un ac\u00e9rrimo abolicionista e republicano (con lazos con prominentes republicanos radicais), mentres serv\u00eda nos conflitos fronteirizos entre Kansas e Missouri co\u00f1ecido como \"Bleeding Kansas.\" En xaneiro de 1861 escribiu sobre a crise secesionaista, \"Xa non \u00e9 \u00fatil apelar \u00e1 raz\u00f3n, sen\u00f3n \u00e1 espada.\"\nArsenal de Saint Louis.\nEn marzo de 1861, Lyon chegou a Saint Louis \u00e1 fronte da compa\u00f1\u00eda D do 2\u00ba de Infanter\u00eda dos Estados Unidos. No tempo a poboaci\u00f3n e o estado de Missouri era relativamente neutro na disputa entre Norte e Sur, mais o gobernador Claiborne Fox Jackson era un destacado simpatizante sure\u00f1o, como tam\u00e9n o eran moitos dos lexisladores estatais. Lyon estaba preocupado pola posibilidade que Jackson intentase tomar o arsenal federal de Saint Louis no caso que o estado se secesionase xa que as forzas defensivas da Uni\u00f3n eran insuficientes para evitar a captura. Tentou fortalecer as defensas, mais contou coa oposici\u00f3n dos seus superiores, entre eles o xeneral de brigada William S. Harney a cargo das tropas estadounidense ao oeste do Mississippi. Lyon utilizou a s\u00faa amizade con Francis Preston Blair, Jr., para conseguir o nomeamento de comandante do arsenal para si. Cando estalou a Guerra Civil e o presidente Abraham Lincoln pediu tropas para derrotar a Confederaci\u00f3n, Missouri recibiu o encargo de fornecer catro rexementos, o gobernador Jackson rexeitou a petici\u00f3n e ordenou \u00e1 Garda Estatal de Missouri reunirse f\u00f3ra de Saint Louis coa finalidade de adestrarse na autodefensa.\nLyon estaba grandemente implicado na milicia paramilitar do Partido Republicano, os Wide Awakes, de Saint Louis, aos que armara e que pretend\u00eda utilizar para defender o arsenal, xa enviara unha parte do armamento a Illinois en segredo. Lyon estaba ao tanto dunha operaci\u00f3n clandestina da Confederaci\u00f3n que transferiu a artiller\u00eda capturada no arsenal militar de Baton Rouge ao campamento da Garda Estatal de Missouri en Saint Louis. O 10 de maio dirixiu os rexementos de voluntarios de Missouri e ao 2\u00ba de Infanter\u00eda contra o compamento, forzando a s\u00faa rendici\u00f3n. Mentres Lyon marchaba cos seus prisioneiros por Saint Louis cara ao arsenal produc\u00edronse revoltas na cidade. A situaci\u00f3n provocou o Incidente de Camp Jackson ao disparar as tropas de Lyon contra unha multitude de civ\u00eds, ferindo cando menos 75 e matando 28 persoas.[1] Morreron tam\u00e9n dous soldados federais e tres milicianos, e outros resultaron feridos. Desco\u00f1\u00e9cese quen disparou primeiro, algunhas testemu\u00f1as afirmaron que fora un manifestante b\u00e9bedo, e outros afirmaron que se disparou sen provocaci\u00f3n. Lyon foi, as\u00ed e todo, promovido a xeneral de brigada co mando sobre as tropas da Uni\u00f3n en Missouri. Asumiu o mando do Ex\u00e9rcito do Oeste o 2 de xullo.\nPersecuci\u00f3n de Jackson.\nEn xu\u00f1o, despois de se reunir persoalmente con Jackson en Saint Louis nunha tentativa va de renovar o acordo de Harney, Lyon declaroulle a guerra a Jackson e a Garda Estatal de Missouri. O gobernador fuxiu primeiro ao capitol de Jefferson City, e despois retirouse co goberno estatal a Boonville. Lyon Subiu o r\u00edo Missouri e capturou Jefferson City o 13 de xu\u00f1o. Continuou a persecuci\u00f3n e o 17 de xu\u00f1o derrotou a unha parte da Garda Estatal de Missouri na Batalla de Boonville. O gobernador, o seu goberno e a Garda Estatal retir\u00e1ronse cara ao suroeste. Lyon Instalou un goberno estatal prounionista no seu lugar e destitu\u00edu o fiscal xeral de Missouri, James Proctor Knott, un unionista que non contaba coas simpat\u00edas dos m\u00e1is radicais. Lyon reforzou o seu ex\u00e9rcito antes de marchar tam\u00e9n cara ao suroeste.\nBatalla de Wilson's Creek.\nO 13 de xullo, Lyon acampou en Springfield, Missouri, cuns 6.000 soldados da Uni\u00f3n. A Garda Estatal de Missouri estaba aproximadamente 120 quil\u00f3metros ao suroeste de Lyon e baixo o mando de Price, xunt\u00e1ndose coas tropas de Benjamin McCulloch a finais de xullo, sumando en total estas forzas confederadas uns 12.000 homes, planeando atacar Springfield, comezaron a marcha cara o nordeste o 31 de xullo.\nOs ex\u00e9rcitos encontr\u00e1ronse no alborecer a uns poucos quil\u00f3metros ao sur de Springfield o 10 de agosto na Batalla de Wilson Creek. A Lyon, quen xa fora ferido d\u00faas veces na loita, dispar\u00e1ronlle na cabeza, perna, e peito[5] e morreu mentres dramaticamente reagrupabga os seus homes, superados en n\u00famero polos confederados. A pesar da derrota do Ex\u00e9rcito de Uni\u00f3n en Wilson Creek, a acci\u00f3n r\u00e1pida de Lyon neutralizou a efectividade das forzas prosure\u00f1as en Missouri, permitindo \u00e1s forzas da Uni\u00f3n aseguraren o estado.\nDestino dos restos de Lyon.\nNa confusi\u00f3n da retirada unionista de Wilson Creek, o corpo de Lyon quedou no campo de batalla e foi descuberto polas tropas confederadas. Enterrouse provisoriamente na granxa dun soldado da Uni\u00f3n preto de Springfield ata que se puidera entregar \u00e1 familia de Lyon. Finalmente os restos soterr\u00e1ronse nun terreo da familiaa en Eastford, Connecticut, onde unha multitude estimada en 15.000 persoas atendeu o funeral. Ergueuse un cenotafio en memoria de Lyon no Cemiterio Nacional de Springfield.\nLegado.\nO 24 de decembro de 1861 o Congreso dos Estados Unidos aprobou unha resoluci\u00f3n agradec\u00e9ndolle os seus servizos eminentes e patri\u00f3ticos. Levan o seu nome o condado de Lyon, Iowa, o condado de Lyon, Kansas, o condado de Lyon, Minnesota, o condado de Lyon, Nevada, tam\u00e9n dous fortes levaron o seu nome durante a Guerra Civil americana, Fort Lyon en Colorado e Fort Lyon, Virxinia.\nNotas.\n]]"}
{"id": "106874", "revid": "1131", "url": "https://gl.wikipedia.org/wiki?curid=106874", "title": "V\u00eda XVIII", "text": ""}
{"id": "106875", "revid": "1131", "url": "https://gl.wikipedia.org/wiki?curid=106875", "title": "IES Monte Carrasco", "text": "O IES Monte Carrasco \u00e9 un instituto p\u00fablico de ensino secundario obrigatorio situado na localidade pontevedresa de Cangas.\nLocalizaci\u00f3n.\nEst\u00e1 situado no monte Carrasco, na parroquia de Darbo. Do monte toma o nome e o logotipo, pois este reproduce unha mostra da arte rupestre da zona.\nHistoria.\nFoi creado no ano 1987 como colexio de educaci\u00f3n primaria, e como desdobramento do colexio de ensino infantil e primario de San Roque, situado na mesma parroquia de Darbo. No ano 1998 transf\u00f3rmase en instituto coa entrada en funcionamento da nova rede de centros contemplada na LOXSE e \u00e9 ampliado. A partir dese momento ter\u00e1 como \u00fanico centro adscrito o citado CPEIP de San Roque. Conta con oito unidades de ensino secundario obrigatorio en li\u00f1a 2 con capacidade para 240 alumnos e alumnas. A s\u00faa oferta educativa conta con medidas de atenci\u00f3n \u00e1 diversidade (secci\u00f3ns biling\u00fces, agrupamentos espec\u00edficos, desdobres en materias instrumentais, programas de diversificaci\u00f3n curricular e programas de cualificaci\u00f3n profesional inicial), e a participaci\u00f3n en plans de mellora da calidade. No curso 2010-2011 foi seleccionado para o desenvolvemento do Proxecto Abalar na nosa comunidade; conta con catro aulas de 1\u00ba e 2\u00ba ESO equipadas para a inclusi\u00f3n das novas tecnolox\u00edas na pr\u00e1ctica educativa e catro Aulas dixitais en 3\u00ba e 4\u00ba ESO. No curso 2015-2016 implanta a materia LOMCE de libre configuraci\u00f3n \"Informaci\u00f3n e Tratamento da Informaci\u00f3n\" para os cursos de 1\u00ba e 2\u00ba de ESO. Dende o curso 2017-2018 participa no Proxecto Edixgal coa implantaci\u00f3n do libro dixital. O seu lema: \"Atenci\u00f3n personalizada \u00e1 diversidade\"."}
{"id": "106878", "revid": "1075346", "url": "https://gl.wikipedia.org/wiki?curid=106878", "title": "Edgar von Wahl", "text": ""}
{"id": "106879", "revid": "89787", "url": "https://gl.wikipedia.org/wiki?curid=106879", "title": "Banco de Terras de Galicia", "text": "O Banco de Terras de Galiza (denominaci\u00f3n oficial) ou BanTeGal \u00e9 un banco p\u00fablico creado pola Conseller\u00eda do Medio Rural adicado a mobilizar as terras agrarias abandonadas ou improdutivas mediante o seu alugueiro.\nBanco de Terras de Galiza.\nO banco p\u00fablico, fundado no ano 2007, \u00e9 o intermediario para o arrendamento de terras en desuso de Galiza, evitando as\u00ed os incendios forestais que se poidan ocasionar e favorecendo o uso das terras por aqueles que as precisan para desenvolveren o seu traballo."}
{"id": "106905", "revid": "98629", "url": "https://gl.wikipedia.org/wiki?curid=106905", "title": "Jos\u00e9 Zorrilla", "text": "Jos\u00e9 Zorrilla y Moral, nado en Valladolid o 21 de febreiro de 1817 e morto en Madrid o 23 de xaneiro de 1893, foi un poeta e dramaturgo en lingua castel\u00e1.\nTraxectoria.\nEra fillo dun home carlista, relator da Real Chanciller\u00eda, e de Nicomedes Moral, unha muller moi piadosa. Tras varios anos en Valladolid, a familia pasou por Burgos e Sevilla para \u00f3 fin establecerse en Madrid cando ti\u00f1a 9 anos, logrando o seu pai o posto de superintendente de polic\u00eda. Jos\u00e9 Zorrilla ingresou no Seminario de Nobles, rexentado polos xesu\u00edtas, onde participou en representaci\u00f3ns teatrais escolares.\nTrala morte de Fernando VII, o seu pai, profundo absolutista, foi desterrado a Lerma, e o fillo enviado a estudar Dereito \u00e1 Real Universidade de Toledo baixo a vixilancia dun familiar c\u00f3engo, en cuxa casa se hospedou; por\u00e9n, tralo seu fracaso escolar o c\u00f3engo devolveuno a Valladolid para que seguise estudando al\u00ed (1833\u20131836). \u00c1 s\u00faa chegada \u00e1 cidade natal foi amoestado polo pai, que marchou despois a Torquemada, e por Manuel Taranc\u00f3n, reitor da Universidade e futuro bispo de C\u00f3rdoba.\nO car\u00e1cter imposto dos estudos e maila s\u00faa atracci\u00f3n polo debuxo, as mulleres (unha curm\u00e1 da que namorou durante unhas vacaci\u00f3ns) e a literatura de autores coma Walter Scott, James Fenimore Cooper, Chateaubriand, Alexandre Dumas, Victor Hugo, o Duque de Rivas ou Espronceda, levaron o seu futuro por outros vieiros. O pai desistiu do intento de tirar proveito do seu fillo e en 1836 mandouno levar a Lerma a cavar vides, pero de cami\u00f1o o mozo roubou unha mula, fuxiu a Madrid e iniciouse na vida literaria frecuentando os ambientes art\u00edsticos e bohemios da vila, malia pasar moita fame.\nFinxiu ser un artista italiano para debuxar no Museo das Familias. Publicou algunhas poes\u00edas en \"El Artista\" e pronunciou discursos revolucionarios no Caf\u00e9 Nuevo, que o levaron a ser perseguido pola polic\u00eda, tendo que refuxiarse na casa dun xitano. Daquela fixo amizade con Miguel de los Santos \u00c1lvarez e o italiano Joaqu\u00edn Masard. Trala morte de Larra en 1837, Jos\u00e9 Zorrilla declama na s\u00faa memoria un improvisado poema co que logra a amizade de Jos\u00e9 de Espronceda e Juan Eugenio Hartzenbusch, e que o consagrar\u00eda coma poeta de renome. Comezou a escribir para os peri\u00f3dicos \"El Espa\u00f1ol\", onde substitu\u00edu ao falecido, e \"El Porvenir\". Empezou a frecuentar a tertulia de El Parnasillo e leu poemas en El Liceo.\nO seu primeiro drama, escrito en colaboraci\u00f3n con Garc\u00eda Guti\u00e9rez, foi \"Juan D\u00e1ndolo\", estrenado en xullo de 1839 no Teatro del Pr\u00edncipe. En 1840 publicou os \"Cantos del trovador\" e estrenou tres dramas, \"M\u00e1s vale llegar a tiempo\", \"Vivir loco y morir m\u00e1s\" e \"Cada cual con su raz\u00f3n\". En 1842 publica \"Vigilias de Est\u00edo\" e d\u00e1 a co\u00f1ecer as obras teatrais \"El zapatero y el rey\", \"El eco del torrente\" e \"Los dos virreyes\".\nEn 1838 casou con Florentina O'Reilly, unha vi\u00fava irlandesa arruinada moito maior ca el e cun fillo, pero o matrimonio foi infeliz; un fillo que tiveron morreu, e el tivo varias amantes. En 1845 abandonou \u00e1 muller e marchou a Par\u00eds, onde asistiu a alg\u00fans cursos na facultade de Medicina. Al\u00ed mantivo amizade con Alexandre Dumas, Alfred de Musset, Victor Hugo, Th\u00e9ophile Gautier e George Sand.\nVolveu a Madrid en 1846 ao morrer a s\u00faa nai. Vendeu as s\u00faas obras \u00e1 casa Baudry de Par\u00eds, que as publicou en tres tomos en 1847. En 1849 recibiu varias honras: foi nomeado membro da xunta do recentemente fundado Teatro Espa\u00f1ol; o Liceo organizou unha sesi\u00f3n para exaltalo publicamente e foi admitido na Real Academia Espa\u00f1ola (se ben non tomou posesi\u00f3n at\u00e9 1885). Pero o seu pai morreu ese mesmo ano e iso sup\u00faxolle un duro golpe, pois o feito de que se negara a perdoalo e as considerables d\u00e9bedas que lle deixou, supuxeron un gran peso na s\u00faa conciencia e no seu peto, o que afectou \u00e1 s\u00faa obra.\nFuxindo de novo da s\u00faa muller, volveu a Par\u00eds en 1851, onde estivo coa s\u00faa amante Leila, e viaxou a Londres en 1853, onde o famoso reloxeiro Losada axudoulle a liberalo dos seus inseparables apuros econ\u00f3micos. Despois pasou once anos en M\u00e9xico, primeiro baixo o goberno liberal e despois baixo a protecci\u00f3n e mecenado de Maximiliano I, pasando 1858 en Cuba.\nNese pa\u00eds tivo unha vida de illamento e pobreza, sen mesturarse na guerra civil entre federalistas e unitarios. Por\u00e9n, trala chegada ao poder de Maximiliano I en 1864, Zorrilla converterse en poeta acad\u00e9mico e foi nomeado director do Teatro Nacional.\nTrala morte da s\u00faa esposa, regresou a Espa\u00f1a en 1866. Tras saber do fusilamento de Maximiliano, verqueu no poema \"El drama de un alma\" todo o seu odio contra os liberais mexicanos, as\u00ed como contra os que abandonaran ao seu amigo, Napole\u00f3n III e o Papa. Desde ent\u00f3n a s\u00faa fe relixiosa sufriu un duro golpe. Recuperouse casando con Juana Pacheco en 1869, pero regresaron os seus apuros econ\u00f3micos que non puideron evitar nin os recitais p\u00fablicos da s\u00faa obra, nin unha comisi\u00f3n gobernamental en Roma (1873), nin unha pensi\u00f3n outorgada demasiado tarde, a\u00ednda que recib\u00eda a protecci\u00f3n dalg\u00fans personaxes da alta sociedade espa\u00f1ola coma os condes de Guaqui. Por\u00e9n, as honras segu\u00edan a caer sobre el: cronista de Valladolid (1884), coroaci\u00f3n coma poeta nacional laureado en Granada en 1889 etc.\nMorreu coma consecuencia dunha operaci\u00f3n efectuada para extraerlle un tumor cerebral. Foi enterrado no camposanto de San Xusto de Madrid, pero en 1896, cumprindo a s\u00faa vontade, os seus restos foron levados a Valladolid. Na actualidade at\u00f3panse no Pante\u00f3n de Valisoletanos Ilustres do camposanto do Carme.\nLiteratura.\nCultivou todos os x\u00e9neros po\u00e9ticos: l\u00edrica, \u00e9pica e dram\u00e1tica.\nNa s\u00faa vida hai tres elementos de grande interese para comprender a orientaci\u00f3n da s\u00faa obra.\nAs relaci\u00f3ns co seu pai, home desp\u00f3tico e severo, que rexeitaba por sistema o agarimo do seu fillo, neg\u00e1ndose a perdonarlle os seus erros de mocidade. O escritor cargaba consigo unha especie de complexo de culpa, e para superala decidiu defender na s\u00faa creaci\u00f3n un ideal tradicionalista moi de acordo co sentir paterno, pero en contradici\u00f3n coas s\u00faas \u00edntimas ideas progresistas. En \"Recuerdos del tiempo viejo\" escribiu: \u00ab\"Mi padre no hab\u00eda estimado en nada mis versos: ni mi conducta, cuya clave \u00e9l s\u00f3lo ten\u00eda\"\u00bb.\nO seu temperamento amoroso arrastr\u00e1bao cara \u00e1s mulleres: d\u00faas esposas, un amor xuvenil cunha curm\u00e1, amores en Par\u00eds e M\u00e9xico... O amor constit\u00fae un dos eixos fundamentais da s\u00faa produci\u00f3n.\nA s\u00faa sa\u00fade \u00e9 o terceiro factor determinante. Na s\u00faa autobiograf\u00eda, \"Recuerdos del tiempo viejo\", fala das s\u00faas alucinaci\u00f3ns e somnambulismo. A certa altura da s\u00faa vida, inventouse un dobre loco (\"Cuentos de un loco\", 1853), que aparece case obsesivamente despois. O papel predominante da fantas\u00eda no escritor poder\u00eda deberse en certo modo \u00e1 aparici\u00f3n do tumor cerebral, as\u00ed como no modo en que afectou o seu comportamento.\nSegundo o seu bi\u00f3grafo, Narciso Alonso Cort\u00e9s, era inxenuo coma un neno, bondadoso e amigo de todos, ignorante do valor dos cartos e alleo \u00e1 pol\u00edtica. Era moi independente, do que se sent\u00eda moi orgulloso. Di que deb\u00eda todo ao seu traballo, e que rexeitou lucrativos postos p\u00fablicos por non sentirse preparado: \u00ab\"Yo temo que nuestra revoluci\u00f3n va a ser infruct\u00edfera para Espa\u00f1a por creernos todos los espa\u00f1oles buenos y aptos para todo y meternos todos a lo que no sabemos\"\u00bb. Na s\u00faa obra asoman preocupaci\u00f3ns prerrexeneracionistas a pesar do tradicionalismo autoimposto para non desairar ao seu pai.\nCasa Museo Zorrilla en Valladolid.\nAlberga a casa natal do poeta, onde transcorreu a s\u00faa primeira infancia e \u00e1 que regresou noutras etapas."}
{"id": "106913", "revid": "89787", "url": "https://gl.wikipedia.org/wiki?curid=106913", "title": "The Fields of Athenry", "text": "The Fields of Athenry (\"Os campos de Athenry\") \u00e9 unha c\u00e9lebre canci\u00f3n popular irlandesa. Comp\u00faxoa na d\u00e9cada de 1970 Pete St John, moi popular en Irlanda e noutros lugares, converteuse no himno oficial de organizaci\u00f3ns, equipos deportivos e na canci\u00f3n caracter\u00edstica da Gran fame irlandesa, tema do que trata a canci\u00f3n.\nDifusi\u00f3n.\nEn Irlanda, case todo o mundo co\u00f1ece a canci\u00f3n, Danny Doyle, chegando aos primeiros postos da Irish Singles Chart, mais a versi\u00f3n m\u00e1is famosa foi a de Paddy Reilly en 1983, existen versi\u00f3ns tam\u00e9n de Frank Patterson, Ronan Tynan, Brush Shiels, James Galway e Dropkick Murphys.\nMilitantes do movemento republicano irland\u00e9s \u00e1s veces cantan a m\u00fasica coa letra cambiada \"Where once we watched the small free birds fly - oh baby, let the free birds fly / Our love was on the wing - Sinn F\u00e9in / We had dreams and songs to sing - IRA / It's so lonely round the Fields of Athenry. \"\nA canci\u00f3n util\u00edzase tam\u00e9n moito no \u00e1mbito deportivo, c\u00e1ntase como coro nos estadios polos seareiros do Munster Rugby, London Irish e case todos os clubs de rugby irlandeses, pero tam\u00e9n no f\u00fatbol polos afeccionados do Celtic FC, un equipo de Glasgow con fortes ligaz\u00f3ns coa Irlanda. Sectores unionistas de Irlanda do Norte adaptaron a m\u00fasica, mudando o refr\u00e1n para \"Low lie, the fields of Ballynafeigh\". \"The Fields of Anfield Road\" c\u00e1ntano en Inglaterra os seareiros do Liverpool FC, modificando o tema coa historia do club e do seu estadio. Os afeccionados do Rangers FC, hist\u00f3ricos rivais do Celtic, cantan \"A Father's advice\", co mesmo motivo.\nSinopse.\nO texto da canci\u00f3n fala da gran fame irlandesa, e m\u00e1is precisamente o da historia dun prisioneiro ficticio irland\u00e9s que a trav\u00e9s das paredes dun presidio, escoitado a conversa dun home novo coa s\u00faa compa\u00f1eira, f\u00f3ra dos muros da cadea. O mozo vai ser transportado ao penal australiano da ba\u00eda Botany por roubar comida para manter a s\u00faa familia, en situaci\u00f3n de pobreza pola fame. O home probablemente v\u00e9n de Athenry, como suxire o seu t\u00edtulo e o refr\u00e1n da canci\u00f3n, unha vili\u00f1a no Condado de Galway que nese per\u00edodo sufriu terriblemente pola fame. O \u00faltimo verso narra a partida para o nav\u00edo-cadea, que desaparece no horizonte diante dos ollos das mulleres, axi\u00f1a como a \u00faltima estrela da noite desaparece."}
{"id": "106920", "revid": "23204", "url": "https://gl.wikipedia.org/wiki?curid=106920", "title": "Airoux", "text": "Airoux (\"Air\u00f3s\" en occitano) \u00e9 unha vila do departamento franc\u00e9s do Aude (rexi\u00f3n Languedoc-Rosell\u00f3n) de 126 habitantes (1999). O lugar fai parte do distrito de Carcasona e da \u00e1rea urbana de Castelnaudary.\nXeograf\u00eda.\nA superficie de Airoux \u00e9 de 5,5\u00a0km\u00b2, a densidade de poboaci\u00f3n \u00e9 de 22,9 habitantes por km\u00b2.\nDemograf\u00eda.\nA figura seguinte mostra a evoluci\u00f3n da poboaci\u00f3n (Fonte: INSEE). "}
{"id": "106932", "revid": "89787", "url": "https://gl.wikipedia.org/wiki?curid=106932", "title": "Bussey, Iowa", "text": "Bussey \u00e9 unha localidade situada no estado norteamericano de Iowa, no condado de Marion.\nDemograf\u00eda.\nSegundo o censo estadounidense de 2000, a s\u00faa poboaci\u00f3n era de 450 habitantes. En 2006, est\u00edmase unha poboaci\u00f3n de tam\u00e9n 450.\nXeograf\u00eda.\nDe acordo coa Oficina do Censo dos Estados Unidos ten unha \u00e1rea de 0,9\u00a0km\u00b2."}
{"id": "106943", "revid": "22570", "url": "https://gl.wikipedia.org/wiki?curid=106943", "title": "Synchronet", "text": "Synchronet \u00e9 un paquete de software multiplataforma para BBS, actualmente portado para Microsoft Windows, Linux, e versi\u00f3ns de BSD. As versi\u00f3ns antigas tam\u00e9n funcionaban en MS-DOS e OS/2, pero as versi\u00f3ns m\u00e1is recentes deixaron de darlles soporte.\nO enxe\u00f1eiro de software Rob Swindell foi o autor de Synchronet en 1991, formou a s\u00faa propia compa\u00f1\u00eda, Digital Dynamics, para distribu\u00edr o produto, sobre todo a trav\u00e9s de anuncios en \"Boardwatch\" e \"BBS Callers Digest\". A partir da versi\u00f3n 1a.10 (xullo de 1992) Synchronet foi o primeiro sotware BBS en soportar de forma nativa o formato QWK, e foi tam\u00e9n o primeiro en soportar o protocolo RIP (versi\u00f3n 1b.1, 23 de xaneiro de 1993)."}
{"id": "106947", "revid": "98629", "url": "https://gl.wikipedia.org/wiki?curid=106947", "title": "Selecci\u00f3n de rugby de Irlanda", "text": "A selecci\u00f3n de rugby de Irlanda \u00e9 o equipo nacional que representa \u00e1 illa de Irlanda (Irlanda e Irlanda do Norte) en rugby, un dos deportes m\u00e1is populares na illa. Irlanda compite anualmente no Torneo das Seis Naci\u00f3ns (o cal ga\u00f1aron 15 veces de pleno dereito e outras nove compartindo o trofeo) e disputou todas as edici\u00f3ns da Copa do Mundo de Rugby, campionato celebrado cada catro anos e no que acadaron os cuartos de final todas as veces excepto d\u00faas (1999 e 2007). Forma parte as\u00ed mesmo dos British and Irish Lions, un combinado formado por xogadores de t\u00f3dalas naci\u00f3ns das Illas brit\u00e1nicas que xoga partidos de exhibici\u00f3n cada certo tempo. En 2019 a selecci\u00f3n irlandesa alcanzou por primeira vez o primeiro posto no World Rugby Ranking. Ademais, once xogadores irlandeses forman parte do Sal\u00f3n da Fama Internacional do Rugby (IRHOF).\nHistoricamente Irlanda tivo menos \u00e9xito que os seus veci\u00f1os brit\u00e1nicos, pero nos \u00faltimos anos igualou o n\u00famero de Torneo das Seis Naci\u00f3ns de Escocia (15), \u00e1 que ademais superou en Grand Slams (4). Por\u00e9n, a selecci\u00f3n irlandesa \u00e9 amplamente reco\u00f1ecida por ter realizado con m\u00e1is \u00e9xito que outras selecci\u00f3n a transici\u00f3n cara ao profesionalismo, especialmente tendo en conta a poboaci\u00f3n da illa, de arredor de seis mill\u00f3ns de habitantes, e a forte competencia con outros deportes coma os xogos ga\u00e9licos e o f\u00fatbol. Ademais cabe destacar que ga\u00f1aron trece veces a Tripla Coroa, un trofeo non oficial dentro do torneo das Seis Naci\u00f3ns que ga\u00f1a a mellor das catro selecci\u00f3n das Illas brit\u00e1nicas.\nO centro Brian O'Driscoll, considerado un dos mellores xogadores de rugby da historia, ostenta os r\u00e9cords de m\u00e1is partidos disputados coa selecci\u00f3n irlandesa (133), as\u00ed como o de maior n\u00famero de ensaios (43). Outros grandes xogadores a nivel mundial son Gordon D'Arcy, Marcus Horan, Paul O'Connell, David Wallace, Shane Horgan e o xogador con m\u00e1is puntos da historia de Irlanda: Ronan O'Gara. En 2001 Keith Wood foi o primeiro xogador irland\u00e9s nomeado Xogador do Ano da IRB.\nHistoria.\nO primeiro partido disputado por un combinado nacional irland\u00e9s, a\u00ednda como colonia do Imperio Brit\u00e1nico, foi contra Inglaterra o 15 de febreiro de 1875, sendo derrotado por 7 a 0. A s\u00faa primeira vitoria chegou en 1881 en Belfast ante Escocia. A popularidade do rugby en Irlanda medrou de xeito exponencial trala primeira Tripla Coroa en 1894 e a visita dos primeiros All Blacks (selecci\u00f3n de Nova Zelandia) en 1905. A primeira vitoria, ante os agora reis do rugby europeo, Francia, foi en 1909, por 19 a 8. A \u00e9poca dourada do rugby irland\u00e9s chegou trala segunda guerra mundial, a partir de 1948, co seu primeiro e \u00fanico Grand Slam, e outra Tripla Coroa e Cinco Naci\u00f3ns ao ano seguinte. Volver\u00edan ga\u00f1ar o t\u00edtulo en 1951.\nEn 1954, disputaron o \u00faltimo partido at\u00e9 2007 en territorio norteirland\u00e9s. Deb\u00edan enfrontarse a Escocia, e os xogadores nacidos no lado sur da fronteira dix\u00e9ronlle \u00e1 Uni\u00f3n de Rugby Irlandesa que non estaban dispostos a po\u00f1erse en p\u00e9 ante o \"God Save the Queen\", as\u00ed que se dispuxo que soar\u00eda un himno m\u00e1is curto chamado \"The Salute\" (\"O Sa\u00fado\"), e que ese ser\u00eda o \u00faltimo encontro en Irlanda do Norte. Os sesenta viron unha Irlanda bastante mediocre, exceptuando catro vitorias seguidas ante Australia (inclu\u00edda a primeira vez que unha selecci\u00f3n das Illas Brit\u00e1nicas, \"Home Nations\", ga\u00f1ou no Hemisferio Sur, en 1967) e a primeira ante os \"Springboks\" (selecci\u00f3n de Sur\u00e1frica).\nEn 1974, tras 23 anos sen conquistalo, fac\u00edase co Cinco Naci\u00f3ns de novo. Na primeira Copa de Mundo de Rugby, disputada en Australia e Nova Zelandia, Irlanda chegou a cuartos de final, caendo en Sidney contra os locais. Catro anos m\u00e1is tarde, en Inglaterra, Irlanda foi derrotada por Escocia na fase de grupos, conducindo ao combinado celta a outros cuartos de final contra Australia que a punto estiveron de ga\u00f1ar, sendo talvez a ocasi\u00f3n onde m\u00e1is cerca estiveron do \u00e9xito internacional. En 1995, en Sur\u00e1frica, superaron ao Pa\u00eds de Gales, a\u00ednda que foron derrotados pola Nova Zelandia de Jonah Lomu, para facer a s\u00faa terceira aparici\u00f3n consecutiva nos cuartos de final.\nCoa chegada do profesionalismo ao deporte, a Uni\u00f3n de Rugby de Irlanda decidiu crear a \"Celtic League\" (\"Liga Celta\") para potenciar o desenvolvemento do deporte e fortalecer ao naqueles anos d\u00e9bil conxunto nacional, que en 1999 non puido clasificarse por primeira vez para r\u00f3ldalas eliminatorias na Copa do Mundo. As potentes escuadras rexionais irlandesas e a volta dos xogadores que se atopaban nas ligas inglesa e francesa, axudaron ao rexurdir de Irlanda a partir de 2002. Tanto que foron considerados como posibles favoritos ao t\u00edtulo antes de fracasar estrepitosamente na Copa do Mundo de Francia en 2007. En 2009 a selecci\u00f3n irlandesa volve a ga\u00f1ar o Seis Naci\u00f3ns, lev\u00e1ndose ademais o seu segundo t\u00edtulo do Grand Slam da s\u00faa historia. Repetiu vitoria na edici\u00f3n de 2014.\nOs s\u00edmbolos.\nA bandeira.\nA bandeira tricolor oficial da Rep\u00fablica de Irlanda util\u00edzase soamente cando o a selecci\u00f3n xoga partidos na Rep\u00fablica de Irlanda (\u00c9ire). En cambio, a \"Bandeira das catro provincias\", que representa as catro provincias hist\u00f3ricas que conforman a illa de Irlanda: Connacht, Leinster, Munster (pertencentes a Irlanda) e o Ulster (pertencente a Irlanda do Norte e \u00e1 Rep\u00fablica) v\u00f3ase de costado en Dubl\u00edn, e util\u00edzase exclusivamente cando se xoga f\u00f3ra de Irlanda.\nO himno.\nEn canto aos himnos, antes de 1995 e ao ser o combinado representativo de territorios de diferente soberan\u00eda, o \"God Save the Queen\" (\"Deus Salve \u00e1 Ra\u00ed\u00f1a\"), himno brit\u00e1nico, era tocado en Belfast antes dos partidos, e o irland\u00e9s, \"Amhr\u00e1n na bhFiann\" (\"A Canci\u00f3n do Soldado\") en Dubl\u00edn. Dende 1995 e para liquidar este problema, a Uni\u00f3n de Rugby irlandesa encargou un himno que puidese ser utilizado nos encontros f\u00f3ra de \u00c9ire, \"Ireland's Call\" (\"A Chamada de Irlanda\"), que tam\u00e9n est\u00e1 a ser usado en casa tras o himno nacional. \"Ireland's Call\" foi trasladado a outros deportes, coma o cr\u00edcket, nos que os dous territorios, a Rep\u00fablica de Irlanda e Irlanda do Norte xogan xuntos.\nA roupa.\nOs Irlandeses xogan de verde e branco co trevo da IRFU sobre o coraz\u00f3n. A camisola est\u00e1 actualmente fabricado pola sociedade Canterbury de Nova Zelandia e O2 coma patrocinador na camisola..\nOs XV do Trevo.\nO \"shamrock\" \u00e9 un s\u00edmbolo rexistrado internacional da Irlanda. \u00c9 un Trevo branco con tres follas, \u00e1s veces chamados \"trifolium repens\". O shamrock \u00e9 a mi\u00fado o emblema de equipos deportivos, de organizaci\u00f3ns estatais orixinarias de Irlanda : a IRFU, os Shamrock Rovers (un equipo de f\u00fatbol), Aer Lingus, a University College of Dublin (a Universidade m\u00e1is importante de Irlanda) ou a Universidade de Notre Dame util\u00edzano coma s\u00edmbolo de identidade. De acordo co Oxford English Dictionary, o trevo de tres follas representa \u00e1 Santa Trindade do cristianismo e foi utilizado por San Patricio para representar este concepto para os Irlandeses que non co\u00f1ec\u00edan o catolicismo. \u00c9 por iso que o trevo de tres follas est\u00e1 asociado \u00e1 festa nacional irlandesa: a festa de San Patricio.\nEstadios representativos do XV do Trevo.\nO estadio tradicional fogar do Rugby irland\u00e9s \u00e9 o estadio Lansdowne Road en Dubl\u00edn, onde a meirande parte dos partidos da selecci\u00f3n son xogados. O estadio, propiedade da Irish Rugby Football Union, foi constru\u00eddo en 1872 e \u00e9 o m\u00e1is antigo lugar do rugby internacional que se segue utilizando para este deporte. En 1878 o estadio acolleu o seu primeiro partido de rugby, con Irlanda recibindo a selecci\u00f3n inglesa (o primeiro partido de rugby representativo tivo lugar antes deste partido entre Ulster e Leinster). Lansdowne Road ti\u00f1a capacidade para m\u00e1is ou menos 49.000 espectadores xusto antes de ser derribado en ver\u00e1n de 2007. Un novo estadio con capacidade para 50.000 espectadores todos sentados que ser\u00e1 co\u00f1ecido como Aviva Stadium estase a constru\u00edr nestes intres, e estimase que estea rematado en agosto de 2010. O \u00faltimo partido da selecci\u00f3n disputado neste estadio foi contra os Pacific Islanders a finais de 2006. Co Lansdowne Road xa sen poder utilizarse, Irlanda non ti\u00f1a un estadio axeitado para competir no seguinte Seis Naci\u00f3ns. A Gaelic Athletic Association (GAA) era dona do Croke Park (un estadio con capacidade para 82.500 espectadores) que foi adecuado para dous partidos de Irlanda na casa contra Francia e Inglaterra en 2007. Esta era a primeira que que se xogaba a rugby nese lar.\nA\u00ednda que Irlanda nunca acolleu totalmente a Copa do Mundo de Rugby, alg\u00fans partidos do Mundial de 1991 e de 1999 (en Inglaterra e Gales respectivamente) tiveron lugar neste pa\u00eds. O grupo B do mundial de 1991 foi principalmente xogado entre Irlanda e Escocia, con dous partido en Lansdowne Road (con Irlanda) e un (Zimbabwe vs Xap\u00f3n) xogado en Ravenhill, Belfast. Un partido de cartos de final e unha semifinal foron xogadas en Dubl\u00edn. Un sistema semellando foi usado en 1999, s\u00f3 que ademais de Lansdowne e Ravenhill, Thomond Park foi tam\u00e9n usado. Lansdowne Road acolleu de novo un partido de cuartos de final. Irlanda en principio estaba previsto que acollese partido en Lansdowne Road para a Copa do Mundo de 2007 en Francia, mais conflitos de almanaque e coa demolici\u00f3n e construci\u00f3n dun novo Lansdowne Road, o Aviva Stadium, levaron a que finalmente non se disputase ning\u00fan partido.\nRexistros.\nCopa do Mundo de Rugby.\n\"Participaci\u00f3ns de Irlanda na Copa do Mundo.\"&lt;br&gt;\nRexistros de xogadores.\nM\u00e1is partidos coa selecci\u00f3n.\nA listaxe seguinte recoller os rexistros m\u00e1is not\u00e1beis de partidos xogados coa selecci\u00f3n irlandesa. A lista incl\u00fae xogadores dos \u00faltimos 25 anos, \u00e9 preciso sinalas que unha clasificaci\u00f3n por n\u00famero de selecci\u00f3n non depende s\u00f3 da calidade do xogador sen\u00f3n s\u00f3 do n\u00famero de partido disputados internacionalmente. Co nacemento da copa do mundo en 1987 a periodicidade dos partidos variou de xeito destac\u00e1bel. En letra grosa xogadores en activo.\nM\u00e1is ensaios.\nBrian O'Driscoll \u00e9 o xogador que conseguiu m\u00e1is ensaios coa selecci\u00f3n de Irlanda. O seu rexistro a\u00ednda pode ser mellorado, xa que s\u00f3 ten 30 anos a\u00ednda que xa conta con 90 partidos co \"XV do Trevo\". Denis Hickie, o segundo na listaxe, con 29 ensaios en 62 selecci\u00f3ns, detivo a s\u00faa carreira en 2007.\nPuntos.\nO r\u00e9cord de puntos marcados pos\u00faeo Ronan O'Gara con 1083 puntos."}
{"id": "106948", "revid": "85894", "url": "https://gl.wikipedia.org/wiki?curid=106948", "title": "A Eiri\u00f1a, Pontevedra", "text": "A Eiri\u00f1a \u00e9 un barrio residencial da cidade de Pontevedra, situado ao leste do centro urbano. \nLocalizaci\u00f3n.\nSit\u00faase ao norte do Gorgull\u00f3n, ao noroeste do barrio da Parda, ao oeste dos Salgueiri\u00f1os e ao sur do barrio da Seca. Na actualidade forma parte do n\u00facleo urbano, pero no nomencl\u00e1tor de 1940 pertenc\u00eda \u00e1 parroquia de Mourente.\nHistoria.\nEn 1897 inaugurouse no barrio o Hospital Provincial de Pontevedra. O barrio deu nome ao equipo de f\u00fatbol Eiri\u00f1a CF, creado en 1921, que en 1941 se fusionou co Alfonso XIII Foot-ball Club para dar lugar ao Pontevedra CF. O equipo xogaba os seus encontros no Campo do Progreso.\nEn 1969 a Caixa de Aforros Provincial de Pontevedra constru\u00edu no barrio catro bloques con 112 vivendas, na leira dos Canos de Arriba, e a car\u00f3n dos bloques constru\u00eduse a igrexa parroquial da Virxe do Cami\u00f1o. \nDescrici\u00f3n.\nAdemais da igrexa parroquial Virxe do Cami\u00f1o do arquitecto Francisco Taracido Fraga (inaugurada en 1974) est\u00e1 situado neste barrio o Colexio Calasancio e as oficinas de Telef\u00f3nica na cidade. O barrio est\u00e1 atravesado pola li\u00f1a ferroviaria do Eixe Atl\u00e1ntico A Coru\u00f1a-Vigo, de alta velocidade."}
{"id": "106958", "revid": "1131", "url": "https://gl.wikipedia.org/wiki?curid=106958", "title": "Maple Leaf Gardens", "text": "Maple Leaf Gardens (Xard\u00edn folla de pradairo, por ser a folla do pradairo o emblema da bandeira do Canad\u00e1) foi un estadio (\"arena\") con teito localizado en Toronto, Canad\u00e1. Foi inaugurado no ano 1931, cun custo de construci\u00f3n de 1.5 mill\u00f3ns de d\u00f3lares.\nHistoria.\nO nome do estadio d\u00e9bese ao equipo da NHL que xogaba a\u00ed, os Toronto Maple Leafs, sendo unha parte emblem\u00e1tica na historia do Maple Leaf Gardens. Os Leafs xogaron dende 1931 ata 1999, cando se trasladaron ao Air Canada Centre.\nEra un estadio especializado no h\u00f3ckey sobre xeo, e al\u00ed xogaron equipos coma os Maple Leafs da NHL, os Toronto Toros da WHA, os Toronto Marlboros da OHL e incluso os Toronto Raptors da NBA, Toronto Blizzard da NASL (durante as tempadas indoor) e o Toronto Rock da National Lacrosse League, entre outros.\nO estadio situ\u00e1base no 60 Carlton St., Toronto, Ontario e ti\u00f1a capacidade para 16,307 asentos (para o Hockei). Este foi un dos poucos estadios f\u00f3ra de Estados Unidos no que tiveron lugar alg\u00fans dos concertos de Elvis Presley, logo os Beatles ofreceron concertos neste lugar durante as s\u00faas 3 xiras norteamericanas. Outra banda importante que realizou concertos aqu\u00ed foi Queen. Foi definitivamente pechado no ano 2002."}
{"id": "106969", "revid": "1576", "url": "https://gl.wikipedia.org/wiki?curid=106969", "title": "Acendedor", "text": ""}
{"id": "106970", "revid": "51040", "url": "https://gl.wikipedia.org/wiki?curid=106970", "title": "Pita cega", "text": ""}
{"id": "106976", "revid": "89787", "url": "https://gl.wikipedia.org/wiki?curid=106976", "title": "Xos\u00e9 Lorenzo Tom\u00e9", "text": "Xos\u00e9 Carlos Lorenzo Tom\u00e9, nado en Guitiriz o 8 de novembro de 1954, \u00e9 un escritor e fil\u00f3sofo galego.\nTraxectoria.\nLicenciado en Biolox\u00eda (1977) e en Filosof\u00eda (1984) pola Universidade de Santiago de Compostela e doutor pola UNED en Filosof\u00eda cunha tese sobre J\u00fcrgen Habermas (1999). Exerceu como profesor de filosof\u00eda no ensino medio no IES Miraflores de Oleiros."}
{"id": "106980", "revid": "7523", "url": "https://gl.wikipedia.org/wiki?curid=106980", "title": "Rookie do Ano da NBA", "text": "O Rookie do Ano (\"NBA Rookie Of The Year Award\") \u00e9 o premio ao xogador m\u00e1is destacado na s\u00faa primeira tempada coma xogador da NBA. Este premio, creado na tempada , recibe o nome de \"Trofeo Eddie Gottlieb\". O ga\u00f1ador \u00e9 seleccionado por un grupo de 24 periodistas deportivos tanto dos Estados Unidos como do Canad\u00e1, votando cada un polo primeiro, segundo e terceiro posto. Cada elecci\u00f3n na primeira praza conta 5 puntos, na segunda son 3 e na terceira 1. O xogador con maior suma de puntos totais, a pesar do n\u00famero de votos na primeira posici\u00f3n, ga\u00f1a o premio.\nTrece dos ga\u00f1adores deste premio ga\u00f1aron tam\u00e9n o MVP da Tempada da NBA durante as s\u00faas respectivas carreiras; Wilt Chamberlain e Wes Unseld logr\u00e1rono na mesma tempada. 19 dos 42 ga\u00f1adores do Rookie do Ano que xa non est\u00e1n en activo foron inclu\u00eddos no Basketball Hall of Fame. En tres tempadas houberon dous ga\u00f1adores conxuntos; Dave Cowens e Geoff Petrie na tempada , Grant Hill e Jason Kidd na tempada , e Elton Brand e Steve Francis na tempada .\nPatrick Ewing de Xamaica, Tim Duncan das Illas Virxes dos Estados Unidos, Pau Gasol de Espa\u00f1a, Kyrie Irving e Ben Simmons de Australia, Andrew Wiggins do Canad\u00e1 e Luka Don\u010di\u0107 de Eslovenia, son os \u00fanicos ga\u00f1adores non nados nos Estados Unidos. Erwing trasladouse desde o seu pa\u00eds natal at\u00e9 Boston aos 11 anos, Duncan formouse na universidade de Wake Forest e \u00e9 cidad\u00e1n estadounidense, mais \u00e9 considerado \"internacional\" pola NBA xa que non naceu nun dos 50 Estados dos Estados Unidos ou en Washington, D.C., Irwing mudouse aos Estados Unidos aos 2 anos e Wiggins cando estaba no instituto. As\u00ed Gasol \u00e9 o \u00fanico ga\u00f1ados formado f\u00f3ra de territorio estadounidense.\nGa\u00f1adores non oficiais.\nAntes da temporada , o Rookie do Ano era escollidos polos xornalistas; por\u00e9n, a NBA non reco\u00f1ece oficialmente a estes xogadores como ga\u00f1adores. A liga publicou os ga\u00f1adores anteriores a 1953 na \"Official NBA Guide\" (do ingl\u00e9s: \"Gu\u00eda Oficial da NBA\") de 1994\u201395 e na \"Official NBA Basketball Encyclopedia\" (\"Enciclopedia Oficial da NBA\") de 1994, mais non volveron aparecer en sucesivas edici\u00f3ns."}
{"id": "106985", "revid": "6939", "url": "https://gl.wikipedia.org/wiki?curid=106985", "title": "In flagranti delicto", "text": "In flagranti delicto \u00e9 unha locuci\u00f3n latina propia da linguaxe xur\u00eddica que significa \"no momento de cometer un delito\". Ind\u00edcase con esta expresi\u00f3n que se sorprendeu a algu\u00e9n no momento de cometer un acto que debe ser castigado, unha acci\u00f3n punible. Tam\u00e9n se emprega a traduci\u00f3n directa en flagrante (delito)\" e a adaptaci\u00f3n formal en flagrante. Hai na lingua galega varias expresi\u00f3ns populares equivalentes \u00e1 locuci\u00f3n latina, como \"coller a un nas patacas\", \"coller a un coas mans no allo\" ou \"pillar a un na figueira\". A locuci\u00f3n \"in fraganti\" co mesmo significado v\u00e9n recollida nalg\u00fans dicionarios pero \u00e9 unha forma propia do castel\u00e1n."}
{"id": "106986", "revid": "56817", "url": "https://gl.wikipedia.org/wiki?curid=106986", "title": "Tropopausa", "text": "A tropopausa marca o l\u00edmite entre a troposfera e a estratosfera. Marca o l\u00edmite superior da troposfera, sobre a cal a temperatura se mant\u00e9n constante antes de comezar novamente a aumentar sobre os 20\u00a0km. Esta situaci\u00f3n t\u00e9rmica evita a convecci\u00f3n do aire e confina desta maneira o clima \u00e1 troposfera.\nA capa que est\u00e1 sobre a tropopausa, na que a temperatura comeza a ascender, ch\u00e1mase estratosfera, unha vez que se alcanzan os 50\u00a0km de altura, a temperatura chega \u00f3s 0\u00a0\u00b0C. Polo tanto est\u00e9ndese dende os 20\u00a0km ata os 48\u201350\u00a0km. Cont\u00e9n pequenas cantidades dos gases da troposfera en densidades decrecentes proporcionalmente \u00e1 altura. Incl\u00fae tam\u00e9n pequenas cantidades de ozono, que filtran o 99,9% dos raios ultravioleta que prove\u00f1en das radiaci\u00f3ns solares. \u00c9 esta absorci\u00f3n de raios ultravioleta a que fai ascender a temperatura ata preto dos 0\u00a0\u00b0C. Este perfil de temperaturas permite que a capa sexa moi estable e evite turbulencias, algo que caracteriza \u00e1 estratosfera. Esta, \u00e1 s\u00faa vez, est\u00e1 cuberta pola estratopausa, outra inversi\u00f3n t\u00e9rmica preto dos 50\u00a0km."}
{"id": "106987", "revid": "89787", "url": "https://gl.wikipedia.org/wiki?curid=106987", "title": "Xos\u00e9 Monteagudo", "text": "Xos\u00e9 Monteagudo Folgar, nado en Santa Xusta (Mora\u00f1a) o 1 de xaneiro de 1965, \u00e9 un funcionario e escritor galego.\nTraxectoria.\nLicenciado en Dereito pola Universidade de Santiago de Compostela, traballa como t\u00e9cnico de Facenda na Axencia Tributaria de Pontevedra. Al\u00e9n da s\u00faa faceta como narrador, imparte obradoiros literarios sobre narrativa e exerce a cr\u00edtica literaria na revista \"Grial\". Forma parte, como secretario, do Padroado da Fundaci\u00f3n Euseino?"}
{"id": "106989", "revid": "88628", "url": "https://gl.wikipedia.org/wiki?curid=106989", "title": "Ave, Caesar, morituri te salutant", "text": "Ave, Caesar, morituri te salutant (en galego, \"Emperador, os que imos morrer desex\u00e1mosche sa\u00fade\") \u00e9 unha expresi\u00f3n latina que aparece na obra de Suetonio, \"De vita Caesarum liber V\", (Divo Claudio, XXI, 6).\nContexto hist\u00f3rico.\nO emperador romano Claudio ti\u00f1a unha grande afecci\u00f3n aos xogos do anfiteatro e a todas as s\u00faas manifestaci\u00f3ns, tanto aos que enfrontaban persoas entre si, como os xogos de gladiadores, ademais doutros como cacer\u00edas e naumaquias.\nFontes.\nA \u00fanica cita escrita contempor\u00e1nea \u00e9 a que recolle Suetonio en \"De vita Caesarum liber V\":\nNa expresi\u00f3n \"Ave, Caesar, morituri te salutant\", a palabra \"Ave\" quere dicir \"o sa\u00fado\", \"a benvida\", desexando sa\u00fade \u00e1 persoa \u00e1 que se dirixe. O mesmo que o verbo \"salutant\", que ten a mesma ra\u00edz que a palabra \"sa\u00fade\", e ten que ver con \"salvaci\u00f3n\". Para entender o episodio que narra Suetonio na biograf\u00eda do emperador Claudio hai que ter en conta esta etimolox\u00eda: o que lle din os loitadores \u00e9 que desexan que o Emperador Claudio te\u00f1a sa\u00fade. Como Claudio lles responde que tam\u00e9n lla desexa a eles p\u00f3\u00f1ense contentos porque entenden que est\u00e1 a indultalos, xa que as loitas que se fac\u00edan tanto nos anfiteatros como nas naumaquias eran a morte."}
{"id": "106991", "revid": "89787", "url": "https://gl.wikipedia.org/wiki?curid=106991", "title": "D'oh!", "text": "\"D'oh!\" \u00e9 unha interxecci\u00f3n usada polo personaxe de ficci\u00f3n Homer Simpson, un dos membros da familia protagonista da comedia de situaci\u00f3n \"The Simpsons\" (1989\u2013presente). A exclamaci\u00f3n foi escrita orixinalmente coma \"bufo de anoxo\" (\"annoyed grunt\"), sendo Dan Castellaneta o que lle deu a forma de \"d'ooooooh\". A expresi\u00f3n est\u00e1 inspirada nunha especie de eufemismo usado por Jimmy Finlayson en moitas das pel\u00edculas de Laurel e Hardy. Matt Groening creu que quedar\u00eda mellor se o dic\u00eda r\u00e1pido, polo que Castellaneta o acurtou ata conseguir o \"D'oh!\".\nA frase de Homer foi famosamente engadida ao \"Oxford English Dictionary\" en 2001, pero sen o ap\u00f3strofo, dado que a palabra falada \"D'oh\" \u00e9 unha marca rexistrada da 20th Century Fox. \u00c9 tipicamente usada cando Homer se lastima, d\u00e1ndose conta de que fixo algo est\u00fapido ou cando algo malo pasa ou lle vai pasar. Outros membros da familia entre os que se incl\u00fae a Bart, Lisa, o av\u00f3 e incluso a s\u00faa nai e mailo seu medio-irm\u00e1n t\u00e9\u00f1ena usado nalgunha ocasi\u00f3n, as\u00ed como outros personaxes.\nEn 2006, \"D'oh!\" foi listada a n\u00famero seis na lista TV Land das 100 mellores \"frases comod\u00edn\".\nNomes de episodios.\nCando a interxecci\u00f3n foi creada orixinalmente, a palabra non ti\u00f1a escrita oficial. No canto diso, era descrita como \"(Annoyed Grunt)\". En reco\u00f1ecemento disto, varios episodios presentan a frase \"(Annoyed Grunt)\" no seu t\u00edtulo. Tales episodios son:\nOutros seis episodios que te\u00f1en \"D'oh\" no t\u00edtulo son das temporadas m\u00e1is recentes, cando xa ti\u00f1a deletreo:"}
{"id": "106992", "revid": "98629", "url": "https://gl.wikipedia.org/wiki?curid=106992", "title": "Cordilleira Subb\u00e9tica", "text": "A Cordilleira Subb\u00e9tica \u00e9 un dos sistemas monta\u00f1osos que forman os Sistemas B\u00e9ticos, discorrendo ao norte da Cordilleira Penib\u00e9tica desde Xibraltar ata a Provincia de Alacant, na Comunidade Valenciana.\nCaracter\u00edsticas.\nAlgunhas das serras que a conforman son (de oeste a este): Serra de Grazalema, Serra Sur de Sevilla, as Serras Subb\u00e9ticas de C\u00f3rdoba, Serra de Parapanda, Serra de Loja, Serra Sur de Xa\u00e9n, Serra Harana, Serra de Hu\u00e9tor, esta \u00faltima en contacto co sistema Penib\u00e9tico, Serra da Alfaguara e para rematar Serra M\u00e1gina e Serra da Sagra superpuestas sobre o sistema preb\u00e9tico.\nNo seu conxunto est\u00e1 formado por unha serie de serras calcarias e dolom\u00edticas de altitudes modestas e separadas unhas doutras por corredores de orixe tect\u00f3nico e litol\u00f3gico -existencia de materiais m\u00e1is brandos que son aproveitados polos afluentes do Guadalquivir para escavar os amplos corredores-. Os ge\u00f3logos distinguen dentro desta zona externa, que se estende desde o cabo de Trafalgar e sep\u00e1rase do mar pola Cordilleira Penib\u00e9tica."}
{"id": "106993", "revid": "27155", "url": "https://gl.wikipedia.org/wiki?curid=106993", "title": "Cordilleira Penib\u00e9tica", "text": "A cordilleira Penib\u00e9tica \u00e9 a m\u00e1is sure\u00f1a das Cordilleiras B\u00e9ticas, e discorre pola costa Sur de Andaluc\u00eda, desde a provincia de C\u00e1diz ata a de Almer\u00eda. Un pouco m\u00e1is ao Norte, tras as denominadas unidades intermedias (conxunto de areas deprimidas, denominadas hoyas, entre as cales at\u00f3pase a Hoya de Baza e de Guadix), at\u00f3panse as Cordilleiras Subb\u00e9tica e Preb\u00e9tica.\nAs serras principais que a conforman, de oeste a este, son Serra das Neves, Serra de Tejeda, Serra de Almijara, Serra Nevada, Serra da Contraviesa, Serra de G\u00e1dor, Serra de Baza e Serra dos Filabres.\nDesde o punto de vista estrutural, at\u00f3pase constitu\u00edda por un complej\u00edsimo apilamiento de mantos de corremento que se superponen uns a outros, distingu\u00edndose tres, estes son: o manto Alpuj\u00e1rride, o Nevado-Fil\u00e1bride e o Mal\u00e1guide. O manto Alpuj\u00e1rride e o Fil\u00e1bride-Nevado afloran en Serra Nevada, constitu\u00edndo unha fiestra tect\u00f3nica onde afloran materiais moi metamorfizados, predominando os micaxistos paleozoicos."}
{"id": "106995", "revid": "6279", "url": "https://gl.wikipedia.org/wiki?curid=106995", "title": "Subb\u00e9tica", "text": ""}
{"id": "106996", "revid": "1076656", "url": "https://gl.wikipedia.org/wiki?curid=106996", "title": "Penib\u00e9tica", "text": ""}
{"id": "106997", "revid": "1131", "url": "https://gl.wikipedia.org/wiki?curid=106997", "title": "Xos\u00e9 Antonio Perozo", "text": "Xos\u00e9 Antonio Perozo Ruiz, nado en Llerena (provincia de Badaxoz) o 28 de outubro de 1951, \u00e9 un xornalista, editor e escritor en lingua galega e lingua castel\u00e1. Reside en Galicia dende os anos setenta. Traballou en diversos medios de comunicaci\u00f3n e foi director da \u00c1rea de Cultura da Televisi\u00f3n de Galicia, onde dirixiu e presentou o programa \"Visi\u00f3ns\" (1987), \"A noite das badaladas\" (1988) e \"\u00c1s de ouros\" (1989). Director da editorial Ir Indo e director da Enciclopedia Galega Universal, ten publicados m\u00e1is dunha trintena de t\u00edtulos que abranguen desde obras de teatro, contos infant\u00eds e libros de divulgaci\u00f3n. \u00c9 director literario de Auga Editora.\n\u00c9 o pai de Llerena Perozo Porteiro e Ozo, estivo casado con Mar\u00eda Xos\u00e9 Porteiro.\nTraxectoria.\nLiteraria e cultural.\nFormou parte do equipo que puxo en marcha no 1978 os Premios da Cr\u00edtica de Galicia\",\" no C\u00edrculo Ourens\u00e1n-Vigu\u00e9s, xunto a V\u00edctor Freixanes, Mal\u00f3s Cabrera, V\u00edtor Vaqueiro, Blanca Lorenzo, Bieito Ledo, Anxo Tarr\u00edo, Mar\u00eda Xos\u00e9 Porteiro, Miguel Murado ou Marta Alfageme, entre outros.\nEntre 1979 e 1980 participou na creaci\u00f3n de dous discos LP producidos polo cantautor Suso Vaamonde: \"Contos galegos para nenos, Volumes I e II\". Perozo dirixiu as actrices e actores de Artello Teatro que deron forma \u00e1s primeiras gravaci\u00f3ns de contos infant\u00eds galegos e en galego.\nComo escritor estreou obras de teatro e publicou m\u00e1is de oitenta t\u00edtulos en editoriais espa\u00f1olas (Editorial Planeta, Editorial Bru\u00f1o, Ediciones SM, Edelvives, Editorial Everest, Icaria Editorial, Algar Editorial, De la Luna Libros e Cuadernos del Laberinto) e galegas (Editorial Galaxia, Edici\u00f3ns Xerais de Galicia, Sotelo Blanco Edici\u00f3ns, Ir Indo, Edici\u00f3ns do Tambre).\nA s\u00faa traxectoria literaria abarca dende obras para o p\u00fablico infantil e xuvenil como para o adulto, en x\u00e9neros como a narrativa, o teatro, a poes\u00eda e a divulgaci\u00f3n.\nEntre 2015 e 2023 presidiu G\u00c1LIX (Asociaci\u00f3n Galega do Libro Infantil e Xuvenil) e desde 2017 OEPLI (Organizaci\u00f3n Espa\u00f1ola para el Libro Infantil, secci\u00f3n espa\u00f1ola da IBBY).\nXornal\u00edstica.\nEstablecido en Galicia desde os anos setenta, conta cunha dilatada experiencia nos medios de comunicaci\u00f3n escrita, radiof\u00f3nica e audiovisual. Entre outras actividades, dirixiu xunto a Mar\u00eda Xos\u00e9 Porteiro o programa cultural radiof\u00f3nico \"Antes del silencio\", desde o 1971 ao 1976, nas emisoras Radio Juventud e La Voz de Vigo. Xuntos propiciaron d\u00faas edici\u00f3ns de premios de poes\u00eda en galego e castel\u00e1n, formando parte do xurado \u00c1lvaro Cunqueiro, Mauro Panizo e os propios Perozo e Porteiro. Entre os ga\u00f1adores destacan figuras como Dar\u00edo Xoh\u00e1n Cabana e Isaac Otero.\nEntre finais dos 70 e comezos dos 80 creou con Mar\u00eda Xos\u00e9 Porteiro \"En forma\", un programa diario de informaci\u00f3n cultural para Radiocadena espa\u00f1ola.\nFoi subdirector de \"Faro de Vigo,\" onde creou o suplemento educativo \"La Pizarra\" e coordinou o suplemento \"Artes e Letras\". Perozo reconverteu o hist\u00f3rico suplemento dos venres, cunha extensi\u00f3n de entre 4 e 6 p\u00e1xinas, con secci\u00f3ns fixas de creaci\u00f3n, tanto de poes\u00eda como de banda dese\u00f1ada. Entre os moitos colaboradores, destacan firmas como Xos\u00e9 Lu\u00eds M\u00e9ndez Ferr\u00edn, Alberto Avenda\u00f1o, Xavier Carro, Xos\u00e9 Cerme\u00f1o, Margarita Ledo Andi\u00f3n, Miguel-Anxo Murado, Cami\u00f1o Noia, Isaac Otero, Valent\u00edn Paz-Andrade, Rom\u00e1n Ra\u00f1a, Lu\u00eds Rei N\u00fa\u00f1ez, Ant\u00f3n Reixa, Anxo Tarr\u00edo e Fiz Vergara Vilari\u00f1o. En \"Artes e Letras\" public\u00e1ronse, ademais, monogr\u00e1ficos coordinados por Xes\u00fas Alonso Montero, dedicados a Cunqueiro, Ram\u00f3n Mar\u00eda del Valle-Incl\u00e1n, Alfonso Daniel Rodr\u00edguez Castelao, aos nacionalismos ou ao humorismo galego.\nPerozo traballou tam\u00e9n como comentarista e articulista de actualidade cultural e pol\u00edtica en medios escritos (\"El Pueblo Gallego\", \"La Voz de Galicia\", \"Galicia Hoxe\", \"Xornal de Galicia\", \"El Correo Gallego\", \"La Regi\u00f3n\", \"El Pa\u00eds\") e audiovisuais (TVG, La Voz de Vigo, Radio Galega, Cadena SER).\nNo eido dos medios audiovisuais destacou ao seu labor como director da \u00e1rea de cultura da TVG, onde dirixiu e presentou o programa \"Visi\u00f3ns (\"1987), \"A noite das badaladas\" (1988) e \"\u00c1s de ouros\" (1989). Tam\u00e9n exerceu como director xeral adxunto de CTV-Galaxia e director xeral de Yurital News.\nDirixiu gabinetes de comunicaci\u00f3n pol\u00edtica durante m\u00e1is de corenta anos, sendo asesor e director de comunicaci\u00f3n da Alcald\u00eda de Santiago de Compostela de 1992 a 1997 e de 2002 a 2011. Nas s\u00faas actividades m\u00e1is salientables destaca o dese\u00f1o e a direcci\u00f3n da promoci\u00f3n Compostela 93, a xesti\u00f3n comunicativa do Grupo de Cidades Patrimonio da Humanidade de Espa\u00f1a, de Compostela Cidade Europea da Cultura de 2000 e de LITVI (Encontro Internacional de Literaturas de Viaxes).\nEditorial.\nNo 1998 comezou a s\u00faa andaina no mundo editorial en Ir Indo, encarg\u00e1ndose da direcci\u00f3n literaria e da direcci\u00f3n da s\u00faa obra m\u00e1is senlleira a \"Enciclopedia Galega Universal\". Dende o 1999 e 2006 dirixiu o proxecto, a redacci\u00f3n e a edici\u00f3n dos dez primeiros tomos da mesma. A \"Enciclopedia Galega Universal\" recibiu o Premio da Cr\u00edtica de Galicia en 2001.\nEn 2008 creou xunto a tradutora Mercedes Pacheco V\u00e1zquez a editorial Auga Editora, concibida para editar tanto en galego como en castel\u00e1n. As tem\u00e1ticas vehiculares da editorial son a defensa do medio ambiente, a igualdade, o lecer e a educaci\u00f3n infantil e xuvenil, entre outras."}
{"id": "106998", "revid": "89787", "url": "https://gl.wikipedia.org/wiki?curid=106998", "title": "Xavier Lorenzo Tom\u00e9", "text": "Xavier Lorenzo Tom\u00e9, nado en Madrid en 1961, \u00e9 un escritor galego.\nTraxectoria.\nProfesor de ensino medio Lingua e Literatura galega no IES de Padr\u00f3n e despois no IES de Bri\u00f3n."}
{"id": "107015", "revid": "22570", "url": "https://gl.wikipedia.org/wiki?curid=107015", "title": "Kalachinsk", "text": "Kalachinsk \u00e9 unha cidade (desde 1952) de Rusia, centro administrativo do concello de Kalachinsk, no oblast de Omsk, serve de estaci\u00f3n ferroviaria do Transiberiano. A poboaci\u00f3n \u00e9 de 23.900 persoas (2005), e est\u00e1 situada na marxe esquerda do r\u00edo Om (afluente do Irtish), a 80\u00a0km de Omsk.\nHistoria.\nS\u00e9culo XVIII.\nO alf\u00e9rez ruso Ukusnikov realizou a primeira exploraci\u00f3n polo territorio ao longo do r\u00edo Om en 1755. En 1767 o xeneral Malmi, do corpo de enxe\u00f1eiros siberianos deulle o nome de Kalachinsk . O primeiro documento que menciona o establecemento dun asentamento permanente en Kalachinsk data do 26 de xaneiro de 1795, ent\u00f3n habitaban al\u00ed 14 familias que sumaban 130 persoas, desco\u00f1ec\u00e9ndose a data exacta da fundaci\u00f3n da aldea, mais tivo que ser entre 1783 e 1794, a\u00ednda que a data oficial da s\u00faa fundaci\u00f3n \u00e9 a primavera-ver\u00e1n de 1794.\nS\u00e9culo XIX.\nPara 1816 dobr\u00e1rase o n\u00famero de familias, chegando a poboaci\u00f3n ata os 203 habitantes. A apertura do Transiberiano en 1896 supuxo un forte impulso para Kalachinsk, por este tempo a poboaci\u00f3n era de 400 habitantes, e en 1904 chegou aos 691 habitantes. A fins do s\u00e9culo XIX formaba parte da parroquia de Kulikovski, na provincia de Tobol.\nS\u00e9culo XX.\nLogo da revoluci\u00f3n rusa elixiuse a comezos de 1918 a primeira asemblea local dirixida por J. M. Kalnina e por mor dos intentos de nacionalizaci\u00f3n da propiedade produc\u00edronse revoltas entre a poboaci\u00f3n e en xu\u00f1o de 1918 os rusos brancos invadiron militarmente a cidade, permaneceu no seu poder ata o 21 de novembro de 1919 cando os expulsou a 27\u00aa Divisi\u00f3n do 5\u00ba Ex\u00e9rcito de Mikhail Tukhachevski, inmediatemante formouse un comit\u00e9 revolucionario. O 5 de decembro de 1919 o Comit\u00e9 Revolucionario de Siberia reco\u00f1eceu a Kalachinsk como concello independente, formado por 16 volost. En 1920 o concello substitu\u00edu ao comit\u00e9 revolucionario. A cidade contaba con 3967 habitantes en 1922."}
{"id": "107018", "revid": "2074", "url": "https://gl.wikipedia.org/wiki?curid=107018", "title": "\u039cm", "text": ""}
{"id": "107019", "revid": "25871", "url": "https://gl.wikipedia.org/wiki?curid=107019", "title": "Dego", "text": "Dego \u00e9 un concello da provincia de Savona na Liguria, no norte da Italia. Dego ten preto de 2014 habitantes (2007).\nO concello de Degos comprende os lugares de Berri, Bormiola, Bricco, Brovida, Girini, Niosa, Porri e Santa Giulia. En Santa Giulia naceu Teresa Bracco, beatificada pola Igrexa Cat\u00f3lica."}
{"id": "107022", "revid": "2074", "url": "https://gl.wikipedia.org/wiki?curid=107022", "title": "Dictiosoma", "text": ""}
{"id": "107025", "revid": "2074", "url": "https://gl.wikipedia.org/wiki?curid=107025", "title": "C\u00e9lula (biolox\u00eda)", "text": ""}
{"id": "107028", "revid": "2074", "url": "https://gl.wikipedia.org/wiki?curid=107028", "title": "Premios Pritzker", "text": ""}
{"id": "107030", "revid": "1131", "url": "https://gl.wikipedia.org/wiki?curid=107030", "title": "Cari\u00f1o (hom\u00f3nimos)", "text": "O top\u00f3nimo galego Cari\u00f1o pode referirse a:"}
{"id": "107037", "revid": "22570", "url": "https://gl.wikipedia.org/wiki?curid=107037", "title": "Fronte c\u00e1lida", "text": "Unha fronte c\u00e1lida \u00e9 un fen\u00f3meno meteorol\u00f3xico que se forma cando unha masa de aire quente choca contra unha masa de aire fr\u00edo. A masa de aire quente despr\u00e1zase ata atoparse cunha masa de aire fr\u00edo, o aire quente ascende pola fronte posto que \u00e9 menos denso c\u00f3 aire fr\u00edo. O ascenso \u00e9 m\u00e1is lento ca na fronte fr\u00eda.\nTras unha fronte c\u00e1lida o aire queda m\u00e1is quente e h\u00famido co que hab\u00eda antes da fronte. Orixinan chuvias m\u00e1is suaves pero extensas e inenterrumpidas, chegando incluso a nevar, podendo durar dende unhas horas ata varios d\u00edas.\nOs primeiros indicios da chegada dunha fronte c\u00e1lida son a formaci\u00f3n de cirros, seguidos de cirroestratos, altoestratos, c\u00famulonimbos e estratoc\u00famulos."}
{"id": "107041", "revid": "56817", "url": "https://gl.wikipedia.org/wiki?curid=107041", "title": "Bastard\u203c", "text": "Bastard!! (en xapon\u00e9s:BASTARD!! -\u6697\u9ed2\u306e\u7834\u58ca\u795e) \u00e9 un manga de Kazushi Hagiwara que comezou a publicar en 1988 en \"Sh\u014dnen Jump\" e contin\u00faa a se publicar irregularmente no \"Ultra Jump\"."}
{"id": "107044", "revid": "1131", "url": "https://gl.wikipedia.org/wiki?curid=107044", "title": "Outeiros", "text": "O top\u00f3nimo galego Outeiros pode referirse a:"}
{"id": "107046", "revid": "2074", "url": "https://gl.wikipedia.org/wiki?curid=107046", "title": "M\u00e9rcores de cinza", "text": ""}
{"id": "107048", "revid": "35560", "url": "https://gl.wikipedia.org/wiki?curid=107048", "title": ".tk", "text": ".tk \u00e9 o dominio de nivel superior xeogr\u00e1fico (ccTLD) para o arquip\u00e9lago de Tokelau.\nTokelau ofrece a maior\u00eda de dominios .tk como gratu\u00edtos. Os dominios .tk foron creados no ano 1997 para o arquip\u00e9lago. Os dominios gratu\u00edtos est\u00e1n sinalados aos servidores de Tokelau, os cales ofrecen servizo de redireccionamento web e de correo electr\u00f3nico. O dominio est\u00e1 administrado por unha ONG cal raz\u00f3n social e proporcionarlle ingresos a poboaci\u00f3n do arquip\u00e9lago mediante a venda destes dominios. Constit\u00fae unha exportaci\u00f3n ou ingreso non convencional do arquip\u00e9lago de Tokelau, que \u00e9 maioritariamente un pobo de pescadores cun pouco de produci\u00f3n de artesan\u00eda.\nPara rexistrar un dominio, existen 5 v\u00edas posibles, a primeira \u00e9 un redireccionamento web gratu\u00edto, co cal, ter\u00e1 a web un pouco de publicidade. O segundo consiste en rexistrar un dominio gratis, pero unha vez rexistrado, p\u00f3dese enviar un sms para eliminar a publicidade. O terceiro \u00e9 de pago e permite a posibilidade de modificar o DNS do dominio, para poder apuntar a un servizo de hospedaxe privado. O cuarto consta de nomes xa rexistrados por DotTK, e que valen o mesmo que un da segunda opci\u00f3n, pero poden ter m\u00e1is valor. E o quinto consta de dominios xa rexistrados por DotTK, pero pertencentes a importantes marcas de produtos ou servizos, cos cales aumenta considerabelmente o seu valor."}
{"id": "107049", "revid": "85894", "url": "https://gl.wikipedia.org/wiki?curid=107049", "title": "Teixeira, Saa, A Pobra do Broll\u00f3n", "text": "Teixeira \u00e9 unha aldea deshabitada, pertencente \u00e1 parroquia de Saa, no concello da Pobra do Broll\u00f3n, provincia de Lugo.\nA aldea est\u00e1 situada en plena Serra do Courel, a 742 m de altitude, xunto ao rego da Devesa. Acc\u00e9dese desde unha pista asfaltada que comeza despois de pasar a Capela do San Vitoiro.\nFestividades.\nO patr\u00f3n da aldea \u00e9 San Vitoiro, e cel\u00e9branse as s\u00faas festas nunha capela situada preto da aldea."}
{"id": "107050", "revid": "85894", "url": "https://gl.wikipedia.org/wiki?curid=107050", "title": "Fondorallo, Saa, A Pobra do Broll\u00f3n", "text": "Fondorallo \u00e9 unha aldea pertencente \u00e1 parroquia de Saa, no concello da Pobra do Broll\u00f3n, provincia de Lugo. Segundo o IGE, en 2008 ti\u00f1a 29 habitantes (11 homes e 18 mulleres).\nA aldea est\u00e1 situada a 418 m de altitude, na beira do r\u00edo Saa e na estrada que une A Pobra coa Pousa."}
{"id": "107051", "revid": "85894", "url": "https://gl.wikipedia.org/wiki?curid=107051", "title": "Lourente, Saa, A Pobra do Broll\u00f3n", "text": "Lourente \u00e9 unha aldea da parroquia de Saa, no concello da Pobra do Broll\u00f3n, provincia de Lugo. Segundo o IGE, en 2008 ti\u00f1a 16 habitantes (7 homes e 9 mulleres).\nA aldea est\u00e1 situada a 546 m de altitude, na pista que sobe desde A Pousa cara O Busto."}
{"id": "107052", "revid": "85894", "url": "https://gl.wikipedia.org/wiki?curid=107052", "title": "Pradelas, Saa, A Pobra do Broll\u00f3n", "text": "Pradelas \u00e9 unha aldea pertencente \u00e1 parroquia de Saa, no concello da Pobra do Broll\u00f3n, provincia de Lugo. Segundo o IGE, en 2008 ti\u00f1a 2 habitantes (1 home e 1 muller).\nA aldea est\u00e1 situada a 864 m de altitude, en plena serra do Courel. Acc\u00e9dese por unha estreita pista que sobe desde Penadexo.\nFestividades.\nO patr\u00f3n da aldea \u00e9 San Vitoiro, e cel\u00e9branse as s\u00faas festas nunha capela situada a varios quil\u00f3metros da aldea."}
{"id": "107054", "revid": "85894", "url": "https://gl.wikipedia.org/wiki?curid=107054", "title": "Vilari\u00f1o, Saa, A Pobra do Broll\u00f3n", "text": "Vilari\u00f1o \u00e9 unha aldea pertencente \u00e1 parroquia de Saa, no concello da Pobra do Broll\u00f3n, provincia de Lugo. Segundo o IGE, en 2008 ti\u00f1a 5 habitantes (3 homes e 2 mulleres).\nA aldea est\u00e1 situada a 468 m de altitude. Acc\u00e9dese desde A Pobra do Broll\u00f3n, que dista menos de 1\u00a0km, e desde A Pousa."}
{"id": "107055", "revid": "85894", "url": "https://gl.wikipedia.org/wiki?curid=107055", "title": "O Vi\u00f1al, Saa, A Pobra do Broll\u00f3n", "text": "O Vi\u00f1al \u00e9 unha aldea pertencente \u00e1 parroquia de Saa, no concello da Pobra do Broll\u00f3n, provincia de Lugo. Segundo o IGE, en 2008 ti\u00f1a 2 habitantes (1 home e 1 muller).\nA aldea est\u00e1 situada a 442 m de altitude, na beira do r\u00edo Saa e nunha pista que sobe desde A Pousa."}
{"id": "107057", "revid": "1131", "url": "https://gl.wikipedia.org/wiki?curid=107057", "title": "A Pobra do Broll\u00f3n, A Pobra do Broll\u00f3n, A Pobra do Broll\u00f3n", "text": "A Pobra do Broll\u00f3n \u00e9 unha localidade pertencente \u00e1 parroquia da Pobra do Broll\u00f3n, capital do concello da Pobra do Broll\u00f3n, provincia de Lugo. Segundo o IGE, en 2007 ti\u00f1a 223 habitantes (103 homes e 120 mulleres).\nSit\u00faase a 401 m de altitude. Concentra case todos os servizos do concello, as\u00ed como a casa consistorial."}
{"id": "107062", "revid": "23204", "url": "https://gl.wikipedia.org/wiki?curid=107062", "title": "Vilar de Ulloa, Meixide, Palas de Rei", "text": "Vilar de Ulloa \u00e9 un lugar da parroquia de San Pedro de Meixide no concello de Palas de Rei. Segundo o Instituto Galego de Estat\u00edstica, en 2021 ti\u00f1a 17 habitantes, dos cales 9 eran homes e 8 eran mulleres."}
{"id": "107063", "revid": "98629", "url": "https://gl.wikipedia.org/wiki?curid=107063", "title": "Eslav\u00f3n", "text": "\"Eslav\u00f3n\" pode significar:"}
{"id": "107068", "revid": "197", "url": "https://gl.wikipedia.org/wiki?curid=107068", "title": "Alto alem\u00e1n", "text": ""}
{"id": "107069", "revid": "88215", "url": "https://gl.wikipedia.org/wiki?curid=107069", "title": "Presidente de Tanzania", "text": "O presidente \u00e9 o xefe de estado de Tanzania. \u00c9 elixido pola poboaci\u00f3n para un mandato de 5 anos, e pode ser reelixido. O presidente nomea o primeiro ministro, que \u00e9 o xefe de goberno.\nEsta \u00e9 a lista dos presidentes de Tanzania despois de 1964."}
{"id": "107070", "revid": "98629", "url": "https://gl.wikipedia.org/wiki?curid=107070", "title": "Selecci\u00f3n de rugby de Gales", "text": "A Selecci\u00f3n de rugby de Gales (en ) representa ao Pa\u00eds de Gales en torneos internacionais de rugby. Compite cada ano coas selecci\u00f3ns de Escocia, Francia, Inglaterra, Irlanda e Italia no Torneo das Seis Naci\u00f3ns. Gales ten ga\u00f1ado este torneo 24 ocasi\u00f3ns, sendo o segundo no palmar\u00e9s tras Inglaterra. A selecci\u00f3n tam\u00e9n compite na Copa do Mundo de Rugby cada catro anos, sendo o seu mellor resultado at\u00e9 o de agora terceiro en 1987. A International Rugby Board (IRB) considera a Gales como unha naci\u00f3n \"Tier One\" (de primeiro nivel), e actualmente ocupa o s\u00e9timo posto na Clasificaci\u00f3n da IRB a 19 de setembro de 2011.\nO corpo gobernante da mesma \u00e9 a Uni\u00f3n de Rugby Galesa, que foi fundada en 1881, o mesmo ano que xogaron o seu primeiro encontro fronte a Inglaterra. As actuaci\u00f3ns de Gales no Home Nations Championship (agora o Seis Naci\u00f3ns foi mellorando de xeito exponencial, chegando \u00e1 s\u00faa primeira \"idade de ouro\" entre 1900 e 1911. No seu primeiro encontro fronte \u00e1 Nova Zelandia, co\u00f1ecidos coma os All Blacks, en 1905, ga\u00f1aron por 3:0 nun encontro moi famoso no Cardiff Arms Park. O rugby gal\u00e9s baixou de nivel entre a Primeira e a segunda guerra mundial, mais experimentou unha segunda \"idade de ouro\" entre 1969 e 1982 cando ga\u00f1aron cinco campionatos do Cinco Naci\u00f3ns (inclu\u00edndo tres vitorias compartidas). Xogaron a primeira Copa do Mundo de Rugby en 1987 onde acadaron a s\u00faa mellor clasificaci\u00f3n ata o de hoxe neste torneo, terceiros. Despois da declaraci\u00f3n oficial da profesionalizaci\u00f3n do rugby pola IRB en 1995, Gales acolleu a Copa do Mundo de Rugby 1999 e, en 2005, acadou o seu primeiro Grand Slam no Seis Naci\u00f3ns, seguido por un segundo en 2008.\nOs xogadores actuais m\u00e1is destacados son Ryan Jones e o Xogador Internacional do Ano da IRB en 2008, Shane Williams. Williams ademais conseguiu m\u00e1is ensaios que ning\u00fan outro xogador na historia de Gales con 55.\nGales xoga con camisolas vermellas coas \"Plumas do Pr\u00edncipe de Gales\". O seu actual estadio \u00e9 o Millennium Stadium en Cardiff, rematado de constru\u00edr en 1999 para substitu\u00edr o Estadio Nacional de Cardiff Arms Park. Dez antigos xogadores de Gales forman parte do Sal\u00f3n da Fama Internacional do Rugby, e un deles foi inclu\u00eddo no Sal\u00f3n da Fama da IRB.\nHistoria.\nO rugby chegou a Gales en 1850, cando o reverendo Rowland Williams chegou a Vice-Director no colexio universitario de St David. O primeiro club gal\u00e9s, o Neath RFC, foi fundado en 1871. O 19 de febreiro de 1881, Gales xogou o seu primeiro encontro internacional, organizado por Newport's Richard Mullock, fronte a Inglaterra, ga\u00f1ando os ingleses por sete goles.\nOs primeiros anos (1850 - 1919).\nO 12 de marzo de 1881 a Uni\u00f3n de Rugby Galesa foi fundada no Hotel Castle, en Neath. Dous anos despois o torneo das Home Nations foi por primeira vez xogado e non acadaron ningunha vitoria..\nA finais de 1905, Gales xogou o seu primeiro encontro fronte a un equipo de fora das Home Nations, fronte a Nova Zelandia, os \"All Blacks\" no Cardiff Arms Park. Os neozelandeses estaban invictos durante a s\u00faa xira nas Illas Brit\u00e1nicas, ga\u00f1ando a Inglaterra, Irlanda e Escocia nos tres encontros anteriores ao de Gales. Antes do partido, os All Blacks realizaron a Haka (a famosa danza maor\u00ed), os 47.000 espectadores responderon a plena voz co Himno Nacional de Gales, o \"Hen Wlad Fy Nhadau\" (\"Vella Terra dos Meus Pais\"), a primeira vez que un himno nacional soou antes dunha competici\u00f3n deportiva. O \u00e1 gal\u00e9s Teddy Morgan anotou primeiro para dar a Gales un 3 a 0, mais un pouco despois o All Black Bob Deans afirmou que conseguira un tanto arrastr\u00e1ndose detr\u00e1s da li\u00f1a de gol antes de que o arbitro chegase. Mais o arbitro sinalou mel\u00e9 e o marcador finalmente non trocou, ga\u00f1ando os galeses finalmente por 3 a 0. Esta derrota foi a \u00fanica dos neozelandeses, que s\u00f3 perderon 1 dos seus 35 encontros da xira.\nEn 1909, Gales ga\u00f1a o Home Championship e logo, en 1910, o primeiro torneo das Cinco Naci\u00f3ns (agora xa inclu\u00edndo a Francia como a quinta naci\u00f3n). En 1911, Gales ga\u00f1a o primeiro Grand Slam oficial ga\u00f1ando t\u00f3dolos seus encontros do Cinco Naci\u00f3ns. Ter\u00edan que pasar corenta anos at\u00e9 repetir a xesta. A primeira guerra mundial chegou en 1914 e o rugby foi suspendido durante a s\u00faa duraci\u00f3n.\nAnos de Posguerra (1920 - 1968).\nOs anos da posguerra da primeira guerra mundial foron de declive para o rugby Gal\u00e9s. O peor per\u00edodo foi durante comezos dos anos vinte cunha recesi\u00f3n industrial no pa\u00eds moi grave, sendo a situaci\u00f3n m\u00e1is cr\u00edtica no sur de Gal\u00e9s. Xog\u00e1ronse 42 encontros, dos que s\u00f3 17 foron ga\u00f1ados e 3 empatados. A depresi\u00f3n acabou con medio mill\u00f3n de persoas abandonando Gales para atopar traballo en calquera lar, inclu\u00edndo gran parte dos xogadores de rugby da Uni\u00f3n de Rugby Galesa. Entre 1923 e 1928, Gales acadou s\u00f3 7 vitorias, 5 delas fronte a Francia.\nO rexurdimento da econom\u00eda e do rugby foron parellos nos anos 30, e en 1931 Gales ga\u00f1ou o seu primeiro campionato tras nove anos. En 1935, Gales ga\u00f1ou na s\u00faa xira \u00f3s All Blacks por 13 a 12 con Haydn Tanner facendo a s\u00faa primeira aparici\u00f3n. Durante a segunda guerra mundial o torneo das Cinco Naci\u00f3ns foi suspendido.\nDespois da guerra, Gales xogou contra o equipo da armada de Nova Zelandia (\"os Kiwis\") en 1946, perdendo por 11 a 3. O campionato das Cinco Naci\u00f3n volveu en 1947 ga\u00f1ando o t\u00edtulo compartido con Inglaterra. En 1948 perdeu por primeira vez na casa contra Francia. Ga\u00f1aron en 1950 o seu primeiro Grand Slam dende 1950. En 1956, Gales ga\u00f1a de novo o Cinco Naci\u00f3ns, cousa que non se repetir\u00e1 at\u00e9 1964 de xeito compartido e 1965 de pleno dereito.\nO 23 de marzo de 1968 aconteceu un fito hist\u00f3rico, non s\u00f3 para o rugby gal\u00e9s, sen\u00f3n para toda Gales, cando o p\u00fablico que asist\u00eda en Arms Park ao partido contra Francia impediu cos seus asub\u00edos a interpretaci\u00f3n do \"God Save the Queen\", que ata ent\u00f3n se interpretaba como himno para a selecci\u00f3n galesa, e entoou o \"Hen Wlad Fy Nhadau\" (\"Vella terra dos meus pais\"), himno de Gales.\nA segunda 'Idade de Ouro' (1969 - 1982).\nDurante este per\u00edodo, o equipo de Gales, especialmente entre 1969 e 1979 foi e segue a ser considerado un dos m\u00e1is grandes equipos de rugby da historia. Con grandes xogadores a nivel mundial como Gareth Edwards, JPR Williams, Gerald Davies, Barry John e Mervyn Davies, Gales dominou o rugby do hemisferio norte, cun incr\u00edbel rexistro de vitorias, perdendo s\u00f3 cinco veces no Campionato das Cinco Naci\u00f3ns.\nO fin desta era chegou coa derrota fronte a Escocia en Cardiff o 20 de marzo de 1982, sendo derrotados os Drag\u00f3ns Vermellos por 18 a 32, a maior anotaci\u00f3n en contra que concedeu Gales na casa na s\u00faa historia.\nOs anos est\u00e9riles (1983 - 2003).\nGales ga\u00f1ou dous partidos en cada un dos torneos de 1983 e 1984 do cinco Naci\u00f3ns. Australia derrotou a Gales 28 a 9 no Cardiff Arms Park. Neste encontro recibiu o maior n\u00famero de puntos contra Gales en Cardiff por un equipo f\u00f3ra do Cinco Naci\u00f3ns.\nDe t\u00f3dolos xeitos Gales segue a ser respectado polo momento na primeira Copa do Mundo en 1987. Despois de derrotar a Inglaterra nos cuartos de final, Gales viuse as caras fronte os All Blacks (selecci\u00f3n de Nova Zelandia). A\u00ednda que os neozelandeses ga\u00f1aron por 46 a 9, Gales venceu a Australia no partido pola terceira praza O ano seguinte Gales ga\u00f1ou a Tripla Coroa por primeira vez dende 1979, pero grandes derrotas durante a xira en Nova Zelandia puxeron final \u00e1s carreiras dun gran n\u00famero de xogadores galeses, que se pasaron ao rugby league (deporte semellante ao rugby).\nEn 1990, Gales sufriu o seu primeiro Cinco Naci\u00f3ns en branco e, en 1991, sufriron m\u00e1is ou menos o mesmo destino ao acadar un s\u00f3 punto por un empate fronte a Irlanda en Cardiff. Na Copa do Mundo de Rugby de 1991 Gales perdeu o seu primeiro partido na fase grupos contra Manu Samoa. Posteriormente ga\u00f1aron aos \"Pumas\" da Arxentina pero perderon estrepitosamente contra os actuais campi\u00f3ns nese intre, Australia polo que foron eliminados antes da fase de cuartos de final.\nAs actuaci\u00f3ns de Gales melloraron tempo despois, en 1998 coa chegada dun novo adestrador, Graham Henry, e o retorno de internacionais dende o \"rugby league\". Henry conseguiu unha racha de dez vitorias consecutivas inclu\u00edndo a primeira vitoria de Gales sobre os actuais campi\u00f3ns nese intre do mundo, Sur\u00e1frica, por 29 a 19, no partido inaugural do Millennium Stadium, co que os medios de comunicaci\u00f3n galeses comezaron a chamalo \"the great redeemer\" (o gran redentor). Gales acolleu o Mundial de Rugby de 1999, no que Gales se clasificou por primeira vez a cuartos de final dende 1987, onde perderon 9 a 24 contra Australia. Xa cun novo adestrador no Mundial de 2003, Gales anotou catro ensaios contra Nova Zelandia, perdendo ao final 53 a 37, e m\u00e1is tarde perdendo cos que logo ser\u00edan os campi\u00f3ns do torneo, Inglaterra, por 28 a 17, nos cuartos de final\nRexurdimento (2004 - Presente).\nAdestrados por Mike Ruddock, Gales ga\u00f1ou o seu primeiro Grand Slam do Torneo das Seis Naci\u00f3ns (dende que se incorporou Italia) en 2005. Comezaron vencendo 11 a 9 sobre Inglaterra no Millennium Stadium, grazas a un penalti de longa distancia de Gavin Henson. Logo dunha vitoria sobre Italia, Gales enfrontouse a Francia, partido que \u00edan perdendo 15 a 6 no intermedio. Gales conseguiu darlle a volta ao marcador vencendo 24 a 18, nun dos partidos m\u00e1is emocionantes de todo o torneo. Os do \"XV do Drag\u00f3n\" m\u00e1is tarde venceron a Escocia fora da casa (46 a 22) e despois, no Millennium, fronte a unha multitude de seareiros, xogaron o partido final do torneo fronte a Irlanda. Ga\u00f1ando os Drag\u00f3ns Vermellos por 32 a 20, no seu primeiro t\u00edtulo do campionato dende 1994, e o seu primeiro Grand Slam dende 1978. A derrota por 41 a 3 contra os All Blacks no Millennium Stadium a finais de ano, supuxo a maior derrota da historia en chan gal\u00e9s. Foi seguido por unha vitoria por un s\u00f3 punto contra Fidxi, unha derrota fronte a Sur\u00e1frica e unha vitoria contra Australia\nO 14 de febreiro de 2006 Mike Ruddock rexeitou continuar coma adestrador de Gales por motivos familiares. O 10 de maio de 2007, Gales e Australia decidiron celebrar 100 anos de partidos de rugby entre os dous pa\u00edses co estabelecemento do Trofeo James Bevan. Australia ga\u00f1ou as series 2 a 0.\nNo Mundial de 2007, Gales fallou e non conseguiu pasar aos cuartos de final. O 8 de outubro dese ano, a WRU e Uni\u00f3n de Rugby de Sur\u00e1frica estabeleceron o Trofeo Prince William para conmemorar 100 anos de rugby entre Gales e o estado africano.\nWarren Gatland, un neozeland\u00e9s e antigo All Black, foi contratado coma novo adestrador de Gales o 9 de novembro de 2007. O seu primeiro partido coma adestrador foi no Seis Naci\u00f3ns de 2008 contra Inglaterra en Twickenham o 2 de febreiro de 2008. Inglaterra, finalistas no Mundial de 2007, eran os favoritos e venc\u00edan por 13 ao descanso, \u00e1 sa\u00edda Gales pelexou e acadou a vitoria por 26 a 19, a s\u00faa primeira vitoria en Twickenham dende 1988. Os seguintes dous partidos de Gales fronte a Escocia e Italia remataron con vitorias por 30-15 e 47-8 respectivamente. Finalmente a s\u00faa vitoria fronte Irlanda 12 a 16 en Dubl\u00edn (ga\u00f1ando a Tripla Coroa) e no \u00faltimo partido do campionato fronte a Francia ga\u00f1aron 29 a 12 no Millennium Stadium, polo que ga\u00f1aron o campionato e o Grand Slam. Nos partidos internacionais do outono dese ano foron derrotados fronte a Nova Zelandia e Sur\u00e1frica, pero ga\u00f1aron fronte ao Canad\u00e1 e, quizais moito m\u00e1is importante, contra Australia por 21 a 18, o que os converteu na \u00fanica selecci\u00f3n do Hemisferio Norte que ga\u00f1ou a un dos pa\u00edses do Tri Nations en 2008, o que os levou a ocupar o quinto posto nas clasificaci\u00f3ns mundiais. M\u00e1is vitorias fronte Escocia e Inglaterra melloraron a s\u00faa posici\u00f3n at\u00e9 acadar o cuarto posto mundial (a 23 de febreiro de 2009). Nos primeiros partidos Seis Naci\u00f3ns de 2009 a selecci\u00f3n leva dous partidos ga\u00f1ados (fronte Escocia e Inglaterra) e un perdido fronte Francia, tendo posibilidades de revalidar o t\u00edtulo.\nOs s\u00edmbolos.\nO equipamento.\nO pa\u00eds de Gales xoga con camisola vermella e coas plumas do Pr\u00edncipe de Gales, cuns pantal\u00f3ns albos e coas medias, ao que a camisola, vermellas.\nEn 2007 o equipamento a compa\u00f1\u00eda que viste aos galeses \u00e9 Reebok \u00e9 a cervexar\u00eda de Cardiff SA Brain quen aparece como patrocinador da camiseta. Como a Lei \u00c9vin (lei francesa que limita fortemente o dereito de facer publicidade de bebidas alc\u00f3licas nas camisolas), cando o equipo xogou en Francia en 2005 a verba \"Brains\" foi substitu\u00edda por \"Brawn\" (m\u00fasculo), en 2007 po\u00f1\u00eda \"Brawn Again\".\nO emblema.\nO seu emblema representa tres plumas estilizadas de avestruz, incorporando as\u00ed o s\u00edmbolo do Pr\u00edncipe de Gales cunha versi\u00f3n \"modernizada\" na que por exemplo se perdeu a divisa \"ich dien\", que significa \"Eu son\" en alem\u00e1n. Estas insignias foron as do pr\u00edncipe Eduardo de Woodstock, o Pr\u00edncipe Negro, na vitoria na Batalla de Cr\u00e9cy, o 25 de agosto de 1346. Eduardo \u00e9 unha figura da historia galesa.\nO porro.\nA orixe do porro como s\u00edmbolo remontase a unha batalla que tivo lugar nun campo de porros, cando Saint David (patr\u00f3n de Gales), evanxelizador do pa\u00eds, aconsella aos combatentes galeses de dotarse deles para distinguirse dos asaltantes, o que levou a unha grande vitoria galesa. Unha raz\u00f3n m\u00e1is prob\u00e1bel de \u00e9 que este vexetal \u00e9 moi com\u00fan no Pa\u00eds de Gales e a base de numerosas receitas culinarias.\nO porro (\"cenhinem\" en gal\u00e9s) \u00e9 levado o primeiro de marzo na honra do santo patr\u00f3n, a\u00ednda que \u00e1s veces \u00e9 substitu\u00eddo polo narciso (que ten case o mesmo nome en gal\u00e9s: \"cenhinem pedr\"), e \u00e9 un pouco m\u00e1is est\u00e9tico.\nO drag\u00f3n.\nO drag\u00f3n vermello (\"Y ddraig goch\" en gal\u00e9s) \u00e9 un s\u00edmbolo nacional, da loita entre os Sax\u00f3ns e os Celtas. Unha lenda conta que o rei Uther Pendragon (pai do Rei Artur) quer\u00eda constru\u00edr un castelo, m\u00e1is a terra trem\u00eda e destru\u00edndo os cimentos sen descanso. Merl\u00edn, chamado \"Myrddin\" en gal\u00e9s, que ti\u00f1a o don da clarividencia, achou que este problema era debido a dous drag\u00f3ns: un, o de cor branca, tomara o lugar do outro, o vermello, na s\u00faa cova. O drag\u00f3n vermello representa metaforicamente aos Bret\u00f3ns, que eventualmente prevaleceron sobre os invasores sax\u00f3ns.\n\u00c9 a insignia real de Gales dende 1901 e dende 1959, por orde da Ra\u00ed\u00f1a, en representaci\u00f3n da bandeira nun fondo verde e branco (as cores da familia Tudor, orixinaria de Gales), sendo a bandeira oficial do pa\u00eds.\nEstadios representativos do XV do drag\u00f3n.\nO primeiro partido internacional da selecci\u00f3n en Gales foi xogado no campo de Saint Helen, en Swansea en 1882, campo que se seguiu utilizando at\u00e9 1954, momento no que o Cardiff Arms Park tomou o relevo. Este estadio fora comezado a erixir en 1881 e continuou creando m\u00e1is asentos durante ese d\u00e9cada. As multitudes acud\u00edan cada vez m\u00e1is a ver os partido, chegando en 1902 a superar todo un r\u00e9cord ao reunir 40.000 espectadores nun partido fronte a Escocia. En 1933 unha nova bancada foi erixida, aumentando a s\u00faa capacidade at\u00e9 os 56.000 espectadores.\nEn 1958, a WRU conclu\u00edu que era preciso un novo estadio xa que o vello inund\u00e1base a mi\u00fado. Despois da disputa entre a federaci\u00f3n galesa (WRU) e outras partes, inclu\u00eddo o Cardiff RFC (equipo de rugby gal\u00e9s), xa nos anos 60 decidiuse que un novo estadio nacional se \u00eda a constru\u00edr nun novo terreo co apoio do club de Cardiff. O National Stadium, como as\u00ed se co\u00f1ec\u00eda, foi oficialmente inaugurado en 1970.\nActualmente, Gales xoga t\u00f3dolos partidos en casa no Millennium Stadium de Cardiff, que \u00e9 tam\u00e9n estadio nacional de Gales. O Millennium Stadium ten unha capacidade para 74.500 espectadores e \u00e9 o estadio m\u00e1is grande do pa\u00eds, ademais do cuarto con m\u00e1is capacidade de todo o Reino Unido despois de Wembley, Twikenham e Old Trafford. O Millennium Stadium foi proxectado en 1994, para substitu\u00edr o National Stadium que despois dunha revisi\u00f3n viuse que estaba en non moi boas condici\u00f3n, habendo ademais unha nova lexislaci\u00f3n que requir\u00eda que os estadios tiveran t\u00f3dolos postos cubertos con cadeiras. A Construci\u00f3n comezou en setembro de [[1997] e foi rematado en xu\u00f1o de [[1999]], a tempo para a Copa do Mundo de Rugby de 1999. A construci\u00f3n custou a WRU 126 mill\u00f3ns de [[libra esterlina|libras esterlinas]] (uns 190 mill\u00f3ns de euros).\nRexistros.\n[[Copa do Mundo de Rugby]].\n\"Participaci\u00f3ns de Gales na Copa do Mundo.\"\nRexistros de xogadores.\nM\u00e1is partidos coa selecci\u00f3n.\n[[Ficheiro:Gareth Thomas.jpg|miniatura|Gareth Thomas]]\nA listaxe seguinte recoller os rexistros m\u00e1is not\u00e1beis de partidos xogados coa selecci\u00f3n galesa. A lista incl\u00fae xogadores dos \u00faltimos 25 anos, \u00e9 preciso sinalas que unha clasificaci\u00f3n por n\u00famero de selecci\u00f3n non depende s\u00f3 da calidade do xogador sen\u00f3n s\u00f3 do n\u00famero de partido disputados internacionalmente. Co nacemento da copa do mundo en 1987 a periodicidade dos partidos variou de xeito destac\u00e1bel. En negra xogadores que seguen en activo na selecci\u00f3n de Gales.\n\"5 de setembro de 2011\"\nM\u00e1is ensaios.\n[[Ficheiro:Shane Williams.JPG|miniatura|dereita|Shane Williams]]\nShane Williams \u00e9 o xogador que conseguiu m\u00e1is ensaios coa selecci\u00f3n de Gales, xogador que ademais \u00e9 o \u00fanico en activo dos seis primeiros da clasificaci\u00f3n coa selecci\u00f3n galesa, sendo ademais sexto na clasificaci\u00f3n de m\u00e1is ensaios en toda a historia do rugby coa s\u00faa selecci\u00f3n.\n\"5 de setembro de 2011\"\nPuntos.\n[[Ficheiro:France-Wales 24022007 - 5.jpg|miniatura|Stephen Jones e Tom Shanklin]]\nO r\u00e9cord de puntos marcados pos\u00faeo Neil Jenkins con 1.049 puntos. Este xogador, retirado en 2003, ocupa o primeiro posto na clasificaci\u00f3n hist\u00f3rica internacional de puntos coa s\u00faa selecci\u00f3n, a\u00ednda que contando partidos cos British and Irish Lions s\u00f3 superado polo ingl\u00e9s Jonny Wilkinson, xogador que segue en activo.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Selecci\u00f3ns de rugby|Gales]]\n[[Categor\u00eda:Rugby en Gales]]"}
{"id": "107074", "revid": "23204", "url": "https://gl.wikipedia.org/wiki?curid=107074", "title": "Salinidade", "text": "A salinidade \u00e9 o contido de sal disolto nun corpo de auga. Dito doutra maneira, \u00e9 v\u00e1lida a expresi\u00f3n salinidade para referirse \u00f3 contido salino en solos ou en auga. O sabor salgado da auga d\u00e9bese a que cont\u00e9n cloruro de sodio. A porcentaxe media que existe nos oc\u00e9anos \u00e9 de 35 gramos por cada litro de auga. Ademais, esta salinidade var\u00eda segundo a intensidade da evaporaci\u00f3n ou se a achega de auga doce dos r\u00edos aumenta en relaci\u00f3n \u00e1 cantidade de auga. A acci\u00f3n e efecto de variar a salinidade denom\u00ednase salgadura.\nDefinici\u00f3ns.\nEste proceso de evaporaci\u00f3n \u00e9 m\u00e1is intenso nas zonas ecuatoriais, e menor nas zonas temperadas e polares. As augas superficiais son m\u00e1is salgadas porque a evaporaci\u00f3n fai que a concentraci\u00f3n de sal aumente. O contido salino de moitos lagos, r\u00edos ou regos \u00e9 tan pequeno que a esas augas se lles chama \"auga doce\". O contido de sal na auga potable \u00e9, por definici\u00f3n, menor a 0,05%. Sen\u00f3n, a auga \u00e9 sinalada como salobre, ou definida como salina se cont\u00e9n de 3 a 5% de sal en volume. Por riba do 5% consid\u00e9rase salmoira. O oc\u00e9ano \u00e9 naturalmente salino con aproximadamente 3,5% de sal. Alg\u00fans lagos ou mares son m\u00e1is salinos: o Mar Morto, por exemplo, ten un contido superficial de arredor do 15%.\nO termo t\u00e9cnico de salinidade no oc\u00e9ano \u00e9 halinidade, xa que se basea realmente nos i\u00f3ns haluros; o i\u00f3n cloruro \u00e9 o ani\u00f3n m\u00e1is abundante entre os elementos disoltos. En oceanograf\u00eda, foi tradicional expresar a halinidade, non en porcentaxe, sen\u00f3n en partes por mil (ppt ou \u2030), que \u00e9 aproximadamente gramos de sal por litro de soluci\u00f3n: g/L. Antes de 1978, a salinidade ou halinidade expres\u00e1base como \u2030, base\u00e1ndose na relaci\u00f3n de condutividade el\u00e9ctrica da mostra de \"auga de Copenhague\" (un medio acuoso \"auga de mar\" artificial, feito para servir como \"est\u00e1ndar\"). En 1978, os ocean\u00f3grafos redefinen a salinidade en Unidades Pr\u00e1cticas de Salinidade (psu): relaci\u00f3n de condutividade dunha mostra de auga de mar cunha soluci\u00f3n est\u00e1ndar de KCl. Como as relaci\u00f3ns non te\u00f1en unidades, pero non \u00e9 o caso aqu\u00ed xa que 35 psu exactamente equivale a 35 g de sal por L de soluci\u00f3n.\nA\u00ednda que parecese exot\u00e9rica e escura esta maneira de medir concentraci\u00f3ns, \u00e9 moi pr\u00e1ctica; pero ser\u00e1 preciso lembrar que a salinidade \u00e9 a suma en peso de moitos e diferentes elementos dentro dun volume dado de auga. Unha determinaci\u00f3n precisa de salinidade non s\u00f3 como concentraci\u00f3n de solutos, \u00e9 co\u00f1ecer a cantidade de cada substancia (como por ex., o cloruro de sodio) que require de qu\u00edmica anal\u00edtica, fronte a unha simple determinaci\u00f3n de peso do residuo seco logo de evaporar a mostra (un m\u00e9todo de determinar \"salinidade\"). O volume \u00e9 influenciado pola temperatura da auga; e a composici\u00f3n dos sales non \u00e9 constante (a\u00ednda que \u00e9 moi semellante, en capas semellantes, nos oc\u00e9anos). As augas salinas dos mares interiores poden ter unha composici\u00f3n diferente da dos oc\u00e9anos. Por esta raz\u00f3n, estas augas son denominadas salinas, diferenci\u00e1ndose das oce\u00e1nicas, onde se aplica o termo halina.\nSistemas de clasificaci\u00f3n de corpos de auga baseados na salinidade.\nSERIES TAL\u00c1SICAS &gt;300 \u2030. \nA auga mari\u00f1a \u00e9 a do oc\u00e9ano, outra notaci\u00f3n \u00e9 mar euhalino. O seu rango de salinidade \u00e9 de 30 a 35\u2030. Mares salobres son augas con salinidade entre 0,5 a 29\u2030 e mares metahalinos de 36 a 40\u2030. Todas estas augas entran en tal\u00e1sicas pola s\u00faa salinidade \u00e9 do oc\u00e9ano; defin\u00edndose como homoiohalinas se a salinidade non var\u00eda moito no tempo (esencialmente invariante). A T\u00e1boa, modificada por Por (1972), segue o \"Sistema de Venecia\" (1959).\nEn contraste cun ambiente homoiohalino, est\u00e1n certos ambientes poiquilohalinos (que poder\u00edan chegar a ser tal\u00e1sicos) onde a variaci\u00f3n de salinidade \u00e9 bioloxicamente significativa (Dahl, 1956). As augas poiquilohalinas var\u00edan de 0,5 \u2030 a m\u00e1is de 300 \u2030. A caracter\u00edstica destas augas \u00e9 a s\u00faa variaci\u00f3n en salinidade sobre un rango estacional bioloxicamente afectante, ou noutras escalas de tempo. Para po\u00f1elo simple, estes son corpos de auga que var\u00edan en salinidade. Cando o contido salino da auga chega a cristalizar sales, estase en presenza de auga salobre.\nConsideraci\u00f3ns ambientais.\nA salinidade \u00e9 un factor ecol\u00f3xico de alta importancia, influenciando moito sobre os tipos de organismos que poder\u00e1n vivir neses corpos de auga. A salinidade infl\u00fae sobre as especies de plantas que poder\u00e1n vivir en determinada auga, ou en terras humedecidas con determinadas augas. As plantas adaptadas a condici\u00f3ns salinas ch\u00e1manse hal\u00f3fitas.\nAlg\u00fans organismos (maiormente bacterias) que poden vivir en condici\u00f3ns moi salinas clasif\u00edcanse como hal\u00f3filos extrem\u00f3filos. Un organismo que pode vivir nun amplo rango de salinidades \u00e9 un eurihalino.\nO sal \u00e9 dif\u00edcil de sacar da auga, sendo que o contido salino \u00e9 un importante factor para determinar a potabilidade da auga."}
{"id": "107077", "revid": "1131", "url": "https://gl.wikipedia.org/wiki?curid=107077", "title": "San Marti\u00f1o de Porto", "text": ""}
{"id": "107088", "revid": "35560", "url": "https://gl.wikipedia.org/wiki?curid=107088", "title": ".eu", "text": ".eu \u00e9 o dominio de nivel superior xeogr\u00e1fico para a Uni\u00f3n Europea. \u00c9 administrado pola entidade sen \u00e1nimo de lucro \"EURid\".\nO seu rexistro en fase \"Sunrise\" (o pre-rexistro) foi aberto o 7 de decembro de 2005 e a fase \"Land Rush\" (aberto ao p\u00fablico) o 7 de abril de 2006. Durante a primeira fase, o EURid recibiu m\u00e1is de 346\u00a0000 solicitudes de rexistro, aprobou m\u00e1is de 54\u00a0000 e activou m\u00e1is de 26\u00a0000 dominios. Na primeira semana do rexistro aberto rexistr\u00e1ronse m\u00e1is de 1'5 mill\u00f3ns de dominios.\nEsperase ademais un importante n\u00famero de rexistros en Portugal e Galiza, xa que eu \u00e9 un pronome persoal de primeira persoa a igual que en Roman\u00eda.\nAntes da creaci\u00f3n do dominio .eu, as instituci\u00f3ns da Uni\u00f3n Europea utilizaban o subdominio .eu.int para as s\u00faas webs, pero est\u00e1 previsto que os dous dominios convivan durante un ano e o antigo sexa eliminado por completo dende ent\u00f3n."}
{"id": "107094", "revid": "1077488", "url": "https://gl.wikipedia.org/wiki?curid=107094", "title": "Cuado", "text": ""}
{"id": "107102", "revid": "65337", "url": "https://gl.wikipedia.org/wiki?curid=107102", "title": "Par\u00e1metro tr\u00f3fico", "text": "Un par\u00e1metro tr\u00f3fico \u00e9 aquel que permite avaliar a acumulaci\u00f3n e transferencia de enerx\u00eda ou materia que se produce nun ecosistema, \u00e9 dicir, informa do fluxo de enerx\u00eda que avanza polo ecosistema no seu conxunto ou dun nivel tr\u00f3fico a outro.\nTipos.\nHai varios par\u00e1metros de interese:"}
{"id": "107106", "revid": "89787", "url": "https://gl.wikipedia.org/wiki?curid=107106", "title": "Atienza", "text": "Atienza \u00e9 un concello espa\u00f1ol da provincia de Guadalaxara, na comarca de La Serran\u00eda (Castela-A Mancha). A s\u00faa poboaci\u00f3n \u00e9 de 498 habitantes (INE 2012).\nA vila conserva un castelo, orixinario da s\u00faa \u00e9poca de esplendor na Idade Media e 12 igrexas. A xente do lugar vive, principalmente, do turismo e do campo.\nForma parte dunhas das rutas do Cami\u00f1o de Santiago que prov\u00e9n do seu levante, de Cuenca, denominada tam\u00e9n como a Ruta da la.\nPedan\u00edas.\nBochones, Casillas, Madrigal e Alpedroches.\nHistoria.\nAtop\u00e1ronse restos celtiberos nos arredores; e o nome da antiga cidade era \"Tithya\".\nNa baixa Idade Media, Atienza localiz\u00e1base nun reino musulm\u00e1n, cerca da fronteira co reino de Castela, as\u00ed mesmo como tam\u00e9n de Arag\u00f3n. Segundo a versi\u00f3n do Cantar de M\u00edo Cid, Rodrigo D\u00edaz de Vivar, pasou por estas terres no seu ostracismo. No s\u00e9culo XII o lugar pasar\u00eda a mans castel\u00e1s por primeira vez na s\u00faa historia.\nFoi unha cidade importante para reis de Castela, o propio pobo salvoulle a vida ao rei Afonso VIII, a mediados do s\u00e9culo XII, cando este ti\u00f1a catro anos e fux\u00eda dos infantes de Castro e de Lara. Afonso VII conced\u00e9ralle un Foro, estabelecendo a denominada Comunidade de Vila e Terra de Atienza, convert\u00e9ndose Atienza na capital da zona, cunha ampla xurisdici\u00f3n.\nPosu\u00edu unha actividade gremial de numerosos arrieiros, de importancia mercantil relevante.\nDende 1833 forma parte da provincia de Guadalaxara, pertencente antes \u00e1 provincia de Soria."}
{"id": "107110", "revid": "89787", "url": "https://gl.wikipedia.org/wiki?curid=107110", "title": "Cometa Lulin", "text": "O cometa Lulin, oficialmente denominado C/2007 N3 Lulin, \u00e9 un cometa pequeno e pouco brillante, de 5\u00aa magnitude como m\u00e1ximo, que orbita arredor do Sol cun per\u00edodo orbital duns 18\u00a0679\u00a0348,784892 anos (erro 4,5 anos). Foi descuberto por Ye Quanzhi e Lin Chi-Sheng o 11 de xullo do 2007. Polo tanto suponse que \u00e9 un obxecto da Nube de Oort."}
{"id": "107112", "revid": "59564", "url": "https://gl.wikipedia.org/wiki?curid=107112", "title": "Xosemar\u00eda P\u00e9rez Parall\u00e9", "text": "Xos\u00e9 Mar\u00eda P\u00e9rez Parall\u00e9, que asinaba con frecuencia como Xosemar\u00eda P\u00e9rez Parall\u00e9, nado en Ferrol o 4 de agosto de 1909 e finado en Fene o 1 de novembro de 1987, foi un mestre e escritor galego.\nTraxectoria.\nA s\u00faa actividade cultural comezou en Santiago de Compostela, cidade na que estudou Dereito, Filosof\u00eda e Letras e Maxisterio. Colaborou tam\u00e9n en diversos xornais e participou dalgunhas iniciativas, como a fundaci\u00f3n da revista \"Abrente. Bolet\u00edn de la Anunciada\", xunto con Xos\u00e9 Filgueira Valverde e outros escritores.\nPosteriormente regresou a Ferrol, onde participou na publicaci\u00f3n republicana \"Renovaci\u00f3n\" e nas actividades do Centro Obreiro de Cultura. Comezou a desenvolver en paralelo un intenso traballo po\u00e9tico. Por\u00e9n gran parte deste permaneceu in\u00e9dito at\u00e9 despois do seu pasamento, malia recibir alg\u00fans premios, como un diploma no Certamen del Trabajo de 1935. \nA guerra civil truncou a meirande parte da s\u00faa actividade p\u00fablica. O autor limitouse ao seu traballo como mestre no Centro de Ense\u00f1anza General de Ferrol. Co tempo estabeleceuse en Barallobre, Fene, preto de Ferrol. Nesta terra viviu boa parte da s\u00faa vida e con ela estabeleceu unha fonda ligaz\u00f3n persoal, polo que foi denominado popularmente como o poeta do Penedo, lugar desta parroquia de Barallobre.\nEntrou a traballar en ASTANO como pe\u00f3n caldeireiro, e posteriormente f\u00edxose cargo do arquivo e mais da biblioteca do estaleiro. Na d\u00e9cada de 1960 ocupouse da dinamizaci\u00f3n cultural no C\u00edrculo Mercantil e Industrial Unidad de Fene. No entando, seguiu a recibir premios nacionais e internacionais. Alg\u00fans foron o de 1964 da Radio-Televisi\u00f3n Francesa, por dous poemas do seu libro \"Cartafol da saudade\", ou a menci\u00f3n nos Xogos Florais de Pamplona de 1975. Faleceu en 1987. \nEse mesmo ano, o C\u00edrculo Mercantil creou na s\u00faa honra o Premio Nacional de Poes\u00eda Xosemar\u00eda P\u00e9rez Parall\u00e9. Dende ent\u00f3n ten recibido multitude de homenaxes. Foi nomeado \"Fillo predilecto\" de Ferrol e d\u00e9uselle o seu nome a unha r\u00faa do seu barrio natal, Canido. En Fene, ademais de apoiar o premio literario, o concello p\u00faxolle o seu nome \u00e1 Biblioteca Municipal e adicoulle un banco na Praza do Cami\u00f1ante Desco\u00f1ecido, xunto con outros bancos m\u00e1is dedicados a destacadas figuras literarias do pa\u00eds. Frecuentemente organ\u00edzanselle tam\u00e9n homenaxes por parte das asociaci\u00f3ns culturais de Fene. Existe tam\u00e9n unha forte reivindicaci\u00f3n para que sexa homenaxeado no D\u00eda das Letras Galegas.\nUsou os pseud\u00f3nimos O Segrel do Penedo e Don Grinfal.\nPopularidade.\nMalia deixar boa parte da s\u00faa obra in\u00e9dita e en edici\u00f3ns pequenas e mal distribu\u00eddas, P\u00e9rez Parall\u00e9 gozou de sona na s\u00faa comarca. O seu estilo sinxelo pretend\u00eda estar pr\u00f3ximo \u00e1s clases populares. Empregaba con frecuencia formas da literatura oral, fux\u00eda do eruditismo e ti\u00f1a a Celso Emilio Ferreiro como un dos seus referentes. Consider\u00e1base a si mesmo m\u00e1is un segrel ca un poeta. Amais, colaborou de xeito asiduo en iniciativas culturais. Entre outras, foi letrista das rondallas de Ferrol e do certame de m\u00fasica infantil Cantareli\u00f1a, e creou composici\u00f3ns populares como a dun esconxuro da Queimada.\nObra.\nExisten dificultades, debido ao seu espallamento, de dar conta precisa de toda a obra escrita do autor. Algunhas edici\u00f3ns destacadas son:"}
{"id": "107113", "revid": "1804", "url": "https://gl.wikipedia.org/wiki?curid=107113", "title": "Xos\u00e9 Mar\u00eda P\u00e9rez Parall\u00e9", "text": ""}
{"id": "107114", "revid": "1804", "url": "https://gl.wikipedia.org/wiki?curid=107114", "title": "Filgueira Valverde", "text": ""}
{"id": "107119", "revid": "2074", "url": "https://gl.wikipedia.org/wiki?curid=107119", "title": "Citolox\u00eda", "text": ""}
{"id": "107121", "revid": "56817", "url": "https://gl.wikipedia.org/wiki?curid=107121", "title": "Pol (hom\u00f3nimos)", "text": "Co top\u00f3nimo Pol pod\u00e9monos referir a:"}
{"id": "107123", "revid": "2074", "url": "https://gl.wikipedia.org/wiki?curid=107123", "title": "Foto", "text": ""}
{"id": "107124", "revid": "56817", "url": "https://gl.wikipedia.org/wiki?curid=107124", "title": "Clado", "text": "Un clado, en biolox\u00eda, \u00e9 cada unha das ramas da \u00e1rbore filoxen\u00e9tica proposta para agrupar aos seres vivos. Polo tanto calquera p\u00f3la destas \u00e9 un grupo monofil\u00e9tico de organismos, e pode ser representado mediante un cladograma, por exemplo, un gr\u00e1fico en forma de \"\u00e1rbore xeneal\u00f3xica\"."}
{"id": "107126", "revid": "1093", "url": "https://gl.wikipedia.org/wiki?curid=107126", "title": "Obxecto voante non identificado", "text": ""}
{"id": "107128", "revid": "89787", "url": "https://gl.wikipedia.org/wiki?curid=107128", "title": "Prudencio Indurain", "text": "Prudencio Indurain Larraya, nado o 9 de xu\u00f1o de 1968 en Villava (Navarra), \u00e9 un ciclista profesional espa\u00f1ol, xa retirado.\nTraxectoria.\nIrm\u00e1n do ciclista Miguel Indurain, debutou como profesional en 1991 co equipo Banesto. Ao longo da s\u00faa carreira profesional obtivo 3 triunfos de tirada, todos eles na Volta ao Alentejo de 1996. A raz\u00f3n de tan poucos t\u00edtulos \u00e9 que foi gregario (ciclista de apoio) do seu irm\u00e1n. As\u00ed pois, participou en catro Tours (1993, 1996, 1998 e 1999), dos que rematou tres, e nos que quedou de 126 (1993), 58 (1996) e 76 (1999).\nTam\u00e9n participou no Giro de Italia (1991, 132\u00ba; 1992, 63\u00ba; 1993, 50\u00ba; 1994, 97\u00ba; e 1999, 45\u00ba) e na Vuelta a Espa\u00f1a, onde quedou de 44 na edici\u00f3n de 1997, e na de 1998, cando se retirou."}
{"id": "107142", "revid": "56817", "url": "https://gl.wikipedia.org/wiki?curid=107142", "title": "Sucastro", "text": "O top\u00f3nimo galego Sucastro pode referirse a:"}
{"id": "107146", "revid": "56817", "url": "https://gl.wikipedia.org/wiki?curid=107146", "title": "El Pueblo", "text": "El Pueblo foi o nome de diversas publicaci\u00f3ns:"}
{"id": "107151", "revid": "23204", "url": "https://gl.wikipedia.org/wiki?curid=107151", "title": "Victoria Abril", "text": "Victoria M\u00e9rida Rojas, de nome art\u00edstico Victoria Abril, nada en Madrid o 4 de xullo de 1959, \u00e9 unha actriz e cantante espa\u00f1ola.\nTraxectoria.\nEmpezou traballando no concurso televisivo \"Un, dos, tres\", dirixido e creado por Narciso Ib\u00e1\u00f1ez Serrador, onde se deu a co\u00f1ecer. Logo saltou ao cine, onde traballou con directores como Pedro Almod\u00f3var, Manuel Guti\u00e9rrez Arag\u00f3n ou Carlos Saura, pero tam\u00e9n ten unha ampla traxectoria musical.\nVida persoal.\nTen dous fillos co director G\u00e9rard de Battista. Vive en Francia."}
{"id": "107157", "revid": "1131", "url": "https://gl.wikipedia.org/wiki?curid=107157", "title": "Santa Comba de B\u00e9rtola", "text": ""}
{"id": "107158", "revid": "1131", "url": "https://gl.wikipedia.org/wiki?curid=107158", "title": "Sadi Carnot", "text": "O nome de Sadi Carnot pode referirse a:"}
{"id": "107159", "revid": "56817", "url": "https://gl.wikipedia.org/wiki?curid=107159", "title": "Misa", "text": "A misa \u00e9 un rito cristi\u00e1n onde se combinan a oraci\u00f3n, o sacramento da Eucarist\u00eda e a predicaci\u00f3n.\nOrixe.\nA orixe do substantivo \"misa\" \u00e9 o voc\u00e1bulo latino \"mittere\" (enviar) e prov\u00e9n da f\u00f3rmula coa que acaba a celebraci\u00f3n do rito en lat\u00edn: \"Ite missa est\". O sentido desta frase encerra certa pol\u00e9mica. O significado orixinal de \"mittere\" \u00e9 \"enviar\" pero algunhas fontes soste\u00f1en que neste caso significa \"despedida\". O lexic\u00f3grafo Du Cange, na s\u00faa obra \"Glossarium latinitatis\" mant\u00e9n que, ou ben se debe sobreentender unha \"congregatio fidelium\" (\"March\u00e1devos, queda disolta (a congregaci\u00f3n dos fieis)\"), ou ben se transformou \"missa\" en substantivo en lat\u00edn serodio, e adquiriu o significado de despedida.\nSegundo o dogma cat\u00f3lico, que non comparten outras relixi\u00f3ns cristi\u00e1s, na misa ren\u00f3vase o sacrificio de Cristo na Cruz, ao celebrar o sacramento da eucarist\u00eda: nel cons\u00e1grase pan e vi\u00f1o por medio dunha f\u00f3rmula que pronuncia o sacerdote celebrante, e prod\u00facese a suposta transubstanciaci\u00f3n. Segundo esta tradici\u00f3n cat\u00f3lica, a misa herda a \u00daltima Cea de Xesucristo cos seus doce ap\u00f3stolos.\nEstrutura.\nOs contidos da misa e a s\u00faa estrutura var\u00eda conforme os distintos ritos lit\u00farxicos. Segundo a forma ordinaria do rito romano, \u00e9 dicir, cat\u00f3lico, a misa componse de catro partes: os ritos de entrada, a liturxia da Palabra, a liturxia da Eucarist\u00eda e os ritos de despedida.\nRitos de entrada.\nSon todos aqueles pasos que introducen os fieis na celebraci\u00f3n. Estes ritos iniciais, que preceden a liturxia da Palabra, incl\u00faen o canto de entrada, o sa\u00fado inicial, o acto penitencial, o \"Se\u00f1or, ten piedade\", o Gloria e a oraci\u00f3n colecta. Te\u00f1en un car\u00e1cter de exordio, preparaci\u00f3n e introduci\u00f3n. Nalgunhas celebraci\u00f3ns que se unen coa Misa, os ritos iniciais om\u00edtense ou real\u00edzanse dun modo peculiar."}
{"id": "107161", "revid": "1131", "url": "https://gl.wikipedia.org/wiki?curid=107161", "title": "Edgar A. Poe", "text": ""}
{"id": "107162", "revid": "1576", "url": "https://gl.wikipedia.org/wiki?curid=107162", "title": "Janice Joplin", "text": ""}
{"id": "107163", "revid": "98629", "url": "https://gl.wikipedia.org/wiki?curid=107163", "title": "Lahar", "text": "Un lahar \u00e9 unha coada de barro orixinada nas pendentes dos volc\u00e1ns cando capas inestables de cinzas e entullos se saturan de auga e fl\u00faen pendente abaixo seguindo os cursos dos r\u00edos. Os lahares tam\u00e9n se producen como consecuencia da interacci\u00f3n dos volc\u00e1ns cos glaciares. Estes x\u00e9ranse cando a auga da chuvia ou o xeo glaciar ou neve dun cumio funde rapidamente pola calor do volc\u00e1n. A auga resultante no seu descenso pola aba incorpora grandes cantidades de cinzas, solos volc\u00e1nicos e m\u00e1is tarde grandes bloques e \u00e1rbores. En Islandia co\u00f1\u00e9cese como j\u00f6kulhlaups.\nUn Lahar pode carrexar unha gran cantidade de material volc\u00e1nico, pero comprobouse que un lahar non necesariamente se atopa cerca dun volc\u00e1n, pode presentarse onde exista unha gran cantidade de material volc\u00e1nico mesturado a quil\u00f3metros de distancia.\nOs lahares poden ser fr\u00edos ou quentes. As coadas de barro poden moverse a m\u00e1is de 50\u00a0km/h triturando, soterrando e arrastrando todo \u00f3 seu paso.\nCaracter\u00edsticas.\nAs coadas de barro comp\u00f3rtanse coma un flu\u00eddo viscoso e de moita densidade, os lahares seguen o percorrido de menor enerx\u00eda potencial, en xeral seguindo os vales dos cursos de auga.\nA lama que forma o lahar ten a consistencia do betume fresco, mantendo un elevado grao de fluidez cando est\u00e1 en movemento, pero solidific\u00e1ndose e perdendo auga case instantaneamente cando se det\u00e9n. Estas caracter\u00edsticas reol\u00f3xicas permiten aos lahares coller unha gran velocidade de desprazamento e gran capacidade de penetraci\u00f3n nos espazos baleiros, o que leva \u00e1 r\u00e1pida enchedura por material s\u00f3lido de todas as cavidades que atope no seu percorrido.\nA elevada densidade do flu\u00eddo formado permite o transporte de grandes masas rochosas que flut\u00faan no barro e son arrastadas a alta velocidade como se de material lixeiro se tratase. Esa propiedade dos lahares resulta o xurdimento nas paisaxes volc\u00e1nicas de grandes rochas illadas, deixadas polo enfraquecemento da capacidade de transporte do lahar, normalmente pola dispersi\u00f3n e perda de velocidade e profundidade da l\u00e1mina de barro debido ao alongamento da zona recoberta. Un exemplo notable deste feito dos lahares \u00e9 a presenza de xigantescos bloques traqu\u00edticos, con cerca de 8\u201310 m de altura e pesando alg\u00fans mill\u00f3ns de toneladas, illados no plano existente na cima do lugar da Caparica, Biscoitos, na illa Terceira do Arquip\u00e9lago dos Azores. Aqueles bloques foron deixados al\u00ed por un xigantesco lahar que se formou far\u00e1 cerca de 25.000 anos durante a \u00faltima grande erupci\u00f3n do Pico Alto.\nO resultado da gran densidade do flu\u00eddo e da s\u00faa velocidade, \u00e9 que os lahares te\u00f1en un enorme poder erosivo, arrincando por abrasi\u00f3n grandes vol\u00famenes de material xeol\u00f3xico nas zonas atravesadas, transportando e integr\u00e1ndose nun proceso de avalancha que permite o crecemento da masa en movemento, alimentando as\u00ed o lahar.\nOs lahares poden avanzar a velocidades moi elevadas, podendo, cando o declive dos terreos sexa elevado e a viscosidade sexa reducida, pasar dos 100\u00a0km/h (30\u00a0m/s).\nOs Lahares poden ser xigantescos: un lahar que aconteceu hai uns 5.600 anos en Osceola, ao longo do val do r\u00edo White, durante unha erupci\u00f3n do Monte Rainier (Estado de Washington), produciu unha camada de lodo con 180 m de profundidade e recubriu unha \u00e1rea de 320 km\u00b2.\nLahares m\u00e1is co\u00f1ecidos.\nO lahar m\u00e1is co\u00f1ecido aconteceu en 1985 en Colombia durante a erupci\u00f3n do Nevado del Ruiz. Morreron entre 20.000 e 24.000 habitantes da vila de Armero. 200 fogares foron destru\u00eddos. Curiosamente, o alcalde realizaba unha entrevista na radio na cal expresou que hab\u00eda pouco perigo intres antes de que el fora sepultado pola coada de barro.\nOutras coadas co\u00f1ecidas aconteceron no monte St. Helens (1980) onde as coadas de barro produciron un represamento do Lago Spirit.\nO gran lahar que destru\u00edu Vila Franca do Campo na noite de 21 ao 22 de outubro de 1522, causou millares de mortos, recubriu de lama e pedras cerca de 3,5 km\u00b2 de terreo.\nNas Illas Azores existen moitas centenas de formaci\u00f3ns xeol\u00f3xicas identificadas que tiveron sido formadas por lahares, alg\u00fans recubrindo grandes \u00e1reas, como \u00e9 caso do lahar que a partir da zona do Pico Rachado descendeu ao longo da Ribeira de S\u00e3o Roque percorrendo m\u00e1is de 6\u00a0km ata ao seu fin."}
{"id": "107166", "revid": "89787", "url": "https://gl.wikipedia.org/wiki?curid=107166", "title": "Regra de Wahl", "text": "A regra de Wahl \u00e9 unha regra de formaci\u00f3n de palabras, desenvolvida polo ling\u00fcista Edgar de Wahl e aplicada no idioma artificial Interlingue (chamado tam\u00e9n \"Occidental\") creado por el. Serve para crear certas formas gram\u00e1ticas a trav\u00e9s doutras (por exemplo substantivos de verbos).\nRegra.\nOs infinitivos dos verbos no idioma Interlingue te\u00f1en m\u00e1is frecuentemente as terminaci\u00f3ns en -ar ou -er. A ra\u00edz \u00e9 recibida da seguinte maneira: \nEstas seis excepci\u00f3ns son: \ne os verbos formados daquelas a forza de prefixos.\nPolo tanto, a regra componse de tres partes, \u00e9 frecuentemente chamada como as \"tres regras de Wahl\".\nCr\u00e9anse os verbos de substantivos e de adxectivos, retirando as terminaci\u00f3ns e recibindo a ra\u00edz. Despois de axuntar -r ou -er, rec\u00edbese o infinitivo na maior\u00eda de casos: \"decora/t/ion, decora/t-, decora/r\".\nAplicaci\u00f3n.\nEsta regra foi aplicada ao idioma Interlingue. Ap\u00f3s unha modificaci\u00f3n eventual p\u00f3dese aplicar esta regra para a creaci\u00f3n de novas formas de voc\u00e1bulos particularmente en linguas rom\u00e1nicas ou nas que toman prestado vocabulario de linguas rom\u00e1nicas."}
{"id": "107167", "revid": "88215", "url": "https://gl.wikipedia.org/wiki?curid=107167", "title": "V\u00edctor Aneiros", "text": "V\u00edctor Aneiros, nado o 7 de decembro de 1960 en Ferrol, \u00e9 un guitarrista e compositor de Blues-rock, considerado un dos pioneiros do blues en galego. \nTraxectoria.\nM\u00fasico autodidacta e heterodoxo, comezou nos 80 tocando en distintas bandas, pero non foi ata o ano 1999 cando iniciou unha carreira en solitario coa V\u00edctor Aneiros &amp; Blue Notes, editando \"Que el Blues te acompa\u00f1e\" por Cambaya Records. \nNo 2003 forma V\u00edctor Aneiros Band co bater\u00eda Marcos S\u00e1nchez, o pianista Manuel Guti\u00e9rrez e o baixista Jos\u00e9 Orjales. Edita \"Live in Montreux\" no 2003, \"Blues do Amencer\" no 2004 e \"Heroe Secreto\" no 2008, todos eles co selo vasco Gaztelupeko Hotsak. Neste \u00faltimo traballo, no que recupera poemas de Rosal\u00eda de Castro, Lu\u00eds Pimentel, Amado Carballo e Ramiro Fonte, as\u00ed como, unha adaptaci\u00f3n ao blues do himno da emigraci\u00f3n galega \u201cUnha noite na eira do trigo\u201d do poeta Curros Enr\u00edquez, contou coas colaboraci\u00f3ns do saxofonista Roberto Somoza, o contrabaixista Xacobe Mart\u00ednez Antelo, a vocalista Paula Martins, o acordeonista Javier D\u00edaz e o banjo de Juan Cabez\u00f3n \"Cabe\".\nEn \"Heroe Secreto\" incl\u00faese o tema \u201cMi\u00f1a bala perdida\u201d, nomeada a mellor canci\u00f3n en galego na XIII edici\u00f3n dos premios da m\u00fasica 2009.\nEstes proxectos lev\u00e1rono a actuar en distintos escenarios f\u00f3ra e dentro de Espa\u00f1a: Festival de blues de Antequera 2000, Ritmo e Blues en Arag\u00f3n 2001, Festival de blues de Cerdanyola 2001, Festival de jazz de Montreux off 2002 (Su\u00edza), Festival de blues Reus 2002, Festival de blues de Elorrio 2003, Festival de blues de Getxo 2004, Festival de blues de Sta. Mar\u00eda dos Azores 2005 (Portugal), Festival de blues de Ourense 2005, Festival de blues de Torreperogil 2006, Festival de blues de Seia 2007 (Portugal), Douro Blues de Gaia 2007 (Portugal), Festival de blues de Cerdanyola 2008.\nNo 2010 publica, \u201cBr\u00e9temas da memoria\u201d. O guitarrista e compositor galego dedica unha importante parte do seu quinto disco \u00e1 obra de Ramiro Fonte (1957-2008), adaptando sete poemas de xuventude e da primeira madurez do poeta. \u201cBr\u00e9temas da memoria\u201d \u00e9 melanc\u00f3lica, como boa parte da obra de Ramiro Fonte, pero tam\u00e9n est\u00e1 pre\u00f1ado dunha contaxiosa enerx\u00eda que nos transmite a guitarra de Aneiros. Javier Vargas, Mauri Sanchis, Roberto Somoza, son algunhas das colaboraci\u00f3ns deste excelente traballo.\nEn 2011 publica o DVD \u201cAo Vivo\u201d gravado en directo no Teatro Jofre de Ferrol con motivo da presentaci\u00f3n de \u201cBr\u00e9temas da memoria\u201d.\nEn 2012 grava \u201cBack From The Blues\u201d, resultado da colaboraci\u00f3n entre a cantante Canadense Julie Guravich coa V\u00edctor Aneiros Band.\nEn 2014 publicase \"A soidade pide copas nos bares\", revisi\u00f3n en formato ac\u00fastico de temas extra\u00eddos dos seus anteriores traballos.\nNo outono de 2017 ed\u00edtase \"Un extra\u00f1o entre a multitud\". Un disco m\u00e1is preto do rock e cantado integramente en castel\u00e1n."}
{"id": "107175", "revid": "1131", "url": "https://gl.wikipedia.org/wiki?curid=107175", "title": "Amado Carballo", "text": ""}
{"id": "107179", "revid": "23204", "url": "https://gl.wikipedia.org/wiki?curid=107179", "title": "Valladolid (hom\u00f3nimos)", "text": "Valladolid pode referirse a:"}
{"id": "107181", "revid": "35560", "url": "https://gl.wikipedia.org/wiki?curid=107181", "title": ".tl", "text": ".tl \u00e9 un dominio de primeiro nivel xeogr\u00e1fico asignado a Timor Leste."}
{"id": "107182", "revid": "98629", "url": "https://gl.wikipedia.org/wiki?curid=107182", "title": "Monterey", "text": "Monterey \u00e9 unha cidade do estado de California, nos Estados Unidos. Malia o seu nome, non \u00e9 a cabeceira do condado de Monterey, sen\u00f3n a cidade de Salinas. Monterey ten 30.641 habitantes e unha densidade de poboaci\u00f3n de 1.402 hab./km\u00b2\nSit\u00faase no extremo sur da ba\u00eda de Monterey na costa do Oc\u00e9ano Pac\u00edfico, aproximadamente a 550\u00a0km ao norte dos \u00c1nxeles e a 200\u00a0km ao sur de San Francisco.\nA cidade recibe uns 4 mill\u00f3ns de turistas ao ano. Ten unha gran reserva natural mari\u00f1a, dotada dunha gran variedade de especies. A econom\u00eda bas\u00e9ase principalmente no turismo, e tam\u00e9n na pesca. Pos\u00fae un aut\u00f3dromo de sona."}
{"id": "107185", "revid": "1078636", "url": "https://gl.wikipedia.org/wiki?curid=107185", "title": "Idioma neerland\u00e9s", "text": ""}
{"id": "107187", "revid": "98629", "url": "https://gl.wikipedia.org/wiki?curid=107187", "title": "Ferrol (hom\u00f3nimos)", "text": "O top\u00f3nimo Ferrol pode referise a:"}
{"id": "107189", "revid": "1131", "url": "https://gl.wikipedia.org/wiki?curid=107189", "title": "Maceda (hom\u00f3nimos)", "text": "O fit\u00f3nimo galego Maceda pode referirse a:"}
{"id": "107190", "revid": "43327", "url": "https://gl.wikipedia.org/wiki?curid=107190", "title": "La barraca (hom\u00f3nimos)", "text": "Co nome espa\u00f1ol de La barraca podemos referirnos a:"}
{"id": "107192", "revid": "2074", "url": "https://gl.wikipedia.org/wiki?curid=107192", "title": "Ciencias Aplicadas", "text": ""}
{"id": "107193", "revid": "12452", "url": "https://gl.wikipedia.org/wiki?curid=107193", "title": "Ciencias Experimentais", "text": ""}
{"id": "107194", "revid": "2074", "url": "https://gl.wikipedia.org/wiki?curid=107194", "title": "Ciencias Humanas", "text": ""}
{"id": "107196", "revid": "2074", "url": "https://gl.wikipedia.org/wiki?curid=107196", "title": "Teor\u00eda da Relatividade", "text": ""}
{"id": "107199", "revid": "12452", "url": "https://gl.wikipedia.org/wiki?curid=107199", "title": "Teor\u00eda Xeral da Ocupaci\u00f3n, o Xuro e o Di\u00f1eiro", "text": ""}
{"id": "107200", "revid": "43024", "url": "https://gl.wikipedia.org/wiki?curid=107200", "title": "C\u00e9lula (hom\u00f3nimos)", "text": "O termo c\u00e9lula (do lat\u00edn \"cellula\", \"cuarto pequeno\") pode facer referencia:"}
{"id": "107202", "revid": "12452", "url": "https://gl.wikipedia.org/wiki?curid=107202", "title": "Real Club Deportivo da Coru\u00f1a", "text": ""}
{"id": "107209", "revid": "1131", "url": "https://gl.wikipedia.org/wiki?curid=107209", "title": "Estaci\u00f3n de Almer\u00eda", "text": "A estaci\u00f3n de Almer\u00eda, chamada intermodal, \u00e9 a \u00fanica estaci\u00f3n de ferrocarril e autob\u00fas da cidade de Almer\u00eda, en Andaluc\u00eda.\nEdificio.\nA antiga estaci\u00f3n de ferrocarril de Almer\u00eda, agora en desuso, foi rematada en 1893 en arquitectura de ferro e cristal. Dise que foi dese\u00f1ada por Alexandre Gustave Eiffel, a\u00ednda que \u00e9 m\u00e1is fiable que fose dese\u00f1ada por un dos seus disc\u00edpulos. A s\u00faa fachada principal \u00e9 de tres corpos. Nas s\u00faas funci\u00f3ns de estaci\u00f3n foi substitu\u00edda polo edificio lateral da estaci\u00f3n intermodal, que ademais concentra o maior tr\u00e1fico de autobuses da provincia.\nDesde 2005 os trens foron desprazados \u00e1 nova estaci\u00f3n intermodal, situada uns metros antes da antiga, que como o seu propio nome indica une servizos ferroviarios e por estrada. Foi a primeira estaci\u00f3n intermodal constru\u00edda en Espa\u00f1a.\nServizos ferroviarios.\nO tr\u00e1fico ferroviario foi sempre escaso en Almer\u00eda. Tradicionalmente chegaba s\u00f3 a li\u00f1a Moreda-Guadix-Almer\u00eda de v\u00eda \u00fanica electrificada, que nunca tivo gran tr\u00e1fico de viaxeiros. A electrificaci\u00f3n s\u00f3 se usaba para os trens de mineral cara ao Marquesado, debido \u00e1s fortes pendentes. Unha vez que o servizo de mercador\u00edas desaparece tralo peche das minas, a electrificaci\u00f3n (3.000 V) desact\u00edvase. \u00c9 estaci\u00f3n t\u00e9rmini de trens.\nActualmente chegan a esta estaci\u00f3n os seguintes trens: \nPrevese a chegada da alta velocidade a esta estaci\u00f3n desde Murcia (2012-2015).\nAutobuses.\nO tr\u00e1fico de autobuses \u00e9 significativamente maior c\u00f3 de trens, e cobre case todos os destinos espa\u00f1ois posibles. Tam\u00e9n parten de aqu\u00ed autobuses interurbanos que comunican Almer\u00eda con outros concellos da provincia."}
{"id": "107210", "revid": "1131", "url": "https://gl.wikipedia.org/wiki?curid=107210", "title": "Estaci\u00f3n de Granada", "text": "A estaci\u00f3n de Granada \u00e9 a estaci\u00f3n de ferrocarril da cidade de Granada. Nela chegan e parten trens con destino a Alxeciras, Almer\u00eda, C\u00f3rdoba, Linares, Madrid e Sevilla.\nServizos ferroviarios.\nMedia Distancia.\nO servizo A-5 de Renfe, Alxeciras-Granada, real\u00edzase tres veces ao d\u00eda en ambos os sentidos, nos trens Andaluc\u00eda Expr\u00e9s.\nO Sevilla-Almer\u00eda, catro veces ao d\u00eda por sentido, cunha parada en Granada. Para rematar, s\u00f3 hai un tren diario de Granada a Linares-Baeza, que sae \u00e1s 13:35. O tren chega de regreso a Granada \u00e1s 20:04.\nLonga Distancia.\nSon tres os tipos de tren que te\u00f1en esta estaci\u00f3n como orixe, os trens Altaria Madrid-Granada, unha rama do Arco \"Garc\u00eda Lorca\" e o Trenhotel \"Gibralfaro\", ambos entre Granada e Barcelona."}
{"id": "107212", "revid": "1131", "url": "https://gl.wikipedia.org/wiki?curid=107212", "title": "Estaci\u00f3n de Alxeciras", "text": "A Estaci\u00f3n de Algeciras \u00e9 unha estaci\u00f3n de ferrocarril de Adif, situada na cidade de Alxeciras. \u00c9 a terminal da li\u00f1a Bobadilla-Alxeciras. Nela chegan e parten trens con destino a Ronda, Granada, C\u00f3rdoba e Madrid.\nAt\u00f3pase moi ben comunicada, ao estar situada na antiga traves\u00eda da estrada C\u00e1diz-M\u00e1laga, xusto en fronte dunha estaci\u00f3n de autobuses e a 500 metros do porto e heliporto da cidade.\nHistoria.\nA primeira estaci\u00f3n de ferrocarril de Alxeciras inaugurouse o 6 de outubro de 1890 xunto coa v\u00eda f\u00e9rrea Bobadilla-Alxeciras, unha infraestrutura de car\u00e1cter radial que permit\u00eda comunicar a cidade co interior da provincia de C\u00e1diz.\nPouco antes de chegar \u00e1 estaci\u00f3n terminal, a v\u00eda bif\u00farcase cunha galla que chega ata o porto de Alxeciras, para permitir o transporte de mercador\u00edas. Na actualidade esta v\u00eda est\u00e1 sen electrificar. Con todo, grazas \u00e1 modernizaci\u00f3n das v\u00edas entre Madrid e Andaluc\u00eda o tempo de percorrido deste treito diminu\u00edu notablemente (entre Alxeciras e Madrid leva aproximadamente 5 horas e 30 minutos; e a Granada, 4 horas e 20 minutos).\nA estaci\u00f3n est\u00e1 ben comunicada, ao p\u00e9 da N-340, e xusto en fronte da estaci\u00f3n de autobuses.\nTrens.\nA ela chegan e parten trens con destino a Ronda, Granada, C\u00f3rdoba e Madrid.\nMedia distancia Renfe.\nO servizo A-5 de Renfe, Alxeciras-Granada, real\u00edzase tres veces ao d\u00eda en ambos os sentidos, nos trens Andaluc\u00eda Expr\u00e9s. Tam\u00e9n hai un tren diario de Ronda a Alxeciras \u00e1 ma\u00f1\u00e1, e outro de Alxeciras a Ronda \u00e1 tarde.\nLongo percorrido.\nO servizo Altaria Madrid-Alxeciras real\u00edzase d\u00faas veces ao d\u00eda en ambos os sentidos.\nFuturo.\nA li\u00f1a de alta velocidade Bobadilla-Alxeciras est\u00e1 inclu\u00edda no \"Plan Estrat\u00e9xico de Infraestruturas e Transporte 2005-2020\". Actualmente at\u00f3pase en execuci\u00f3n de obras o tramo entre Bobadilla e Ronda, cunha velocidade de proxecto de 300\u00a0km/h.\nPrevese que atravesar a Serran\u00eda de Ronda ser\u00e1 unha dificultade para o trazado da li\u00f1a de alta velocidade, polo que poder\u00eda ter unha velocidade de proxecto m\u00e1is baixa.\nA estaci\u00f3n de Alxeciras tam\u00e9n ser\u00e1 terminal do Corredor da Costa do Sol, un proxecto do Ministerio de Fomento e a Xunta de Andaluc\u00eda para unir a cidade con M\u00e1laga por ferrocarril de altas prestaci\u00f3ns."}
{"id": "107213", "revid": "56817", "url": "https://gl.wikipedia.org/wiki?curid=107213", "title": "At\u00e1n", "text": "O top\u00f3nimo galego At\u00e1n pode referirse a:"}
{"id": "107215", "revid": "5863", "url": "https://gl.wikipedia.org/wiki?curid=107215", "title": "Misa (hom\u00f3nimos)", "text": "Co nome com\u00fan de misa, podemos referirnos a:\nCo apelido Misa, de orixe galega (Belesar, Baiona) podemos referirnos a:"}
{"id": "107216", "revid": "1131", "url": "https://gl.wikipedia.org/wiki?curid=107216", "title": "Estaci\u00f3n de C\u00f3rdoba", "text": "A estaci\u00f3n de C\u00f3rdoba, chamada anteriormente C\u00f3rdoba-Central, \u00e9 unha estaci\u00f3n de pasaxeiros situada na cidade andaluza de C\u00f3rdoba. Tanto a estaci\u00f3n de pasaxeiros como a de mercanc\u00edas da cidade, son estaci\u00f3ns de referencia do sur peninsular polo seu alto tr\u00e1fico e o s\u00faa gran capacidade de conexi\u00f3ns co resto do pa\u00eds. Ten paradas de autob\u00fas e taxis que facilitan o acceso aos viaxeiros a calquera punto da cidade.\nAta C\u00f3rdoba chega a li\u00f1a de ferrocarril convencional que une Madrid co sur peninsular, tendo na cidade a separaci\u00f3n da li\u00f1a que leva ata M\u00e1laga e Alxeciras. A outra li\u00f1a contin\u00faa cara a Sevilla, onde se separa \u00e1 s\u00faa vez cara a C\u00e1diz ou Huelva. Tam\u00e9n chega ata C\u00f3rdoba a li\u00f1a de AVE, bifurc\u00e1ndose cara a Sevilla ou cara a M\u00e1laga e Granada.\nEst\u00e1 situada na Praza das Tres Culturas, cun acceso f\u00e1cil pola Rolda Oeste de Circunvalaci\u00f3n de C\u00f3rdoba.\nA estaci\u00f3n de C\u00f3rdoba foi constru\u00edda para facilitar o acceso a Andaluc\u00eda cun tren de alta velocidade, que se comezou a fraguar polo goberno espa\u00f1ol en 1986 cando decidiron constru\u00edr o Novo Acceso Ferroviario a Andaluc\u00eda (NAFA) en ancho internacional para circular a alta velocidade como xa exist\u00eda noutros pa\u00edses.\nDurante a s\u00faa construci\u00f3n, apareceron restos arqueol\u00f3xicos que quedaron parcialmente destru\u00eddos. A antiga estaci\u00f3n de Cercadilla quedou en desuso (actualmente \u00e9 a sede de RTVA provincial).\nA estaci\u00f3n pos\u00fae catro v\u00edas con ancho internacional especial para os trens de alta velocidade e outras catro de ancho ib\u00e9rico para os servizos de Media distancia Renfe e longo percorrido por ancho ib\u00e9rico.\nC\u00f3rdoba tam\u00e9n conta cos apeadoiros de Rabanales, El Higuer\u00f3n e Villarrubia, os cales (f\u00f3ra de Rabanales) non est\u00e1n en uso. Esp\u00e9rase a continuaci\u00f3n do seu servizo coa posta en marcha da li\u00f1a de Proximidades de C\u00f3rdoba.\nImpacto da estaci\u00f3n e a alta velocidade.\nA chegada da alta velocidade a C\u00f3rdoba supuxo o soterramento das v\u00edas de tren que divid\u00edan \u00e1 cidade en d\u00faas. Isto supuxo a liberaci\u00f3n de m\u00e1is de 42 hect\u00e1reas de terreo en pleno centro da cidade, onde foron a establecerse oficinas, vivendas e locais de lecer.\nO soterramento das v\u00edas supuxo tam\u00e9n a integraci\u00f3n e recuperaci\u00f3n de barrios marxinais, ao eliminar a barreira que supu\u00f1a as v\u00edas do tren. Ademais, a chegada da alta velocidade outorgoulle a C\u00f3rdoba maior dinamismo econ\u00f3mico.\nTrens e li\u00f1as.\nMedia distancia Renfe.\nC\u00f3rdoba \u00e9 cabeceira da li\u00f1a de Media Distancia C\u00f3rdoba-Bobadilla, C\u00f3rdoba-Sevilla e C\u00f3rdoba-Xa\u00e9n. \u00c9 intercambiador de tr\u00e1fico das li\u00f1as de Media Distancia de alta velocidade (Avant) a Sevilla e a M\u00e1laga.\nLongo Percorrido.\nEn orde de importancia at\u00f3panse os trens AVE, que representan a maior\u00eda do tr\u00e1fico de longa distancia, especialmente por mor da inauguraci\u00f3n da L.A.V. C\u00f3rdoba-M\u00e1laga co que C\u00f3rdoba conta cun AVE a Madrid cada media hora, pois en C\u00f3rdoba confl\u00faen os trens AVE procedentes de Sevilla Santa-Justa e M\u00e1laga Mar\u00eda-Zambrano. Por C\u00f3rdoba tam\u00e9n circulan os dous trens Altaria que usan o N.A.F.A., o Arco \"Garc\u00eda Lorca\" con destino Barcelona pola rede de ancho ib\u00e9rico xunt\u00e1ndose en C\u00f3rdoba co procedente de M\u00e1laga-Mar\u00eda Zambrano e os dous trens Trenhotel que une C\u00e1diz con Barcelona-Sants e M\u00e1laga-Mar\u00eda Zambrano con Barcelona-Sants."}
{"id": "107224", "revid": "35560", "url": "https://gl.wikipedia.org/wiki?curid=107224", "title": ".us", "text": ".us \u00e9 o dominio de internet propio dos Estados Unidos de Am\u00e9rica, sendo un dos m\u00e1is antigos dos existentes.\nSegundo o regulamento ICANN, o dominio debe ter d\u00faas letras, polo que foron escollidas us de \"United States\"."}
{"id": "107225", "revid": "35560", "url": "https://gl.wikipedia.org/wiki?curid=107225", "title": ".mx", "text": ".mx \u00e9 o dominio de segundo nivel xeogr\u00e1fico para internet de M\u00e9xico; o dominio de segundo nivel p\u00f3dese formar con: \".com.mx\"."}
{"id": "107226", "revid": "1131", "url": "https://gl.wikipedia.org/wiki?curid=107226", "title": "Eleusinion", "text": "Eleusinion \u00e9 un templo da Acr\u00f3pole de Atenas relacionado cos cultos eleusinos a Dem\u00e9ter, deusa da agricultura. No devandito templo, as procesi\u00f3ns que \u00edan de Eleusis ata Atenas, depositaban as reliquias sagradas, para despois partir con elas de novo en procesi\u00f3n para os misterios menores.\nEst\u00e1 localizado na base da acr\u00f3pole e xogou tam\u00e9n un papel moi importante no Festival Panatenaico."}
{"id": "107227", "revid": "1131", "url": "https://gl.wikipedia.org/wiki?curid=107227", "title": "Santuario de Artemisa Brauronia", "text": "O Santuario de Artemisa Brauronia est\u00e1 situado na Acr\u00f3pole de Atenas, entre os Propileos e a Calcoteca. Constru\u00eddo sobre o -430, crese que tomou parte no seu proxecto de edificaci\u00f3n o arquitecto Mnesicles cando estaba realizando os Propileos. O edificio do santuario ti\u00f1a unha forma trapezoidal con d\u00faas \u00e1s laterais e dous p\u00f3rticos ou \"sto\u00e1\" duns 38 metros de lonxitude por 7 metros de largo.\nEstaba dedicado a Artemisa, divindade representada como un oso e protectora das mulleres embarazadas e do parto; no santuario atop\u00e1base unha figura arcaica de x\u00f3anon da deusa e outra realizada, segundo Pausanias, por Prax\u00edteles no s\u00e9culo -IV Durante as festas brauronias celebradas en honor seu, as nenas que estaban consagradas \u00e1 deusa recib\u00edan o nome de osas."}
{"id": "107228", "revid": "89787", "url": "https://gl.wikipedia.org/wiki?curid=107228", "title": "Calcoteca", "text": "A calcoteca pertence ao conxunto de edificios da Acr\u00f3pole de Atenas, constru\u00eddo o -380 - -370, \u00e1 beira do muro oriental do Santuario de Artemisa Brauronia.\nA calcoteca un\u00edase co Parten\u00f3n percorrendo un pequeno tramo de cami\u00f1o mediante uns chanzos. Ti\u00f1a un pequeno p\u00f3rtico engadido posteriormente a comezos do s\u00e9culo -IV.\nEra un lugar destinado \u00e1 custodia de bronces e ofrendas para a deusa Atenea."}
{"id": "107229", "revid": "15490", "url": "https://gl.wikipedia.org/wiki?curid=107229", "title": "Pandroseion", "text": "O Pandroseion (en grego, \"\u03a0\u03b1\u03bd\u03b4\u03c1\u03cc\u03c3\u03b5\u03b9\u03bf\u03bd\") foi un santuario localizado na Acr\u00f3pole de Atenas. Estaba dedicado a P\u00e1ndroso, unha das fillas de C\u00e9crope I o primeiro rei de Atenas. Ela, foi a primeira sacerdotisa de Atenea. Estaba localizado no lado norte de la meseta de la Acr\u00f3polis, un lugar dedicado aos mitos \u00e1ticos ocupando, polo leste, o espazo adxacente ao Erectei\u00f3n, polo sur o espazo pr\u00f3ximo ao antigo templo de Atenea e ti\u00f1a, ao norte, o Hecatomped\u00f3n.\nO santuario consist\u00eda nun patio rectangular que conti\u00f1a o altar de Zeus Herkeios (protector do fogar) e a oliveira sagrada que Atenea regalara \u00e1 cidade de Atenas, tras a s\u00faa vitoria sobre Poseid\u00f3n na loita polo pa\u00eds de \u00c1tica. O monumento consist\u00eda nun patio rectangular parcialmente rodeado de muros. Los restos m\u00e1is antigos do per\u00edodo mic\u00e9nico foron descubertos nesta \u00e1rea. \nXunto coa ninfa do roc\u00edo, P\u00e1ndrosa, (grego antigo: \u03a0\u03b1\u03bd\u03b4\u03c1\u03cc\u03c3\u03bf\u03c2, de \u03b4\u03c1\u03cc\u03c3\u03bf\u03c2, roc\u00edo), tam\u00e9n foi adorada aqu\u00ed a outra deusa da fertilidade, Thallo (\u0398\u03b1\u03bb\u03bb\u03ce, o portador de flores).\nA esquina sueste daba acceso \u00e1 tumba de C\u00e9crope."}
{"id": "107230", "revid": "7592", "url": "https://gl.wikipedia.org/wiki?curid=107230", "title": "Valencia-Estaci\u00f3 del Nord", "text": ""}
{"id": "107231", "revid": "624", "url": "https://gl.wikipedia.org/wiki?curid=107231", "title": "Arrefori\u00f3n", "text": "O Arrefori\u00f3n era un edificio identificado no ano 1920 polo arquitecto alem\u00e1n Wilhelm D\u00f6rpfeld situado na parte norte da Acr\u00f3pole de Atenas, xunto \u00e1 muralla de Pericles, era o lugar onde as Can\u00e9foras, catro mozas nobres gregas recib\u00edan preparaci\u00f3n para a realizaci\u00f3n do peplo utilizado nas procesi\u00f3ns das Panateneas.\nO edificio ti\u00f1a unha planta cadrada de doce metros de lado e consist\u00eda nunha sala \u00fanica cun p\u00f3rtico, un patio cunha sa\u00edda posterior mediante unha escaleira que conectaba co templo de Afrodita, na parte baixa da rocha da acr\u00f3pole despois duns pasos subterr\u00e1neos. A s\u00faa construci\u00f3n est\u00e1 datada no ano -470."}
{"id": "107232", "revid": "23204", "url": "https://gl.wikipedia.org/wiki?curid=107232", "title": "Wilhelm D\u00f6rpfeld", "text": "Wilhelm D\u00f6rpfeld, nado o 26 de decembro de 1853 e finado o 25 de abril de 1940, foi un arquitecto e arque\u00f3logo alem\u00e1n que participou nas escavaci\u00f3ns levadas a cabo entre 1877 e 1881 en Olimpia, e posteriormente, xunto a Heinrich Schliemann, en Orc\u00f3meno e en Troia.\nTraxectoria.\nEn Troia participou nas escavaci\u00f3ns desde 1882 e desenvolveu plenamente a t\u00e9cnica da estratigraf\u00eda. No curso da escavaci\u00f3n de 1890 atopou restos dun edificio que conti\u00f1an cer\u00e1micas similares a outros fragmentos achados en Orc\u00f3menos, Micenas e Tirinto, polo que deduciu que o estrato que conti\u00f1a os restos, chamado Troia VI, era o contempor\u00e1neo co maior auxe da civilizaci\u00f3n mic\u00e9nica, e por tanto se poder\u00eda identificar coa cidade cantada por Homero na \"Il\u00edada,\" refutando as\u00ed a opini\u00f3n de Schliemann de que Troia II era a Troia hom\u00e9rica.\nTrala morte de Schliemann, D\u00f6rpfeld proseguiu os escavaci\u00f3ns en Troia en 1893 e 1894, desenterrando gran parte do estrato correspondente \u00e1 cidadela de Troia VI, e observando que a cidade sucumbira violentamente tras un grande incendio. Non chegou a achar a cidade inferior que foi descuberta por Manfred Korfmann a partir de 1988, pero xa supuxera que esta cidade inferior se chegar\u00eda a descubrir, posto que algunhas sondaxes que encargou a varios especialistas acharan indicios diso.\nEn 1902 publicou \"Troia und Ilion. Ergebnisse der Ausgrabungen in den vorhistorischen und historischen Schichten von Ilion 1870-1894\", que cont\u00e9n as s\u00faas conclusi\u00f3ns acerca das escavaci\u00f3ns de Troia."}
{"id": "107234", "revid": "839", "url": "https://gl.wikipedia.org/wiki?curid=107234", "title": "Matthew Parker", "text": "Matthew Parker, nado o 6 de agosto de 1504 en Norwich e finado o 17 de maio de 1575, foi arcebispo de Canterbury desde 1559 ata a s\u00faa morte en 1575. Foi o capel\u00e1n de Ana Bolena logo de se converter en ra\u00ed\u00f1a, e a s\u00faa filla, a ra\u00ed\u00f1a Isabel I de Inglaterra, f\u00edxoo o arcebispo de Canterbury. El foi un dos principais responsables dos Trinta e nove artigos que definiu a fe anglicana. Como parte do seu esforzo por amosar que a igrexa inglesa fora historicamente independente da de Roma creouse a colecci\u00f3n Parker de manuscritos ingleses antigos, como a do Evanxeo de San Agosti\u00f1o e a Versi\u00f3n A da Cr\u00f3nica anglosaxoa.\nTraxectoria.\nPrimeiros anos.\nMatthew naceu en Norwich, na parroquia de St. Saviour como o fillo m\u00e1is vello de Alice Monins e William Paker. Cando o pai morreu en 1516 s\u00faa nai casou con John Baker. Seus pais envi\u00e1rono en 1522 ao Corpus Christi College da Universidade de Cambridge. Parker graduouse como BA en 1525, ordenouse di\u00e1cono en abril e sacerdote en xu\u00f1o de 1527. Profesor de Cambridge desde setembro foi un dos estudosos de Cambridge que Thomas Wolsey desexaba levar ao recentemente fundado \"Carnedal College\" de Oxford. Parker, como Cranmer, declinou a invitaci\u00f3n, influenciado polos reformadores de Cambridge, despois do coroamento de Ana Bolena converteuse no seu capel\u00e1n. Por intercesi\u00f3n da ra\u00ed\u00f1a recibiu o nomeamento de decano do colexio de sacerdotes de Stoke-by-Clare en 1535. Hugh Latimer escribiulle nese ano ped\u00edndolle que non defraudara as expectativas que se formara da s\u00faa habelencia. En 1537 o rei Henrique VIII nomeao o seu capel\u00e1n e xa no ano seguinte foi investigado xudicialmente, pero o bispo de Dover informou favorablemente a Thomas Cromwell sobre el.\nEn 1541 recibiu o nomeamento de segundo prebendario da catedral de Ely, en 1544 por recomendaci\u00f3n do rei acadou o posto de mestre do Corpus Christi College e ao ano seguinte de vicerreitor da universidade. Tivo alg\u00fans desencontros co reitor, Stephen Gardiner pola obra teatral, \"Pammachius\", representada polos estudantes e que se burlaba do antigo sistema eclesi\u00e1stico.\nProtestantismo.\nA asociaci\u00f3n de Parker co protestantismo volveuse m\u00e1is estreita co tempo, recibiu maior promoci\u00f3n con John Dudley que baixo o moderado Edward Seymour. En Cambridge, foi amigo de Martin Bucer, leu o serm\u00f3n no seu funeral en 1551. En 1552 promocionou a de\u00e1dego da catedral de Lincoln. Como partidario de Dudley e como sacerdote casado, baixo o novo r\u00e9xime da Mar\u00eda I foi desposu\u00eddo do de\u00e1dego e do seu posto de mestre no Corpus Christi College, pero sobreviviu ao r\u00e9xime sen marchar ao exilio.\nArcebispo de Canterbury.\nDespois da subida ao poder de Isabel I, a ra\u00ed\u00f1a elixiuno como o novo arcebispo de Canterbury o 1 de agosto de 1559, pero a causa da turbulencia e das execuci\u00f3ns dos anos previos foi dif\u00edcil atopar catro bispos cualificados e dispostos a consagralo, finalmente f\u00edxose o 19 de decembro en Lamberth, consagr\u00e1ndoo William Barlow, antigo bispo de Bath e Wells, John Scory, antigo bispo de Chichester, Miles Coverdale, antigo bispo de Exeter e John Hodgkins, bispo de Bedford. Parker evitou involucrarse en pol\u00edtica e non pertenceu ao consello privado da ra\u00ed\u00f1a, pero si xogou un importante papel na marcha da Igrexa de Inglaterra, alg\u00fans sectores reformadores quer\u00edan cambios na liturxia e cando menos a opci\u00f3n de os sacerdotes non ter que vestir roupas clericais, ou mesmo a s\u00faa completa prohibici\u00f3n, os presbiterianos non quer\u00edan bispos e os conservadores op\u00fa\u00f1anse a todos eses cambios.\nEn 1566 Parker publicou o Book of Advertisements, en resposta sos elementos puritanos, pero non contou co imprimatur da ra\u00ed\u00f1a, e o Parlamento mesmo negou que os bispos puideran regular materias de fe."}
{"id": "107235", "revid": "98629", "url": "https://gl.wikipedia.org/wiki?curid=107235", "title": ".tv", "text": ".tv \u00e9 un dominio de internet pertencente a Tuvalu.\nEst\u00e1 dentro do grupo de dominios de nivel superior xeogr\u00e1fico (ccTLD); a\u00ednda que moitas veces, este dominio est\u00e1 usado por canles de televisi\u00f3n pola coincidencia da abreviatura.\nHistoria.\nO dominio \u00e9 operado hoxe en d\u00eda por dotTV, unha empresa de Verisign, na que o goberno de Tuvalu pos\u00fae o 20%. No 2000, Tuvalu negociou un contrato de leasing polo nome do dominio .tv en Internet por un valor de US$50 mill\u00f3ns en royalties durante un per\u00edodo de 12 anos. Desta forma, o goberno de Tuvalu recibe un pago trimestral de US$1 mill\u00f3n polo uso deste dominio de nivel superior.\nOs enormes ingresos obtidos por Tuvalu desde a comercializaci\u00f3n do dominio .tv xeraron controversia no pequeno pa\u00eds, principalmente debido a que ademais de sitios relacionados coa televisi\u00f3n, rexistr\u00e1ronse moitos sitios de car\u00e1cter pornogr\u00e1fico. Moitos habitantes de Tuvalu, maioritariamente cristi\u00e1ns, senten conflito por beneficiarse indirectamente desa industria. Por outra banda, grazas ao di\u00f1eiro obtido da comercializaci\u00f3n do dominio \".tv\", Tuvalu puido custear a s\u00faa entrada nas Naci\u00f3ns Unidas desde 2001. Al\u00ed a representaci\u00f3n de Tuvalu foi activa, sobre todo ao mostrar o seu apoio a Taiw\u00e1n, o seu aliado econ\u00f3mico.\nO 14 de decembro de 2006, Verisign anunciou unha alianza coa empresa Demand Media, dirixida polo expresidente de MySpace, Richard Rosenblatt, para comercializar o nome do dominio de nivel superior .tv como a direcci\u00f3n web preferida para contidos multimedia. Os nomes premium .tv non se poden transferir a outros rexistradores e as s\u00faas tarifas de renovaci\u00f3n anuais son iguais \u00e1s tarifas de rexistro inicial \u00abbuy now\u00bb.\nO 16 de marzo de 2010, Sedo anunciou a s\u00faa uni\u00f3n con Verisign para levar a cabo unha poxa exclusiva de 115 nomes de dominios .tv premium o 1 de abril, os cales implicar\u00edan unha tarifa de renovaci\u00f3n anual est\u00e1ndar corrente sen importar o prezo de pechadura da venda. O 19 de marzo, Verisign anunciou que os nomes .tv premium estar\u00edan dispo\u00f1ibles a trav\u00e9s dunha canle ampliada de rexistradores de .tv; a compa\u00f1\u00eda rebaixou, ademais, drasticamente os prezos dos nomes .tv premium e converteu en .tv non premium a un significativo n\u00famero dos .tv premium mellor clasificados nos buscadores de Internet. Desta forma, Verisign levantou as barreiras que hab\u00edan desalentado os investimentos na extensi\u00f3n. tv por parte de grandes domainers, investidores e desenvolvedores de nomes de dominio.\nDebido \u00e1 participaci\u00f3n de Verisign e ao feito de que a compa\u00f1\u00eda ten a s\u00faa sede nos Estados Unidos, o nome de dominio est\u00e1 suxeito \u00e1s leis dese pa\u00eds. Os primeiros dominios .tv foron confiscados polo goberno dos Estados Unidos como parte da Operation Fake Sweep realizada antes da Super Bowl XLVI."}
{"id": "107236", "revid": "89787", "url": "https://gl.wikipedia.org/wiki?curid=107236", "title": "Dana Wynter", "text": "Dana Wynter, nada en Berl\u00edn o 8 de xu\u00f1o de 1931 e finada en Ojai, California o 5 de maio de 2011, foi unha actriz alem\u00e1, cunha longa carreira internacional iniciada na d\u00e9cada de 1950.\nTraxectoria.\nEducouse en Inglaterra e na adolescencia foi vivir a Sur\u00e1frica, iniciando estudos de Medicina na Universidade Rhodes. En 1956 recibiu un Globo de Ouro \u00e1 mellor actriz revelaci\u00f3n, conxunto con Anita Ekberg e Victoria Shaw. En 1981 divorciouse do seu marido, Greg Bautzer, con quen tivo un fillo, Mark Ragan Bautzer, nado o 29 de xaneiro de 1960."}
{"id": "107239", "revid": "1131", "url": "https://gl.wikipedia.org/wiki?curid=107239", "title": "Javier Cobi\u00e1n", "text": "Francisco Javier Cobi\u00e1n Salgado, nado na Estrada o 7 de febreiro de 1944 e finado en Pontevedra o 28 de agosto de 2021, foi un xestor administrativo e pol\u00edtico galego.\nTraxectoria.\nTrasladouse coa familia de neno a Pontevedra. Mentres o pai estaba enfermo a nai f\u00edxose cargo da empresa familiar, unha xestor\u00eda administrativa. Acabou os estudos preuniversitarios e de preparou oposici\u00f3ns. Aprobounas e comezou a traballar de t\u00e9cnico auxiliar de Facenda en Vigo, pero ben logo se trasladou a Pontevedra. Posteriormente empezou a traballar na xestor\u00eda familiar en Pontevedra, canda seu irm\u00e1n. A xestor\u00eda estaba situada na glorieta de Compostela.\nMembro do Partido Popular, presentouse como cabeza de lista dese partido \u00e1s elecci\u00f3ns municipais de 1987, logo de que o alcalde Rivas Font\u00e1n decidise ir como independente, pero quedou de terceira forza por detr\u00e1s do propio Font\u00e1n, que revalidar\u00eda a alcald\u00eda, e mais do PSOE. Por\u00e9n, xa coa rebeld\u00eda de Rivas Font\u00e1n f\u00f3ra de carreira, nas elecci\u00f3ns municipais de 1991 encabezou a candidatura popular e foi elixido alcalde de Pontevedra, mando que mantivo dende o ano 1991 ata o 1995 en representaci\u00f3n do Partido Popular de Galicia.\nPresidiu a comisi\u00f3n polo campus da Universidade de Vigo en Pontevedra. Durante o seu mandato o cuartel de San Fernando quedou transformado na facultade de Belas Artes. Logo dun enfrontamento con Manuel Fraga pola localizaci\u00f3n da Escola universitaria de Forestais, que finalmente foi para Lugo, deixou a pol\u00edtica e non se presentou \u00e1 reelecci\u00f3n nas seguintes elecci\u00f3ns municipais. Tras deixar a alcald\u00eda rexentou unha xestor\u00eda en Vigo, onde seguiu colaborando ata o seu falecemento.\nVida persoal.\nCasou en Vigo con Teresa Mosquera P\u00e9rez e foi pai de M\u00f3nica, Mar\u00eda e Cayetana Cobi\u00e1n Mosquera."}
{"id": "107241", "revid": "1131", "url": "https://gl.wikipedia.org/wiki?curid=107241", "title": "Cirio", "text": "O termo cirio pode referirse a:\nAmais, como top\u00f3nimo pode referirse a:"}
{"id": "107242", "revid": "22570", "url": "https://gl.wikipedia.org/wiki?curid=107242", "title": "Sistema Ib\u00e9rico", "text": "O Sistema Ib\u00e9rico \u00e9 unha cordilleira de monta\u00f1as de altitude media que limita a Meseta Central de Espa\u00f1a. Alg\u00fans dos seus picos m\u00e1is importantes son o Moncayo (2.313 m), o seu cume de maior altitude, o monte San Lorenzo (2.262 m), o Pico de Urbi\u00f3n (2.228 m), o pico de Javalambre (2.020 m) ou o de Pe\u00f1arroya (2.024 m). Neles nacen r\u00edos como o Douro, o Texo, o Turia, o X\u00facar ou o Cabriel. Este sistema separa a Meseta Central da Depresi\u00f3n do Ebro, caracterizando os climas de ambas as rexi\u00f3ns."}
{"id": "107243", "revid": "98629", "url": "https://gl.wikipedia.org/wiki?curid=107243", "title": "Sistema Central", "text": "O Sistema Central \u00e9 unha cordilleira situada no centro da Pen\u00ednsula Ib\u00e9rica que ten unha orientaci\u00f3n oeste-leste na s\u00faa metade oeste, e orientaci\u00f3n suroeste-nord\u00e9s na s\u00faa metade este. Ten unha lonxitude aproximada de 600\u00a0km e vai desde o centro de Portugal ao Sistema Ib\u00e9rico, situado no centro-nord\u00e9s de Espa\u00f1a.\nConstit\u00fae a separaci\u00f3n natural entre Castela e Le\u00f3n, ao norte, e Castela-A Mancha, Comunidade de Madrid e Estremadura, ao sur. Tam\u00e9n representa a divisi\u00f3n da Meseta Central entre a Submeseta Norte e a Submeseta Sur. Salvo algunha excepci\u00f3n menor, constit\u00fae a divisoria entre as concas do Douro e do Texo.\nA maior elevaci\u00f3n do sistema \u00e9 o pico Almanzor (2.592 m), situado na Serra de Gredos. As monta\u00f1as do Sistema Central te\u00f1en unha prominencia media de 1.200 metros e unha base que oscila dos 500 a 1.200 metros.\nO Sistema Central est\u00e1 formado por moitas serras, entre as que cabe destacar: a Serra de Guadarrama, a Serra de Somosierra, a Serra de Gredos e a Serra de Gata."}
{"id": "107244", "revid": "1079469", "url": "https://gl.wikipedia.org/wiki?curid=107244", "title": "Sistemas B\u00e9ticos", "text": ""}
{"id": "107245", "revid": "55340", "url": "https://gl.wikipedia.org/wiki?curid=107245", "title": "Meseta Central", "text": "A Meseta Central \u00e9 a unidade de relevo m\u00e1is antiga da Pen\u00ednsula Ib\u00e9rica e a que ocupa a maior parte da s\u00faa superficie. A s\u00faa orixe at\u00f3pase no macizo hesp\u00e9rico xurdido co movemento de orox\u00e9nese herciniano na era primaria. Este macizo foi arrasado pola erosi\u00f3n na era secundaria quedando convertido nunha penechaira que constit\u00fae o z\u00f3colo da actual meseta, posteriormente alterado na era terciaria polos movementos da orox\u00e9nese alpina e a erosi\u00f3n e sedimentaci\u00f3n ocorridas na era cuaternaria.\nDurante a era Terciaria a orox\u00e9nese alpina afectou ao antigo macizo hesp\u00e9rico alterando os seus rebordes, producindo a aparici\u00f3n do Macizo Galaico, os montes de Le\u00f3n e os Montes Vascos e o pregamento dos seus rebordes como son a Cordilleira Cant\u00e1brica, ao norte, o Sistema Ib\u00e9rico, ao nord\u00e9s, e a flexi\u00f3n-falla de Serra Morena ao sur. Esta orox\u00e9nese produciu o choque da placa africana contra a europea comprimindo no medio aos restos de macizo hesp\u00e9rico producindo ademais a fractura do z\u00f3colo que deu lugar aos montes de Toledo e o Sistema Central. Ademais os restos do macizo bascularon cara ao oeste sendo m\u00e1is tarde sometidos a un proceso de sedimentaci\u00f3n que est\u00e1 m\u00e1is presente no seu lado oriental.\nO resultado final dos procesos xeol\u00f3xicos \u00e9 unha meseta cunha altitude media ao redor dos 600 metros, a\u00ednda que a altitude media da Submeseta Norte, a situada ao setentri\u00f3n do Sistema Central, \u00e9 maior que a meridional e onde o proceso de sedimentaci\u00f3n \u00e9 maior no seu lado oriental mentres que o occidental son m\u00e1is visibles os materiais duros e cristalinos orixinais do macizo hesp\u00e9rico. A concepci\u00f3n da Meseta Central como unha gran alti-chaira separada do resto e situada no centro da Pen\u00ednsula \u00e9 relativamente recente e non exist\u00eda antes do s\u00e9culo XIX: foi Alexander von Humboldt, precisamente, quen primeiro falou da existencia desta unidade do relevo central espa\u00f1ol."}
{"id": "107246", "revid": "56817", "url": "https://gl.wikipedia.org/wiki?curid=107246", "title": "Meseta Norte", "text": "Meseta Norte ou Submeseta Norte \u00e9 a denominaci\u00f3n que recibe a parte norte da Meseta Central espa\u00f1ola, situada ao norte do Sistema Central. Abarca a maior parte da Comunidade Aut\u00f3noma de Castela e Le\u00f3n. Caracter\u00edzase por un clima mediterr\u00e1neo con trazos de continentalidade: invernos longos e fr\u00edos e ver\u00e1ns curtos e c\u00e1lidos. A s\u00faa peculiar paisaxe, chairo e desprovisto de vexetaci\u00f3n deu lugar \u00e1 imaxe tradicional da Espa\u00f1a interior.\nAta datas recentes a agricultura de seca\u00f1o foi o principal recurso econ\u00f3mico desta rexi\u00f3n. Con todo, desde que en 1986 Espa\u00f1a ingresase na ent\u00f3n Comunidade Econ\u00f3mica Europea (actual Uni\u00f3n Europea), a agricultura tivo que deixar o seu sitio a outras actividades e a poboaci\u00f3n activa do sector primario reduciuse enormemente."}
{"id": "107247", "revid": "22570", "url": "https://gl.wikipedia.org/wiki?curid=107247", "title": "Catal\u00e1n ribagorzano", "text": "O catal\u00e1n ribagorzano (\"catal\u00e0 ribagor\u00e7\u00e0\") \u00e9 un dialecto catal\u00e1n propio das comarcas aragonesas da Ribagorza (vales dos r\u00edos Is\u00e0vena e Noguera Ribagorzana) e da Llitera.\nCaracter\u00edsticas.\nAlgunhas caracter\u00edsticas do ribagorzano:\nL\u00e9xico.\nO ribagorzano presenta palabras com\u00fans ao resto dos dialectos pirenaicos do catal\u00e1n:\"bres\" (berce), compartidas co aragon\u00e9s: \"ababol\" ou \"babol\" (papoula), co gasc\u00f3n: \"auca\" (ganso) ou espec\u00edficos: \"cotxo\" (can), \"amortar\" (apagar), \"tarna\" (anaco)\nO caso do benasqu\u00e9s.\nO benasqu\u00e9s f\u00e1lase no Val de Benasque e constit\u00fae unha fala de transici\u00f3n entre o aragon\u00e9s e o catal\u00e1n que boa parte dos ling\u00fcistas consideran dentro do diasistema aragon\u00e9s (Men\u00e9ndez Pidal, Badia, Borja Moll, Manuel Alvar ou Joan Veny)"}
{"id": "107250", "revid": "23204", "url": "https://gl.wikipedia.org/wiki?curid=107250", "title": "Cohiba", "text": "Cohiba \u00e9 unha marca de cigarros puros cubanos de grande fama internacional. Alg\u00fans sit\u00faana como a mellor marca de puros, e xeralmente obt\u00e9n as puntuaci\u00f3ns m\u00e1ximas nas competici\u00f3ns internacionais.\nCohiba foi orixinalmente unha marca privada que subministraba exclusivamente a Fidel Castro e a altos cargos do goberno cubano e oficiais do partido comunista. A mi\u00fado ofrecidos como regalo diplom\u00e1tico, a marca Cohiba desenvolveu un status de \"culto\". Foi lanzada comercialmente para a venda ao p\u00fablico en 1982.\nHistoria.\nA marca Cohiba nace en 1966, adquirindo fama rapidamente a partir do rexistro da marca en 1969, sendo o seu nome moi antigo. Xa en 1492 os primeiros poboadores da illa de Cuba co\u00f1ec\u00edan e empregaban a planta do tabaco e chamaban Cohiba ao rolo r\u00fastico da solan\u00e1cea que fumaban.\nO tabaco destinado \u00e1 elaboraci\u00f3n do Cohiba \u00e9 moi especial. Medra a plenitude unicamente en certas veigas finas, escollidas na zona de Vuelta Abajo, na provincia de Pinar del R\u00edo.\nA marca de f\u00e1brica estaba orixinalmente reservada para o uso diplom\u00e1tico exclusivamente. En 1982, tres tipos de Cohibas foron introducidos aos non-diplom\u00e1ticos: os Lanceros, os Coronas Especiales e os Panatelas. Tres novas marcas foron agregadas aos Cohibas en 1989: os Esplendidos, os Robustos e os Exquisitos. Estes \u00faltimos son co\u00f1ecidos como \"a li\u00f1a cl\u00e1sica\". Vitais para Cohiba foron os cinco agregados en 1992, creando as\u00ed o que se co\u00f1ece como a \"Li\u00f1a 1492\". Estes foron: o \"Siglo I\", \"II\", \"III\", \"IV\" e \"V\".\nComercializaci\u00f3n.\nO Cohiba comercial\u00edzase en Espa\u00f1a, Francia, Su\u00edza, Gran Breta\u00f1a, Benelux, Hong Kong, M\u00e9xico, Arxentina, Alema\u00f1a, Canad\u00e1, Colombia, Venezuela, Brasil, o Caribe, \u00c1frica e Oriente Medio."}
{"id": "107252", "revid": "23204", "url": "https://gl.wikipedia.org/wiki?curid=107252", "title": "Meseta Sur", "text": "Denom\u00ednase Meseta Sur ou Submeseta Sur \u00e1 parte da Meseta Central espa\u00f1ola que se atopa ao sur do Sistema Central (separ\u00e1ndoa da Meseta Norte). Est\u00e9ndese ata Serra Morena polo sur e ata o Sistema Ib\u00e9rico polo leste. A parte occidental est\u00e1 dividida nos vales do Tajo e do Guadiana polos Montes de Toledo. Comprende as comunidades aut\u00f3nomas da Comunidade de Madrid, Castela-A Mancha e Estremadura. \u00c9 m\u00e1is \u00e1rida que a Submeseta Norte."}
{"id": "107253", "revid": "1079520", "url": "https://gl.wikipedia.org/wiki?curid=107253", "title": "Submeseta Norte", "text": ""}
{"id": "107254", "revid": "1079521", "url": "https://gl.wikipedia.org/wiki?curid=107254", "title": "Submeseta Sur", "text": ""}
{"id": "107256", "revid": "1079529", "url": "https://gl.wikipedia.org/wiki?curid=107256", "title": "Almer\u00eda-Intermodal", "text": ""}
{"id": "107258", "revid": "1131", "url": "https://gl.wikipedia.org/wiki?curid=107258", "title": "Estaci\u00f3n de M\u00e1laga-Mar\u00eda Zambrano", "text": "M\u00e1laga-Mar\u00eda Zambrano \u00e9 a estaci\u00f3n central de ferrocarril de M\u00e1laga, inclu\u00edda dentro da rede de estaci\u00f3ns de Adif. Est\u00e1 situada sobre unha estaci\u00f3n pasante de trens da rede de Proximidades M\u00e1laga denominada \"M\u00e1laga-Renfe\", actualmente pechada por obras. Actualmente real\u00edzanse obras para crear un enlace co futuro intercambiador de Renfe e as\u00ed facilitar a mobilidade entre esta, a estaci\u00f3n de autobuses e a estaci\u00f3n do Metro de M\u00e1laga. A estaci\u00f3n leva o nome de Mar\u00eda Zambrano dende 2007, xa que antes cham\u00e1base \"M\u00e1laga-T\u00e9rmino\".\n\u00c9 cabeceira da li\u00f1a C-2 de Proximidades M\u00e1laga, situada na zona 0 da rede, parada de trens de Media distancia Renfe e de trens de longa distancia.\nTrens.\nProximidades Renfe.\nA estaci\u00f3n subterr\u00e1nea ten servizo de Proximidades Renfe cunha frecuencia de 2 trens por hora na li\u00f1a C-1 e uns poucos trens ao d\u00eda na li\u00f1a C-2. \u00c9 cabeceira da segunda.\nMedia distancia.\nOs trens de Media Distancia son de tipo R-598 con destino Sevilla-Santa Justa percorrendo a li\u00f1a A-3 ou son Rexional Expr\u00e9s con destino Ronda que combina con parte do trazado da li\u00f1a A-5.\nLonga distancia.\nDende o 24 de decembro de 2007 est\u00e1 aberta \u00f3 p\u00fablico a \"L.A.V. C\u00f3rdoba-M\u00e1laga\", que permite a chegada de trens AVE dende Madrid-Puerta de Atocha en 2 h e media.\nCentro Comercial Vialia.\nDentro da estaci\u00f3n atopamos un centro comercial, con establecementos de Media-Markt, Game, H&amp;M ou Mc Donald's entre outros, as\u00ed como un cine Yelmo Cineplex."}
{"id": "107261", "revid": "1131", "url": "https://gl.wikipedia.org/wiki?curid=107261", "title": "Estaci\u00f3n de Antequera-Santa Ana", "text": "Antequera-Santa Ana \u00e9 unha estaci\u00f3n de alta velocidade de Adif, situada a 17\u00a0km ao oeste do centro urbano de Antequera. Nela chegan e parten trens con destino a Alxeciras, C\u00f3rdoba, Granada, Madrid e M\u00e1laga.\nEsta estaci\u00f3n forma parte da li\u00f1a de alta velocidade C\u00f3rdoba-M\u00e1laga. Situada no centro de Andaluc\u00eda, \u00e9 a estaci\u00f3n hom\u00f3loga de Bobadilla para alta velocidade, e est\u00e1 chamada a ser o principal enlace ferroviario da rexi\u00f3n no futuro.\nCaracter\u00edsticas.\nA li\u00f1a de alta velocidade C\u00f3rdoba-M\u00e1laga est\u00e1 dese\u00f1ada para soportar velocidades de tr\u00e1fico de ata 350\u00a0km/h; con todo, os trens comerciais te\u00f1en un l\u00edmite de velocidade de 300\u00a0km/h.\nOs 54,5 quil\u00f3metros desde Antequera-Santa Ana ata M\u00e1laga son cubertos polos trens AVE en 28 minutos, fronte aos 62 que necesitan os trens rexionais para realizar o traxecto equivalente entre a estaci\u00f3n de Bobadilla e a capital provincial.\nUn percorrido sen paradas intermedias entre Madrid e Antequera-Santa Ana require 2 horas e 11 minutos, o que representa unha velocidade media de 208\u00a0km/h.\nCambiador de ancho de v\u00eda.\nA estaci\u00f3n disp\u00f3n dun cambiador de ancho de v\u00eda, mediante o cal os trens poden adaptar os seus eixos do ancho internacional ao ancho ib\u00e9rico ou viceversa. Deste xeito, os trens que te\u00f1an como destino as estaci\u00f3ns de Alxeciras ou Granada poden realizar o percorrido entre C\u00f3rdoba e Antequera-Santa Ana polas v\u00edas de alta velocidade, o que permite acurtar o tempo da viaxe.\nServizos ferroviarios.\nLonga distancia.\nO servizo AVE Madrid-M\u00e1laga real\u00edzase en 15 ocasi\u00f3ns ao d\u00eda en ambos os sentidos, parando en Antequera-Santa Ana en cinco destas. O AVE Barcelona-M\u00e1laga circula unha vez ao d\u00eda, parando nesta estaci\u00f3n durante o d\u00eda, e un tren Talgo comezar\u00e1 a prestar un servizo nocturno no mesmo traxecto desde o d\u00eda 26 de xaneiro de 2009.\nMedia Distancia.\nO servizo Avant real\u00edzase en 5 ocasi\u00f3ns ao d\u00eda en ambos os sentidos, parando sempre en Antequera-Santa Ana."}
{"id": "107272", "revid": "98629", "url": "https://gl.wikipedia.org/wiki?curid=107272", "title": "Lica\u00f3n", "text": "O lica\u00f3n (\"Lycaon pictus\"), \u00e9 un animal mam\u00edfero pertencente \u00e1 familia dos c\u00e1nidos, que habita na sabana africana. \u00c9 un \"can salvaxe\" de mediano tama\u00f1o, depredador e cazador en mandas, cuxa ferocidade \u00e9 caracter\u00edstica da especie. No caso de se atoparen en perigo, todos os membros da comunidade b\u00f3tanse agresivamente contra o intruso.\nDescrici\u00f3n.\nPertence a un x\u00e9nero monoespec\u00edfico, Lycaon. Son end\u00e9micos do continente africano, m\u00e1is t\u00edpicos en ambientes sabanoides. O nome cient\u00edfico ou latino significa \"lobo pintado\", facendo referencia \u00e1 s\u00faa pelaxe tricolor de manchas negras, brancas e \u00f3xido distribu\u00eddas irregularmente, quitando a parte dianteira da cara e da gorxa, que sempre adoitan ser negras. Resulta caracter\u00edstico da especie que non haxa dous individuos co mesmo patr\u00f3n de manchas. Pode chegar a medir at\u00e9 75 cent\u00edmetros de altura na cruz e acadar os 30 quilos de peso. Os machos son m\u00e1is corpulentos que as femias. Ten grandes orellas redondeadas. Pos\u00fae fortes mand\u00edbulas.\nAlimentaci\u00f3n e h\u00e1bitos.\nOs lica\u00f3ns cazan en grupo e a trav\u00e9s do traballo conxunto combinado cunha grande resistencia f\u00edsica, conseguen abater animais de dimensi\u00f3ns moito maiores cas s\u00faas. As s\u00faas presas favoritas son ant\u00edlopes de medio porte, coma os impalas, gacelas, e grandes herb\u00edvoros vellos, xoves ou feridos, como \u00f1us e cebras. Os lica\u00f3ns s\u00f3 se alimentan das presas que eles mesmos matan e endexamais se alimentan de prea por moi frescas que estiveren. Son a\u00ednda exclusivamente carn\u00edvoros, e mesmo en \u00e9pocas de escaseza non se alimentan de insectos. Ap\u00f3s unha cacer\u00eda, o grupo cazador regresa \u00e1 base da manda e regurxita as porci\u00f3ns de comida para alimentar os xuven\u00eds e os elementos adultos que quedaran para cuidar das cr\u00edas.\nOs lica\u00f3ns non son territoriais e comparten o espazo con outras mandas veci\u00f1as. Cada grupo necesita dunha \u00e1rea entre 200 e 2000 km\u00b2 para vivir e cazar.\nReproduci\u00f3n.\nA reproduci\u00f3n nas mandas de lica\u00f3ns est\u00e1 limitada ao par dominante, mais en anos bos ou en mandas grandes, unha ou d\u00faas femias subordinadas poden tam\u00e9n procrear. Os restantes membros do grupo comparten a responsabilidade da educaci\u00f3n dos xuven\u00eds. O par alfa \u00e9 monog\u00e1mico e permanece unido para sempre.\nA \u00e9poca de reproduci\u00f3n in\u00edciase en xaneiro e prol\u00f3ngase at\u00e9 maio. O per\u00edodo de xestaci\u00f3n \u00e9 de media de 10 semanas, e os xuven\u00eds nacen entre marzo e xullo. Cada nai pode ter entre 2 a 20 cr\u00edas. As tocas son en xeral reaproveitadas doutros animais, como o aardwark. Os xuven\u00eds permanecen na toca, amamantados pola nai durante 3 ou 4 semanas. Ao final deste per\u00edodo comezan a ser alimentados polos restantes adultos, con comida regurxitada. Cerca dun mes e medio despois, son xa independentes dentro da manda.\nA madurez sexual \u00e9 alcanzada cando acadan o ano e medio de vida, pero xeralmente a primeira ni\u00f1ada se produza bastante despois. As femias abandonan o grupo orixinal con preto de dous anos e medio. A esperanza de vida media \u00e9 de cerca de 10 anos.\nAmeazas.\nO lica\u00f3n at\u00f3pase catalogado dentro das Lista vermella da UICN coma \"En perigo\". As principais ameazas \u00e1s que fai fronte son a persecuci\u00f3n directa polo ser humano, a transformaci\u00f3n e fragmentaci\u00f3n dos seus territorios e a propagaci\u00f3n de enfermidades infecciosas coma a rabia, moitas veces transmitidas por cans dom\u00e9sticos ou asilvestrados. Ademais, o seu tama\u00f1o relativamente pequeno fainos vulner\u00e1beis \u00e1 depredaci\u00f3n por le\u00f3ns, hienas, crocodilos e leopardos, especialmente no caso de mandas reducidas. Est\u00edmase que no ano 2007 quedan menos de seis mil individuos repartidos por unha serie de enclaves ao longo e largo da \u00c1frica subsahariana, ocupando unha reducida porci\u00f3n da s\u00faa \u00e1rea hist\u00f3rica de distribuci\u00f3n."}
{"id": "107275", "revid": "56817", "url": "https://gl.wikipedia.org/wiki?curid=107275", "title": "Montecristo", "text": "Co termo de Montecristo ou Monte Cristo pode facer referencia a:"}
{"id": "107276", "revid": "25871", "url": "https://gl.wikipedia.org/wiki?curid=107276", "title": "Hirundo cucullata", "text": "Hirundo cucullata \u00e9 unha ave do x\u00e9nero Hirundo, unha grande andori\u00f1a. Cr\u00eda no sur de \u00c1frica, principalmente en Sur\u00e1frica, Namibia e sur de Cimbabue, e pasa o inverno en Angola, Tanzania e no sur do Congo."}
{"id": "107277", "revid": "12452", "url": "https://gl.wikipedia.org/wiki?curid=107277", "title": "Lycaon", "text": ""}
{"id": "107278", "revid": "2520", "url": "https://gl.wikipedia.org/wiki?curid=107278", "title": "Canis lupus", "text": ""}
{"id": "107279", "revid": "1987", "url": "https://gl.wikipedia.org/wiki?curid=107279", "title": "Canis", "text": "Canis \u00e9 un x\u00e9nero da familia \"Canidae\", orde dos carn\u00edvoros; o n\u00famero exacto de especies \u00e9 obxecto de disputas, se se consideran ao can e ao dingo coma subespecies de \"Canis lupus\" ou coma especies en dereito propio e se se consideran ou non \"Canis rufus\" e \"Canis lycaon\", ambas con d\u00fabidas sobre a s\u00faa validez. Polo tanto incl\u00fae 6 especies seguras e outras 4 pos\u00edbeis.\nO x\u00e9nero orixinouse probabelmente en Am\u00e9rica do Norte a finais do Plioceno ou comezos do Plistoceno, hai arredor dun mill\u00f3n de anos. Hoxe at\u00f3pase en estado salvaxe en toda Am\u00e9rica, en Europa, en \u00c1frica, Asia e Australia; a distribuci\u00f3n do can \u00e9 case coextensiva coa do ser humano, cubrindo case todo o globo.\nAs especies de \"Canis\" am\u00f3sanos unha gran variedade de tama\u00f1os, dende os 75\u00a0kg que pode acadar \"C. lupus\" \u2014m\u00e1is a\u00ednda en razas especialmente seleccionadas, coma o gran dan\u00e9s ou o mast\u00edn napolitano\u2014 at\u00e9 os 12 de \"C. mesomelas\" \u2014considerabelmente menos en variedades dom\u00e9sticas de can, que \u00e1s veces non superan o quilogramo. A\u00ednda as\u00ed, non son infrecuentes os cruces cando a fisonom\u00eda o permite, o que complicou considerabelmente o establecemento das relaci\u00f3ns xen\u00e9ticas das distintas especies."}
{"id": "107280", "revid": "23204", "url": "https://gl.wikipedia.org/wiki?curid=107280", "title": "Neu K\u00f6nigsaue", "text": "Neu K\u00f6nigsaue \u00e9 un antigo concello de 9,16\u00a0km\u00b2 e 343 habitantes (2007) de Saxonia-Anhalt, Alema\u00f1a. Desde o 1 de xaneiro de 2009 forma parte do concello e da cidade de Aschersleben."}
{"id": "107281", "revid": "53700", "url": "https://gl.wikipedia.org/wiki?curid=107281", "title": "Chacal dourado", "text": "O chacal com\u00fan ou chacal dourado (\"Canis aureus\") \u00e9 un c\u00e1nido parecido ao seu parente pr\u00f3ximo o lobo no seu aspecto externo pero residente en rexi\u00f3ns de clima m\u00e1is c\u00e1lido: nos Balc\u00e1ns, sur de Rusia, Asia Menor e Central ata a India e \u00c1frica oriental. Vive sobre todo nos terreos de maleza espesa e abunda en zonas pantanosas e baixas e, sobre todo, nos canavais."}
{"id": "107284", "revid": "23204", "url": "https://gl.wikipedia.org/wiki?curid=107284", "title": "Provincia de Bolu", "text": "A provincia de Bolu \u00e9 unha provincia turca, situada na parte noroeste de Asia Menor. A s\u00faa superficie \u00e9 de 7410\u00a0km\u00b2, e en 2007 ti\u00f1a unha poboaci\u00f3n de 270.417 habitantes. A principal cidade \u00e9 capital da provincia \u00e9 a cidade de Bolu.\nDivisi\u00f3n adiminstrativa.\nA provincia de Bolu est\u00e1 dividida en 9 distritos:"}
{"id": "107285", "revid": "61897", "url": "https://gl.wikipedia.org/wiki?curid=107285", "title": "Raposo de orella curta", "text": "O raposo de orella curta (\"Atelocynus microtis\") \u00e9 un c\u00e1nido propio de Suram\u00e9rica, con preferencia en \u00e1reas boscosas con pouca acci\u00f3n humana disturbante. Mide de 70 a 100 cm de longo de corpo e 30\u00a0cm de cola, que cando pende perpendicular ao chan vaina arrastrando. Pesa at\u00e9 9 kg e ten unha altura de 35\u00a0cm. Ten patas curtas e \u00e1xiles, e orellas curtas e redondeadas, de 3 a 5\u00a0cm. Este c\u00e1nido dist\u00ednguese pola s\u00faa trompa de raposo e a grosa cola. A s\u00faa pelaxe \u00e9 negra e gris vermella. M\u00f3vese coma un felino, e come pequenos mam\u00edferos, peixes, insectos, froitas, r\u00e9ptiles. A especie na Lista de Especies en Risco.\n\u00c9 un dos c\u00e1nidos m\u00e1is raros e menos co\u00f1ecidos do mundo. Crese que ten h\u00e1bitos nocturnos e solitarios.\nVive na selva tropical a cerca de 1.000 msnm, na cunca do r\u00edo Amazonas na Arxentina, Brasil, Per\u00fa, Ecuador, Colombia e prob\u00e1belmente Venezuela."}
{"id": "107286", "revid": "1131", "url": "https://gl.wikipedia.org/wiki?curid=107286", "title": "Atelocynus", "text": ""}
{"id": "107287", "revid": "89787", "url": "https://gl.wikipedia.org/wiki?curid=107287", "title": "Puro", "text": "Un puro ou cigarro puro \u00e9 un cigarro consistente nun paquete firmemente enrolado de tabaco secado e fermentado, liado sen papel, nunha folla de tabaco. Ac\u00e9ndese por un dos extremos para poder introducir o seu fume dentro da boca do fumador a trav\u00e9s do outro extremo.\nO tabaco para puros cult\u00edvase en cantidades significativas en naci\u00f3ns como Brasil, Camer\u00fan, Cuba, Rep\u00fablica Dominicana, Honduras, Indonesia, M\u00e9xico, Nicaragua e Estados Unidos.\nOs puros fabricados en Cuba consid\u00e9ranse dunha calidade inigualable, e por iso se lles co\u00f1ece habitualmente como Habanos. A reputaci\u00f3n cubana pres\u00e9ntase tanto polas caracter\u00edsticas \u00fanicas da rexi\u00f3n de Vuelta Abajo, na provincia de Pinar del R\u00edo, ao Oeste da illa, onde un microclima permite o cultivo de tabaco de alta calidade; como pola habilidade dos fabricantes cubanos do puro. Por\u00e9n,\nmoitos expertos cren que as mellores colleitas de Honduras, Nicaragua e San Andr\u00e9s Tuxtla, en M\u00e9xico, rivalizan cos cubanos. "}
{"id": "107290", "revid": "56817", "url": "https://gl.wikipedia.org/wiki?curid=107290", "title": "Romeo y Julieta", "text": "A partir da traduci\u00f3n castel\u00e1 da obra teatral de William Shakespeare \"Romeo e Xulieta\", Romeo y Julieta pode referirse a:"}
{"id": "107293", "revid": "98629", "url": "https://gl.wikipedia.org/wiki?curid=107293", "title": "Habano", "text": "Habano \u00e9 todo aquel cigarro puro no cal o 100% do tabaco empregado na s\u00faa composici\u00f3n \u00e9 cultivado e manufacturado en Cuba, tras m\u00faltiples e severos controis tanto a nivel do proceso agr\u00edcola de cultivo e secado.\nHistoria.\nO tabaco \u00e9 unha planta orixinaria de Am\u00e9rica do Sur, dise que chega a Cuba entre os dous mil ou tres mil anos antes da nosa era . O aborixe cubano era fiel consumidor de tabaco, para eles era como unha especie de medicina e imprescindible para acompa\u00f1ar cerimonias sociais, pol\u00edticas e relixiosas, formando parte as\u00ed dos seus principais cultivos.\nCoa chegada dos espa\u00f1ois a Cuba am\u00f3sase esta planta ao mundo, desencade\u00e1ndose instantaneamente unha forte paix\u00f3n polo tabaco, ga\u00f1ando en Espa\u00f1a o maior n\u00famero de adeptos.\nDespois estender\u00edase a outras partes de Europa, onde se estableceron as m\u00e1is serias sanci\u00f3ns para co tabaco, mais curiosamente mentres m\u00e1is o prohib\u00edan m\u00e1is expand\u00eda o seu terreo de emprego con fins medicinais.\nO rei Filipe V impuxo o 11 de abril de 1717 un monopolio real do tabaco que se cultivaba en Cuba, decisi\u00f3n que pasou \u00e1 historia co nome de \"Estanco do tabaco\".\nEra cultivado exclusivamente por homes ceibes, cousa que foi posible grazas aos inmigrantes espa\u00f1ois que deron orixe ao campesi\u00f1ado cubano.\nO s\u00e9culo XIX reafirmou nas Antillas a produci\u00f3n do tabaco, xa para 1859 hab\u00eda preto de 10.000 veigas e unhas 1.300 f\u00e1bricas na capital.\nEn 1966 nace a marca de habanos Cohiba orixinalmente feita para uso pribado de Fidel Castro e a altos cargos do goberno cubano e oficiais do partido comunista. A mi\u00fado ofrecidos como regalo diplom\u00e1tico, a marca Cohiba desenvolveu un status de \"culto\". Foi lanzada comercialmente para a venda ao p\u00fablico en 1982.\nActualmente, a comercializaci\u00f3n dos produtos habanos g\u00f3zaa en exclusiva a empresa mixta Habanos S.A., pertencente a partes iguais a Cubatabaco, empresa do Estado cubano, e Altadis, froito da fusi\u00f3n de Tabacalera e Seita.\nCultivo.\nCuba est\u00e1 situada moi pr\u00f3xima ao Tr\u00f3pico de C\u00e1ncer, cunha humidade relativa do 79% e unha temperatura media de 25 graos cent\u00edgrados, recibe un r\u00e9xime de chuvias que favorecen principalmente \u00e1 rexi\u00f3n occidental do pa\u00eds, onde se sit\u00faan as maiores veigas de tabaco de Cuba.\nSe a este clima sumamos as caracter\u00edsticas do solo de Cuba, \u00e9 dicir, a composici\u00f3n qu\u00edmica e propiedades agr\u00edcolas que distinguen \u00e1s zonas tabacaleiras e a experiencia e coidado que os torcedores po\u00f1en ao facer o produto cubano podemos facilmente entender o porqu\u00e9 do \u00e9xito do habano.\nO cultivo comeza no sementeiro, \u00e1rea onde se depositan as sementes coas condici\u00f3ns \u00f3ptimas para a s\u00faa xerminaci\u00f3n e desenvolvemento antes de trasladalas ao campo. Permanecen neste lugar arredor de 40 d\u00edas. No mes de outubro real\u00edzase a posterior sementeira por etapas. Para ser colleitada a folla ag\u00e1rdase un per\u00edodo de 45 a 80 d\u00edas desde que foi plantada.\nLogo de pasar por estes pasos, o tabaco \u00e9 levado aos lugares de ensarte para o posterior proceso de desecamento e fermentaci\u00f3n. Nas escollidas \u00e9 traballado por h\u00e1biles mans xeralmente femininas, buscando con isto a suavidade e delicadeza na selecci\u00f3n e clasificaci\u00f3n para beneficiar cada folla recolleita.\nCalidade.\nConsid\u00e9rase que a calidade do habano radica na uni\u00f3n de 4 factores: \nA pesar dos intentos xa feitos de acadar a calidade dun aut\u00e9ntico habano noutras rexi\u00f3ns do planeta a partir dunha semente de orixe cubana, consid\u00e9rase o de mellor calidade ao tabaco feito en Cuba, debido \u00e1 combinaci\u00f3n de factores clim\u00e1ticos coas caracter\u00edsticas do territorio."}
{"id": "107306", "revid": "23204", "url": "https://gl.wikipedia.org/wiki?curid=107306", "title": "Escair\u00f3n, Vilasante, O Savi\u00f1ao", "text": "Escair\u00f3n \u00e9 unha vila da parroquia de Vilasante, capital do concello lugu\u00e9s do Savi\u00f1ao, na comarca de Terra de Lemos. Segundo o IGE, en 2022 ti\u00f1a 860 habitantes (426 homes e 424 mulleres). Isto sup\u00f3n un aumento con respecto ao ano 1999 cando ti\u00f1a 835 habitantes.\nEconom\u00eda.\nEn Escair\u00f3n hai feira os d\u00edas 8 e 19 de cada mes. Nesta vila est\u00e1 asentada a empresa Adegas Moure.\nFestas.\nNa primeira semana de agosto cel\u00e9branse as festas patronais na honra da Nosa Se\u00f1ora das Dores. Na ma\u00f1\u00e1 do \u00faltimo d\u00eda de festa cel\u00e9brase unha carreira de burros, seguida da competici\u00f3n do tiro de corda por parroquias."}
{"id": "107309", "revid": "1888", "url": "https://gl.wikipedia.org/wiki?curid=107309", "title": "Escair\u00f3n", "text": ""}
{"id": "107311", "revid": "15490", "url": "https://gl.wikipedia.org/wiki?curid=107311", "title": "Carbon\u00edfero", "text": "O per\u00edodo Carbon\u00edfero debe o seu nome o carb\u00f3n que se iniciou hai uns 300 mill\u00f3ns de anos. Cando as \u00e1rbores mortas e outros vexetais ca\u00edan en pantanos quedaban cubertos de lodo. Co tempo os restos vexetais sec\u00e1ronse e formaron o que chamamos turba. Enterrada baixo capas de terra e rocha a gran profundidade, a turba quedou comprimida e quentouse ata que \u00f3 final converteuse en carb\u00f3n.\nCaracter\u00edsticas.\nEste per\u00edodo transcorreu entre hai uns 361 e 290 mill\u00f3ns de anos. No carbon\u00edfero os dinosauros, os mam\u00edferos e as aves a\u00ednda non exist\u00edan. As plantas que habitaban a terra eran grandes \"equisetos\", antigos parentes de pequenas plantas como os fentos de hoxe en d\u00eda. Neste per\u00edodo form\u00e1ronse numerosos deltas, especialmente en Europa e en Am\u00e9rica. As vastas cordilleiras que formaran durante o Devoniano comezan a desgastarse pola acci\u00f3n do vento e da chuvia. As rochas eran trituradas ata formar unha area fina chamada limo, que se acumulaba cando a auga que as transportaba chegaba \u00f3 mar. Esta terra h\u00famida e pantanosa atop\u00e1banse en tupidas selvas.\nEste intervalo de tempo co\u00f1\u00e9cese tam\u00e9n como a era dos anfibios, pois as condici\u00f3ns eran as axeitadas para eles. Hab\u00eda moita auga onde pod\u00edan desovar, pero non pod\u00edan po\u00f1er os ovos no medio terrestre. \u00d3 desenvolver as criaturas ovos con casca solucionouse o problema anterior do desove exclusivo no medio acu\u00e1tico, que permitiu nacer en terra as cr\u00edas. Foi cando no carbon\u00edfero apareceron os primeiros r\u00e9ptiles a partir dun grupo de anfibios e con eles levouse a cabo a definitiva conquista do medio terrestre. A partir deste momento comezan a aparecer os primeiros dinosauros, que chegar\u00edan ao seu auxe no Mesozoico. Os primeiros r\u00e9ptiles foron antepasados tanto dos dinosauros coma dos mam\u00edferos. Outros animais m\u00e1is pequenos viv\u00edan tam\u00e9n no solo do bosque; estes animais pequenos parec\u00edanse moito \u00e1s lagartas.\nAs \u00e1rbores do per\u00edodo non se parec\u00edan \u00e1s \u00e1rbores actuais, pois en realidade eran versi\u00f3ns xigantescas dalgunhas plantas que hoxe chamamos equisetos e licopodios. As ramas e as follas das \u00e1rbores formaban un teito sobre a selva, sumindo o solo na escuridade. Cerca do solo hab\u00eda unha densa mara\u00f1a de fentos que crec\u00edan na h\u00famida terra; esta componse de capas de vexetaci\u00f3n descomposta e esmagada.\nFlora e fauna.\nOs Leposp\u00f3ndilos constitu\u00edan un grupo de anfibios insect\u00edvoros de menor tama\u00f1o. O seu nome fai referencia \u00e1 estruturas das s\u00faas v\u00e9rtebras. Estes anfibios evolucionaron durante o per\u00edodo carbon\u00edfero e sobreviviron ata finais do Permiano. Durante este per\u00edodo de 100 mill\u00f3ns de anos, desenvolveuse unha variedade de pequenos leposp\u00f3ndilos, semellantes \u00e1s p\u00edntegas ou as serpes.\nO Crassigyrinus viviu a principios do Carbon\u00edfero en Europa, concretamente en Escocia, e media 2 metros de lonxitude. Era un ser de aspecto estra\u00f1o, incluso para un anfibio primitivo. Ti\u00f1a o corpo alargado, similar \u00f3 dun peixe, cunha larga cola e extremidades diminutas. A cabeza med\u00eda uns 30\u00a0cm de lonxitude e as mand\u00edbulas repletas de dentes, que se abr\u00edan enormemente. Os ollos eran especialmente grandes e estaban situados moi xuntos un do outro. Estas desusadas caracter\u00edsticas indican que hab\u00eda perdido o uso das s\u00faas extremidades e que volvera \u00e1 vida na auga. Os seus dentes son os dun comedor de peixes e o seu hidrodin\u00e1mico corpo fai pensar que era un veloz depredador. O tama\u00f1o dos seus ollos pod\u00eda indicar que cazaba en augas escuras e cargadas de sedimentos dos pantanos do Carbon\u00edfero,nadando como unha angu\u00eda entre e abundante vexetaci\u00f3n.\nO Greererpet\u00f3n viviu a principios do \"Carbon\u00edfero\" en Am\u00e9rica do Norte e media 1,5 metros de lonxitude. A forma do seu corpo era ideal para os desprazamentos na auga, con sinuosas ondulaci\u00f3ns \u00f3 estilo das angu\u00edas. A cabeza baixa e achatada, duns 18\u00a0cm de lonxitude, repousaba sobre un pescozo breve, conectado a un corpo sumamente alargado (con arredor de 40 v\u00e9rtebras dorsais) e terminando nunha larga aleta caudal. As patas eran curtas, cada unha con cinco dedos que lle serv\u00edan para manobrar e frea na auga. Os sucos abertos \u00f3s lados do cranio constit\u00faen un legado dos seus antepasados. Estes sucos marcan a posici\u00f3n, na vida do animal, da li\u00f1a lateral sensorial capaz de detectar as vibraci\u00f3ns transmitidas pola auga. A estrutura do o\u00eddo deste habitante da auga estaba pouco desenvolvida, a diferenza da que se observaba na dos anfibios terrestres."}
{"id": "107312", "revid": "98629", "url": "https://gl.wikipedia.org/wiki?curid=107312", "title": "Vilasante", "text": "O top\u00f3nimo Vilasante pode referirse a:"}
{"id": "107314", "revid": "6464996", "url": "https://gl.wikipedia.org/wiki?curid=107314", "title": "Frank Sinatra", "text": "Francis Albert Sinatra, m\u00e1is co\u00f1ecido como Frank Sinatra, nado en Hoboken o 12 de decembro de 1915 e finado nos \u00c1nxeles o 14 de maio de 1998, foi un cantante e actor estadounidense. Alcumado \"A Voz\", foi unha das figuras m\u00e1is importantes da m\u00fasica popular do s\u00e9culo XX. A s\u00faa popularidade chegou a ser inmensa e practicamente constante ao longo da s\u00faa vida, a\u00ednda que foron especialmente exitosos os anos corenta e cincuenta. Foi esta \u00faltima d\u00e9cada, coa s\u00faa produci\u00f3n discogr\u00e1fica para a compa\u00f1\u00eda Capitol, a considerada como a s\u00faa etapa de maior calidade art\u00edstica como cantante.\nEstilo e caracter\u00edsticas.\nO seu repertorio baseouse na obra dos m\u00e1is importantes compositores populares estadounidense, como Jimy Van Heuse, Cole Porter, Smmy Cahn ou George Gershwin, e o seu estilo sintetizou, xa nas s\u00faas orixes, quince anos de influencias mutuas entre a m\u00fasica de inspiraci\u00f3n jazz\u00edstica e a m\u00fasica pop que empezaba a difundirse a trav\u00e9s da radio. Sinatra constru\u00edu o seu estilo sobre a base dunha comprensi\u00f3n natural da m\u00fasica popular, tal como a entenderon Bing Crosb, Fred Astaire, Benny Goodman e Louis Armstrong, explotando a idea de que esta, en todas as s\u00faas vertentes, deber\u00eda ser unha extensi\u00f3n da fala.\nTecnicamente, caracterizouse pola s\u00faa coidada precisi\u00f3n no fraseo e o seu dominio do control da respiraci\u00f3n; o rango da s\u00faa voz estaba pr\u00f3ximo ao de bar\u00edtono. En canto \u00e1 s\u00faa categor\u00eda art\u00edstica, esta radica na s\u00faa capacidade interpretativa para transmitir as emoci\u00f3ns e sentimentos impl\u00edcitos nas letras das canci\u00f3ns. En Sinatra, calquera tipo de consideraci\u00f3n vocal e, incluso, musical, resultan secundarias respecto da que \u00e9 a s\u00faa misi\u00f3n principal: contar unha historia da forma m\u00e1is expresiva posible.\nA Sinatra reco\u00f1\u00e9ceselle historicamente ser o primeiro cantante que fixo uso conscientemente dos medios de amplificaci\u00f3n do son co obxecto de situar a s\u00faa voz por encima do son da orquestra (dominadora da m\u00fasica popular estadounidense de principios de s\u00e9culo XX) e para aproximala a intimidade do o\u00eddo do ouvinte.\nComo actor, Sinatra foi un artista de tipo intuitivo, remiso a someterse os ensaios e repetici\u00f3ns habituais na gravaci\u00f3n, polo que as s\u00faas interpretaci\u00f3ns foron emocionalmente intensas ao tempo que irregulares. A importancia na s\u00faa vida do seu traballo actoral foi capital; por exemplo foi precisamente a trav\u00e9s do seu papel en \"De aqu\u00ed \u00e1 eternidade\" como logrou sa\u00edr dunha crise persoal e art\u00edstica no tr\u00e1nsito dos anos corenta aos cincuenta para ascender ao m\u00e1is alto da s\u00faa popularidade, ademais de ga\u00f1ar pola s\u00faa interpretaci\u00f3n o Oscar ao mellor actor secundario.\nNa da s\u00faa carreira profesional, Sinatra gravou m\u00e1is de 1300 canci\u00f3ns e participou en m\u00e1is de cincuenta pel\u00edculas. Recibiu multitude de premios e homenaxes, entre os que contan dez Grammys, o Premio da Academia de Artes e Ciencias da Gravaci\u00f3n e a Medalla da Liberdade do goberno estadounidense."}
{"id": "107319", "revid": "98629", "url": "https://gl.wikipedia.org/wiki?curid=107319", "title": "Selecci\u00f3n de rugby de Escocia", "text": "A Selecci\u00f3n de rugby de Escocia representa a Escocia en torneos internacionais de rugby. O rugby en Escocia est\u00e1 regulado pola Uni\u00f3n de Rugby Escocesa (SRU). O equipo ocupa o noveno posto na lista mundial da IRB e forma parte tam\u00e9n do \"British and Irish Lions\" (un combinado formado por xogadores de t\u00f3dalas naci\u00f3ns das Illas Brit\u00e1nicas que xoga partidos de exhibici\u00f3n cada certo tempo). Anualmente toman parte no torneo das Seis Naci\u00f3ns e participa na Copa do Mundo de Rugby, que ten lugar cada catro anos.\nO rugby escoc\u00e9s data de 1871, cando ga\u00f1aron a Inglaterra no primeiro partido internacional de rugby en Raeburn Place (Edimburgo). Dende que comezou en 1883, Escocia compite no Cinco Naci\u00f3ns ga\u00f1ando o campionato de pleno dereito en 14 ocasi\u00f3ns, inclu\u00edndo o \u00faltimo torneo das Cinco Naci\u00f3ns en 1999, e compartindo outros 8. No ano 2000 a competici\u00f3n aceptou a un sexto participante, Italia, o que deu lugar ao Seis Naci\u00f3ns. Dende este troco Escocia non volveu nunca ga\u00f1ar o torneo. A Copa do Mundo de Rugby celebrou a s\u00faa primeira edici\u00f3n en 1987 e Escocia competiu at\u00e9 o de agora en t\u00f3dalas ocasi\u00f3ns, a \u00faltima en 2007. O mellor posto do XV do Cardo nesta competici\u00f3n foi en 1991, onde perderon cos All Blacks no partido polo terceiro posto.\nEscocia ten unha grande rivalidade coa selecci\u00f3n inglesa. Compiten anualmente pola Calcutta Cup coma parte do torneo das Seis Naci\u00f3ns. Os escoceses son os actuais posuidores do trofeo trala s\u00faa vitoria por 15 a 9 no Seis Naci\u00f3ns de 2008 no Murrayfield. Por\u00e9n, nos \u00faltimos anos, Escocia conseguiu poucas vitorias fronte o seu \"Auld Enemy\" (vello inimigo), ga\u00f1ando s\u00f3 catro veces dende 1990. Ademais lonxe da s\u00faa \u00faltima vitoria en Inglaterra, que foi en 1983.\nHistoria.\nO primeiro encontro internacional.\nO primeiro encontro internacional do equipo de Escocia de rugby ten lugar contra Inglaterra o domingo 27 de marzo de 1871. Este non s\u00f3 \u00e9 o primeiro partido de Escocia sen\u00f3n o primeiro encontro internacional endexamais disputado. O partido xogouse en Raeburn Place, na cidade de Edimburgo (Escocia). Os do Cardo venceron aos ingleses por 4 a 1 diante de 4.000 espectadores.\nComo xa se nomeou anteriormente, este partido foi xogado en Raeburn Place, un estadio de cr\u00edcket, xa que a federaci\u00f3n escocesa de rugby non dispo\u00f1\u00eda a\u00ednda dun recinto axeitado para un partido internacional. As\u00ed que o partido se diputou con s\u00f3 dez xogadores por equipo e d\u00faas metades de cincuenta minutos. Os escoceses ga\u00f1aron o partido por un ensaio e un drop contra un ensaio dos ingleses.\nEncontros brit\u00e1nicos e barullo (1870-1889).\nO desquite entre os equipos de Escocia e Inglaterra tivo lugar sobre o terreos dos \u00faltimos, no Oval de Londres. Inglaterra ga\u00f1ou o partido por 8 a 3. O seguinte partido entre as d\u00faas naci\u00f3ns foi no Hamilton Crescent de Glasgow cun empate a 0 puntos. Os dous equipos atop\u00e1ronse de novo dous anos m\u00e1is tarde, o luns 23 de febreiro de 1874, con vitoria inglesa por 3 a 1.\nIrlanda debutou na competici\u00f3n internacional nun encontro conta Inglaterra en 1875 (derrota dos irlandeses por 7 a 0). Gales debutou un pouco m\u00e1is tarde tam\u00e9n contra Inglaterra en 1881, Irlanda en 1882 e Escocia en 1883. Os enfrontamentos entre Escocia e Gales comezaron o 8 de xaneiro de 1883 en Raeburn Place (Edimburgo) vencendo os do Cardo por 9 a 3. \u00c9 a primeira edici\u00f3n do hoxe torneo das Seis Naci\u00f3ns, o Torneo brit\u00e1nico de rugby 1882-1883.\n\u00c9 xa en 1884 cando estes catro equipos enfr\u00f3ntanse todas na mesma tempada, a\u00ednda que en efecto falta un partido da edici\u00f3n de 1882-1883 para que o Torneo sexa disputado completamente. As edici\u00f3ns de 1885, 1887 e 1889 non son completadas debido a problemas entre distintas federaci\u00f3ns.\nOs ingleses son exclu\u00eddos das edici\u00f3ns de 1888 e 1889 do Torneo debido ao seu rexeitamento a unirse \u00e1 International Rugby Board.\nNovos adversarios (1900-1909).\nEscocia perdeu contra o Pa\u00eds de Gales. o primeiro partido do Torneo brit\u00e1nico de rugby do 1900, os galeses son os grandes dominadores deste decenio, con xogadores coma Billy Bancroft, Jehoida Hodges, Willie Llewellyn, Gwyn Nicholls ou Billy Trew. Escocia por\u00e9n, empata con Irlanda obtendo un partido nulo e perde outra vez, esta vez contra Inglaterra en Inverleith (Edimburgo).\nUn equipo representante de Nova Zelandia fixo unha xira pola Gran Breta\u00f1a en 1905, eran os chamados \"Originals\". O termo \"All Blacks\" \u00e9 utilizado por primeira vez nesta ocasi\u00f3n. A xira \u00e9 todo un \u00e9xito para os \"Originals\", s\u00f3 perdendo unha soa vez contra Gales en Cardiff por 3 a 0. Escocia recibiu aos neozelandeses o 18 de novembro de 1905 en Inverleith, perdendo por 7 a 12.\nEn 1906, Escocia perdeu dous encontros do Torneo, e despois outro equipo internacional fai unha xira polas Illas Brit\u00e1nicas, tr\u00e1tase dos \"Springboks\", a selecci\u00f3n de rugby de Sur\u00e1frica. Neste torneo fixeron historia e ga\u00f1aron o seu caracter\u00edstico nome, por\u00e9n, perderon contra Escocia.\nDurante o per\u00edodo de 1900 a 1909, a selecci\u00f3n de Escocia disputou 32 partidos contra cinco naci\u00f3ns, conseguindo 17 vitorias (13 derrotas, 2 empates), \u00e9 dicir, un 53% de \u00e9xito. Ga\u00f1aron sete dos dez partidos xogados contra o \"XV da Rosa\" e seis de dez contra os irlandeses. Os do Cardo ga\u00f1aron catro torneos neste tempo: 1901, 1903, 1904 e 1907 (con tres triplas coroas obtidas) e por\u00e9n, contra Gales perden sete encontros, ga\u00f1ando s\u00f3 tres dun total de dez encontros disputados. Por \u00faltimo destacar a s\u00faa derrota contra os All Blacks e unha vitoria contra os Springboks.\n1919 - 1939.\nOs encontros internacionais de rugby disput\u00e1ronse en Inverleith at\u00e9 1925, ano no que a SFU merca un terreo e constr\u00fae o primeiro Estadio de Murrayfield, o cal \u00e9 inaugurado o 21 de marzo de 1925. A comezos desta tempada o Scottish Football Union (SFU) pasa a co\u00f1ecerse coma Scottish Rugby Union (SRU). En 1925, Escocia vence a Francia en Inverleith (25-4), ao Pa\u00eds de Gales en Swansea (24-14) e a Irlanda en Dubl\u00edn (14-8). A Inglaterra de Wavell Wakefield, que vi\u00f1a de ga\u00f1ar os Grand Slam de 1923 e 1924, vai disputar o partido definitivo do Torneo contra os escoceses en Murrayfield, ench\u00e9ndose o estadio con 70.000 seareiros. O partido foi moi igualado, ga\u00f1ando finalmente os escoceses 14 a 11 e obtendo por primeira vez na s\u00faa historia o Grand Slam.\nEn 1926 Escocia converteuse na primeira naci\u00f3n europea en ga\u00f1ar en Twickenham (Londres) a Inglaterra, o que supuxo a fin da \"idade de ouro\" dos do XV da Rosa. En contraposici\u00f3n, o \"XV do Cardo\" ga\u00f1ou o seu segundo torneo consecutivo, compartido cos irlandeses. O torneo das naci\u00f3ns de 1927 \u00e9 unha repetici\u00f3n do de 1926, con tres vitorias, unha derrota fronte Irlanda, e a vitoria final compartindo o trofeo cos de XV do Trevo. O 17 de decembro de 1927, Escocia recibe a Australia e imponse 10 a 8.\nO 19 de marzo de 1938, os do \"XV do Cardo\" conducidos por Wilson Shaw despraz\u00e1ronse a Inglaterra dentro do Torneo. Escocia consegue cinco ensaios conta un, sendo este o partido m\u00e1is destacado de Wilson Shaw, autor de dous ensaios e orixinando un terceiro. Escocia ga\u00f1ou as\u00ed o seu segundo partido en Twinckenham despois da vitoria de 1926. Este foi o primeiro partido internacional televisado.\n1947 - 1985.\nDespois dunha interrupci\u00f3n debido \u00e1 segunda guerra mundial, ret\u00f3mase o Torneo das Cinco Naci\u00f3ns en 1947 coa participaci\u00f3n de cinco naci\u00f3ns, xa que Francia \u00e9 admitida despois do torneo de 1939. O 1 de xaneiro xaneiro de 1947 Francia recibe a Escocia, ga\u00f1ando 8 a 3. O Torneo \u00e9 dif\u00edcil para os do Cardo, que logo de rematar con catro derrotas faise cunha nova \"Culler de Madeira\". Os australianos de xira a finais de ano tam\u00e9n se impo\u00f1en.\nNo torneo das cinco naci\u00f3ns de 1948, Escocia logra ga\u00f1ar a franceses e ingleses a domicilio, terminando con d\u00faas vitorias e outras tantas derrotas.\nA edici\u00f3n de torneo de 1972 quedou incompleta: o Pa\u00eds de Gales e os escoceses rexeitaron viaxar a Irlanda por mor dunhas cartas recibidas con ameazas an\u00f3nimas, supostamente por parte do IRA.\nGordon Brown foi sinxelamente un dos mellores segunda li\u00f1a europeos de despois da guerra. \"Broon frae Troon\" \u00e9 o membro m\u00e1is importante dos cinco de fronte que endexamais tivo Escocia: Ian McLauchla, Frank Laidlaw, Sandy Carmichael, Alastair McHarg e Gordon Brown. E son estes cinco a pedra angular do equipo que transformou Murrayfield nunha fortaleza impenetr\u00e1bel.\nEntre o 1 de marzo de 1971 e o 31 de decembro de 1975, o equipo de Escocia perde unha soa vez na casa, s\u00f3 contra os All Blacks por 14 a 9 en 1972. En 1984 conseguiron o Grand Slam.\nGavin Hastings, Rei de Escocia (1986-1995).\nNa primeira xornada do Cinco Naci\u00f3ns de 1986, Garvin Hastings falla o golpe de env\u00edo (toque directo), os franceses xogan rapidamente e marcan o seu primeiro ensaio. Un a\u00ednda rapaz Gavin Hastings non est\u00e1 en absoluto abatido, e consegue marcar os seis penaltis da vitoria por 18 a 17 dos escoceses.\nDespois duns anos sen acadar nada, 1990 \u00e9 un ano hist\u00f3rico para os escoceses, con catro vitorias en catro encontros. O equipo escoc\u00e9s endosoulle un 13 a 10 os do Trevo en Irlanda, un 21 a 0 a Francia 21-0 e despois de ga\u00f1ar por 13 a 9 a Gales, Escocia ga\u00f1a 13 a 7 ao equipo ingl\u00e9s, que tam\u00e9n pod\u00eda levarse o Grand Slam... David Sole, John Jeffrey, Finlay Calder, Derek White son os patr\u00f3ns e Gavin Hastings \u00e9 a vedette... os escoceses venceron 13 a 7 e acadaron o Grand Slam. O 10 de novembro de 1990, enfr\u00f3ntanse oficialmente a Arxentina por primeira vez e imp\u00f3\u00f1ense 49 a 3.\n1996-1999.\nNo Cinco Naci\u00f3ns de 1996, ao igual que en 1995, Escocia ga\u00f1a os seus primeiros tres partido para xogar o cuarto contra Inglaterra nunha loita polo Grand Slam, perdendo de novo. Na xira de xu\u00f1o de Nova Zelandia perde d\u00faas veces con resultados moi avultados, 62-31 e 36-12. O 14 de decembro, Escocia xoga por primeira vez fronte Italia, ga\u00f1ando os do Cardo por 29 a 22.\nEn 1999 Escocia ga\u00f1a o \u00faltimo torneo no que participan as Cinco Naci\u00f3ns, incorpor\u00e1ndose ao ano seguinte a selecci\u00f3n italiana. Sendo este ademais o \u00faltimo t\u00edtulo dos escoceses at\u00e9 o d\u00eda de hoxe. O torneo comezou cunha vitoria fronte os Drag\u00f3ns Vermellos 33 a 20 na casa, unha derrota a domicilio contra Inglaterra (que perder\u00eda contra Gales o \u00faltimo partido), e d\u00faas vitorias, unha contra Francia moi axustada, por 33 a 34, diante de 78.724 espectadores no Stade de France en Par\u00eds e unha \u00faltima contra Irlanda en Murrayfield.\nOs anos escuros (2000-2008).\nCunha vitoria no torneo de 2000, o resultado non \u00e9 precisamente bo, mesmo se se impuxeran aos ingleses no \u00faltimo encontro. O de 2001 comeza bastante mal tralas derrotas fronte Francia e Inglaterra, e un empate cos galeses. Despois de ga\u00f1ar a Italia por 23 a 19 o partido fronte a Irlanda \u00e9 aprazado por unha epizootia (unha enfermidade contaxiosa que ataca a un n\u00famero pouco habitual de animais ao mesmo tempo e lugar, que se propaga con rapidez) de febre aftosa. O 22 de setembro os irlandeses perden en Escocia por 32 a 10, priv\u00e1ndose a obtenci\u00f3n do Grand Slam.\nOs s\u00edmbolos.\nO cardo.\nO cardo \u00e9 a flor nacional, e tam\u00e9n o s\u00edmbolo do equipo equipo de rugby de Escocia. De acordo coa lenda o \"cardo gardi\u00e1n\" xogou un papel moi importante na defensa de Escocia no ataque nocturno por parte dos dinamarqueses, posto que un dos invasores pisou un cardo e emitiu un berro de dor, alertando as\u00ed aos defensores escoceses.\nA divisa.\nA locuci\u00f3n latina Nemo me impune lacessit (\"\"Wha daur meddle wi me?\", \"Ningu\u00e9n me fere impunemente\" en galego) \u00e9 unha antiga divisa dos Reis de Escocia, e tam\u00e9n da primeira orde de cabaler\u00eda escocesa, da M\u00e1is Antiga \u00e9 Mais Nobre Orde do Cardo e da Garda Escocesa (as d\u00faas \u00faltimas \"pertencentes\" ao monarca).\nO himno.\nO himno \"Flower of Scotland\" \u00e9 o que sen v\u00e9n utilizando nos partido da selecci\u00f3n antes dos partidos, coma himno non oficial de Escocia, dende 1990. Foi escrito por Roy Williamson do grupo \"the Corries\" en 1967, e adoptado pola SRU (Federaci\u00f3n Escocesa de Rugby) para substitu\u00edr o \"God Save the Queen\", himno do Reino Unido, tam\u00e9n utilizado polos ingleses. No primeiro ano que se utilizou \"The Flower of Scotland\" coma himno, no campionato das Cinco Naci\u00f3ns, Escocia chegou ao partido decisivo invicto, xog\u00e1ndose o partido decisivo polo t\u00edtulo e o Gran Slam fronte a Inglanterra. Esta combinaci\u00f3n foi explosiva e os escoceses venceron por 13 a 7, lev\u00e1ndose o t\u00edtulo.\nO equipamento.\nEscocia tradicionalmente levou xerseis azul mari\u00f1o, pantal\u00f3ns albos e medias azuis. Por\u00e9n, o uniforme recente, fabricado por Canterbury of New Zealand, ten os pantal\u00f3ns tam\u00e9n azul mari\u00f1o. O patrocinador da selecci\u00f3n adoitaba ser The Famous Grouse, unha marca de whisky escoc\u00e9s cuxo logo levaban na camisola e nos pantal\u00f3ns. En Francia, onde o patrocinio por parte de compa\u00f1\u00edas de bebidas espirituosas est\u00e1 prohibido por lei, o logotipo habitual era substitu\u00eddo polas siglas \"TFG\". Cando Escocia \u00e9 o equipo de casa e o rival xoga habitualmente de cores escuras, Escocia usa o seu segundo equipamento. Tradicionalmente era unha camisola branca con pantal\u00f3ns e medias azuis mari\u00f1os. Durante un breve per\u00edodo, cando Cotton Oxford era o patrocinador da camisola, o xersei albo trocouse por un laranxa brillante con aros azuis nas mangas. A primeira vez que se usou foi fronte o New Zealand M\u0101ori, o 4 de novembro de 1998. Este xersei foi substitu\u00eddo polo tradicional branco dous anos despois. Tam\u00e9n durante ese patrocinio o p\u00farpura foi inserido na vestimenta tradicional azul, o que foi unha desviaci\u00f3n significativa das tradicionais cores azul e branco, a\u00ednda que o p\u00farpura estaba inspirado na flor do cardo.\nO 3 de setembro de 2007 anunciouse que a compa\u00f1\u00eda do presidente do Rangers F.C., Sir David Murray, ser\u00e1 o novo patrocinador da selecci\u00f3n, investindo 2,7 mill\u00f3ns de libras esterlinas (arredor de 2,9 mill\u00f3ns de euros) nos pr\u00f3ximos tres anos. Isto puxo fin \u00e1 relaci\u00f3n durante 17 anos do equipo con The Famous Grouse, compa\u00f1\u00eda que pese a todo segue moi ligada \u00e1 selecci\u00f3n sendo o principal patrocinador \"espiritual\", xa que paga un d\u00e9cimo do que aportaba antes para que a Federaci\u00f3n Escocesa de Rugby non se afilie con ning\u00fan outro produtor de whisky.\nAlba.\nHai xa tempo que se v\u00e9n levando a cabo unha campa\u00f1a que o nome en ga\u00e9lico escoc\u00e9s de Escocia, \"Alba\", apareza na roupa da selecci\u00f3n de rugby. Dende 2005, a Federaci\u00f3n de Rugby apoia o uso de ga\u00e9lico escoc\u00e9s na camisola dos seus equipos en reco\u00f1ecemento do rexurdimento da lingua en [[Escocia]].\nEstadios representativos do XV do Cardo.\nOs primeiros encontros a domicilio.\nDe [[1871]] a [[1925]] o equipo de Escocia disputou os seus encontros internacionais nunha manchea de estadios antes de instalarse finalmente no seu estadio habitual, o [[Murrayfield Stadium|Murrayfield]].\nO primeiro encontro internacional entre equipos nacionais de [[rugby]] foi no estadio \"Raeburn Place\". Localizado en [[Edimburgo]], esta cancha veu como o equipo escoc\u00e9s venc\u00eda a [[Selecci\u00f3n de rugby de Inglaterra|Inglaterra]] o [[27 de marzo]] de [[1871]].\n\u00c1 procura dun estadio.\n[[Ficheiro:Rugby Scotland.jpg|miniatura|Vista do estadio durante un partido.]]\nForzada a alugar diferentes estadios de [[cr\u00edcket]] para poder xogar partidos, a Federaci\u00f3n Escocesa de Rugby (a Scottish Rugby Union, daquela Scottish Football Union) quere resolver dunha vez o problema e atopar un lar onde poder xogar. A s\u00faa procura dura sete anos, xa que ning\u00fan municipio quere acollelos dicindo que os seareiros chegaban aos partidos coma hordas salvaxes. Por fin, en [[1897]], adquiren un terreo en Inverleith (un barrio de [[Edimburgo]]) pola suma de \u00a33.800, sendo as\u00ed unha das catro primeiras federaci\u00f3ns brit\u00e1nicas en posu\u00edr o seu propio estadio. O primeiro partido neste lugar \u00e9 o [[18 de febreiro]] de [[1899]], cunha derrota do equipo escoc\u00e9s contra [[Selecci\u00f3n de rugby de Irlanda|Irlanda]] por 3 a 9. Inverleith acolleu os partidos de Escocia at\u00e9 o [[25 de xaneiro]] de [[1925]], xa que o XV do Cardo se instalou en [[Murrayfield Stadium|Murrayfield]] (tam\u00e9n en [[Edimburgo]]) o [[21 de marzo]] dese mesmo ano.\nMurrayfield.\n[[Ficheiro:Murrayfield Stadium 2005-05-13.jpg|dereita|480 px|miniatura|[[Murrayfield Stadium|Murrayfield]].]]\nA federaci\u00f3n escocesa de rugby adquiriu este terro en [[1920]] ao \"Edinburgh Polo Club\" e constru\u00edu o primeiro estadio de Murrayfield que foi inaugurado o [[21 de marzo]] [[1925]]. O primeiro partido disputado en Murrayfield foi entre o quipo de Escocia e o de [[Selecci\u00f3n de rugby de Inglaterra|Inglaterra]] ante 70.000 espectadores, con vitoria dos escoceses que lograron o seu primeiro [[Grand Slam (rugby)|Grand Slam]].\nDurante a [[segunda guerra mundial]], Murrayfield foi utilizado coma almac\u00e9n pola [[Royal Air Force]], sendo xogados provisionalmente os partido do equipo en Inverleith durante dous anos at\u00e9 [[1944]], data da fin da requisa da armada.\nO estadio acolleu at\u00e9 104.000 espectadores en [[1975]], mais a capacidade reduciuse por motivos de seguridade. Un sistema de quecemento do terreo foi instalado a comezos dos anos 90 do [[s\u00e9culo XX]] estando operativo para a [[Copa do Mundo de Rugby 1991|Copa do Mundo de Rugby de 1991]], o que permite que os partidos se disputen en mellores condici\u00f3ns durante o inverno.\nRexistros.\n[[Copa do Mundo de Rugby]].\n\"Participaci\u00f3ns de Escocia na Copa do Mundo.\"\nRexistros de xogadores.\nM\u00e1is partidos coa selecci\u00f3n.\n[[Ficheiro:Chris Paterson.JPG|miniatura|Chris Paterson.]]\nA seguinte listaxe recolle os rexistros m\u00e1is not\u00e1beis de partidos xogados coa selecci\u00f3n escocesa. A lista incl\u00fae xogadores dos \u00faltimos 25 anos, \u00e9 preciso sinalar que unha clasificaci\u00f3n por n\u00famero de selecci\u00f3n non depende s\u00f3 da calidade do xogador sen\u00f3n s\u00f3 do n\u00famero de partido disputados internacionalmente. Co nacemento da copa do mundo en 1987 a periodicidade dos partidos variou de xeito destac\u00e1bel. En negra xogadores que seguen en activo na selecci\u00f3n de Escocia. \nM\u00e1is ensaios.\n[[Ficheiro:Rugby World Cup 2007 - Scotland v Romania 185.jpg|miniatura|dereita|Chris Paterson.]]\nIan Smith e Tony Stranger son os xogadores que conseguiron m\u00e1is ensaios coa selecci\u00f3n de Escocia, \u00e1mbolos dous xogadores at\u00f3panse hoxe en d\u00eda retirados.\nPuntos.\nA marca de puntos marcados pos\u00faea Chris Paterson con 714 puntos. Este xogador, a\u00ednda en activo, ocupa o onceavo posto na lista hist\u00f3rica internacional de puntos coa s\u00faa selecci\u00f3n.\nV\u00e9xase tam\u00e9n.\nLigaz\u00f3ns externas.\n[[Categor\u00eda:Artigos destacados]]\n[[Categor\u00eda:Selecci\u00f3ns de rugby]]\n[[Categor\u00eda:Rugby en Escocia]]"}
{"id": "107335", "revid": "1131", "url": "https://gl.wikipedia.org/wiki?curid=107335", "title": "Calabor", "text": ""}
{"id": "107337", "revid": "1131", "url": "https://gl.wikipedia.org/wiki?curid=107337", "title": "Enseada do Orz\u00e1n", "text": "A enseada do Orz\u00e1n \u00e9 unha ba\u00eda situada na cidade da Coru\u00f1a, en Galicia. Est\u00e1 aberta ao oc\u00e9ano Atl\u00e1ntico e ba\u00f1a as praias de Riazor, do Orz\u00e1n e do Matadoiro.\nHistoria.\nAo longo da historia, a enseada do Orz\u00e1n foi testemu\u00f1a de afogamentos e de actos de hero\u00edsmo que impresionaron a cidade. En 2013 inaugurouse na coiraza do Caramanch\u00f3n un monumento a algunhas destas persoas:"}
{"id": "107340", "revid": "1131", "url": "https://gl.wikipedia.org/wiki?curid=107340", "title": "Ponte Vella de Monforte de Lemos", "text": "A ponte Vella, tam\u00e9n co\u00f1ecida como ponte romana, \u00e9 unha ponte que cruza o r\u00edo Cabe no casco urbano de Monforte de Lemos, na provincia de Lugo.\nHistoria.\nSegundo a tradici\u00f3n, as s\u00faas orixes rem\u00f3ntanse \u00e1 \u00e9poca romano. A ponte actual foi constru\u00edda por Pedro Rodr\u00edguez de Ramberde no s\u00e9culo XVI por orde de Catalina de la Cerda y Sandoval, VII Condesa de Lemos, vi\u00fava de Pedro Fern\u00e1ndez de Castro y Andrade.\nDescrici\u00f3n.\n\u00c9 unha ponte de pedra gran\u00edtica formado por seis arcos semicirculares, dous deles cubertos en reformas posteriores, e con alicerces apoiados sobre contrafortes. Nos arcos centrais p\u00f3dense ler varias marcas do canteiro. O firme \u00e9 de lastras e est\u00e1 aberto ao tr\u00e1fico rodado nun \u00fanico sentido da marcha, a\u00ednda que est\u00e1 en proxecto a s\u00faa peonalizaci\u00f3n.\nA ponte recibe o nome de \u201cvello\u201d en contraposici\u00f3n a outra ponte importante da cidade constru\u00edda no s\u00e9culo pasado e co\u00f1ecida como Ponte Nova. Desde ela, p\u00f3dese acceder aos paseos fluviais das ribeiras do Cabe."}
{"id": "107346", "revid": "5132", "url": "https://gl.wikipedia.org/wiki?curid=107346", "title": "Selecci\u00f3n nacional de rugby de Escocia", "text": ""}
{"id": "107349", "revid": "22570", "url": "https://gl.wikipedia.org/wiki?curid=107349", "title": "John Albert", "text": "John Albert, finado en 1951, foi o \u00faltimo falante activo da lingua alsea.\nHistoria.\nEntre maio e xullo de 1934 o antrop\u00f3logo Philip Drucker realizou un traballo de campo entre os alsea, coos e clackamas e recolleu algunhas palabras de John Albert, pero foi a s\u00faa colaboraci\u00f3n en 1935 con Melville Jacobs da Universidade de Washington e sobre todo en 1942 con John Peabody Harrington que lle gravou 66 discos de aluminio contando historias e recordos xunto coa obra de Leo Frachtenberg o que constit\u00fae a base do co\u00f1ecemento actual da lingua alsea.\nJohn Albert era membro do pobo alsea, e como a maior parte deles fora pescador de salm\u00f3n na s\u00faa mocidade e vivira na reserva de Siletz ata aproximadamente cando ti\u00f1a trinta ao trasladarse a reserva dos Chehali en Oakville, Washington, deixando de ter contacto coa \u00fanica outra falante da lingua, Leona Ludson, polo que a s\u00faa \u00fanica oportunidade de practicar a lingua era cos ling\u00fcistas. \u00c1 s\u00faa morte en 1951 o alsea converteuse nunha lingua morta."}
{"id": "107369", "revid": "23204", "url": "https://gl.wikipedia.org/wiki?curid=107369", "title": "Linares (hom\u00f3nimos)", "text": "O top\u00f3nimo castel\u00e1n Linares (\"li\u00f1ares\", lugar onde medra o li\u00f1o), pode referirse a:"}
{"id": "107386", "revid": "1093", "url": "https://gl.wikipedia.org/wiki?curid=107386", "title": "Ferrocarriles Espa\u00f1oles de V\u00eda Estrecha", "text": ""}
{"id": "107387", "revid": "1131", "url": "https://gl.wikipedia.org/wiki?curid=107387", "title": "Cereixido", "text": "O top\u00f3nimo galego Cereixido pode referirse a:"}
{"id": "107400", "revid": "624", "url": "https://gl.wikipedia.org/wiki?curid=107400", "title": "Erectei\u00f3n", "text": ""}
{"id": "107402", "revid": "12452", "url": "https://gl.wikipedia.org/wiki?curid=107402", "title": "ADIF", "text": ""}
{"id": "107412", "revid": "15490", "url": "https://gl.wikipedia.org/wiki?curid=107412", "title": "Pis\u00edstrato", "text": "Pis\u00edstrato (en grego: \u03a0\u03b5\u03b9\u03c3\u03af\u03c3\u03c4\u03c1\u03b1\u03c4\u03bf\u03c2), c. -607 - -527, foi un tirano grego do s\u00e9culo -VI, que gobernou Atenas no -561, -559 - -556 e do -546 a -527.\nTraxectoria.\nCarreira militar e inicios pol\u00edticos.\nFillo de Hip\u00f3crates, un fil\u00f3sofo e profesor pertencente a unha familia aristocr\u00e1tica ateniense pr\u00f3xima a Sol\u00f3n, o lexislador, Pis\u00edstrato distinguiuse na guerra contra Megara (c. -570 - -565), dirixindo o ex\u00e9rcito ateniense como \"polemarco\". Logrou recuperar Salamina e conquistar a cidade de Nisea, o porto de Megara. As s\u00faas acci\u00f3ns e a s\u00faa amizade con Sol\u00f3n val\u00e9ronlle un lugar salientado na pol\u00edtica ateniense, que axi\u00f1a saber\u00eda explotar.\nCando Sol\u00f3n abandonou Atenas, a sociedade quedou dividida en dous grupos pol\u00edticos: o partido da chaira ou \"pediakoi\", e o partido da costa ou \"paralioi.\" Os primeiros, liderados por Licurgo, eran grandes propietarios que desexaban un goberno olig\u00e1rquico. Os outros, pequenos propietarios e comerciantes, quer\u00edan manter as reformas de Sol\u00f3n contaban con Megacles como dirixente. Mais, Pis\u00edstrato aproveitou a s\u00faa fama e popularidade para formar un terceiro grupo, o dos \"diakrioi\" ou \"hyperakrioi\", formado principalmente por xente humilde (pequenos labregos que foran v\u00edtimas da escravitude por d\u00e9bedas e artes\u00e1ns), que aspiraban a reformas radicais aos seus problemas.\nPrimeiros gobernos (561 a. C. e 559 - 556 a. C.).\nNo -561 presentouse perante os atenienses reunidos no \u00e1gora, anunciando que fora v\u00edtima dun ataque propiciado polos seus inimigos pol\u00edticos, salv\u00e1ndose por . Un dos seus partidarios propuxo que se lle concedese unha garda persoal para a s\u00faa protecci\u00f3n, e a asemblea popular entregoulle cincuenta homes armados con garrotes, a\u00ednda que aumentaron posteriormente, que empregou para tomar a Acr\u00f3pole e dar un golpe de Estado, convert\u00e9ndose en tirano. Por\u00e9n este primeiro goberno ser\u00eda ef\u00e9mero, pois a alianza dos \"pediakoi\" e os \"paralioi\" forzouno a abandonar o poder ao ano de adquirilo.\nRegresou o ano -559 coa axuda de Megacles, agora incomodado con Licurgo, coa condici\u00f3n de que Pis\u00edstrato casase coa filla deste. F\u00edxose de novo co poder e gobernou durante cinco anos (-559 - -556). A s\u00faa negativa a ter fillos coa filla de Megacles, para non prexudicar os seus fillos maiores, Hipias e Hiparco, conduciu a que os seus dous inimigos se volvesen aliar e o expulsasen e confiscasen todos os seus bens.\nTiran\u00eda.\nPermaneceu exiliado dez anos, durante os cales se enriqueceu coas minas de ouro de Macedonia e Tracia, formando un novo ex\u00e9rcito e derrotando de forma definitiva os seus inimigos en Palene, no -549, co apoio de Tebas, Argos e Ligdamis, tirano de Naxos. \nPara evitar novas rebeli\u00f3ns contra o seu poder, tomou medidas m\u00e1is firmes para conservalo, pero coa mesma moderaci\u00f3n con que se distinguira anteriormente. Afectivamente Pis\u00edstrato gobernou con moderaci\u00f3n e benevolencia, o que lle atraeu as simpat\u00edas do pobo. Arist\u00f3teles denominouno como \"demotik\u00f3tatos\" (o m\u00e1is achegado ao pobo) e louvou o xeito de exercer o poder. Semella que malia a s\u00faa imposici\u00f3n pola forza respectou as instituci\u00f3ns preexistentes. \nAtrib\u00faeselle a construci\u00f3n do primeiro grande templo a Atenea na acr\u00f3pole e iniciou as obras do de Zeus. Tam\u00e9n se erixiu un altar aos 12 deuses ol\u00edmpicos na \u00e1gora. Outras obras p\u00fablicas relevantes foron a construci\u00f3n de cami\u00f1os, o \"Liceo,\" un circu\u00edto defensivo, un acueduto e novos mercados. Tam\u00e9n se lle adxudican o primeiro teatro de Atenas (onde se achaba o altar a Bromio, na ladeira sur da Acr\u00f3pole), polo que o consideran tam\u00e9n un impulsor da traxedia grega. \nFoi activo tam\u00e9n a nivel relixioso, o que se manifestou nas s\u00faas construci\u00f3ns, pero tam\u00e9n como un elemento de propaganda pol\u00edtica. Deste xeito, fomentou o culto a Apolo coa edificaci\u00f3n do templo de Apolo Patroos na \u00e1gora e na purificaci\u00f3n de Delos. Estes feitos atestemu\u00f1an a vontade de Atenas de reivindicarse coma a orixe dos xonios. Buscou a cohesi\u00f3n entre os grupos que poboaban a \u00c1tica mediante o culto a Eleusis (en cuxo santuario fixo unha sala cuadrangular chamada \"telesterion\") e Dioniso. Valoraba as\u00ed os lugares de culto perif\u00e9ricos da \u00c1tica e os vencellaba a Atenas fomentando a fidelidade deses territorios cara a capital. Tam\u00e9n organizou grandes festivais como as Dionisias e as Panateneas, que inclu\u00edan competici\u00f3ns deportivas e recitais hom\u00e9ricos (segundo a tradici\u00f3n, Pis\u00edstrato foi o primeiro en mandar escribir \"A Il\u00edada\" e a \"Odisea\"). \nPis\u00edstrato impulsou o poder militar de Atenas, acentuando a s\u00faa forza naval, e fixo campa\u00f1as no Quersoneso de Tracia, na Tr\u00f3ade (Asia Menor) e nas C\u00edcladas. Mais, a s\u00faa pol\u00edtica exterior foi predominantemente pac\u00edfica cultivando boas relaci\u00f3ns coas principais cidades gregas e con pa\u00edses estranxeiros como Lidia e o imperio persa. \nFinanciou as s\u00faas pol\u00edticas mediante unha tributaci\u00f3n moderada sobre a agricultura e grazas aos recursos mineiros das minas do Panxeo (Tracia) e de Lauri\u00f3n (\u00c1tica). Grazas \u00e1 prata destes xacementos mandou cu\u00f1ar novas moedas (tetradracmas) que portaron a curuxa, s\u00edmbolo da deusa Atenea, en substituci\u00f3n dos motivos her\u00e1ldicos da vella aristocracia. \nFaleceu no ano -527, deixando o poder aos seus dous fillos, Hipias e Hiparco, os cales aplicaron unha pol\u00edtica m\u00e1is severa que o pai."}
{"id": "107420", "revid": "15490", "url": "https://gl.wikipedia.org/wiki?curid=107420", "title": "Ambroise Vollard", "text": "Ambroise Vollard, nado en Saint-Denis (Reuni\u00f3n) o 3 de xullo de 1866 e finado en Par\u00eds o 22 de xullo de 1939, foi un tratante de pintura e galerista franc\u00e9s. Foi unha figura clave das vangardas e axudou a descubir a varios artistas como Paul C\u00e9zanne, Paul Gauguin, Vincent van Gogh, Henri Matisse, Pablo Picasso, dos que, en moitas ocasi\u00f3ns foi amigo persoal.\nTraxectoria.\nDeixou moi novo a s\u00faa illa natal para estudar en Montpellier e mais Par\u00eds. Na capital desenvolve unha paix\u00f3n pola pintura que lle leva a abrir a s\u00faa galer\u00eda de arte en 1890.\nExpo\u00f1er\u00e1 as obras de numerosos artistas hoxe cualificados de maiores, como Paul Gauguin, Henri Matisse, Paul C\u00e9zanne ou Pierre-Auguste Renoir. Ademais manter\u00e1 con moitos deles lazos de amizade.\nEn 1898, Pierre Bonnard, Ker-Xavier Roussel e \u00c9douard Vuillard realizaron por petici\u00f3n de Vollard unha serie de litograf\u00edas en cor. En xu\u00f1o de 1901 organizou a primeira exposici\u00f3n de obras de Pablo Picasso.\nTam\u00e9n foi amigo de Maurice de Vlaminck e contribu\u00edu en grande medida ao seu reco\u00f1ecemento. Logo de co\u00f1ecer a Alfred Jarry adicouse \u00e1 escritura (\"Ubu colonial\") e lanzouse ao mundo editorial para publicar obras de poetas ilustradas polos seus pintores favoritos. En 1900 lanzou a primeira: unha edici\u00f3n de \"Parall\u00e8lement\" de Paul Verlaine ilustrada por Pierre Bonnard. Inclu\u00eda m\u00faltiples escenas de lesbianismo e foi un fracaso comercial.\nMorreu nun accidente de tr\u00e1fico. Picasso deu o seu nome (\"Suite Vollard\") a unha serie de augafortes, hoxe considerada a m\u00e1is importante do s\u00e9culo XX."}
{"id": "107421", "revid": "5863", "url": "https://gl.wikipedia.org/wiki?curid=107421", "title": "Li\u00f1a Le\u00f3n - A Coru\u00f1a", "text": "A li\u00f1a Le\u00f3n-A Coru\u00f1a, tam\u00e9n co\u00f1ecida historicamente como a li\u00f1a Palencia-A Coru\u00f1a, \u00e9 unha li\u00f1a de ferrocarril de 428,2 quil\u00f3metros de lonxitude que pertence \u00e1 rede ferroviaria espa\u00f1ola. Une a Meseta con Galicia polo leste percorrendo as provincias de Le\u00f3n, Ourense, Lugo e A Coru\u00f1a. Seguindo a catalogaci\u00f3n de Adif \u00e9 a li\u00f1a 06-800.\nCaracter\u00edsticas.\nSegundo a Declaraci\u00f3n da Rede de Adif na s\u00faa actualizaci\u00f3n de 2013, a li\u00f1a est\u00e1 electrificada a 3 kV de corrente continua mediante f\u00edo a\u00e9reo entre Le\u00f3n e Monforte de Lemos, as\u00ed como a 25 kV de corrente alterna na estaci\u00f3n da Coru\u00f1a, e \u00e9 de v\u00eda \u00fanica.\nNo referente \u00e1 sinalizaci\u00f3n, toda a li\u00f1a est\u00e1 dotada de Control de Tr\u00e1fico Centralizado (CTC), con Bloqueo Autom\u00e1tico de V\u00eda \u00danica (BAU) entre Le\u00f3n e Monforte de Lemos e Bloqueo de Liberaci\u00f3n Autom\u00e1tica en v\u00eda \u00fanica (BLAU) entre Monforte de Lemos e A Coru\u00f1a.\nServizos ferroviarios.\nViaxeiros.\nA li\u00f1a \u00e9 usada tanto por trens de Longa como de Media distancia operados por Renfe Operadora. Os servizos est\u00e1n distribu\u00eddos en dous tramos ben diferenciados. \nO tramo de Le\u00f3n a Monforte de Lemos \u00e9 utilizado polos seguintes trens:\nO tramo entre Monforte de Lemos e A Coru\u00f1a \u00fasano:"}
{"id": "107422", "revid": "85894", "url": "https://gl.wikipedia.org/wiki?curid=107422", "title": "Barro, Codeseda, A Estrada", "text": "Barro \u00e9 un lugar na parroquia de Codeseda no concello da Estrada, na comarca de Tabeir\u00f3s - Terra de Montes, na provincia de Pontevedra.\nNo ano 2008 ti\u00f1a 17 habitantes, deles 10 eran homes e 7 eran mulleres, o que sup\u00f3n unha diminuci\u00f3n de 10 habitantes respecto do ano 2000.\nNeste lugar naceu en 1902 o escritor Xos\u00e9 Manuel Cabada."}
{"id": "107423", "revid": "111586", "url": "https://gl.wikipedia.org/wiki?curid=107423", "title": "Hortense Fiquet", "text": "Marie-Hortense Fiquet, nada en Saligney (Distrito de Dole, no departamento de Jura) o 22 de abril de 1850 e finada en 1922, foi a compa\u00f1eira, m\u00e1is tarde dona e musa, de Paul C\u00e9zanne, pintor posimpresionista do s\u00e9culo XIX e comezos do XX.\nTraxectoria.\nCando C\u00e9zanne a co\u00f1eceu, ela traballaba como libreira. En 1870, Hortense viaxou co artista a L'Estaque, para evitar que fose recrutado. Tiveron un fillo chamado Paul en 1872. Despois traslad\u00e1ronse co seu fillo a Auvers-sur-Oise. Durante anos, a relaci\u00f3n ocultouse ao pai de C\u00e9zanne. Non casaron ata 28 de abril de 1886 en Aix-en-Provence. As relaci\u00f3ns posteriores entre o artista e a s\u00faa muller foron dif\u00edciles, e co tempo ela marchou a Par\u00eds. \nO irm\u00e1n de Hortense ti\u00f1a unha casa dende a que se v\u00eda a monta\u00f1a Sainte-Victoire en L'Estaque, monte que lle impresionou e f\u00edxose o tema de numerosos cadros de madurez. \nAs dificultades financeiras fixeron que volvesen \u00e1 Provenza, pero permaneceron en habitaci\u00f3ns separadas. A diabetes do pintor, diagnosticada en 1890, provocou comportamentos que afectaron ao seu matrimonio. A morte da nai do pintor, en 1897, permitiulle reconciliarse coa s\u00faa muller, a\u00ednda que a s\u00faa relaci\u00f3n seguiu sendo tormentosa. \nEn 1902, fixo un borrador de testamento exclu\u00edndo \u00e1 s\u00faa dona da s\u00faa herdanza e deix\u00e1ndollo todo ao seu fillo. Aparentemente a relaci\u00f3n estaba de novo rota; dise que ela queimou os recordos da s\u00faa nai."}
{"id": "107424", "revid": "1308", "url": "https://gl.wikipedia.org/wiki?curid=107424", "title": "Marie-Hortense Fiquet", "text": ""}
{"id": "107425", "revid": "23204", "url": "https://gl.wikipedia.org/wiki?curid=107425", "title": "Alto da Veneira", "text": "O Alto da Veneira \u00e9 o punto m\u00e1is alto do concello da Pobra do Broll\u00f3n, cos seus 1.164 m de altitude. Est\u00e1 situado na serra do Courel, preto do l\u00edmite co concello do Incio."}
{"id": "107426", "revid": "785", "url": "https://gl.wikipedia.org/wiki?curid=107426", "title": "O Home Grande", "text": "O Home Grande, tam\u00e9n co\u00f1ecido como Pe\u00f1ido, \u00e9 un monte situado na Pobra do Broll\u00f3n, na parroquia de Salcedo. Cos seus 824 m de altitude, est\u00e1 situado na zona suroeste da serra do Courel, preto do l\u00edmite co concello deFolgoso do Courel.\nPoucos metros ao suroeste do Home Grande, encontramos o Home Pequeno, un monte de 784 m de altitude."}
{"id": "107427", "revid": "1131", "url": "https://gl.wikipedia.org/wiki?curid=107427", "title": "Cerro de Pereira", "text": "O Cerro de Pereira, tam\u00e9n co\u00f1ecido como A Serra, \u00e9 un monte situado na Pobra do Broll\u00f3n, entre Abrence, ao nordeste, e Pinel, ao suroeste. Ten 648 m de altitude. Est\u00e1 situado na serra de Auga Levada, ao suroeste da serra do Courel."}
{"id": "107428", "revid": "1081355", "url": "https://gl.wikipedia.org/wiki?curid=107428", "title": "Media Distancia Renfe", "text": ""}
{"id": "107429", "revid": "1888", "url": "https://gl.wikipedia.org/wiki?curid=107429", "title": "Xos\u00e9 Lois Maceda Vilari\u00f1o", "text": "Xos\u00e9 Lois Maceda Vilari\u00f1o, nado en Lugo o 30 de decembro de 1965, \u00e9 un pol\u00edtico galego militante no BNG, actual alcalde da Pobra do Broll\u00f3n, na provincia de Lugo.\nTraxectoria.\nVeterinario de profesi\u00f3n. \u00c9 alcalde da Pobra do Broll\u00f3n dende 2007, posto \u00f3 que accedeu tras o acordo do BNG e o PSdeG-PSOE nas elecci\u00f3ns municipais do 2007, que desbancaron ao PPdeG da alcald\u00eda do concello. En 2011 volveu ser elixido alcalde ao ser a forza m\u00e1is votada, logrando tam\u00e9n o apoio dun dos dous concelleiros socialistas. En 2015 a s\u00faa formaci\u00f3n acadou a maior\u00eda absoluta, con 5 dos 9 concelleiros e en 2019 ampliouna, logrando 6 ed\u00eds dos 9 da corporaci\u00f3n."}
{"id": "107433", "revid": "1081401", "url": "https://gl.wikipedia.org/wiki?curid=107433", "title": "B\u00f3veda, B\u00f3veda, B\u00f3veda", "text": ""}
{"id": "107434", "revid": "1081405", "url": "https://gl.wikipedia.org/wiki?curid=107434", "title": "Tajo", "text": ""}
{"id": "107435", "revid": "1081406", "url": "https://gl.wikipedia.org/wiki?curid=107435", "title": "R\u00edo Tajo", "text": ""}
{"id": "107436", "revid": "1081407", "url": "https://gl.wikipedia.org/wiki?curid=107436", "title": "Duero", "text": ""}
{"id": "107437", "revid": "1081414", "url": "https://gl.wikipedia.org/wiki?curid=107437", "title": "X\u00facar", "text": ""}
{"id": "107439", "revid": "43749", "url": "https://gl.wikipedia.org/wiki?curid=107439", "title": "Estaci\u00f3n da Coru\u00f1a, San Cristovo", "text": ""}
{"id": "107441", "revid": "89787", "url": "https://gl.wikipedia.org/wiki?curid=107441", "title": "Deserto de Tabernas", "text": "O Deserto de Tabernas \u00e9 un deserto localizado na provincia de Almer\u00eda, en Andaluc\u00eda, Espa\u00f1a, a uns 30 km ao norte da capital, nos termos municipais de Tabernas, G\u00e1dor, Santa Cruz, Alboloduy e G\u00e9rgal da provincia de Almer\u00eda e protexido como Paraxe Natural nunha extensi\u00f3n de 280\u00a0km\u00b2.\nXeograf\u00eda.\nA s\u00faa situaci\u00f3n entre a Serra de los Filabres ao norte e Serra Alhamilla ao sueste a aislan das correntes h\u00famidas do pr\u00f3ximo mar Mediterr\u00e1neo, nunha zona de poucas choivas como \u00e9 Levante espa\u00f1ol da Pen\u00ednsula Ib\u00e9rica, deixan unhas precipitaci\u00f3ns de s\u00f3 243\u00a0mm. Xunto coas altas temperaturas medias ao longo de todo o ano (17\u00a0\u00b0C) e un dos maiores niveis de horas de sol posibles (3000 h), conforman o clima seco que d\u00e1 lugar a este verdadeiro deserto. Todas estas caracter\u00edsticas ven, ademais, agravadas polo efecto Foehn.\nAs poucas choivas adoitan ser torrenciais, co que o pobre chan de margas e areniscas sedimentarias que pos\u00fae moi pouca vexetaci\u00f3n non consegue reter humidade, sen\u00f3n que ao contrario sofre maior erosi\u00f3n formando as caracter\u00edsticas paisaxes de malpa\u00eds.\nOs canles secos que de cando en vez te\u00f1en torrentes ch\u00e1manse \"ramblas\" en todo o Levante espa\u00f1ol e no seu interior \u00e9 onde se adoita refuxiar a escasa vexetaci\u00f3n e fauna: cirrio com\u00fan, Ourizo cacho, grajilla, ganga, roquero solitario, alcarav\u00e1n, camachuelo trompetero, curuxeira.\nO deserto no cine.\nA \u00e9poca dos Spaghetti Westerns.\nO deserto de Tabernas, pola s\u00faa similitude cos desertos de Norteam\u00e9rica, foi utilizado desde os anos 50 aos 80 para rodar moitas pel\u00edculas do denominado Spaghetti Western, coproduci\u00f3ns hispano-italianas de western, con t\u00edtulos como \"Por un pu\u00f1ado de d\u00f3lares\" (1964), \"A morte ti\u00f1a un prezo\" (1965) ou \"O bo, o feo e o malo\" (1966), con directores como Sergio Leone, m\u00fasicas de Ennio Morricone e actores como Clint Eastwood.\nNo cine actual.\nM\u00e1is recentemente ten sido escenario de filmes como \"800 Balas\" (2002) de \u00c1lex de la Iglesia ou \"Exodus\" (2013) de Ridley Scott. Tam\u00e9n se rodaron aqu\u00ed escenas de series como \"Game of Thrones\" ou \"Black Mirror\"."}
{"id": "107443", "revid": "89787", "url": "https://gl.wikipedia.org/wiki?curid=107443", "title": "As grandes ba\u00f1istas (C\u00e9zanne, Filadelfia)", "text": "As grandes ba\u00f1istas (en franc\u00e9s: \"Les Grandes Baigneuses\") \u00e9 un cadro do pintor franc\u00e9s Paul C\u00e9zanne. Est\u00e1 realizado en \u00f3leo sobre lenzo. Mide 208 cm de alto e 251\u00a0cm de largo. Foi pintado en 1906. At\u00f3pase no Museo de Arte de Filadelfia, Estados Unidos.\nAn\u00e1lise.\n\u00c9 a tea m\u00e1is grande xamais pintada por C\u00e9zanne, quen a traballou durante sete anos no obradoiro que ti\u00f1a en Lauves, e \u00e9 a m\u00e1is traballada das tres versi\u00f3ns xulgadas conclusivas do tema dos ba\u00f1istas, tratado reiteradamente polo pintor, dende 1870 ata o seu falecemento en 1906. Consid\u00e9rase que este cadro pode estar inacabado.\nA gama das cores est\u00e1 reducida a tons sobrios: ocre, malva e verde ou azul verdoso.\nO cadro componse en torno a dous grupos de figuras de ba\u00f1istas, entre as que hai unha mancha branca que poder\u00eda ser un can. At\u00f3panse \u00e1 beira dun r\u00edo, no que pode verse a unha figura nadando. M\u00e1is al\u00f3, en li\u00f1a co can e a nadadora, d\u00faas figuras na outra beira; e, detr\u00e1s deles, un castelo. Hai dous grupos de \u00e1rbores inclinadas que forman unha especie de b\u00f3veda por riba das ba\u00f1istas, e que \u00e1brense al\u00e9n, a unha profundidade central.\nOs cadros dos ba\u00f1istas ser\u00e1n fundamentais para a historia posterior da arte, influ\u00edndo profundamente a todos os protagonistas da vangardia, dende Matisse a Braque, de Picasso a Moore. Este estilo final de C\u00e9zanne anuncia xa o cubismo."}
{"id": "107444", "revid": "23204", "url": "https://gl.wikipedia.org/wiki?curid=107444", "title": "Mar Menor", "text": "O Mar Menor \u00e9 unha lagoa de auga salgada de Espa\u00f1a, situada xunto ao mar Mediterr\u00e1neo, na rexi\u00f3n de Murcia. Os seus especiais caracter\u00edsticas ecol\u00f3xicas e naturais fan do Mar Menor unha paraxe natural \u00fanica e o lago de auga salgada maior de Europa.\nXeograf\u00eda.\nDe forma semicircular, est\u00e1 separado do mar Mediterr\u00e1neo por unha franxa de area de 22\u00a0km de lonxitude e de entre 100 e 1.200 m de anchura, denominada La Manga del Mar Menor. No seu per\u00edmetro litoral conta con 73\u00a0km de costa, na que se van sucedendo praias de augas transparentes e pouco profundas (a profundidade m\u00e1xima non \u00e9 superior a 7 m), e ten 170\u00a0km\u00b2 de superficie.\nNo seu l\u00edmite inferior de atopa cabo de Palos co seu caracter\u00edstico faro. Na s\u00faa zona sur at\u00f3panse cinco illas ou illotes de orixe volc\u00e1nica: tres son as chamadas illas maiores: illa Perdiguera, illa Mayor ou do Bar\u00f3n e illa do Ciervo; e d\u00faas illas menores, illa Redonda e illa do Sujeto.\nAs costas que ba\u00f1a o Mar Menor pertencen aos municipios de San Javier (lugar de Santiago de la Ribera), San Pedro del Pinatar (lugar de Lo Pag\u00e1n), Los Alc\u00e1zares e Cartagena (lugares de Los Urrutias, Los Nietos e La Manga).\nConvenci\u00f3n de Ramsar.\nA lagoa e as s\u00faas zonas h\u00famidas perif\u00e9ricas, foron designadas polas Naci\u00f3ns Unidas como \"Zona Especialmente Protexida de Importancia para o Mediterr\u00e1neo\" (Convenio de Barcelona). Tr\u00e1tase da zona h\u00famida RAMSAR n\u00famero 706.\nEspazos protexidos.\nNa s\u00faa parte norte at\u00f3pase o parque natural das Salinas e Arenais de San Pedro del Pinatar.\nA paisaxe protexida denominada \u00abIllas e espazos do Mar Menor\u00bb comprende as illas e varias \u00e1reas ribeiregas e zonas h\u00famidas perif\u00e9ricas pr\u00f3ximas, como a praia de \"la Hita\", o saladar de \"Lo Poyo\", a mari\u00f1a del \"Carmol\u00ed\", as salinas de \"Marchamalo\" e a praia de \"la Amoladera\", ademais dos cabezos do \"Carmol\u00ed\" e \"San Gin\u00e9\"s. As\u00ed mesmo, dentro da delimitaci\u00f3n da Zona h\u00famida Ramsar incl\u00fae parte do Parque Rexional de Calblanque, Monte de las Cenizas e Pe\u00f1a del \u00c1guila, en concreto, a \u00abZona h\u00famida das Salinas de Rasall ou Calblanque\u00bb."}
{"id": "107445", "revid": "27155", "url": "https://gl.wikipedia.org/wiki?curid=107445", "title": "Metano", "text": "O metano \u00e9 un composto de carbono e hidr\u00f3xeno, de f\u00f3rmula CH4. \u00c9 un hidrocarburo, o primeiro membro da serie dos alcanos. \u00c9 m\u00e1is lixeiro que o aire, incoloro, inodoro e inflamable. Enc\u00f3ntrase no gas natural (entre un 75% e un 90%), no gas gris\u00fa das minas de carb\u00f3n, nos procesos das refiner\u00edas de petr\u00f3leo, e como produto da descomposici\u00f3n da materia nos pantanos. \u00c9 un dos principais compo\u00f1entes da atmosfera dos planetas Saturno, Urano e Neptuno.\nPode obterse mediante a hidroxenaci\u00f3n de carbono ou di\u00f3xido de carbono, pola acci\u00f3n da auga con carburo de aluminio ou tam\u00e9n \u00f3 quentar etanoato de sodio cun \u00e1lcali.\n\u00c9 apreciado como combustible e para producir cloruro de hidr\u00f3xeno, amon\u00edaco, etino (acetileno) e formaldehido.\nCaracter\u00edsticas.\n\u00c9 un composto molecular, cuxas unidades b\u00e1sicas son grupos de \u00e1tomos unidos entre si. Consta dun \u00e1tomo de carbono con catro \u00e1tomos de hidr\u00f3xeno unidos a el. A forma xeral da mol\u00e9cula \u00e9 un tetraedro.\nTen como:\nAdemais tam\u00e9n \u00e9 un gas de efecto invernadoiro moi efectivo, cunha concentraci\u00f3n atmosf\u00e9rica actual de 1,7 ppm.\nOrixe.\nAs s\u00faas principais orixes son:\nO 60% das emisi\u00f3ns en todo o mundo son de orixe antropox\u00e9nico. Proceden principalmente de actividades agr\u00edcolas e outras actividades humanas.\nSon da familia hom\u00f3loga -CH2 metileno"}
{"id": "107450", "revid": "1081495", "url": "https://gl.wikipedia.org/wiki?curid=107450", "title": "Medorra", "text": ""}
{"id": "107452", "revid": "1308", "url": "https://gl.wikipedia.org/wiki?curid=107452", "title": "Philadelphia Museum of Art", "text": ""}
{"id": "107456", "revid": "1081519", "url": "https://gl.wikipedia.org/wiki?curid=107456", "title": "Galego de Estremadura", "text": ""}
{"id": "107457", "revid": "1081520", "url": "https://gl.wikipedia.org/wiki?curid=107457", "title": "Galego-estreme\u00f1o", "text": ""}
{"id": "107458", "revid": "1081522", "url": "https://gl.wikipedia.org/wiki?curid=107458", "title": "Fala de X\u00e1lima", "text": ""}
{"id": "107459", "revid": "1081523", "url": "https://gl.wikipedia.org/wiki?curid=107459", "title": "Fala dos tres lugares", "text": ""}
{"id": "107464", "revid": "98629", "url": "https://gl.wikipedia.org/wiki?curid=107464", "title": "Les XX", "text": "Os XX (en franc\u00e9s, \"Les XX\") foi un grupo de vinte pintores belgas, debuxantes e escultores, que se formou en 1883 polo avogado, editor e empresario de Bruxelas Octave Maus.\nTraxectoria.\nDurante dez anos, estes \"vingtistes\", como se chamaban a si mesmos, celebraron unha exposici\u00f3n anual da s\u00faa arte; cada ano invit\u00e1base tam\u00e9n a outros vinte artistas internacionais a participar na exposici\u00f3n. Entre os artistas invitados ao longo dos anos estiveron: Camille Pissarro (1887, 1889, 1891), Claude Monet (1886, 1889), Georges Seurat (1887, 1889, 1891, 1892), Paul Gauguin (1889, 1891), Paul C\u00e9zanne (1890), e Vincent van Gogh (1890, 1891).\nOs XX foi, en certa medida, un sucesor do grupo L'Essor. O rexeitamento da obra de Ensor \"O comedor de recoiro\" en 1883 polo Sal\u00f3n L'Essor, logo doutro rexeitamento anterior polo Sal\u00f3n de Antuerpen, foi un dos acontecementos que levou \u00e1 formaci\u00f3n dos XX. A sociedade de exposici\u00f3n belga fundouse o 28 de outubro de 1883 en Bruxelas.\nLogo da exposici\u00f3n de 1892, a sociedade dos XX transformouse en \u00abLa Libre Esth\u00e9tique\u00bb, que desapareceu coa primeira guerra mundial.\nEstranxeiros.\nFranceses\nEscritores.\nVilliers de l'Isle-Adam, Paul Verlaine, St\u00e9phane Mallarm\u00e9\nCompositores.\nC\u00e9sar Franck, Vincent d'Indy, Gabriel Faur\u00e9, Ernest Chausson, Eugene Ysaye (violinista)"}
{"id": "107467", "revid": "72012", "url": "https://gl.wikipedia.org/wiki?curid=107467", "title": "Pepe Rubianes", "text": "Jos\u00e9 Rubianes Alegret, chamado Pepe Rubianes, nado en Vilaxo\u00e1n, parroquia de San Marti\u00f1o de Sobr\u00e1n (Vilagarc\u00eda de Arousa), o 2 de setembro de 1947 e finado en Barcelona o 1 de marzo de 2009, foi un actor galego.\nTraxectoria.\nEmigrou coa familia a Barcelona na s\u00faa infancia. Comezou a facer obras de teatro como afeccionado aos 16 anos, e logo tomou contacto co teatro universitario do grupo T.U.C. (Teatro Universitario de C\u00e1mara). Posteriormente integrouse no NGTU (Nou Grup de Teatre Universitari) dirixido por Frederic Roda, e al\u00ed co\u00f1eceu os que despois formar\u00edan Dagoll Dagom, compa\u00f1\u00eda na que comezar\u00e1 a traballar de forma profesional en 1977.\nA\u00ednda como estudante de dereito, participou como secundario en montaxes afeccionadas ou semiprofesionais de \"Un enemigo del pueblo\", de Henrik Ibsen, \"El caf\u00e9 de la Marina\" de Josep Maria de Sagarra, ou \"El mono piadoso\", de Xos\u00e9 Ruibal. A primeira montaxe profesional foi o musical \"No hablar\u00e9 en clase\", de Dagoll Dagom, e onde continuou con \"Antaviana\", espect\u00e1culo que xirou por Espa\u00f1a, Francia, Italia e Su\u00edza.\nEn 1981 participou da creaci\u00f3n e convivencia da compa\u00f1\u00eda Els Joglars coa s\u00faa \"Operaci\u00f3n Ub\u00fa\". A partir de 1982 iniciou a s\u00faa carreira en solitario, onde se dedicou fundamentalmente ao teatro de mon\u00f3logos e humor\u00edstico. O seu primeiro espect\u00e1culo individual foi \"Pay-Pay\", co que xirou por Espa\u00f1a, Cuba, M\u00e9xico, Panam\u00e1, Costa Rica, Nicaragua e Guatemala.\nDurante a d\u00e9cada dos oitenta e primeiros noventa dedicouse a este x\u00e9nero de teatro con diversos espect\u00e1culos, que representou tanto en Espa\u00f1a como en Iberoam\u00e9rica. En 1995 d\u00e1 o salto \u00e1 televisi\u00f3n ao facer de Makinavaja un personaxe da serie \"Makinavaja\", adaptaci\u00f3n dunha banda dese\u00f1ada de Iv\u00e1. Durante os anos seguintes continuou coa s\u00faa traxectoria de monologuista ata que en 2006 saltou \u00e1 direcci\u00f3n de espect\u00e1culos coa montaxe \"Lorca eran todos\", baseada en textos de distintos especialistas sobre a obra de Federico Garc\u00eda Lorca. O seu \u00faltimo espect\u00e1culo foi \" La sonrisa et\u00edope\", que tivo que suspender por enfermidade.\nEn 2011 estreouse o filme documental \"Pepe &amp; Rubianes\", dirixido por Manuel Huerga, e no que participan entre outros os actores Joan Llu\u00eds Bozzo, Pepe Molina, Joan Gr\u00e0cia ou o cantante Joan Manuel Serrat.\nPol\u00e9mica.\nO 20 de xaneiro de 2006, nunha entrevista promocional do seu espect\u00e1culo \"Lorca para todos\" na televisi\u00f3n p\u00fablica catal\u00e1 TV3, fixo unhas declaraci\u00f3ns sobre a unidade de Espa\u00f1a e o nacionalismo que resultaron moi pol\u00e9micas. As declaraci\u00f3ns provocaron a cancelaci\u00f3n dalg\u00fans espect\u00e1culos en Madrid, e desculpouse e matizou as s\u00faas declaraci\u00f3ns. Unha asociaci\u00f3n ultradereitista denunciouno por \"ultraxes a Espa\u00f1a\", e a denuncia foi arquivada en 2007. Por\u00e9n, en xu\u00f1o de 2008 o xulgado de instruci\u00f3n de Sant Feli\u00fa de Llobregat reabriu a causa acusando a Pepe Rubianes e o presentador Albert Om de \"incitaci\u00f3n ao odio\" e \"ultraxes a Espa\u00f1a\", e a TV3 como responsable subsidiaria.\nVida persoal.\nEn abril de 2008 anunciou que padec\u00eda un cancro de pulm\u00f3n, que ser\u00eda finalmente a causa da s\u00faa morte. Foi incinerado en Barcelona, e as s\u00faas cinzas espall\u00e1ronse en Cuba e \u00c1frica."}
{"id": "107468", "revid": "15490", "url": "https://gl.wikipedia.org/wiki?curid=107468", "title": "Carlos Garc\u00eda Becerra", "text": "Carlos Garc\u00eda Becerra, nado en Caracas o 9 de setembro de 1977, \u00e9 un exfutbolista venezolano-galego, que xogaba de dianteiro.\nTraxectoria.\nNaceu en Caracas, sendo fillo de dous emigrantes galegos: Manuel Garc\u00eda, natural do Val do Dubra, e Fina Becerra, de Lendo, A Laracha. Comezou a xogar ao f\u00fatbol no Hermandad Gallega, pasando logo polo San Agust\u00edn el Marqu\u00e9s, antes de que seus pais decidisen regresar a Galicia.\nA familia instalouse na Laracha, onde abriron un bar, e Carlos entrou na canteira do Laracha CF con 15 anos. Co\u00f1ecido futbolisticamente como Carlos II, marcou 28 goles na s\u00faa primeira campa\u00f1a como xuvenil e 36 na segunda. O seu gran rendemento fixo que na s\u00faa segunda tempada no club debutase xa co primeiro equipo, na Rexional Preferente. Na tempada 1994/95, integrado xa plenamente no primeiro equipo, marcou 17 goles en Preferente.\nOs seus goles chamaron a atenci\u00f3n do Deportivo da Coru\u00f1a, que o fichou en 1995. Na s\u00faa \u00fanica tempada no equipo xuvenil do club, marcou 17 goles na Divisi\u00f3n de Honra e 3 m\u00e1is na Copa de Campi\u00f3ns, ga\u00f1ando o equipo os dous t\u00edtulos. Na tempada 1996/97 pasou a xogar no Fabril, na Segunda Divisi\u00f3n B e con Carlos Ballesta como adestrador. Disputou 81 partidos co filial durante as seguintes tres campa\u00f1as na categor\u00eda de bronce, anotando 21 goles.\nO 22 de febreiro de 1998, da man do adestrador Jos\u00e9 Manuel Corral, debutou co primeiro equipo do Deportivo na Primeira Divisi\u00f3n, nun partido contra o Athletic de Bilbao en Riazor. Entrou preto do final do partido, substitu\u00edndo a Maikel, e marcou o terceiro e definitivo gol do partido (3-0). A\u00ednda disputou seis partidos m\u00e1is esa tempada na m\u00e1xima categor\u00eda.\nEntre 2000 e 2002 sa\u00edu cedido ao Gimn\u00e1stica de Torrelavega, o P\u00e1jara Playas e o Amurrio, con menores n\u00fameros goleadores. En 2003 fichou polo Ourense de Milo Abelleira, co que marcou 9 goles na liga e outro na fase de ascenso a Segunda, na que o club ourens\u00e1n non conseguiu o obxectivo de subir de categor\u00eda.\nNa tempada 2004/05 asinou co Burgos CF, tam\u00e9n de Segunda B. Logrou 17 tantos na liga, sendo o m\u00e1ximo goleador do grupo II, contribu\u00edndo ao segundo posto do equipo na t\u00e1boa. Tras un breve paso polo Alicante, fichou en 2006 polo Palencia, onde militou durante tres campa\u00f1as e media. Marcou 27 goles en 86 partidos da Segunda B, xogando unha \u00faltima tempada en Terceira. A continuaci\u00f3n pasou polo Buelna, o Rayo Cantabria e o Tropez\u00f3n, onde pechou a s\u00faa carreira no 2013."}
{"id": "107469", "revid": "98629", "url": "https://gl.wikipedia.org/wiki?curid=107469", "title": "Jos\u00e9 Manuel Rey Cortegoso", "text": "Jos\u00e9 Manuel Rey Cortegoso, nado en Caracas o 20 de maio de 1975, \u00e9 un adestrador e exfutbolista venezolano, de orixe galega, que xogaba de defensa central.\nConsiderado un dos mellores futbolistas venezolanos da historia, tivo unha longa carreira na que militou en 11 equipos de sete pa\u00edses diferentes. Conquistou nove ligas venezolanas, oito delas co Caracas FC, equipo no que militou en seis etapas diferentes. A s\u00faa novena liga ga\u00f1ouna co Deportivo Lara, no que xogou dende 2011 ata a s\u00faa retirada en 2015, aos 40 anos de idade.\nFoi durante anos capit\u00e1n da selecci\u00f3n de Venezuela e \u00e9 o segundo xogador con m\u00e1is partidos na historia do combinado, 115, s\u00f3 por detr\u00e1s de Juan Arango.\nTraxectoria.\nOrixes e estudos.\nNaceu en Caracas, sendo fillo dunha parella de emigrantes galegos, procedentes el de Forcarei e ela de Cambados. Seu pai inculcoulle a paix\u00f3n polo f\u00fatbol ensin\u00e1ndolle a xogar na casa. Foise especializando nas categor\u00edas do Colexio La Salle, onde comezou a xogar de dianteiro.\nAo se graduar de bacharelato, realizou un exame para ingresar na carreira de Enxe\u00f1ar\u00eda de Sistemas na Universidade Metropolitana. Con todo, as viaxes internacionais da Copa Libertadores fixeron que tivera que deixar a universidade, continuando os seus estudos no Centro Contable de Administraci\u00f3n, que acabou abandonando tam\u00e9n pola mesma raz\u00f3n.\nComo futbolista (1993-2015).\nMar\u00edtimo (1993-1994).\nCando xogaba no colexio Colexio La Salle, foino buscar o galego Pedro Castro para as categor\u00edas inferiores do Club Sport Mar\u00edtimo. Debutou co primeiro equipo no ano 1993 no Estadio Rafael Calles Pinto, cunha derrota por 2-1 contra Llaneros de Guanare, onde o seu adestrador Miguel Sabino o fixo entrar no minuto 75.\u200b O 23 de febreiro de 1994 debutou na Copa Libertadores, no primeiro partido da primeira fase contra o tam\u00e9n venezolano Minerv\u00e9n.\nDeportivo Fabril (1994-1995).\nA finais de 1994 viaxou a Galicia, onde o Deportivo da Coru\u00f1a o tivo un mes a proba por recomendaci\u00f3n do xornalista L\u00e1zaro Candal, fich\u00e1ndoo finalmente para o filial. Disputou 12 partidos co Fabril durante a tempada 1994/95, na que o equipo logrou o ascenso \u00e1 Segunda Divisi\u00f3n B. A s\u00faa sorte cambiou cando John Benjamin Toshack chamou para o primeiro equipo ao t\u00e9cnico do Fabril, Jos\u00e9 Manuel Corral, e este foi substitu\u00eddo por Carlos Ballesta. O novo adestrador desf\u00edxose de varios xogadores do equipo de cara \u00e1 campa\u00f1a 1995/96, entre eles Rey.\n1\u00aa etapa no Caracas FC (1995-1999).\nTras isto volveu a Venezuela incorpor\u00e1ndose \u00e1s filas do Caracas F\u00fatbol Club no ano 1995. Foi ga\u00f1ando a titularidade ata converterse nun referente como defensa central no pa\u00eds. Xogou catro tempadas co conxunto da capital, conquistando o campionato de liga de 1996/97.\n1\u00aa etapa no Emelec (1999).\nEn 1999 chegou ao Club Sport Emelec de Ecuador. Debutou o 12 de xu\u00f1o de 1999 no Cl\u00e1sico contra o Barcelona, marcando o \u00fanico gol do encontro co Estadio George Capwell cheo.\u200b\u200b Durante o \u00faltimo semestre do ano foi titular habitual en compa\u00f1\u00eda do capit\u00e1n Augusto Poroso e o seu equipo finalizou terceiro no Campionato Ecuatoriano de F\u00fatbol 1999, obtendo unha praza para a Copa Libertadores 2000.\nDundee FC (2000).\nDespois dunha boa tempada en Ecuador, pisou por segunda vez chan europeo ao ser traspasado ao Dundee FC da Primeira Divisi\u00f3n de Escocia. No equipo azul foi titular e alcanzou o s\u00e9timo posto da t\u00e1boa.\n2\u00aa etapa no Caracas FC (2000-2003).\nLogo de d\u00faas tempadas f\u00f3ra de Venezuela volveu ao Caracas FC e ga\u00f1ou d\u00faas ligas m\u00e1is: 2000/01 e 2002/03.\n2\u00aa etapa no Emelec (2003).\nEn 2003 chegou novamente ao Emelec, onde foi titular e ga\u00f1ou a Copa Asoguayas de 2003. O seu \u00fanico gol durante a s\u00faa segunda etapa en Ecuador f\u00edxoo na Copa Libertadores 2003 ante River Plate.\n3\u00aa etapa no Caracas CF (2004).\nA continuaci\u00f3n regresou ao Caracas, co que disputou a Copa Libertadores e ga\u00f1ou un noto t\u00edtulo de liga.\nPontevedra CF (2004-2005).\nEn xullo de 2004 fichou polo Pontevedra Club de F\u00fatbol, que acababa de ascender \u00e1 Segunda divisi\u00f3n. Comezou xogando de xeito habitual dende o inicio no equipo de Jos\u00e9 Aurelio Gay pero acabou perdendo a titularidade a favor de Fede Bah\u00f3n. Disputou un total de 22 partidos e anotou un gol de falta na vitoria a domicilio ante o Ciudad de Murcia. O equipo rematou no \u00faltimo lugar da 2004/05 descendendo novamente \u00e1 Segunda B.\n4\u00aa etapa no Caracas CF (2005-2006).\nEn xullo de 2005 regresou ao Caracas CF comezando a s\u00faa cuarta etapa no equipo vermello, co que ga\u00f1ou unha nova liga venezolana, tras derrotar na final ao Uni\u00f3n Atl\u00e9tico Maracaibo. Rey colaborou anotando o gol no partido de ida da final que colocaba o empate a 1.\nAtl\u00e9tico Nacional (2006).\nNo segundo semestre de 2006 asinou co Atl\u00e9tico Nacional de Medell\u00edn, onde o acompa\u00f1ou o seu paisano Jorge 'Zurdo' Rojas, como o fixera tam\u00e9n na s\u00faa segunda etapa en Emelec. Co dorsal 20 do equipo colombiano, anotou o seu primeiro gol o 23 de setembro contra o Atl\u00e9tico Bucaramanga por medio dun tiro libre raso dende longa distancia. O equipo rematou quinto no Torneo Finalizaci\u00f3n 2006 e segundo no cuadrangular. A pesar dos seus tres goles e a titularidade, en decembro o adestrador Oscar Quintabani dixo que non contaba con el para a seguinte campa\u00f1a, polo que rescindiu o seu contrato.\n5\u00aa etapa no Caracas CF (2006-2007).\nA continuaci\u00f3n volveu a Caracas, ga\u00f1ando unha nova liga venezolana e realizando unha destacada actuaci\u00f3n na Copa Libertadores, onde deixaron f\u00f3ra ao River Plate tras ga\u00f1arlle tanto na ida no Estadio Monumental (0-1), como na volta (1-3), na que Rey anotou un dos tres goles do seu equipo cunha lembrada volea dende longa distancia que deixou paralizado ao gardameta Juan Pablo Carrizo. Xa en oitavos de final caeron eliminados fronte ao Santos, nunha eliminatoria na que Rey fixo outro gran gol no Estadio Urbano Caldeira.\nAEK Larnaca (2007-2008).\nTras a s\u00faa gran campa\u00f1a no f\u00fatbol venezolano fichou polo AEK Larnaca de Chipre. Al\u00ed anotou tres goles e o seu equipo finalizou na cuarta posici\u00f3n da Primeira Divisi\u00f3n de Chipre. Foi a s\u00faa \u00faltima campa\u00f1a en Europa, regresando de novo ao Caracas FC ao remate da liga.\n6\u00aa etapa no Caracas FC (2008-2010).\nEn 2008 comezou a s\u00faa sexta e derradeira etapa no Caracas FC, onde formou parella de centrais co uruguaio Deivis Barone. No Torneo Apertura 2008 quedaron na terceira posici\u00f3n, mentres que no arranque do segundo semestre conseguiron acabar primeiros na fase de grupos da Copa Libertadores 2009, sendo o primeiro equipo venezolano en logralo, e anotando Rey un gol na vitoria por 3-1 ante Lan\u00fas.\u200b Nos oitavos de final contra o Deportivo Cuenca marcou o cuarto gol no partido de volta disputado no Estadio Ol\u00edmpico da UCV para sentenciar a\u00ednda m\u00e1is a eliminatoria.\u200b O equipo acabou finalmente eliminado en cuartos de final polo Gr\u00eamio. As s\u00faas boas actuaci\u00f3ns continuaron no campionato nacional, facendo cinco goles no Torneo Clausura 2009, a mesma cantidade que fixera no Apertura. As s\u00faas contribuci\u00f3ns axudaron ao Caracas a sa\u00edr vitorioso do Clausura, ga\u00f1ando o pase \u00e1 final contra o Deportivo Italia. O encontro de ida acabou en empate mentres que na volta o Caracas goleou por 0-5 ao Deportivo Italia, marcando Rey o quinto e derradeiro gol mediante un tiro libre.\u200b O seu liderado e os 11 goles que anotou durante a temporada, valeron para outorgarlle o premio de mellor xogador do ano.\nCesi\u00f3n ao Colo-Colo (2009).\nO traspaso de Gonzalo Jara do Colo-Colo chileno ao West Bromwich Albion e a lesi\u00f3n de Luis Mena, provocou a urxente cesi\u00f3n de Jos\u00e9 Manuel Rey ao conxunto de Santiago de Chile cun contrato de seis meses, con opci\u00f3n a prolongaci\u00f3n en caso de clasificarse para a Copa Libertadores.\u200b Debutou na liga chilena o 20 de setembro de 2009 no empate 1-1 ante Deportes Iquique. Disputou 14 partidos de liga e logrou o seu primeiro t\u00edtulo f\u00f3ra de Venezuela o 9 de decembro na final do Torneo Clausura contra Universidad Cat\u00f3lica, que acabou con vitoria por 2-4.\u200b A pesar de ter o cari\u00f1o do p\u00fablico\u200b e de ter ga\u00f1ado o campionato, o adestrador Hugo Tocalli non quixo renovar o seu contrato, pois quer\u00eda usar a cota de estranxeiros con outro xogador.\nRegreso a Caracas (2010).\nVolveu ao Caracas para afrontar outra Copa Libertadores e o Torneo Clausura. Con todo, non foi o seu mellor semestre por mor dunha lesi\u00f3n de xeonllo sufrida en febreiro de 2010, na quinta xornada do campionato venezolano.\u200b Isto fixo que s\u00f3 puidese disputar un partido internacional, a derrota como visitante ante o Universidad de Chile. En abril recaeu da lesi\u00f3n durante un adestramento, perdendo as\u00ed o resto da temporada e a obtenci\u00f3n dun novo t\u00edtulo de liga nunha recordada final ante o ac\u00e9rrimo rival, o Deportivo T\u00e1chira. Despois de 7 meses f\u00f3ra dos terreos de xogo regresou o 7 de outubro de 2010 no partido de volta de oitavos de final da Copa Venezuela 2010 ante o Monagas Sport Club, que lles deu o pase \u00e1 seguinte rolda. Contra o final do partido tivo un encontro fortu\u00edto cun dianteiro, que lle produciu unha escordadura de nocello, deix\u00e1ndoo de baixa varias semanas m\u00e1is.\u200b Regresou definitivamente o 4 de novembro na derrota contra o Aragua F\u00fatbol Club e participou en tres partidos m\u00e1is. O 9 de decembro de 2010 sa\u00edu pola porta de atr\u00e1s do seu principal equipo, ao ser informado que tanto el como outros veteranos como Jos\u00e9 Vera ou Dar\u00edo Figueroa, non ser\u00edan tidos en conta no novo proxecto de relevo xeracional.\nMineros de Guayana (2010-2011).\nEn decembro de 2010 asinou con Mineros de Guayana, onde permaneceu medio ano, perdendo varios partidos por unha lesi\u00f3n.\nDeportivo Lara (2011-2015).\nPara a tempada 2011/12 fichou polo Deportivo Lara, co que conquistou nesa campa\u00f1a a liga venezolana, despois de ga\u00f1ar tanto o torneo Apertura como o Clausura. Xogou ata 2015 no equipo de Barquisimeto, onde colgou finalmente as botas aos 40 anos de idade.\nSelecci\u00f3n de Venezuela.\nFoi internacional coa selecci\u00f3n de Venezuela en 115 ocasi\u00f3ns, sendo o segundo xogador con m\u00e1is partidos na historia do combinado, s\u00f3 por detr\u00e1s de Juan Arango, e anotou 11 goles. Debutou o 8 de xu\u00f1o de 1997 nun partido de clasificaci\u00f3n para o Mundial de Francia 1998 contra Bolivia e o seu derradeiro partido coa \"Vinotinto\" foi o 7 de outubro de 2011 contra Ecuador.\nComo adestrador (2015-actualidade).\nDespois de deixar a pr\u00e1ctica do f\u00fatbol comezou a s\u00faa carreira como adestrador. Entre 2015 e 2016 foi o segundo adestrador de Noel Sanvicente na selecci\u00f3n venezolana. En 2017 foi durante uns meses segundo adestrador de Al\u00ed Ca\u00f1as no Zamora FC ata que en decembro foi anunciado como novo t\u00e9cnico do Aragua.\nEn xullo 2018 fichou polo Monagas onde estivo ata a s\u00faa renuncia en maio de 2019, cun balance de 19 vitorias e 11 empates en 44 encontros. O 26 de decembro de 2019 o Zamora FC anunciou a s\u00faa contrataci\u00f3n como novo adestrador. Estivo case un ano no cargo ata que o seu contrato foi rescindido en decembro de 2020.\nPalmar\u00e9s.\nCaracas FC\nColo-Colo\nDeportivo Lara"}
{"id": "107470", "revid": "98629", "url": "https://gl.wikipedia.org/wiki?curid=107470", "title": "Gerardo Seoane Castro", "text": "Diego Gerardo Seoane Castro, nado en Lucerna o 30 de outubro de 1978, \u00e9 un exfutbolista e adestrador su\u00edzo de orixe galega. Dende 2023 adestra o Borussia M\u00f6nchengladbach, da Bundesliga de Alema\u00f1a. \nTraxectoria.\nComo xogador.\nNaceu na cidade su\u00edza de Lucerna, sendo fillo de dous emigrantes galegos da Brea, en Carballo. Comezou a s\u00faa carreira na canteira do FC Rothenburg, pasando logo polo FC Luzern e o FC Sion.\nEn 1998 foi traspasado por 150 mill\u00f3ns de pesetas ao Deportivo da Coru\u00f1a, asinando un contrato por cinco anos co presidente Augusto C\u00e9sar Lendoiro e instal\u00e1ndose as\u00ed na terra de seus pais. Foi presentado diante de 3.000 afeccionados no estadio de Riazor, pero o adestrador Javier Irureta non contou con el para o primeiro equipo, no que o centro do campo estaba ocupado polos internacionais brasileiros Mauro Silva e Fl\u00e1vio Concei\u00e7\u00e3o. A pesar de adestrar sempre co primeiro equipo disputou con este s\u00f3 dous partidos de Copa do Rei contra o Jerez CF, mentres que o resto da tempada xogou co Fabril en Segunda B. Co filial disputou 31 encontros na s\u00faa primeira tempada, anotando catro goles, o primeiro deles na xornada 12 contra o Lugo, pero o equipo descendeu \u00e1 Terceira divisi\u00f3n.\nEn marzo do ano 2000 marchou cedido ata o final da tempada ao AC Bellinzona, da segunda divisi\u00f3n su\u00edza. Ao remate da cesi\u00f3n regresou \u00e1 Coru\u00f1a, onde xogou d\u00faas tempadas m\u00e1is no Fabril, chegando a ser o capit\u00e1n do equipo. No ver\u00e1n de 2002 volveu sa\u00edr cedido a Su\u00edza, esta vez ao FC Aarau, da primeira divisi\u00f3n. Ao ano seguinte continuou no Aarau xa en propiedade e de a\u00ed pasou ao Grasshopper de Z\u00fcrich no 2004.\nA comezos de 2007 volveu ao FC Luzern, onde ao pouco de chegar rompeu a tibia e o peron\u00e9. Con todo, continuou no club tres anos m\u00e1is, retir\u00e1ndose no 2010, como capit\u00e1n do equipo.\nSelecci\u00f3n su\u00edza.\nFoi internacional coa selecci\u00f3n su\u00edza sub-21 en 18 ocasi\u00f3ns, e anotou tres goles.\nComo adestrador.\nDespois da s\u00faa retirada traballou como t\u00e9cnico nas categor\u00edas inferiores do FC Luzern, e no 2013 foi durante un partido o adestrador interino do primeiro equipo. Entre 2014 e 2017 foi adestrador do equipo sub-21 do Luzern, e en xaneiro de 2018, despois do despedimento de Markus Babbel, f\u00edxose cargo do primeiro equipo ata o final da tempada. O equipo ocupaba as derradeiras prazas da t\u00e1boa no momento no que Seoane colleu as rendas do equipo, pero acabou subindo ata o terceiro posto, clasific\u00e1ndose para a previa da Europa League.\nA continuaci\u00f3n foi fichado polo Young Boys, para substitu\u00edr a Adi H\u00fctter. Dirixiu o equipo de Berna durante tres anos, ga\u00f1ando tres ligas su\u00edzas consecutivas e a Copa de Su\u00edza en 2020. Na s\u00faa terceira e derradeira tempada no club, o dominio do equipo na liga foi tal, que se proclamou campi\u00f3n a falta de sete xornadas, rematando con 31 puntos de vantaxe sobre o segundo clasificado, o Basel. Conseguiu ademais levar o Young Boys \u00e1 Liga de Campi\u00f3ns na edici\u00f3n de 2018/19, cousa que non suced\u00eda dende a 1986/87.\nEn maio de 2021 foi anunciado como novo adestrador do Bayer Leverkusen para a tempada 2021/22 da Bundesliga. Completou a s\u00faa primeira campa\u00f1a co terceiro posto en liga, o mellor resultado do club en seis anos, e clasificou as\u00ed o equipo para a Liga de Campi\u00f3ns despois de dous anos de ausencia. Na Europa League logrou a primeira posici\u00f3n do seu grupo na primeira fase, pero caeu eliminado nos oitavos de final contra o Atalanta. Comezou a tempada 2022/23 con malos resultados, logrando s\u00f3 cinco puntos nas oito primeiras xornadas. O 5 de outubro de 2022, co equipo en postos de descenso, e un d\u00eda despois de sufrir unha derrota diante do Porto na Liga de Campi\u00f3ns, a direcci\u00f3n do club decidiu cesalo e substitu\u00edlo polo vasco Xabi Alonso.\nEn xu\u00f1o de 2023 foi contratado como novo t\u00e9cnico do Borussia M\u00f6nchengladbach.\nPalmar\u00e9s.\nComo adestrador.\nYoung Boys"}
{"id": "107471", "revid": "89787", "url": "https://gl.wikipedia.org/wiki?curid=107471", "title": "As grandes ba\u00f1istas (C\u00e9zanne, Londres)", "text": "As grandes ba\u00f1istas \u00e9 un cadro do pintor franc\u00e9s Paul C\u00e9zanne. Est\u00e1 realizado en \u00f3leo sobre lenzo. Mide 130 cm de alto e 195\u00a0cm de largo. Foi pintado entre 1900 e 1905. Actualmente, e dende a s\u00faa adquisici\u00f3n en 1964 grazas a unha axuda especial da Max Rayne Foundation, at\u00f3pase na National Gallery (Londres, Reino Unido). Al\u00ed exh\u00edbese co nome de \"Bathers (Les Grandes Baigneuses)\".\nAn\u00e1lise.\nC\u00e9zanne pintou reiteradamente ba\u00f1istas, renovando o tema da muller no ba\u00f1o, facendo del unha construci\u00f3n moderna. As\u00ed o fixo a partir da d\u00e9cada de 1870, en cadros no que os personaxes se funden coa natureza que os rodea: \"Ba\u00f1istas\" (1874-1875, Nova York), \"Tres ba\u00f1istas\" (1879-1882, Par\u00eds), \"Cinco ba\u00f1istas\" (1885-1887, Basilea), \"Gran ba\u00f1ista\" (1885-1887, Par\u00eds).\nAs versi\u00f3ns posteriores do mesmo tema son de maior tama\u00f1o e nelas ex\u00e1ltase a forma xe\u00f3metrica e a cor: estas \"Grandes ba\u00f1istas\" da National Gallery, \"Os ba\u00f1istas\" da Barnes Foundation (Merion, Pensilvania), e \"As grandes ba\u00f1istas\" de Filadelfia.\nO tratamento que d\u00e1 aos espidos nunha paisaxe \u00e9 completamente distinto ao dos mestres de s\u00e9culos precedentes como Tiziano ou Poussin. Non se trata aqu\u00ed de figuras mitol\u00f3xicas ou literarias. Tampouco as representa segundo os c\u00e1nones da anatom\u00eda tradicional. Pinta \u00e1s ba\u00f1istas en diversas posturas: unhas de p\u00e9, outras sentadas, outras deitadas. Os corpos e mailas s\u00faas poses red\u00facense a elementos vivos que est\u00e1n xa preto da abstracci\u00f3n, e o mesmo cabe dicir da paisaxe. As ba\u00f1istas int\u00e9granse na natureza que as rodea.\nEmprega a t\u00e9cnica do \u00abpassage\u00bb ou transici\u00f3n de cor. Do verde escuro pasa ao verde claro e deste ao amarelo."}
{"id": "107472", "revid": "23204", "url": "https://gl.wikipedia.org/wiki?curid=107472", "title": "Ken Follett", "text": "Ken Follett, nado o 5 de xu\u00f1o de 1949 en Cardiff, \u00e9 un escritor gal\u00e9s, autor de obras de suspense e novelas hist\u00f3ricas. As vendas das s\u00faas obras superan os 100 mill\u00f3ns de copias, o cal o converte nunha das figuras m\u00e1is importantes da literatura contempor\u00e1nea.\nTraxectoria.\nNaceu en Cardiff, mais \u00f3s dez anos a s\u00faa familia trasladouse a Londres. En 1967 foi admitido no University College of London, onde estudou Filosof\u00eda e entrou en contacto con movementos de esquerdas, espert\u00e1ndose as\u00ed o seu interese pola pol\u00edtica.\nCasou por primeira vez en 1968, ano en que naceu o seu fillo m\u00e1is vello. Tras un posgrao en xornalismo comezou a s\u00faa carreira como reporteiro en modestos xornais galeses. Co tempo abandonar\u00eda o xornalismo polo mundo da edici\u00f3n, como director da pequena editorial londiniense Everest Books (1970).\nFoi neste momento cando comezou a escribir, como unha afecci\u00f3n para o seu tempo de lecer. Con \"Eye of the needle\", publicada en 1978 chegar\u00eda para o autor o \u00e9xito e o reco\u00f1ecemento internacional.\nSer\u00eda tam\u00e9n nestes derradeiros anos da d\u00e9cada dos 70, e nos primeiros 80, cando se uniu de xeito m\u00e1is estreito co Partido Laborista brit\u00e1nico. A s\u00faa segunda muller \u00e9 hoxe deputada desta formaci\u00f3n no parlamento brit\u00e1nico.\nObra.\nTras \"Eye of the needle\" e o \u00e9xito acadado con esta obra, Follett comezar\u00eda a centrarse no x\u00e9nero da espionaxe e a intriga, libros de lectura \u00e1xil e r\u00e1pida, como \"Triangle,The key to Rebecca\", \"Lie down with lions,\" \"The Man from St. Petersburg\", \"A dangerous fortune\", \"On wings of eagles\" e \"The Third Twin.\"\nPor\u00e9n, a s\u00faa obra m\u00e1is imporante e un dos best-s\u00e9llers m\u00e1is importantes de finais do s\u00e9culo XX e comezos do XXI \u00e9 \"The Pillars of the Earth\" (1989), no se afasta do x\u00e9nero predominante no autor. \"The Pillars of the Earth\" \u00e9 unha novela hist\u00f3rica ambientada na Idade Media, e ir\u00eda acadando o \u00e9xito paseni\u00f1amente o longo da d\u00e9cada dos 90.\nEn 2007 presentou a segunda parte, \"World Without End\".\nListaxe.\nA s\u00faa obra completa \u00e9 a seguinte:"}
{"id": "107477", "revid": "1410", "url": "https://gl.wikipedia.org/wiki?curid=107477", "title": "A monta\u00f1a de Sainte-Victoire, vista dende Bib\u00e9mus", "text": "A monta\u00f1a de Sainte-Victoire, vista dende Bib\u00e9mus \u00e9 un cadro do pintor franc\u00e9s Paul C\u00e9zanne. Est\u00e1 realizado en \u00f3leo sobre lenzo. Mide 65 cm de alto e 81\u00a0cm de largo. Foi pintado entre 1898 e 1900. Actualmente, at\u00f3pase no Museo de Arte de Baltimore, Estados Unidos.\nEsta obra pertence ao x\u00e9nero paisax\u00edstico, un dos favoritos de C\u00e9zanne, xunto ao bodeg\u00f3n e mailo retrato. \u00c9, ademais, un dos seus temas predilectos: a monta\u00f1a de Sainte-Victoire, macizo calc\u00e1reo do sur de Francia, entre os departamentos de Bocas do R\u00f3dano e Var. C\u00e9zanne, cos seus cadros, f\u00edxoa famosa.\nAdicoulle numerosos cadros en d\u00faas \u00e9pocas distintas: de 1882 a 1890 e de 1901 ata a s\u00faa morte. Esta visi\u00f3n dende Bib\u00e9mus enm\u00e1rcase na s\u00faa segunda \u00e9poca.\nC\u00e9zanne non pretend\u00eda unha representaci\u00f3n est\u00e1tica da paisaxe. Quer\u00eda lograr a unidade entre a cor, a composici\u00f3n, a superficie e a tect\u00f3nica. Ademais, buscaba dar unha base te\u00f3rica \u00e1s s\u00faas experiencias e experimentos."}
{"id": "107478", "revid": "1131", "url": "https://gl.wikipedia.org/wiki?curid=107478", "title": "Espasante", "text": "O top\u00f3nimo galego Espasante pode referirse a:"}
{"id": "107479", "revid": "89787", "url": "https://gl.wikipedia.org/wiki?curid=107479", "title": "Natureza morta con cebolas", "text": "Natureza morta con cebolas (\"Nature morte aux oignons\") \u00e9 un cadro do franc\u00e9s Paul C\u00e9zanne, pintado entre 1895 e 1900. Est\u00e1 realizado en \u00f3leo sobre lenzo e mide 66\u00a0cm de alto e 81\u00a0cm de largo. Estivo no Museo de Jeu de Paume e actualmente at\u00f3pase no Museo de Orsay de Par\u00eds, Francia.\nO x\u00e9nero do bodeg\u00f3n \u00e9 un dos favoritos de C\u00e9zanne, xunto \u00e1 paisaxe e mailo retrato. Dentro del, son os seus temas predilectos as maz\u00e1s e mailos froiteiros. Este en concreto pintouno en plena etapa de madurez (d\u00e9cada de 1890)."}
{"id": "107480", "revid": "1308", "url": "https://gl.wikipedia.org/wiki?curid=107480", "title": "Bodeg\u00f3n con cebolas", "text": ""}
{"id": "107486", "revid": "1822", "url": "https://gl.wikipedia.org/wiki?curid=107486", "title": "Etino", "text": ""}
{"id": "107487", "revid": "23204", "url": "https://gl.wikipedia.org/wiki?curid=107487", "title": "\u00c1ngel Lafita", "text": "\u00c1ngel Lafita Castillo, nado en Zaragoza o 7 de agosto de 1984, \u00e9 un futbolista espa\u00f1ol. Xoga de centrocampista e o seu actual club \u00e9 o Al Jazira Club.\nTraxectoria.\nA maior parte da s\u00faa carreira deportiva est\u00e1 ligada ao Real Zaragoza onde debutou na xornada 1\u00aa da tempada 2005\u221206, nun partido que enfrontaba ao Atl\u00e9tico de Madrid e ao Real Zaragoza (0\u22120). Familiarmente tam\u00e9n est\u00e1 relacionado con outros dous ex zaragocistas, pois \u00e9 fillo de Juan \u00c1ngel Lafita Garrido e sobri\u00f1o de Francisco Javier P\u00e9rez Villarroya. O seu irm\u00e1n, Ignacio, tam\u00e9n \u00e9 futbolista.\nAs s\u00faas condici\u00f3ns como xogador son as dunha torre de case 1,90 metros, gran velocidade e moira chegada \u00e1 \u00e1rea. No ano 2007, Lafita foi traspasado ao Deportivo da Coru\u00f1a, gard\u00e1ndose o Real Zaragoza unha opci\u00f3n de recompra para as tres seguintes tempadas.\nDurante a s\u00faa primeira tempada no D\u00e9por, e tras realizar unha discreta primeira volta, firmou grandes actuaci\u00f3ns contra diversos clubs que conseguiron que adquirise o reco\u00f1ecemento da afecci\u00f3n. Na segunda volta marcou tres goles m\u00e1is. Na s\u00faa segunda campa\u00f1a como branquiazul, despois de superar unha apendicite volveu marcar un gol contra o Valencia CF e na xornada seguinte contra o Numancia. M\u00e1is tarde marcar\u00eda dous goles m\u00e1is fronte ao Real Betis.\nNa tempada 2008\u221209 foi clave nos esquemas de Miguel \u00c1ngel Lotina, convert\u00e9ndose, a final de tempada, no m\u00e1ximo goleador do equipo coru\u00f1\u00e9s con 8 tantos. Tras as s\u00faas destacadas actuaci\u00f3ns na Liga BBVA o seleccionador nacional, Vicente del Bosque, planteouse convocalo para a selecci\u00f3n espa\u00f1ola. Clubs importantes como o Liverpool FC ou o Atl\u00e9tico de Madrid seguiron durante a tempada detalladamente a progresi\u00f3n de \u00c1ngel Lafita de cara a unha futura incorporaci\u00f3n.\nO 31 de agosto de 2009, a falta duns minutos para o peche do mercado de fichaxes, o Real Zaragoza fixo efectivo un pago de 2 mill\u00f3ns de euros polo xogador para exercer a s\u00faa opci\u00f3n de recompra, pero o Deportivo negouse a traspasalo alegando que o pago deb\u00eda ser de 3,5 mill\u00f3ns de euros m\u00e1is IVE. Isto provocou o enfrontamento entre as directivas de ambos clubs que interpretaban dita cl\u00e1usula de diferente xeito tanto nas datas como nas cantidades que se deb\u00edan aboar. O 15 de setembro a LFP decidiu que o Real Zaragoza era o club que ti\u00f1a de forma provisional os dereitos sobre o xogador, a\u00ednda que non especificou en primeira instancia o custo final que ter\u00eda a operaci\u00f3n, que era o principal desacordo entre os dous clubs. Tras o recurso presentado polo Deportivo ante o comit\u00e9 de licenzas da LFP, este decidiu finalmente o 28 de setembro darlle definitivamente a raz\u00f3n ao Real Zaragoza, e o xogador foi presentado no estadio de La Romareda ao d\u00eda seguinte.\nO 29 de maio de 2012 o presidente do Getafe CF \u00c1ngel Torres anunciou a fichaxe de Lafita cun contrato por catro anos."}
{"id": "107494", "revid": "624", "url": "https://gl.wikipedia.org/wiki?curid=107494", "title": "Artaxerxes III Oco", "text": ""}
{"id": "107496", "revid": "7079", "url": "https://gl.wikipedia.org/wiki?curid=107496", "title": "Teatro de Dioniso", "text": "O Teatro de Dioniso foi o maior teatro da antiga Grecia, situado aos p\u00e9s da parte sur da Acr\u00f3pole de Atenas e formando parte do t\u00e9menos de Dioniso. Dedicado como o seu nome indica ao deus do vi\u00f1o e do teatro, Dioniso, inicialmente represent\u00e1banse en honor do deus cantos e danzas rituais arredor do altar dos coreutas e os espectadores sent\u00e1banse arredor, ata que foi evolucionando \u00e1s traxedias cl\u00e1sicas de Esquilo, S\u00f3focles, Eur\u00edpides e \u00e1s comedias de Arist\u00f3fanes. Arredor do ano -407 o costume era que despois da representaci\u00f3n tr\u00e1xica se fixese un drama sat\u00edrico; o tempo das representaci\u00f3ns along\u00e1base ata unhas nove horas e a entrada era gratu\u00edta.\nFoi constru\u00eddo durante o S\u00e9culo -VI, cunha capacidade para 17.000 espectadores. Os actores estaban colocados nunha plataforma, hab\u00eda unha parte interior onde se cambiaban de indumentaria, e os espectadores coloc\u00e1banse na pendente da lomba, lugar onde se adoitaba constru\u00edr os teatros. A finais do S\u00e9culo -V substitu\u00edronse as primitivas plataformas de madeira por bancos de pedra. Ti\u00f1a 64 bancadas divididas en dous niveis por un corredor semicircular. Na parte central das primeiras bancadas hab\u00eda 67 asentos que foron realizados, posteriormente, en m\u00e1rmore decorado e estaban reservados para os sacerdotes e personaxes ilustres. A maior\u00eda deles cons\u00e9rvase hoxe en d\u00eda, entre as ru\u00ednas que perduran."}
{"id": "107497", "revid": "1081806", "url": "https://gl.wikipedia.org/wiki?curid=107497", "title": "Fala", "text": ""}
{"id": "107498", "revid": "1576", "url": "https://gl.wikipedia.org/wiki?curid=107498", "title": "Butelo", "text": ""}
{"id": "107500", "revid": "1576", "url": "https://gl.wikipedia.org/wiki?curid=107500", "title": "Pol\u00edmetro", "text": ""}
{"id": "107501", "revid": "56817", "url": "https://gl.wikipedia.org/wiki?curid=107501", "title": "Casaso\u00e1", "text": "O top\u00f3nimo galego Casaso\u00e1 pode referirse a:"}
{"id": "107508", "revid": "22570", "url": "https://gl.wikipedia.org/wiki?curid=107508", "title": "Wicca gardneriana", "text": "A Wicca gardneriana \u00e9 a corrente m\u00e1is antiga da relixi\u00f3n neopag\u00e1 wicca, que mestura tradicionalismo pag\u00e1n europeo con pr\u00e1cticas de maxia ritual\u00edstica. Ch\u00e1mase as\u00ed en honra de Gerald Gardner (1884 - 1964), quen a deu a co\u00f1ecer nos anos cincuenta do s\u00e9culo XX cando as \u00faltimas leis contra a bruxer\u00eda en Inglaterra foron abolidas."}
{"id": "107509", "revid": "22570", "url": "https://gl.wikipedia.org/wiki?curid=107509", "title": "Wicca faery", "text": "A Faery Wicca ou Wicca Fe\u00e9rica \u00e9 unha tradici\u00f3n da relixi\u00f3n neopagana co\u00f1ecida polo nome da Wicca.\nEsta corrente da Wicca recibe o nome de Faery Wicca porque os seus seguidores traballan con seres fe\u00e9ricos e con elementos da Natureza."}
{"id": "107517", "revid": "6500444", "url": "https://gl.wikipedia.org/wiki?curid=107517", "title": "Presidente da Guinea-Bissau", "text": "O presidente \u00e9 o xefe de estado de Guinea-Bissau. A transici\u00f3n para a democracia tense complicado coa dif\u00edcil situaci\u00f3n econ\u00f3mica do pa\u00eds, devastado por anos de guerra civil. O 1 de outubro de 2005 o ex-guerrilleiro Jo\u00e3o Bernardo Vieira foi elixido presidente do pa\u00eds, pero o seu mandato terminou o 2 de marzo de 2009 co seu asasinato.\nEsta \u00e9 a lista dos presidentes da Guinea-Bissau despois de 1973."}
{"id": "107520", "revid": "56817", "url": "https://gl.wikipedia.org/wiki?curid=107520", "title": "Cascaxide", "text": "O top\u00f3nimo galego Cascaxide pode referirse a:"}
{"id": "107521", "revid": "98629", "url": "https://gl.wikipedia.org/wiki?curid=107521", "title": "Santa Mari\u00f1a do Monte, Monforte de Lemos", "text": "Santa Mari\u00f1a do Monte \u00e9 unha parroquia do concello de Monforte de Lemos na comarca de Terra de Lemos, na provincia de Lugo. No ano 2008 ti\u00f1a 133 habitantes (63 homes e 70 mulleres) distribu\u00eddos en 11 n\u00facleos de poboaci\u00f3n, o que sup\u00f3n unha diminuci\u00f3n de 18 habitantes con respecto ao ano 2000.\nLimita ao norte con Monforte de Lemos, ao leste con Caneda, ao sur con Vilamar\u00edn e A Penela e ao oeste coas Nocedas."}
{"id": "107522", "revid": "85894", "url": "https://gl.wikipedia.org/wiki?curid=107522", "title": "Lourido, Valdovi\u00f1o", "text": "San Bartolomeu de Lourido \u00e9 unha parroquia situada no sur do concello de Valdovi\u00f1o. Segundo o padr\u00f3n municipal de 2007 ti\u00f1a 269 habitantes (132 mulleres e 137 homes) distribu\u00eddos en 11 entidades de poboaci\u00f3n, o que sup\u00f3n un aumento en relaci\u00f3n ao ano 1999 cando ti\u00f1a 247 habitantes. Ten unha superficie de 3,7\u00a0km\u00b2. Na xurisdici\u00f3n eclesi\u00e1stica forma parte do arciprestado de Xuvia, pertencente \u00e1 diocese de Mondo\u00f1edo-Ferrol."}
{"id": "107528", "revid": "7523", "url": "https://gl.wikipedia.org/wiki?curid=107528", "title": "Club Deportivo Numancia de Soria", "text": "O Club Deportivo Numancia de Soria, S.A.D. \u00e9 un club de f\u00fatbol espa\u00f1ol, da cidade de Soria. Foi fundado en 1945 e compite na Segunda Divisi\u00f3n B.\nHistoria.\nA volta a Primeira Divisi\u00f3n.\nA tempada 2007/08, tras dominar a Liga Adelante con autoridade, ascende matematicamente a primeira divisi\u00f3n a falta de catro xornadas para o final do campionato tras empatar en casa fronte ao Deportivo Alav\u00e9s, logrando as\u00ed o seu terceiro ascenso a Primeira divisi\u00f3n. O equipo soriano proclamouse campi\u00f3n de liga a falta de 2 xornadas para o final tras empatar en Los Pajaritos fronte ao Club Deportivo Castell\u00f3n.\nNa tempada 2008/09, tras unha irregular tempada, descende matematicamente a Segunda, fronte \u00f3 Getafe (1-0) a falta dunha xornada para o remate.\nEstadio.\nO Numancia xoga os seus partidos como local no Nuevo Estadio Los Pajaritos, antigo estadio de \"Los Pajaritos\", fundado en 1999 e inaugurado polo Real Zaragoza nun encontro amigable, que se saldou con vitoria para os aragoneses por 1 gol a 3. Pos\u00fae unha capacidade para 9.500 persoas, todas elas sentadas. \nDimensi\u00f3ns 103x70. Recentemente no partido no que conseguiu o seu terceiro ascenso a capacidade foi aumentada a 10.200 localidades."}
{"id": "107529", "revid": "1082538", "url": "https://gl.wikipedia.org/wiki?curid=107529", "title": "Numancia de Soria", "text": ""}
{"id": "107530", "revid": "1082539", "url": "https://gl.wikipedia.org/wiki?curid=107530", "title": "CD Numancia", "text": ""}
{"id": "107531", "revid": "88215", "url": "https://gl.wikipedia.org/wiki?curid=107531", "title": "Real Sporting de Gij\u00f3n", "text": "O Real Sporting de Gij\u00f3n \u00e9 un centenario e hist\u00f3rico club de f\u00fatbol profesional espa\u00f1ol da cidade de Xix\u00f3n, en Asturias. Foi fundado o 1 de xullo de 1905 e xoga na Segunda Divisi\u00f3n Espa\u00f1ola. Disputa os seus partidos como local no estadio El Molin\u00f3n, o m\u00e1is antigo do f\u00fatbol espa\u00f1ol, organiza desde 1962 o Trofeo Vila de Xix\u00f3n (ata 1992, trofeo Costa Verde) e conta con algo m\u00e1is de 20.000 abonados e 242 penas.\nOs seus m\u00e1ximos logros na categor\u00eda foron o subcampionato de Liga en 1979, as\u00ed como dous subcampionatos de Copa do Rei en 1981 e 1982, e seis participaci\u00f3ns na Copa da UEFA, actual UEFA Europa League.\nCon 42 tempadas en Primeira Divisi\u00f3n, \u00e9 o equipo asturiano que m\u00e1is tempadas disputou na m\u00e1xima categor\u00eda. Ocupa a 15\u00ba na clasificaci\u00f3n hist\u00f3rica da Primeira Divisi\u00f3n e a 2\u00aa na de Segunda. Ademais, \u00e9 un dos nove equipos espa\u00f1ois que nunca xogaron nunha categor\u00eda inferior \u00e1 Segunda Divisi\u00f3n.\nEstadio.\nO estadio do Sporting de Xix\u00f3n \u00e9 o estadio de El Molin\u00f3n, que data de 1908, sendo o m\u00e1is antigo do f\u00fatbol profesional en Espa\u00f1a. O seu nome d\u00e9bese a existencia dun antigo gran mu\u00ed\u00f1o preto da situaci\u00f3n do estadio. A s\u00faa capacidade \u00e9 de 25.885 espectadores e as s\u00faas dimensi\u00f3ns son de 105 x 68 metros.\nO estadio xixon\u00e9s sufriu varias remodelaci\u00f3ns ao longo da s\u00faa historia. A primeira prod\u00facese en 1917. De entre todas elas cabe destacar a que sufriu con motivo da Mundial de Espa\u00f1a de 1982, durante a cal o estadio acolleu varios partidos do Grupo B, compartido co Estadio Carlos Tartiere de Oviedo. Actualmente estanse levando a cabo obras de ampliaci\u00f3n do estadio.\nFilial.\nO filial do Sporting \u00e9 o Sporting B, fundado en 1967. Actualmente xoga na Segunda Divisi\u00f3n B Espa\u00f1ola."}
{"id": "107532", "revid": "1082548", "url": "https://gl.wikipedia.org/wiki?curid=107532", "title": "UD Almer\u00eda", "text": ""}
{"id": "107533", "revid": "1082549", "url": "https://gl.wikipedia.org/wiki?curid=107533", "title": "Sporting de Gij\u00f3n", "text": ""}
{"id": "107534", "revid": "1082551", "url": "https://gl.wikipedia.org/wiki?curid=107534", "title": "Real Sporting de Xix\u00f3n", "text": ""}
{"id": "107535", "revid": "1082552", "url": "https://gl.wikipedia.org/wiki?curid=107535", "title": "Sporting de Xix\u00f3n", "text": ""}
{"id": "107536", "revid": "85894", "url": "https://gl.wikipedia.org/wiki?curid=107536", "title": "O Barreiro, Lourido, Valdovi\u00f1o", "text": "O Barreiro \u00e9 un lugar da parroquia de Lourido no concello coru\u00f1\u00e9s de Valdovi\u00f1o na comarca de Ferrol. Ti\u00f1a 9 habitantes no ano 2007 segundo datos do Instituto Galego de Estat\u00edstica dos cales eran 3 homes e 6 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 14 habitantes."}
{"id": "107537", "revid": "85894", "url": "https://gl.wikipedia.org/wiki?curid=107537", "title": "O Campo, Lourido, Valdovi\u00f1o", "text": "O Campo \u00e9 un lugar da parroquia de Lourido no concello coru\u00f1\u00e9s de Valdovi\u00f1o na comarca de Ferrol. Ti\u00f1a 47 habitantes no ano 2007 segundo datos do Instituto Galego de Estat\u00edstica dos cales eran 25 homes e 22 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 49 habitantes."}
{"id": "107538", "revid": "85894", "url": "https://gl.wikipedia.org/wiki?curid=107538", "title": "O Caneiro, Lourido, Valdovi\u00f1o", "text": "O Caneiro \u00e9 un lugar da parroquia de Lourido no concello coru\u00f1\u00e9s de Valdovi\u00f1o na comarca de Ferrol. Ti\u00f1a 56 habitantes no ano 2007 segundo datos do Instituto Galego de Estat\u00edstica dos cales eran 27 homes e 29 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 60 habitantes."}
{"id": "107539", "revid": "85894", "url": "https://gl.wikipedia.org/wiki?curid=107539", "title": "O Casal, Lourido, Valdovi\u00f1o", "text": "O Casal \u00e9 un lugar da parroquia de Lourido no concello coru\u00f1\u00e9s de Valdovi\u00f1o na comarca de Ferrol. Ti\u00f1a 17 habitantes no ano 2007 segundo datos do Instituto Galego de Estat\u00edstica dos cales eran 9 homes e 8 mulleres, o que sup\u00f3n un aumento con relaci\u00f3n ao ano 2000 cando ti\u00f1a 2 habitantes."}
{"id": "107540", "revid": "98629", "url": "https://gl.wikipedia.org/wiki?curid=107540", "title": "Real Valladolid", "text": "O Real Valladolid Club de F\u00fatbol, S.A.D. \u00e9 un club de f\u00fatbol espa\u00f1ol da cidade de Valladolid. Foi fundado o 20 de xu\u00f1o de 1928 e xoga actualmente na Liga Santander.\n\u00c9 o club de f\u00fatbol m\u00e1is importante de Castela e Le\u00f3n por palmar\u00e9s e historia, cun total de 41 tempadas en Primeira Divisi\u00f3n, 30 en Segunda e 9 en Terceira. Historicamente, \u00e9 o 13\u00ba equipo na Clasificaci\u00f3n hist\u00f3rica da Primeira divisi\u00f3n.\nConta no seu palmar\u00e9s cun \u00fanico trofeo de gran relevancia, a Copa da Liga de 1983-84. Foi subcampi\u00f3n da Copa do Rei en d\u00faas ocasi\u00f3ns, e participou nunha edici\u00f3n da Recopa e en dous da Copa da UEFA.\nHistoria.\nO club foi fundado o 20 de xu\u00f1o de 1928 ao fusionarse os equipos valisoletanos Real Uni\u00f3n Deportiva e o Club Deportivo Espa\u00f1ol. O seu primeiro presidente foi Pedro Zuloaga Ma\u00f1ueco, alcumado o \"home do bomb\u00edn\", e principal art\u00edfice da fusi\u00f3n dos clubs arriba nomeados. O d\u00eda 22 de setembro dese mesmo ano fac\u00eda a s\u00faa presentaci\u00f3n fronte ao Deportivo Alav\u00e9s. O primeiro \"once\" blanquivioleta foi o formado por Arana, Pombo, Mart\u00edn, Or\u00fae, Serralde, Echevarr\u00eda, Montalb\u00e1n, Perico San Miguel, Sainz, Sierra e Pablo L\u00f3pez. O resultado, 2-1 a favor do Real Valladolid Deportivo. Aquel partido disputouse nun campo contiguo \u00e1 Praza de Touros, feudo que foi substitu\u00eddo en 1940 polo Antigo Estadio Jos\u00e9 Zorrilla, que \u00e1 s\u00faa vez ser\u00eda substitu\u00eddo en 1982 polo Novo Estadio Municipal Jos\u00e9 Zorrilla, onde actualmente o Real Valladolid disputa os seus partidos e recinto que alberga as oficinas e outras instalaci\u00f3ns do Club.\nO primeiro ascenso \u00e1 Primeira Divisi\u00f3n chegou na tempada 1947\u201348, tras proclamarse Campi\u00f3n de Segunda Divisi\u00f3n. Na tempada seguinte, a 1948\u201349, o equipo valisoletano seguiu en li\u00f1a ascendente e chegou \u00e1 final da Copa do Rei ante o Athletic Club, que se proclamou Campi\u00f3n tras derrotar ao Real Valladolid Deportivo no estadio madrile\u00f1o de Chamart\u00edn na pr\u00f3rroga (4\u20131).\nDesde esta tempada 1948\u201349, ata a 1957\u201358, cando se baixou \u00e1 Divisi\u00f3n de Prata, foron 10 anos, toda unha d\u00e9cada, entre a elite do f\u00fatbol espa\u00f1ol. O descenso foi ef\u00e9mero porque na tempada seguinte, a 1958\u201359, conseguiuse o retorno a Primeira tras ga\u00f1ar ao Terrassa (5\u20130). O adestrador daquel ascenso era Jos\u00e9 Lu\u00eds Saso, persoa lendaria para o Real Valladolid porque antes fora gran xogador do equipo valisoletano (gardameta) e posteriormente, en diferentes etapas da s\u00faa historia, foi tam\u00e9n Secretario T\u00e9cnico e Presidente. Ata a s\u00faa morte en setembro de 2006 foi directivo da entidade.\nO Real Valladolid seguiu a s\u00faa andaina en Primeira ata a campa\u00f1a 1960\u201361, que supuxo o segundo descenso. De novo, a historia repetiuse e na tempada 1961\u201362 o equipo volveu a Primeira. Na tempada 1962\u201363, con Antonio Ramallets como adestrador, o club obtivo o cuarto posto na Liga, a mellor clasificaci\u00f3n do club ata o momento.\nNa tempada 1997\u201398, o club consegue a s\u00faa marca de abonados con 18.586 abonos. Na campa\u00f1a 2003\u201304 o equipo valisoletano descendeu \u00e1 divisi\u00f3n de prata, quedando 6\u00ba na tempada seguinte e 10\u00ba na tempada 2005\u201306.\nNa tempada 2006\u201307 o Real Valladolid superou a marca de m\u00e1is partidos na liga de Segunda Divisi\u00f3n sen perder (29) e m\u00e1is partidos ga\u00f1ados (26). Con isto datos, o Real Valladolid ascendeu matematicamente na xornada 34 \u00e1 Primeira Divisi\u00f3n (con 74 puntos), faltando oito xornadas por disputarse ata o final de liga. Finalmente proclamouse campi\u00f3n de Liga asinando un rexistro de 88 puntos, novo r\u00e9cord hist\u00f3rico de Segunda, que arrebatou ao Deportivo Alav\u00e9s, equipo que o ostentaba desde a campa\u00f1a 1997\u201398 con 82 puntos. Avantaxou en 25 puntos ao 4\u00ba clasificado, Ciudad de Murcia (63 puntos) equipo que marca o ascenso a Primeira Divisi\u00f3n.\nNa tempada seguinte consegue a permanencia en Primeira. No partido Valladolid-Espanyol, o 20 de xaneiro de 2008, Joseba Llorente, marcou aos 7,08\" o gol m\u00e1is r\u00e1pido da historia da Liga e foi, coas asistencias de V\u00edctor, o art\u00edfice dunha vitoria ante o Espanyol (2\u20131). Na tempada 2008\u201309 acariciou os postos europeos, pero unha mala segunda volta fixo que tivera que xogarse a permanencia na \u00faltima xornada no Estadio Manuel Ruiz de Lopera contra o Betis, logrando un empate que fixo descender aos sevillanos.\nNa tempada 2009\u201310 estivo a maior\u00eda das xornadas nas \u00faltimas posici\u00f3ns e dous cambios de adestrador non evitaron o seu descenso a Segunda como 18\u00ba clasificado. Na seguinte tempada disputa o playoff de ascenso pero cae eliminado na semifinal contra o Elche. Na tempada 2011-12, o club aposta por Miroslav \u0110uki\u0107 como adestrador e o equipo loita por conseguir o ascenso directo ata a \u00faltima xornada pero acaba na terceira posici\u00f3n. No playoff supera a C\u00f3rdoba e Alcorc\u00f3n e volta a Primeira Divisi\u00f3n.\nTraxectoria.\nAo longo dos seus 80 anos de historia, o Real Valladolid, no Campionato Nacional de Liga, participou en 38 tempadas na Primeira Divisi\u00f3n de Espa\u00f1a, 30 en Segunda e 9 en Terceira (a agora co\u00f1ecida como 2\u00aa B), con tres tempadas en branco pola suspensi\u00f3n da competici\u00f3n por mor da guerra civil.\nNestas 77 tempadas, o club foi subcampi\u00f3n da Copa do Rei en d\u00faas ocasi\u00f3ns (anos 1950 e 1989) e alcanzou as semifinais noutras catro (1942, 1952, 1961 e 1979). O club ostenta un t\u00edtulo de competici\u00f3n oficial: a Copa da Liga, conquistada na tempada 83/84(vencendo sobre o 3-0 sobre o Atl\u00e9tico de Madrid logo de empatar 0-0 na ida). En canto a competici\u00f3ns europeas, participou en tres ocasi\u00f3ns: dous na Copa da UEFA (tempadas 84/85 e 97/98, eliminado en primeira e segunda rolda, respectivamente) e unha na Recopa de Europa (tempada 89/90, na que alcanzou os cuartos de final).\nNas 3 ocasi\u00f3ns nas que o Real Valladolid disputou competici\u00f3n europea sumou un total de 12 partidos (5 vitorias, 3 empates e 4 derrotas) e marcou 15 goles (10 en Recopa e 5 en UEFA) e encaixado 11 goles (2 en Recopa e 7 en UEFA). Os m\u00e1ximos goleadores en competici\u00f3n europea do Real Valladolid son Albis, Roberto e Alberto (na Recopa), e Juan Carlos (en UEFA) con 2 goles cada un.\nEstadio.\nO estadio do Valladolid \u00e9 o Novo Jos\u00e9 Zorrilla, fundado o 20 de febreiro de 1982, con capacidade para 26.512 persoas sentadas. A tribuna principal disp\u00f3n de calefacci\u00f3n por gas e raios infravermellos. Unha das caracter\u00edsticas do estadio \u00e9 o foso que rodea o terreo de xogo. Nas bancadas, p\u00f3dese ler \"VALLADOLID\", e te\u00f1en asentos brancos e violetas.\nNeste estadio xog\u00e1ronse partidos da Copa Mundial de F\u00fatbol de 1982 e a final de Copa do Rei de 1982.\nActualmente estase planeando constru\u00edr unha zona comercial e un polideportivo para 12.000 espectadores nos seus arredores, onde se albergar\u00edan os partidos do Club Baloncesto Valladolid e do Balonm\u00e1n Valladolid.\nNa tempada 88/89, o Real Valladolid deu un paso adiante na s\u00faa pol\u00edtica de canteira ao inaugurar os Campos Anexos, unha Cidade Deportiva a 30 metros do Estadio Jos\u00e9 Zorrilla, que alberga un campo de herba que serve de escenario dos adestramentos do primeiro equipo do Real Valladolid. Os Campos Anexos tam\u00e9n presentan unha Tribuna con capacidade para 1.500 espectadores. Esta Tribuna alberga diversos vestiarios e almac\u00e9ns, as\u00ed como unha moderna e funcional cafeter\u00eda. En canto a campos de f\u00fatbol, ademais de campo de herba natural, hai dous campos de herba artificial (inaugurados no ano 2001) nos que se empregou a m\u00e1is moderna tecnolox\u00eda neste tipo de superficie.\nCerca do Novo Jos\u00e9 Zorrilla at\u00f3panse os campos \"Emilio Morroll\u00f3n\" de f\u00fatbol 11 e f\u00fatbol 7, que actualmente est\u00e1n en desuso.\nMascota.\nDesde 1998, o Real Valladolid conta cunha mascota. O seu nome \u00e9 \"Pucelo\", nun claro xogo de palabras cun dos nomes da cidade de Valladolid. Pos\u00fae unha morfolox\u00eda de amea de castelo, s\u00edmbolo da rexi\u00f3n de Castela e Le\u00f3n. A s\u00faa misi\u00f3n como mascota \u00e9 animar \u00e1 afecci\u00f3n os d\u00edas de partido. A finais de 2008, Pucelo anunciou o seu desexo de retirarse do plan de animaci\u00f3n e pediu ao club que busque unha mascota que o substit\u00faa, tras dez anos neste labor.\nXogadores.\nCadro 2012/13.\n \nAntigos xogadores ilustres.\nPasaron polas filas do Real Valladolid xogadores como: \nTrofeo Cidade de Valladolid.\nDesde 1972 cel\u00e9brase, no mes de agosto, o Trofeo Cidade de Valladolid, cl\u00e1sico torneo de ver\u00e1n que o Real Valladolid conquistou en 20 ocasi\u00f3ns, participando nel equipos internacionais, como o Boca Juniors ou a Selecci\u00f3n do Xap\u00f3n, ou grandes equipos espa\u00f1ois, como o FC Barcelona.\nDisputouse baixo diferentes formatos (partido \u00fanico, triangulares etc.).\nFilial.\nO Real Valladolid Club de F\u00fatbol B \u00e9 o equipo filial do club. Co\u00f1\u00e9ceselle as\u00ed desde 1990 xa que antes co\u00f1ec\u00edaselle como \"Real Valladolid Promesas\" (1973-1990) e antigamente como \"Europa Delicias\" (1944-1973). Actualmente xoga na Terceira Divisi\u00f3n Espa\u00f1ola."}
{"id": "107541", "revid": "85894", "url": "https://gl.wikipedia.org/wiki?curid=107541", "title": "O Lodeiro, Lourido, Valdovi\u00f1o", "text": "O Lodeiro \u00e9 un lugar da parroquia de Lourido no concello coru\u00f1\u00e9s de Valdovi\u00f1o na comarca de Ferrol. Ti\u00f1a 50 habitantes no ano 2007 segundo datos do Instituto Galego de Estat\u00edstica dos cales eran 28 homes e 22 mulleres, o que sup\u00f3n un aumento con relaci\u00f3n ao ano 2000 cando ti\u00f1a 39 habitantes."}
{"id": "107542", "revid": "22570", "url": "https://gl.wikipedia.org/wiki?curid=107542", "title": "Os Monetes, Lourido, Valdovi\u00f1o", "text": "Os Monetes \u00e9 un lugar da parroquia de Lourido no concello coru\u00f1\u00e9s de Valdovi\u00f1o na comarca de Ferrol. Ti\u00f1a 46 habitantes no ano 2007 segundo datos do Instituto Galego de Estat\u00edstica dos cales eran 24 homes e 22 mulleres, o que sup\u00f3n un aumento con relaci\u00f3n ao ano 2000 cando ti\u00f1a 40 habitantes."}
{"id": "107543", "revid": "85894", "url": "https://gl.wikipedia.org/wiki?curid=107543", "title": "O Regueiro, Lourido, Valdovi\u00f1o", "text": "O Regueiro \u00e9 un lugar da parroquia de Lourido no concello coru\u00f1\u00e9s de Valdovi\u00f1o na comarca de Ferrol. Ti\u00f1a 3 habitantes no ano 2007 segundo datos do Instituto Galego de Estat\u00edstica dos cales eran 2 homes e 1 muller, o que sup\u00f3n un aumento con relaci\u00f3n ao ano 2000 cando ti\u00f1a 2 habitantes."}
{"id": "107545", "revid": "56817", "url": "https://gl.wikipedia.org/wiki?curid=107545", "title": "A Costa, Lourido, Valdovi\u00f1o", "text": "A Costa \u00e9 un lugar da parroquia de Lourido no concello coru\u00f1\u00e9s de Valdovi\u00f1o na comarca de Ferrol. Ti\u00f1a 36 habitantes no ano 2007 segundo datos do Instituto Galego de Estat\u00edstica dos cales eran 17 homes e 19 mulleres, o que sup\u00f3n un aumento con relaci\u00f3n ao ano 2000 cando ti\u00f1a 35 habitantes."}
{"id": "107546", "revid": "10599", "url": "https://gl.wikipedia.org/wiki?curid=107546", "title": "Espanyol", "text": ""}
{"id": "107547", "revid": "1082577", "url": "https://gl.wikipedia.org/wiki?curid=107547", "title": "Club Deportivo Numancia", "text": ""}
{"id": "107548", "revid": "22570", "url": "https://gl.wikipedia.org/wiki?curid=107548", "title": "Preitela, Lourido, Valdovi\u00f1o", "text": "Preitela \u00e9 un lugar da parroquia de Lourido no concello coru\u00f1\u00e9s de Valdovi\u00f1o na comarca de Ferrol. Ti\u00f1a 5 habitantes no ano 2007 segundo datos do Instituto Galego de Estat\u00edstica dos cales eran 2 homes e 3 mulleres, o que sup\u00f3n unha diminuci\u00f3n con relaci\u00f3n ao ano 2000 cando ti\u00f1a 6 habitantes."}
{"id": "107554", "revid": "54334", "url": "https://gl.wikipedia.org/wiki?curid=107554", "title": "Charles Konan Banny", "text": "Charles Konan Banny, nado en Divo o 11 de novembro de 1942 e finado o 10 de setembro de 2021, foi un economista e pol\u00edtico africano marfil\u00e9s.\nFoi presidente do Banco Central dos Estados da \u00c1frica do Oeste (BCEAO) desde 1993. Ocupou o cargo de Primeiro Ministro interino de Costa do Marfil desde o 4 de decembro de 2005 ata o 30 de marzo de 2007, cando foi substitu\u00eddo por Guillaume Soro.\nFoi gobernador interino do BCEAO de 1990 a 1993 trala dimisi\u00f3n de Alassane Ouattara.\nEn setembro de 2021, Konan Banny foi evacuado a Europa por motivos de sa\u00fade."}
{"id": "107555", "revid": "1131", "url": "https://gl.wikipedia.org/wiki?curid=107555", "title": "Xoc\u00edn, San Marti\u00f1o de Porqueira, Porqueira", "text": "Xoc\u00edn \u00e9 un lugar na parroquia de San Marti\u00f1o de Porqueira no concello de Porqueira, na comarca da Limia, na provincia de Ourense. No ano 2008 ti\u00f1a 89 habitantes (44 homes e 45 mulleres), 14 m\u00e1is ca en 2000.\nNeste lugar naceu en 1714 o ilustrado Pedro Gonz\u00e1lez de Ulloa."}
{"id": "107556", "revid": "1888", "url": "https://gl.wikipedia.org/wiki?curid=107556", "title": "Xoc\u00edn", "text": "O top\u00f3nimo Xoc\u00edn pode referirse a:"}
{"id": "107557", "revid": "22570", "url": "https://gl.wikipedia.org/wiki?curid=107557", "title": "Provincia mar\u00edtima", "text": "Unha provincia mar\u00edtima \u00e9 en Espa\u00f1a unha divisi\u00f3n administrativa mar\u00edtima na que se divide o litoral, cada provincia mar\u00edtima subdiv\u00eddese en Distritos Mar\u00edtimos.\nHistoria.\nAs provincias mar\u00edtimas te\u00f1en a s\u00faa orixe na Real C\u00e9dula de 5 de outubro de 1607, pola que Filipe III de Espa\u00f1a organizou a matr\u00edcula do mar. Crea as primeiras provincias mar\u00edtimas, dependentes dos departamentos de Ferrol, C\u00e1diz e Cartagena.\nCo transcorrer dos anos, o seu n\u00famero, \u00e1mbito xeogr\u00e1fico, e nome de cada provincia, foron cambiando.\nNa actualidade, a disposici\u00f3n final segunda da Lei 27/1992, de 24 de novembro, de Portos do Estado e da Mari\u00f1a Mercante, establece que o Goberno, a trav\u00e9s do Ministerio de Fomento, \u00e9 o respons\u00e1bel de regulamentar esta divisi\u00f3n do litoral. Na actualidade hai 30 provincias mar\u00edtimas, segundo regula o Real Decreto 638/2007, do 18 de maio.\n\u00c1 fronte de cada provincia mar\u00edtima at\u00f3pase o Capit\u00e1n Mar\u00edtimo (Capitan\u00eda Mar\u00edtima), \u00f3rgano administrativo do que dependen os Xefes dos distritos mar\u00edtimos, os cales est\u00e1n \u00e1 fronte de cada un dos distritos nos que se subdivide a provincia mar\u00edtima, coma xa se citou.\nA Capitan\u00eda Mar\u00edtima \u00e9 un \u00f3rgano dependente da Direcci\u00f3n Xeral da Mari\u00f1a Mercante, adscrita \u00e1 Secretar\u00eda Xeral de Transportes da Secretar\u00eda de Estado de Transportes do Ministerio de Fomento.\nA Direcci\u00f3n Xeral da Mari\u00f1a Mercante, xunto aos seus \u00f3rganos perif\u00e9ricos dependentes -as Capitan\u00edas Mar\u00edtimas e os Distritos Mar\u00edtimos vencellados a elas- conforma a que se ven a denominar \"Administraci\u00f3n Mar\u00edtima Espa\u00f1ola\", e ten asumidas as competencias que lle atrib\u00fae a Lei 27/1992 de Portos do Estado e da Mari\u00f1a Mercante."}
{"id": "107558", "revid": "1131", "url": "https://gl.wikipedia.org/wiki?curid=107558", "title": "Corme", "text": "O top\u00f3nimo Corme pode referirse a:"}
{"id": "107560", "revid": "305", "url": "https://gl.wikipedia.org/wiki?curid=107560", "title": "Jas de Bouffan", "text": "Jas de Bouffan \u00e9 o nome dunha residencia de ver\u00e1n que mercou o pai do pintor Paul C\u00e9zanne e que este recibiu despois en herdanza. \"\u00abJas\u00bb\" \u00e9 un termo provenzal para designar ao lugar onde os pastores gardaban aos animais pola noite. Al\u00ed pintou C\u00e9zanne unha das s\u00faas primeiras obras, as \"Catro estaci\u00f3ns\" (h. 1860), que asinou con iron\u00eda co nome de Ingres. De al\u00ed tomou o seu nome un arrabalde perif\u00e9rico situado ao oeste de Aix-en-Provence."}
{"id": "107561", "revid": "89787", "url": "https://gl.wikipedia.org/wiki?curid=107561", "title": "Abbey Road", "text": "Abbey Road \u00e9 o und\u00e9cimo primeiro \u00e1lbum de The Beatles, sa\u00edu o 26 de setembro de 1969 no Reino Unido (o 1 de outubro nos Estados Unidos) e foi o \u00faltimo \u00e1lbum gravado polo grupo, a\u00ednda que \"Let It Be\" se publicou despois. Produciuno George Martin. \"Rolling Stone\" consid\u00e9rao o 14\u00ba mellor \u00e1lbum de todos os tempos.\nX\u00e9nese.\nDespois das desastrosas sesi\u00f3ns para facer un \u00e1lbum denominado \"Get Back\" (posteriormente retitulado \"Let It Be\"), Paul McCartney suxeriu a George Martin facer un \u00e1lbum como nos vellos tempos, libre dos conflitos que comezaran coas sesi\u00f3ns para \"The White Album\". Martin concordou, pero s\u00f3 coa condici\u00f3n de facelo ao seu xeito. As d\u00faas caras do \u00e1lbum son abondo diferentes, a cara A \u00e9 unha colecci\u00f3n de temas soltos mentres a cara B \u00e9 unha suite longa de composici\u00f3ns, moitas delas relativamente curtas e seguidas, debido ao interese de John Lennon e McCartney por incorporar varios temas seus curtos e incompletos ao \u00e1lbum.\nAs m\u00fasicas.\nJohn Lennon.\nO tema que abre o \u00e1lbum, \"Come Togethe\"r, procede dunha canci\u00f3n que Lennon realizara en 1969 para a campa\u00f1a de Timoth Leary para gobernador de California titulada \"Let's Get It Together\". \"Come Together\" sa\u00edu m\u00e1is tarde como un single de dobre cara con \"Something\" de George Harrinson. Lennon foi, anos despois, demandado por Morris Levy por copiar a li\u00f1a de apertura da canci\u00f3n de Chuck Berry, \"You Can't Catch Me\" .\n\"I Want You (She's So Heavy)\", \u00e9 unha combinaci\u00f3n da gravaci\u00f3n de dous temas, \u00e9 a segunda canci\u00f3n m\u00e1is longa dos Beatles con sete minutos e 47 segundos, despois de \"Revolution 9\", tam\u00e9n presenta un dos usos m\u00e1is antigos do sintetizador Moog para crear ru\u00eddo branco ou o efecto do vento ao final da composici\u00f3n.\nPaul McCartney.\n\"Maxwell's Silver Hammer\" trata sobre un estudante de medicina que asasina cun martelo \u00e1 s\u00faa moza. \"Oh! Darling\" \u00e9 unha balada; mentres a gravaba, McCartney procurou gravar s\u00f3 unha vez ao d\u00eda para manter a s\u00faa voz fresca."}
{"id": "107566", "revid": "1131", "url": "https://gl.wikipedia.org/wiki?curid=107566", "title": "American Airlines Center", "text": "O American Airlines Center, \u00e1s veces chamado \"AAC\", \u00e9 un pavill\u00f3n localizado no barrio de Victory Park, preto do centro de Dallas, Texas, que \u00e9 usado para partidos de baloncesto da National Basketball Association (NBA) dos Dallas Mavericks e de h\u00f3ckey sobre xeo da National Hockey League (NHL) dos Dallas Stars. Tam\u00e9n \u00e9 utilizado para concertos.\nHistoria.\nPara o ano 1998, os Dallas Mavericks, o seu dono Mark Cuban e os Dallas Stars indicaban o seu desexo de substitu\u00edr o seu pavill\u00f3n (o Reunion Arena) por un novo. Os residentes de Dallas aprobaron a introduci\u00f3n de impostos novos nos hoteis e na renda para pagar o novo fogar dos Mavs e dos Stars.\nMoitos confunden o nome co AmericanAirlines Arena, pavill\u00f3n de Miami Heat. Ironicamente, en 2006, os dous equipos chegaron \u00e1s Finais, nunha serie ao mellor de sete, que terminou con catro vitorias dos de Florida. Os Mavericks que venceran os 2 primeiros xogos en casa, perderon o resto dos partidos. As series acabaron sendo co\u00f1ecidas como as \"American Airlines Series\".\nEquipos.\nO American Airlines Center \u00e9 o fogar dos seguintes equipos:"}
{"id": "107574", "revid": "22570", "url": "https://gl.wikipedia.org/wiki?curid=107574", "title": "Abandonware", "text": "Abandonware \u00e9 un termo composto que procede dos termos ingleses \"abandoned\" e \"software\". Son aqueles programas e videoxogos nos que os donos do material non inverten na s\u00faa protecci\u00f3n mediante dereitos de autor ou copyright.\nTam\u00e9n se refire a aqueles programas e videoxogos descatalogados ou dif\u00edciles de atopar \u00e1 venda pola s\u00faa antig\u00fcidade. Xeralmente estes programas te\u00f1en como m\u00ednimo ao redor de 5 ou 10 anos, pero tr\u00e1tase dun tempo aproximado xa que este pode variar segundo o tempo real de comercializaci\u00f3n do produto."}
{"id": "107576", "revid": "1131", "url": "https://gl.wikipedia.org/wiki?curid=107576", "title": "Marcelle", "text": "O top\u00f3nimo galego Marcelle pode referirse a:"}
{"id": "107581", "revid": "56817", "url": "https://gl.wikipedia.org/wiki?curid=107581", "title": "Atlas", "text": "Atlas pode referirse a:"}
{"id": "107582", "revid": "29398", "url": "https://gl.wikipedia.org/wiki?curid=107582", "title": "Sebasti\u00e1n Abreu", "text": "Washington Sebasti\u00e1n Abreu Gallo, nado en Minas (Lavalleja) o 17 de outubro de 1976, \u00e9 un exfutbolista uruguaio. Xogaba de dianteiro e militou na cifra r\u00e9cord de 31 equipos diferentes na s\u00faa longa carreira profesional, que se alongou ata os 44 anos.\nFoi internacional coa selecci\u00f3n uruguaia desde 1996 at\u00e9 2012.\nTraxectoria.\nDebutou en 1994 no Defensor Sporting. Actuou con grande \u00e9xito en diferentes clubs do mundo, como o Club Nacional de Football , Deportivo da Coru\u00f1a, San Lorenzo de Almagro, Gremio de Porto Alegre, UAG Tecos, Cruz Azul, Club Am\u00e9rica, Dorados de Sinaloa, Monterrey, Club San Luis ou Tigres de la UANL, obtendo campionatos e sendo goleador en varios torneos."}
{"id": "107585", "revid": "85894", "url": "https://gl.wikipedia.org/wiki?curid=107585", "title": "Os Rosales, Visma, A Coru\u00f1a", "text": "Os Rosales, tam\u00e9n co\u00f1ecido como As Roseiras ou Os Rosais, \u00e9 un barrio da parroquia de Visma, situado na zona noroeste da Coru\u00f1a, ao p\u00e9 do monte de San Pedro. Dende o ano 2005 o INE non recolle datos da s\u00faa poboaci\u00f3n como entidade separada.\nHistoria.\nEn 1970 os arquitectos Domingo Tabuyo Dom\u00ednguez e Carlos Fern\u00e1ndez-Gago redactaron o primeiro \"Plan Parcial de Ordenaci\u00f3n de Los Rosales\", creando un novo n\u00facleo residencial, mais foi denegado en 1971. O barrio actual, proxectado en 1991, comezou a constru\u00edrse en 1993.\nTop\u00f3nimo.\nNa ladeira meridional do Monte de San Pedro non houbo ningunha entidade de poboaci\u00f3n anterior \u00e1 construci\u00f3n das vivendas actuais. Preto do colexio Calasanz baixaba o rego que chamaban Font\u00e1n, e a car\u00f3n da Pedra da Barca estaban Os Res\u00edos.\nSendo relativamente recente a urbanizaci\u00f3n da zona, tam\u00e9n o \u00e9 a s\u00faa denominaci\u00f3n; e con todo, non se co\u00f1ece con exactitude a orixe do top\u00f3nimo. A primeira referencia a \u2018Los Rosales\u2019 enc\u00f3ntrase na prensa dos anos 60. O fil\u00f3logo Iv\u00e1n M\u00e9ndez, especializado en toponimia da cidade, contempla a posibilidade de provir o nome dunha pronuncia seseante de \u2018rozais\u2019, zonas sometidas a frecuentes rozas, hip\u00f3tese si confirmada no caso do concello do Rosal, pero que no caso do barrio coru\u00f1\u00e9s non v\u00e9n aboada por testemu\u00f1os documentais outros que un texto de principios do s\u00e9culo XIX no que se fala de \u2018las roces de los montes de Lava\u00f1\u00f3n\u2019. De feito, as demais explicaci\u00f3ns alternativas coinciden en se tratar dun top\u00f3nimo orixinal en castel\u00e1n, ben tomado do nome dunha cafeter\u00eda que houbo na prolongaci\u00f3n da avenida de Gran Canaria nos anos 60, ben sexa simplemente o nome elixido pola promotora da construci\u00f3n do pol\u00edgono residencial. En efecto, a promoci\u00f3n que se fixo do novo barrio falaba xacando da semellanza que o seu trazado ti\u00f1a cunha rosa florida (as r\u00faas conc\u00e9ntricas arredor da praza El\u00edptica) e un talo (a avenida de Manuel Aza\u00f1a).\nLugares de interese.\nNeste barrio at\u00f3panse o parque da praza El\u00edptica, o centro comercial Los Rosales, un centro de sa\u00fade, un centro c\u00edvico, unha igrexa parroquial e unha garder\u00eda. Nos arredores tam\u00e9n se sit\u00faan as escolas Emilia Pardo Baz\u00e1n, PP. Escolapios e Calasancias. "}
{"id": "107586", "revid": "9007", "url": "https://gl.wikipedia.org/wiki?curid=107586", "title": "Visma", "text": ""}
{"id": "107588", "revid": "23204", "url": "https://gl.wikipedia.org/wiki?curid=107588", "title": "Mart\u00edn Lasarte", "text": "Mart\u00edn Bernardo Lasarte Arr\u00f3spide, nado en Montevideo o 23 de marzo de 1961, \u00e9 un exfutbolista uruguaio e actual adestrador de f\u00fatbol. Xogaba de defensa e actualmente adestra a selecci\u00f3n de Chile.\nTraxectoria.\nNaceu en Montevideo, sendo fillo dunha uruguaia e dun emigrante vasco de Andoain, que tam\u00e9n xogara ao f\u00fatbol antes de marchar cara o Uruguai.\nComo xogador.\nComo xogador comezou en Rentistas, pasando logo por Central Espa\u00f1ol e Rampla Juniors antes de recalar en 1988 no Nacional de Montevideo. Con este equipo ga\u00f1ou a Copa Libertadores e a Copa Intercontinental en 1988. En xaneiro de 1989 fichou polo Deportivo da Coru\u00f1a, co que xogou ata 1992, chegando a ser capit\u00e1n. Volveu logo ao Uruguai, onde xogou no Defensor Sporting, e de novo en Central Espa\u00f1ol e CA Rentistas.\nComo adestrador.\nComo adestrador a s\u00faa traxectoria comeza en 1996, cando asina con Rampla Juniors FC, no que remata en sexto lugar do Torneo Apertura e segundo do Torneo Clausura, sendo eliminado na segunda rolda do denominado \"Torneo Nacional\" e \u00faltimo da ligui\u00f1a pre-Libertadores.\nEn 1997 termina sexto do Torneo Apertura e und\u00e9cimo do Torneo Clausura.\nEn 1998 pasa ao CA Rentistas, ao que clasifica por primeira vez na s\u00faa historia a un torneo internacional, a Copa Conmebol, sendo oitavo do Torneo Apertura, subcampi\u00f3n do Torneo Clausura e rematar no cuarto lugar da temporada, clasific\u00e1ndoo por primeira vez \u00e1 ligui\u00f1a pre-Libertadores, onde obt\u00e9n praza para a Copa Conmebol. Foi o equipo con menos derrotas do Torneo Clausura e do campionato uruguaio de 1998. No Torneo Clausura o equipo estivo invicto durante 949 minutos, a segunda mellor racha da historia do Campionato uruguaio at\u00e9 ese momento. En 1999 remata s\u00e9timo do Torneo Apertura e \u00faltimo do Torneo Clausura. Na Copa Conmebol chega at\u00e9 oitavos de final.\nEn 2000 e contratado como adestrador do CA Bella Vista. Despois dunha primeira temporada rematando en oitavo lugar logra unha boa campa\u00f1a no 2001, rematando quinto no Torneo Clasificatorio e clasific\u00e1ndose para a fase final do Campionato uruguaio.\nEn 2002 viaxa a Emiratos \u00c1rabes Unidos para dirixir ao Al Wasl Club Dubai. Cando asinou o contrato o equipo estaba pen\u00faltimo, logrando tan s\u00f3 4 puntos en 7 partidos, e nos 5 meses que o dirixiu levouno ao quinto posto, logo de obter 26 puntos en 15 partidos.\nEn 2003 regresa ao Uruguai para asinar como t\u00e9cnico do River Plate, que se atopaba na Segunda Divisi\u00f3n. O equipo estaba nas \u00faltimas posici\u00f3ns do Torneo Apertura, con apenas 3 vitorias en 12 partidos e Lasarte levouno a rematar sexto entre 18 equipos no Torneo Clausura. En 2004 mantivo a River Plate invicto durante as 8 primeiras xornadas do campionato, con 7 vitorias e un empate. Cor\u00f3ase campi\u00f3n do Torneo Apertura, \u00e9 subcampi\u00f3n do Torneo Clausura e remata en primeiro lugar da t\u00e1boa xeral da temporada con 63 puntos, coro\u00e1ndose campi\u00f3n da Segunda Divisi\u00f3n e logrando o ascenso.\nEn 2005 asina como adestrador do Nacional de Montevideo, quedando \u00faltimo de grupo e eliminado na fase de grupos da Copa Libertadores, a\u00ednda que logo coroarase campi\u00f3n do Campionato uruguaio de forma invicta. En 2006, chega ata oitavos de final da Copa Libertadores, alcanzando posteriormente os cuartos de final da Copa Suramericana. Coroarase campi\u00f3n do Torneo Clausura, obtendo o dereito a xogar a final da temporada 2005-2006 ante Rocha, ao que vence por 4-1 na ida e 2-0 na volta, conseguindo as\u00ed o seu segundo Campionato uruguaio. Logo de rematar quinto no Torneo Apertura da temporada 2006-2007, non renovar\u00e1 o seu contrato.\nEn 2007, logo de permanecer 3 meses en Espa\u00f1a coa s\u00faa familia, regresa a Montevideo. Na segunda metade do ano foi contratado polo Millonarios de Bogot\u00e1, o club que m\u00e1is veces foi campi\u00f3n en Colombia, substitu\u00edndo a Juan Carlos Osorio. Tras a s\u00faa chegada a Millonarios, Mart\u00edn Lasarte deixou en crise ao club: tras xogaren 9 partidos s\u00f3 obtivo dous triunfos, un empate e seis derrotas, o que provocaron a s\u00faa sa\u00edda do club xunto ao seu corpo t\u00e9cnico.\nO 24 de maio de 2011 anunciouse que non continuar\u00eda na Real Sociedade."}
{"id": "107589", "revid": "22570", "url": "https://gl.wikipedia.org/wiki?curid=107589", "title": "Thelema", "text": "Ch\u00e1mase thelemitas aos seguidores da Thelema, unha relixi\u00f3n ou culto que fundou o ocultista Aleister Crowley, co\u00f1ecido coma \"\"o home m\u00e1is malvado do mundo\" ou coma \"a Besta\"\"."}
{"id": "107591", "revid": "1131", "url": "https://gl.wikipedia.org/wiki?curid=107591", "title": "Yggdrasil", "text": "Yggdrasil \u00e9 a \u00e1rbore do mundo na mitolox\u00eda n\u00f3rdica, un freixo xigantesco no que est\u00e1n os sete mundos que existen.\nLocalizada no centro do universo ligaba os nove mundos da cosmolox\u00eda n\u00f3rdica, cuxas ra\u00edces m\u00e1is profundas est\u00e1n situadas en Niflheim, fincaban os mundos subterr\u00e1neos; o tronco era Midgard, ou sexa, o mundo material dos homes; a parte m\u00e1is alta, que se dic\u00eda tocar o Sol e a L\u00faa, cham\u00e1base Asgard (\"a cidade dourada\"), a terra dos deuses, e Valhala, o local onde os guerreiros viquingos eran recibidos despois de morreren, con honra, en batalla.\nSe as s\u00faas ramas crecen e est\u00e1n sas, todo florece. Se, pola contra, podrecen, as cousas van mal no Universo.\nNesta \u00e1rbore viven as Norns, que son as tecedoras do destino na mitolox\u00eda n\u00f3rdica. Tam\u00e9n hai un drag\u00f3n chamado N\u00ed\u00f0h\u00f6ggr, que devora as s\u00faas ra\u00edces coa esperanza de que caia.\nC\u00f3ntase que nas froitas de Yggdrasil est\u00e1n as respostas das grandes preguntas da humanidade. Por ese motivo ela sempre \u00e9 gardada por unha centuria de valquirias, denominadas protectoras, e soamente os deuses poden visitala. Nas lendas n\u00f3rdicas, dic\u00edase que as follas de Yggdrasil pod\u00edan traer persoas de volta a vida e, apenas un dos seus froitos, curar\u00eda calquera doenza."}
{"id": "107593", "revid": "98629", "url": "https://gl.wikipedia.org/wiki?curid=107593", "title": "Dmitri Radchenko", "text": "Dmitri Leonidovich Radchenko (en ), nado en Leningrado o 2 de decembro de 1970, \u00e9 un exfutbolista ruso. Xogaba de dianteiro e foi internacional coas selecci\u00f3ns da URSS e Rusia.\nTraxectoria.\nDurante a s\u00faa vida deportiva xogou en moitos equipos, como o Zenit Leningrado, o Spartak Moscova, o Racing de Santander, o Deportivo da Coru\u00f1a e o J\u00fabilo Iwata.\nAdemais xogou na selecci\u00f3n do seu pa\u00eds e participou na Copa Mundial de F\u00fatbol de 1994 onde marcou un gol ante a selecci\u00f3n do Camer\u00fan. Actualmente adestra rapaces."}
{"id": "107607", "revid": "89787", "url": "https://gl.wikipedia.org/wiki?curid=107607", "title": "O Ari\u00f1o, Pant\u00edn, Valdovi\u00f1o", "text": "O Ari\u00f1o \u00e9 un lugar da parroquia de Pant\u00edn no concello coru\u00f1\u00e9s de Valdovi\u00f1o na comarca de Ferrol. Ti\u00f1a 36 habitantes en 2016, segundo datos do Instituto Galego de Estat\u00edstica, 21 homes e 15 mulleres. O que sup\u00f3n unha diminuci\u00f3n de 1 habitante respecto ao ano 2007 cando ti\u00f1a 37 habitantes (18 homes e 19 mulleres) e 13 m\u00e1is que en 1999."}
{"id": "107608", "revid": "85894", "url": "https://gl.wikipedia.org/wiki?curid=107608", "title": "O Freixo, Pant\u00edn, Valdovi\u00f1o", "text": "O Freixo \u00e9 un lugar da parroquia de Pant\u00edn no concello coru\u00f1\u00e9s de Valdovi\u00f1o na comarca de Ferrol. Ti\u00f1a 24 habitantes no ano 2007 segundo datos do Instituto Galego de Estat\u00edstica dos cales eran 12 homes e 12 mulleres, o que sup\u00f3n un aumento con relaci\u00f3n ao ano 1999 cando ti\u00f1a 20 habitantes."}
{"id": "107609", "revid": "22570", "url": "https://gl.wikipedia.org/wiki?curid=107609", "title": "O Mouriscal, Pant\u00edn, Valdovi\u00f1o", "text": "O Mouriscal \u00e9 un lugar da parroquia de Pant\u00edn no concello coru\u00f1\u00e9s de Valdovi\u00f1o na comarca de Ferrol. Ti\u00f1a 16 habitantes no ano 2007 segundo datos do Instituto Galego de Estat\u00edstica dos cales eran 6 homes e 10 mulleres, o que sup\u00f3n un aumento con relaci\u00f3n ao ano 1999 cando ti\u00f1a 2 habitantes."}
{"id": "107610", "revid": "85894", "url": "https://gl.wikipedia.org/wiki?curid=107610", "title": "O Cotill\u00f3n, Pant\u00edn, Valdovi\u00f1o", "text": "O Cotill\u00f3n \u00e9 un lugar da parroquia de Pant\u00edn no concello coru\u00f1\u00e9s de Valdovi\u00f1o na comarca de Ferrol. Ti\u00f1a 9 habitantes no ano 2007 segundo datos do Instituto Galego de Estat\u00edstica dos cales eran 4 homes e 5 mulleres, o que sup\u00f3n un aumento con relaci\u00f3n ao ano 1999 cando ti\u00f1a 6 habitantes."}
{"id": "107611", "revid": "2338", "url": "https://gl.wikipedia.org/wiki?curid=107611", "title": "O Rodo, Pant\u00edn, Valdovi\u00f1o", "text": "O Rodo \u00e9 un lugar da parroquia de Pant\u00edn no concello coru\u00f1\u00e9s de Valdovi\u00f1o na comarca de Ferrol. Ti\u00f1a 7 habitantes no ano 2007 segundo datos do Instituto Galego de Estat\u00edstica dos cales eran 4 homes e 3 mulleres, o que sup\u00f3n un aumento con relaci\u00f3n ao ano 1999 cando ti\u00f1a 5 habitantes."}
{"id": "107612", "revid": "2338", "url": "https://gl.wikipedia.org/wiki?curid=107612", "title": "O Cadaval, Pant\u00edn, Valdovi\u00f1o", "text": "O Cadaval \u00e9 un lugar da parroquia de Pant\u00edn no concello coru\u00f1\u00e9s de Valdovi\u00f1o na comarca de Ferrol. Ti\u00f1a 28 habitantes no ano 2007 segundo datos do Instituto Galego de Estat\u00edstica dos cales eran 16 homes e 22 mulleres, o que sup\u00f3n unha diminuci\u00f3n con relaci\u00f3n ao ano 1999 cando ti\u00f1a 31 habitantes."}
{"id": "107613", "revid": "23204", "url": "https://gl.wikipedia.org/wiki?curid=107613", "title": "Delmenhorst", "text": "Delmenhorst \u00e9 unha cidade de Alema\u00f1a, no estado de Baixa Saxonia, de 77.711 habitantes (2008). A cidade sit\u00faase entre Bremen e Oldenburg.\nHistoria.\nDelmenhorst menci\u00f3nase pola primeira vez nun documento de 1254 tras que o conde de Oldenburg, Otto I, mercara o lugar preto do r\u00edo Delme en 1234. Al\u00ed constru\u00eduse en 1247 unha fortaleza para protexer o novo asentamento. O seguinte conde, Otto II, fixo deste castelo a s\u00faa residencia. O 15 de xullo de 1371 Delmenhorst declarouse cidade independente consonte as leis de Bremen.\nDespois dun breve per\u00edodo baixo o goberno do bispo de Bremen (1421-1436), Demelhorst volveu \u00e1 custodia de Oldenburg ata que en 1482 pasou ao poder do bispo de M\u00fcnster. En 1547 volveu para Oldenburgo e desde 1667 pasou, como o resto de Oldenburg, \u00e1 autoridade danesa. A tsarina Catarina II mercou Delmenhorst en 1767 pero devolveullo a Oldenburg en 1773. En 1777 Delmenhorst converteuse en ducado de Oldenburg, en 1806 un ex\u00e9rcito franco-holand\u00e9s ocupou o territorio, Delmenhorst foi parte do Imperio Franc\u00e9s de 1811 ata 1813.\nDurante a Revoluci\u00f3n Industrial Delmenhorst experimentou un forte crecemento econ\u00f3mico, grazas a Bremen, xa que os comerciantes para evitar pagar altos dereito aduaneiros por exportar bens manufacturados produc\u00edan os bens nas vilas veci\u00f1as que estaban f\u00f3ra da \u00e1rea aduaneira de Bremen.\nEn 1903 Delmenhorst converteuse en \"kreisfrei\", o que significaba que estaba baixo o seu propio goberno sen depender doutro. Durante a \u00e9poca de depresi\u00f3n dos anos 30 as f\u00e1bricas pecharon pero a cidade continuou a medrar, incorporando as aldeas do arredor. En 1938 durante a A noite dos cristais rotos queimaron a sinagoga. Despois da segunda guerra mundial a cidade quedou baixo a zona de ocupaci\u00f3n brit\u00e1nica e acolleu milleiros de refuxiados da Alema\u00f1a Oriental, baixo ocupaci\u00f3n da Uni\u00f3n Sovi\u00e9tica\nLigaz\u00f3ns externas.\nSitio oficial (en alem\u00e1n)"}
{"id": "107614", "revid": "127505", "url": "https://gl.wikipedia.org/wiki?curid=107614", "title": "Mesa de mesturas", "text": "Unha mesa de mesturas de son, mesa de son ou mesa de mesturas (de son), \u00e9 un dispositivo capaz de combinar varias sinais de son sobre as que se pode actuar de xeito independente ou conxuntamente. Estes dispositivos te\u00f1en multitude de usos en relaci\u00f3n \u00f3 son, como gravaci\u00f3n en multipistas, reforzo sonoro de m\u00fasica en vivo, sonorizaci\u00f3n en plat\u00f3s de televisi\u00f3n etc. As mesas de mesturas, para ser \u00fatiles e acada-los obxectivos esperados, deben estar compostas de certos elementos, com\u00fans a todas elas.\nCaracter\u00edsticas.\nCanles de entrada e controis da mestura.\nOs diferentes sinais que son enviados \u00e1 mesa entran nesta por canles, as cales est\u00e1n dotadas de entradas espec\u00edficas de nivel li\u00f1a ou nivel micr\u00f3fono.\nUn indicador de sobrecarga m\u00f3stranos mediante un led se a entrada est\u00e1 recibindo m\u00e1is sinal da que pode soportar sen producir distorsi\u00f3n. A\u00ednda que o indicador se sit\u00faa fisicamente xunto \u00f3 control de ganancia, electronicamente pode estar situado noutro punto da canle de entrada, como pode ser despois do m\u00f3dulo de procesado e ecualizaci\u00f3n.\nNalgunhas mesas podemos inverte-la fase do sinal de micr\u00f3fono de entrada. Isto pode resultar moi \u00fatil para cables mal conectados ou micr\u00f3fonos invertidos.\nMoitas mesas incl\u00faen na secci\u00f3n de entrada conectores femia tipo TRS que permiten a inserci\u00f3n de procesadores de son no sinal microf\u00f3nico antes de mesturalo co resto de sinais da mesa. A estes conectores ch\u00e1maselles \"insertos\".\nM\u00f3dulos de subgrupo.\nNestes m\u00f3dulos podemos agrupar simultaneamente m\u00e1is dun sinal, podendo controla-lo nivel de varias canles baixo un s\u00f3 fader, entregando un \u00fanico sinal de sa\u00edda de grupo. Ademais de estar formados polos faders de subgrupo, tam\u00e9n podemos atopar nestes m\u00f3dulos:\n- Mute: silenciador de grupo.\n- PFL (Pre-Fader Listen): escoita previa \u00f3 fader.\n- Asignaci\u00f3n \u00f3 bus da sa\u00edda principal L/R.\nSecci\u00f3n de env\u00edos auxiliares.\nA misi\u00f3n dos auxiliares nunha mesa de mesturas \u00e9 tomar derivaci\u00f3ns das canles, sen que por iso afecte en absoluto \u00f3 sinal orixinal, e envialas \u00f3s seus respectivos buses de auxiliar, o que permite procesar unha mestura arbitraria de sinais para posteriormente usalos como sa\u00eddas auxiliares independentes. Isto faise mediante env\u00edos, controlados en cada canle por potenci\u00f3metros que toman o sinal e o env\u00edan polo seu bus.\nIsto perm\u00edtenos unha gran cantidade de aplicaci\u00f3ns e mesturas dentro dunha mesma mesa; tantas, como auxiliares te\u00f1a a mesa. Tam\u00e9n, deste xeito, podemos enviar sinal a equipos exteriores, para logo retornala procesada, sen que por iso te\u00f1amos que variar a nosa mestura principal. O env\u00edo a auxiliares pode ser pre-fader ou post-fader, de xeito que o sinal se aten\u00fae cando baixamos o fader ou non. Igual que se regula o nivel de sinal de env\u00edos a equipos exteriores, tam\u00e9n debe poder regularse o retorno destes equipos; as\u00ed pois, existir\u00e1n tantos env\u00edos como retornos auxiliares.\nSistemas de medida.\nNa mesa de mestura podemos atopar varios sistemas de medida, a\u00ednda que principalmente son dous, o \"v\u00fametro\" e o \"pic\u00f3metro\".\nMarcas relevantes.\nAlg\u00fans dos nomes m\u00e1is relevantes que se poden citar:"}
{"id": "107615", "revid": "5863", "url": "https://gl.wikipedia.org/wiki?curid=107615", "title": "Cadaval", "text": "O top\u00f3nimo galego Cadaval indica unha superficie queimada. Pode referirse a:\nAmais, como apelido pode referirse a:"}
{"id": "107618", "revid": "56817", "url": "https://gl.wikipedia.org/wiki?curid=107618", "title": "O Rodo", "text": "Co top\u00f3nimo O Rodo podemos referirnos a varios lugares de Galicia:\nNa provincia da Coru\u00f1a\nNa provincia de Lugo\nNa provincia de Pontevedra"}
{"id": "107619", "revid": "2338", "url": "https://gl.wikipedia.org/wiki?curid=107619", "title": "O Talieiro, Pant\u00edn, Valdovi\u00f1o", "text": "O Talieiro \u00e9 un lugar da parroquia de Pant\u00edn no concello coru\u00f1\u00e9s de Valdovi\u00f1o na comarca de Ferrol. Ti\u00f1a 9 habitantes no ano 2007 segundo datos do Instituto Galego de Estat\u00edstica dos cales eran 3 homes e 6 mulleres, o que sup\u00f3n unha diminuci\u00f3n con relaci\u00f3n ao ano 1999 cando ti\u00f1a 21 habitantes."}
{"id": "107620", "revid": "85894", "url": "https://gl.wikipedia.org/wiki?curid=107620", "title": "O Bieiteiro, Pant\u00edn, Valdovi\u00f1o", "text": "O Bieiteiro \u00e9 un lugar da parroquia de Pant\u00edn no concello coru\u00f1\u00e9s de Valdovi\u00f1o na comarca de Ferrol. Ti\u00f1a 38 habitantes no ano 2007 segundo datos do Instituto Galego de Estat\u00edstica dos cales eran 19 homes e 19 mulleres, o que sup\u00f3n un aumento con relaci\u00f3n ao ano 1999 cando ti\u00f1a 36 habitantes."}
{"id": "107621", "revid": "85894", "url": "https://gl.wikipedia.org/wiki?curid=107621", "title": "A Cardosa, Pant\u00edn, Valdovi\u00f1o", "text": "A Cardosa \u00e9 un lugar da parroquia de Pant\u00edn no concello coru\u00f1\u00e9s de Valdovi\u00f1o na comarca de Ferrol. Segundo o Instituto Galego de Estat\u00edstica en 2007 ti\u00f1a 19 habitantes (11 homes e 8 mulleres), un m\u00e1is ca en 1999."}
{"id": "107622", "revid": "22570", "url": "https://gl.wikipedia.org/wiki?curid=107622", "title": "Rochefort-en-Yvelines", "text": "Rochefort-en-Yvelines \u00e9 unha concello na rexi\u00f3n da \u00eeleIlla de Francia, departamento de Yvelines, distrito de Rambouillet, cant\u00f3n de Saint-Arnoult-en-Yvelines. As coordenadas do concello son 48 \u00b0 35' de latitude norte e 01 \u00b0 59' de lonxitude leste. A poboaci\u00f3n \u00e9 de 774 habitantes (1999) e a superficie de 12.6\u00a0km\u00b2."}
{"id": "107623", "revid": "22570", "url": "https://gl.wikipedia.org/wiki?curid=107623", "title": "A Gabeira, Pant\u00edn, Valdovi\u00f1o", "text": "A Gabeira \u00e9 un lugar da parroquia de Pant\u00edn no concello coru\u00f1\u00e9s de Valdovi\u00f1o na comarca de Ferrol. Ti\u00f1a 5 habitantes no ano 2007 segundo datos do Instituto Galego de Estat\u00edstica dos cales eran 3 homes e 2 mulleres, o que sup\u00f3n un aumento con relaci\u00f3n ao ano 1999 cando ti\u00f1a 3 habitantes."}
{"id": "107624", "revid": "85894", "url": "https://gl.wikipedia.org/wiki?curid=107624", "title": "A Laxe, Pant\u00edn, Valdovi\u00f1o", "text": "A Laxe \u00e9 un lugar da parroquia de Pant\u00edn no concello coru\u00f1\u00e9s de Valdovi\u00f1o na comarca de Ferrol. Ti\u00f1a 3 habitantes no ano 2007 segundo datos do Instituto Galego de Estat\u00edstica dos cales eran 1 home e 2 mulleres, o que sup\u00f3n un aumento con relaci\u00f3n ao ano 1999 cando ti\u00f1a 1 habitante."}
{"id": "107625", "revid": "85894", "url": "https://gl.wikipedia.org/wiki?curid=107625", "title": "A Pedreira, Pant\u00edn, Valdovi\u00f1o", "text": "A Pedreira \u00e9 un lugar da parroquia de Pant\u00edn no concello coru\u00f1\u00e9s de Valdovi\u00f1o na comarca de Ferrol. Ti\u00f1a 21 habitantes no ano 2007 segundo datos do Instituto Galego de Estat\u00edstica dos cales eran 9 homes e 12 mulleres, o que sup\u00f3n un aumento con relaci\u00f3n ao ano 1999 cando ti\u00f1a 17 habitantes."}
{"id": "107626", "revid": "25871", "url": "https://gl.wikipedia.org/wiki?curid=107626", "title": "Bournel", "text": "Bournel (en franc\u00e9s e oficialmente; en ) \u00e9 un concello no suroeste de Francia, na rexi\u00f3n da Aquitania, no departamento Lot-et-Garonne, e que pertence ao distrito de Villeneuve-sur-Lot.\nSegundo datos de 1999, o concello ten 250 habitantes e a densidade de poboaci\u00f3n era de 17 habitantes / km \u00b2. O concello est\u00e1 situado nunha \u00e1rea de 14,7 km\u00b2. A altitude media \u00e9 de 100 metros (m\u00e1xima de 161 m, m\u00ednima 72 m)."}
{"id": "107627", "revid": "5428871", "url": "https://gl.wikipedia.org/wiki?curid=107627", "title": "Presidente de Namibia", "text": "O Presidente de Namibia \u00e9 o xefe de estado de Namibia, escollido por sufraxio universal por un per\u00edodo de 5 anos.\nEstes son os presidentes de Namibia, desde a independencia o 21 de marzo de 1990 ata hoxe."}
{"id": "107628", "revid": "56817", "url": "https://gl.wikipedia.org/wiki?curid=107628", "title": "Alpokalja", "text": "Alpokalja \u00e9 unha rexi\u00f3n xeogr\u00e1fica do occidente de Hungr\u00eda, que fai parte dos Alpes. O punto m\u00e1is alto desta cadea monta\u00f1osa na Hungr\u00eda \u00e9 \u00cdrott-k\u0151 de 882 metros por riba do nivel do mar. A maior\u00eda do territorio \u00e9 monta\u00f1oso, constitu\u00eddo por pequenas monta\u00f1as. Os bosques de abetos son dominantes na rexi\u00f3n.\nAlpokalja consta de dous grandes, pero non particularmente extensas cordilleiras: Cordal K\u0151szeg e Cordal Sopron. As cordais de Vas e Balfi consid\u00e9ranse parte da \u00e1rea tam\u00e9n."}
{"id": "107629", "revid": "1888", "url": "https://gl.wikipedia.org/wiki?curid=107629", "title": "Manuel V\u00e1zquez", "text": "O nome de Manuel V\u00e1zquez pode referirse a:"}
{"id": "107631", "revid": "56817", "url": "https://gl.wikipedia.org/wiki?curid=107631", "title": "Bieiteiro", "text": "Un bieiteiro \u00e9 un arbusto tam\u00e9n chamado sabugueiro. Como top\u00f3nimo pode referirse a:"}
{"id": "107632", "revid": "1131", "url": "https://gl.wikipedia.org/wiki?curid=107632", "title": "Cardosa", "text": "O top\u00f3nimo galego Cardosa pode referirse a:"}
{"id": "107633", "revid": "1131", "url": "https://gl.wikipedia.org/wiki?curid=107633", "title": "Laxe (hom\u00f3nimos)", "text": "O termo laxe pode referirse a:\nO top\u00f3nimo galego Laxe pode referirse a:"}
{"id": "107640", "revid": "1822", "url": "https://gl.wikipedia.org/wiki?curid=107640", "title": "Canis aureus", "text": ""}
{"id": "107641", "revid": "1822", "url": "https://gl.wikipedia.org/wiki?curid=107641", "title": "Atelocynus microtis", "text": ""}
{"id": "107643", "revid": "89787", "url": "https://gl.wikipedia.org/wiki?curid=107643", "title": "Ode\u00f3n de Herodes \u00c1tico", "text": "O Ode\u00f3n de Herodes \u00c1tico \u00e9 un edificio para audici\u00f3ns musicais constru\u00eddo na Acr\u00f3pole de Atenas no ano 161 grazas \u00e1 gran fortuna do c\u00f3nsul romano Herodes \u00c1tico, que o fixo constru\u00edr en memoria da s\u00faa muller, Aspasia Annia Regilla, morta o ano anterior.\nHistoria.\nSituouse xunto ao Teatro de Dioniso, na parte sur da Acr\u00f3pole. Consta de planta como a dun teatro romano, pero coa diferenza que a ode\u00f3n estaba cuberto. Era mais ben pequeno, ti\u00f1a unha capacidade nas s\u00faas bancadas para cinco mil espectadores e a poboaci\u00f3n da cidade ascend\u00eda a uns 290.000 habitantes.\nO escenario era de m\u00e1rmore branco e cipolin (un tipo de m\u00e1rmore) e ti\u00f1a unha lonxitude de 35 metros.\nO Ode\u00f3n de Herodes \u00c1tico foi restaurado no s\u00e9culo XX, e p\u00f3dense presenciar al\u00ed diferentes espect\u00e1culos: traxedias, \u00f3peras e espect\u00e1culos de baile. O Festival de Atenas cel\u00e9brase al\u00ed cada ano de maio a setembro. Este festival fixo que acadase unha reputaci\u00f3n a nivel internacional.\nEntre os eventos m\u00e1is destacados celebrados al\u00ed salientan o Live at the Acropolis de Yanni en 1993 e a actuaci\u00f3n de Nana Mouskouri en 1984 tras 20 anos de ausencia do seu pa\u00eds."}
{"id": "107647", "revid": "22570", "url": "https://gl.wikipedia.org/wiki?curid=107647", "title": "Eumenes II", "text": "Eumenes II (reinado: 197-160 a. de C.) foi rei de P\u00e9rgamo e membro da dinast\u00eda at\u00e1lida. Aliouse aos romanos para se opo\u00f1er \u00e1 expansi\u00f3n sel\u00e9ucida cara ao mar Exeo, e finalmente derrotou a Ant\u00edoco III Megas na Batalla de Magnesia en 190 a. de C. Tras a paz de Apamea en 188 a. de C., obtivo as provincias de Frixia, Lidia e Panfilia dos seus aliados romanos, xa que estes non desexaban dominar m\u00e1is territorios, sen\u00f3n un Estado forte en Asia Menor que servise de freo a calquera pos\u00edbel expansi\u00f3n sel\u00e9ucida no futuro."}
{"id": "107649", "revid": "89787", "url": "https://gl.wikipedia.org/wiki?curid=107649", "title": "Sto\u00e1 de Eumenes", "text": "A Sto\u00e1 de Eumenes est\u00e1 situada na parte sur da acr\u00f3pole de Atenas entre os edificios do Teatro de Dioniso e o Ode\u00f3n de Herodes \u00c1tico, constru\u00eduse por mandato do rei Eumenes II de P\u00e9rgamo no s\u00e9culo -II.\nConsta dunha gran planta rectangular de 163 metros de lonxitude por 17,65 metros de ancho con d\u00faas galer\u00edas lonxitudinais separadas por columnas de d\u00f3ricas igual que na s\u00faa parte frontal. Era o lugar de reuni\u00f3n e de paso dos visitantes do Teatro e do Ode\u00f3n."}
{"id": "107650", "revid": "624", "url": "https://gl.wikipedia.org/wiki?curid=107650", "title": "Eumenes II de P\u00e9rgamo", "text": ""}
{"id": "107651", "revid": "56817", "url": "https://gl.wikipedia.org/wiki?curid=107651", "title": "Ode\u00f3n de Pericles", "text": "O ode\u00f3n de Pericles constru\u00eduse so o mandato de Pericles preto do teatro de Dioniso na acr\u00f3pole de Atenas.\nConstaba de planta cuadrangular con dobre fileira de columnas para a sustentaci\u00f3n do teito e un propileo. Utiliz\u00e1base para as representaci\u00f3ns musicais que comezaron o ano -446."}
{"id": "107652", "revid": "89787", "url": "https://gl.wikipedia.org/wiki?curid=107652", "title": "T\u00e9menos de Dioniso", "text": "O T\u00e9menos de Dion\u00eds \u00e9 o \"t\u00e9menos\" ou recinto sagrado que os antigos atenienses dedicaron ao deus Dioniso. Est\u00e1 situado na parte sur da Acr\u00f3pole de Atenas.\nNo s\u00e9culo -VI levouse unha escultura de madeira que representaba a Dioniso desde Eleusis e constru\u00eduse un templo en honor seu; tam\u00e9n se poden ver restos dun altar do s\u00e9culo -II ao lado do famoso Teatro de Dioniso e a Sto\u00e1 de Eumenes."}
{"id": "107657", "revid": "98629", "url": "https://gl.wikipedia.org/wiki?curid=107657", "title": "John Ericsson", "text": "John Ericsson, (31 de xullo de 1803 - 8 de marzo 1889) foi un enxe\u00f1eiro e inventor sueco, nado na cidade de L\u00e5ngbanshyttan, na provincia de V\u00e4rmland.\n\u00c1 idade de 13 anos participou na construci\u00f3n da canle de G\u00f6ta (Suecia). Traballou no desenvolvemento do motor de vapor traslad\u00e1ndose ao Reino Unido para difundir as s\u00faas innovaci\u00f3ns. En 1829, constru\u00edu un motor revolucionario que se colocou na locomotora Novelty. Viaxou posteriormente a Estados Unidos onde dese\u00f1ou a fragata USS Princeton, na que instalou un motor de h\u00e9lice creado por el mesmo. Durante a Guerra Civil Estadounidense aportou \u00e1 beira nordista estadounidense o buque de guerra acoirazado USS Monitor, equipado cunha torre de can\u00f3ns xiratoria. Este buque venceu ao acoirazado da escuadra sudista CSS Merrimac en 1862. O Monitor dar\u00eda nome a todas as naves do seu tipo.\nCarreira temper\u00e1.\nJohan naceu en L\u00e5ngbanshyttan, Suecia, sendo o menor dos tres fillos do matrimonio de Britta Sophia Yngstr\u00f6m e Olof Ericsson. O seu irm\u00e1n m\u00e1is vello Nils, chegar\u00eda tam\u00e9n a ser unha figura importante no ambiente da enxe\u00f1er\u00eda mec\u00e1nica en Suecia. O pai traballaba como supervisor nunha mina, pero perdeu o seu di\u00f1eiro en especulaci\u00f3ns financeiras e decidiu mudarse xunto coa s\u00faa familia a Forsvik en 1810, buscando mellorar a s\u00faa situaci\u00f3n. Al\u00ed atopou traballo como controlador de demolici\u00f3n na empresa encargada da escavaci\u00f3n da Canle de G\u00f6ta.\nOs seus fillos acompa\u00f1\u00e1bano no seu traballo, e pronto, as extraordinarias habilidades t\u00e9cnicas destes chamaron a atenci\u00f3n de Baltzar von Platen, arquitecto da canle de G\u00f6ta, quen se encargou de recrutar aos dous irm\u00e1ns como cadetes mec\u00e1nicos da Mari\u00f1a Real Sueca, sendo desta forma contratados como aprendices na empresa da canle. \u00c1 idade de catorce anos, Johan traballaba xa independentemente como top\u00f3grafo da empresa. Malia non posu\u00edr estudos formais, recibiu con todo lecci\u00f3ns privadas de \u00e1lxebra, qu\u00edmica, xeometr\u00eda e idioma ingl\u00e9s, as que eran completadas por el mesmo con lecturas adicionais.\nEn 1818 morreu o seu pai, e con 15 anos de idade, ao ter que manterse por si mesmo, decidiu ingresar ao rexemento \"J\u00e4mtlands f\u00e4ltj\u00e4garregemente\", en J\u00e4mtland, co grao de subtenente. Dous anos m\u00e1is tarde rendeu o seu exame como agrimensor en Estocolmo, e foi ascendido a tenente. Foi enviado ao norte de Suecia para realizar o seu traballo de top\u00f3grafo, e no seu tempo libre constru\u00edu un motor de aire quente que utilizaba o fume do lume en lugar do vapor como propulsor. Patentou o seu invento, pero non houbo interese en investir nel. Tam\u00e9n patentou outros inventos menores.\nSen di\u00f1eiro, xa que gastara o seu nos seus inventos, e apoiado por un amigo, o mozo arist\u00f3crata conde Adolf von Rosen, decidiu emigrar ao Reino Unido buscando un ambiente mellor para desenvolver os seus proxectos. Solicitou o seu retiro do ex\u00e9rcito ao rei Carlos XIV Xan, que llo concedeu, outorg\u00e1ndolle ademais o grao de capit\u00e1n.\nEn maio de 1826 viaxou a Londres, cambiando o seu nome a John, atopando traballo nos talleres mec\u00e1nicos de John Braithwait, que se interesou no seu motor de aire quente. Con todo, o seu motor non foi ning\u00fan \u00e9xito, pois o seu prototipo fora dese\u00f1ado para utilizar a madeira do bidueiro como combustible, e non traballaba ben co carb\u00f3n, o principal combustible usado no Reino Unido.\nMalia a decepci\u00f3n, inventou varios mecanismos m\u00e1is, substitutos doutros baseados no vapor, e mellorou o proceso da calefacci\u00f3n agregando os\u00edxeno supostamente \u00e1 cama do lume.\nEn 1829 realizouse un concurso de locomotoras na localidade de Rainhill, sendo o premio a suma de 500 libras. Nun per\u00edodo de 70 d\u00edas, xunto a John Braithwait, constru\u00edron unha co motor dese\u00f1ado por el, \u00e1 que chamaron Novelty, coa cal chegaron \u00e1 competencia final xunto \u00e1 locomotora Rocket, do inventor George Stephenson, quen constru\u00edra a primeira li\u00f1a de ferrocarril de uso p\u00fablico no mundo.\nA Novelty era m\u00e1is r\u00e1pida e m\u00e1is potente que a Rocket, alcanzando a incrible velocidade, para a \u00e9poca, de 50 quil\u00f3metros por hora, pero lamentablemente unha das s\u00faas turbinas fallou e a locomotora det\u00edvose, perdendo as\u00ed o merecido premio.\nAo ano seguinte constru\u00edron a que ser\u00eda a primeira m\u00e1quina de vapor dese\u00f1ada para apagar incendios, a que mediante un mecanismo dobre de pist\u00f3ns nunha c\u00e1mara de presi\u00f3n de aire, lograba unha presi\u00f3n constante de 680 litros por minuto e un chorro de auga de 30 metros. \u00cda montada nun carro de tracci\u00f3n animal con suspensi\u00f3n nas s\u00faas rodas e demoraba s\u00f3 10 minutos en alcanzar a presi\u00f3n adecuada.\nServiu exitosamente en varios incendios de Londres, pero non logrou interesar \u00e1s autoridades. Con todo, unha delas foi comprada polo rei de Prusia en 1832, sendo Berl\u00edn a primeira capital mundial en posu\u00edr unha. Pero o esforzo econ\u00f3mico realizado por John Ericsson foi demasiado, ao adquirir unha d\u00e9beda con altos intereses que non puido cancelar, o que o levou a sufrir unha condena por un per\u00edodo no c\u00e1rcere.\nPropulsor.\nCon todo isto non desanimou ao inventor, que comezou a desenvolver un sistema de propulsi\u00f3n para barcos impulsados a vapor e sustiuir a roda de paletas polo que ser\u00eda o seu invento m\u00e1is co\u00f1ecido, a h\u00e9lice naval, a cal patentou en 1836. Ese mesmo ano casou con Amelia Bryan, pero o matrimonio s\u00f3 durou 3 anos.\nA h\u00e9lice naval chamou a atenci\u00f3n do c\u00f3nsul de Estados Unidos en Liverpool, Francis B. Ogden, que decidiu investir neste proxecto, financiando a construci\u00f3n dunha pequena embarcaci\u00f3n impulsada pola h\u00e9lice naval. En 1837 a embarcaci\u00f3n realizou unha exitosa proba no T\u00e1mese, chamando moito a atenci\u00f3n do p\u00fablico, pero espertando nulo interese entre autoridades e investidores.\nJohn mellorou o dese\u00f1o da nave con d\u00faas h\u00e9lices que se mov\u00edan en diversas direcci\u00f3ns. Con todo, o Almirantado Brit\u00e1nico rexeitou o invento. Este rexeitamento conduciuno a un contacto co capit\u00e1n da Armada dos Estados Unidos Robert F. Stockton, que co\u00f1ec\u00eda o propulsor vapor dese\u00f1ado por Ericsson e suxeriulle que levase a s\u00faa invenci\u00f3n aos Estados Unidos de Am\u00e9rica, onde ser\u00eda ben recibido.\nEricsson mudouse a Nova York en 1839. O plan de Stockton consist\u00eda en que Ericsson supervisara o desenvolvemento dunha nova clase de fragata, mentres Stockton usaba as s\u00faas conexi\u00f3ns pol\u00edticas para conseguir recursos econ\u00f3micos. Finalmente, trala elecci\u00f3n do presidente John Tyler, os fondos foron asignados para desenvolver un novo dese\u00f1o. Desafortunadamente, recibiron soamente o financiamento para un veleiro de 700 toneladas en lugar dunha fragata. O veleiro de guerra converteuse no USS Princeton, nomeado as\u00ed pola cidade natal de Stockton.\nFixeron falla case tres anos para rematar a nave, probablemente o buque de guerra m\u00e1is avanzado da s\u00faa \u00e9poca. Ademais das h\u00e9lices, foi dese\u00f1ada orixinariamente cun can\u00f3n de 12 polgadas cun sistema mellorado de carga, nunha torreta xiratoria. Outra innovaci\u00f3n no dese\u00f1o da nave inclu\u00edu unha cheminea pregable.\nDesgraciadamente, as relaci\u00f3ns entre Ericsson e Stockton f\u00f3ronse facendo m\u00e1is tensas co tempo. Conforme se achegaba o termo da construci\u00f3n da nave, Stockton meteu presi\u00f3n a Ericsson para que se retirase do proxecto, intentando atribu\u00edrse todo o m\u00e9rito ante terceiros, e ocultando o feito de que foi Ericsson o inventor primario.\nStockton chegou a dese\u00f1ar un segundo can\u00f3n de 12 polgadas para ser montado sobre o USS Princeton. Desgraciadamente non chegou a comprender o dese\u00f1o da primeira arma (chamada orixinariamente \"o Orador\", e renomeado por Stockton como \"Oreg\u00f3n\"), co que esta segunda arma non chegou a funcionar correctamente.\nA nave tivo un enorme \u00e9xito desde a s\u00faa presentaci\u00f3n. O 20 de outubro o USS Princeton ga\u00f1ou unha competici\u00f3n de velocidade contra o barco de rodas de paleta brit\u00e1nico SS Great Western, considerado ata ent\u00f3n como o m\u00e1is r\u00e1pido barco a vapor.\nDesgraciadamente durante a demostraci\u00f3n da arma de Stockton, esta estoupou, matando ao Secretario de Estado Abel P. Upshur, e ao Secretario de Mari\u00f1a Thomas Gilmer, as\u00ed como a outras seis persoas. Stockton culpou do desastre a Ericsson, rexeitou pagarlle e, facendo uso da s\u00faa influencia pol\u00edtica, conseguiu que a Armada estadounidense tampouco lle pagase. En consecuencia, o inventor desenvolveu un profundo rexeitamento pola Armada dos Estados Unidos.\nEn 1848 obtivo a s\u00faa cidadan\u00eda estadounidense. En 1852 desenvolveu o motor de aire quente, que utilizaba aire quente no canto de vapor como propulsor, inspirado probablemente polo motor de fume de lume que xa dese\u00f1ara en Suecia. Este motor non obtivo ning\u00fan \u00e9xito. Por\u00e9n recibiu o premio Rumford da Academia Estadounidense das Artes e as Ciencias en 1862, polo seu invento.\nEn 1854, o 26 de setembro, presentou a Napole\u00f3n III os seus dese\u00f1os de nav\u00edos de guerra cunha torre acoirazada en forma de c\u00fapula. O emperador franc\u00e9s eloxiou esta invenci\u00f3n, pero non fixo nada para levar estes dese\u00f1os \u00e1 pr\u00e1ctica.\nUSS Monitor.\nPouco despois do inicio da Guerra Civil Estadounidense, no ano 1861, os confederados, temendo o bloqueo naval dos estados nordistas, comezaron a desenvolver unha nave blindada baseada no casco da USS Merrimac, unha fragata que fora queimada polas tropas federais cando abandonaron a base naval de Norfolk. Unha vez terminada, recibiu o nome de CSS Virxinia.\nEricsson a\u00ednda sent\u00eda un forte resentimento cara \u00e1 Armada dos Estados Unidos, pero o empresario Cornelius Scranton Bushnell convenceuno para que traballase no dese\u00f1o dun nav\u00edo acoirazado para enfrontar ao CSS Virxinia ; a Armada nordista s\u00f3 posu\u00eda naves de madeira sen blindaxe.\nO inventor presentou os dese\u00f1os do USS Monitor, un dese\u00f1o totalmente \u00fanico. A nave foi constru\u00edda baixo moitas controversias e foi acabada o 6 de marzo de 1862. Era unha nave de estra\u00f1a aparencia, completamente cuberta de metal, cun perfil moi baixo e unha torre xiratoria con 2 can\u00f3ns.\nO 8 de marzo de 1862, o acoirazado CSS Virxinia estaba causando estragos entre a frota nordista que bloqueaba Virxinia. Coa aparici\u00f3n do USS Monitor, ao d\u00eda seguinte produciuse unha batalla naval co\u00f1ecida como Batalla de Hampton Roads que rematou en t\u00e1boas, ao retirarse o CSS Virxinia polos danos sufridos.\nTras este episodio constru\u00edronse numerosos barcos segundo o patr\u00f3n do USS Monitor, que tiveron unha forte influencia na vitoria dos estados do norte. A\u00ednda que primitivo segundo os est\u00e1ndares modernos, moitos elementos b\u00e1sicos do dese\u00f1o do USS Monitor foron copiados nos buques de guerra que se crearon a partir de ent\u00f3n por outros dese\u00f1adores. O USS Monitor tivo un final absurdo, ao afundirse dous anos m\u00e1is tarde, cando unha das s\u00faas comportas quedou mal pechada durante un mar groso, inundando a nave. Perd\u00e9ronse 16 dos seus 62 tripulantes no naufraxio.\nM\u00e1is adiante, Ericsson traballou no desenvolvemento de diversos modelos de torpedos, particularmente no Destroyer, un barco torpedeiro que pod\u00eda disparar os seus proxect\u00eds baixo a auga.\nNo libro \"Contributions to the Centennial Exhibition\", (1877, reimpreso en 1976), presentou os as\u00ed chamados \"motores solares\" que utilizaban a enerx\u00eda do sol como propulsor para un motor de aire quente. Unha vez m\u00e1is, amargado e afogado polas dificultades econ\u00f3micas, o inventor ver\u00eda como o seu motor solar non atopar\u00eda aplicaci\u00f3n pr\u00e1ctica nos seguintes 100 anos.\nJohn Ericsson morreu o 8 de marzo de 1889, \u00e1 idade de 85 anos. Os seus restos foron levados dos Estados Unidos a Estocolmo polo USS Baltimore e de al\u00ed ao lugar do seu \u00faltimo repouso, nun mausoleo na cidade de Filipstad."}
{"id": "107658", "revid": "197", "url": "https://gl.wikipedia.org/wiki?curid=107658", "title": "Colisor", "text": ""}
{"id": "107659", "revid": "197", "url": "https://gl.wikipedia.org/wiki?curid=107659", "title": "Large Hadron Collider", "text": ""}
{"id": "107661", "revid": "98629", "url": "https://gl.wikipedia.org/wiki?curid=107661", "title": "Selecci\u00f3n de rugby de Inglaterra", "text": "A Selecci\u00f3n de rugby de Inglaterra representa a Inglaterra en torneos internacionais de rugby. Compite anualmente no Torneo das Seis Naci\u00f3ns con Escocia, Francia, Gales, Irlanda e Italia, ga\u00f1ando este campionato at\u00e9 o momento en 25 ocasi\u00f3ns de dereito propio (e 10 veces m\u00e1is compartindo o trofeo), ga\u00f1ando ademais Grand Slam 12 veces, sendo a selecci\u00f3n que m\u00e1is veces o ten acadado. Ademais os ingleses compiten anualmente pola Calcutta Cup con Escocia coma parte deste torneo. Inglaterra ocupa actualmente o oitavo posto na clasificaci\u00f3n mundial da International Rugby Board. Foi vencedora da Copa do Mundo de Rugby de 2003 sendo finalista en 1991 e na s\u00faa \u00faltima edici\u00f3n de 2007, onde perderon na final fronte a Sur\u00e1frica.\nA historia desta selecci\u00f3n comeza en 1872, cando o equipo ingl\u00e9s de rugby xogou o seu primeiro partido internacional (sendo ademais o primeiro da historia) contra Escocia. Inglaterra foi a gran dominante do torneo das Home Nations (hoxe das Seis Naci\u00f3ns) que O XV da Rosa (como \u00e9 co\u00f1ecida a selecci\u00f3n inglesa) xogou o seu primeiro partido contra Nova Zelandia (os All Blacks) en 1905, Sur\u00e1frica en 1906 e Australia en 1909. Inglaterra foi un dos equipos invitados para formar parte da primeira Copa do Mundo de Rugby en 1987 chegando ao segundo posto na s\u00faa segunda edici\u00f3n, en 1991 s\u00f3 derrotados por Australia. Tralo Seis Naci\u00f3ns de 2003, Inglaterra ga\u00f1a ese ano a s\u00faa primeira Copa do Mundo, tras ga\u00f1ar a Australia 20 a 17 na pr\u00f3rroga. Tam\u00e9n chegaron \u00e1 final en 2007, perdendo 15 a 6 con Sur\u00e1frica. Inglaterra xoga tradicionalmente con pantal\u00f3ns e camisola brancos e medias azul escuro (a\u00ednda que agora son vermellas), cunha rosa vermella bordada no xersei. Agora por primeira vez na s\u00faa historia o s\u00faa roupa de fora da casa \u00e9 vermella (en lugar do tradicional azul mari\u00f1o). O seu estadio principal \u00e9 o Estadio de Twickenham onde xogaron por primeira vez en 1910. O equipo est\u00e1 administrado pola Rugby Football Union (RFU). Catro antigos xogadores da selecci\u00f3n forman parte do Sal\u00f3n da Fama Internacional do Rugby e dous do IRB Hall of Fame.\nHistoria.\nA expansi\u00f3n do rugby na primeira metade do s\u00e9culo XIX foi debida a moitos exalumnos das Escolas P\u00fablicas Brit\u00e1nicas, especialmente a de Rugby, onde os alumnos tras rematar os estudos, levaban o xogo \u00e1s universidades, a Londres e aos diferentes condados. O primeiro partido internacional de Inglaterra foi contra Escocia o luns 27 de marzo de 1871. Este non s\u00f3 foi o primeiro partido de Inglaterra, se non o primeiro partido internacional de rugby da historia, no cal venceron os escoceses por 4 a 1 fronte a 4.000 espectadores en Raeburn Place, Edimburgo. O seguinte partido internacional tivo lugar m\u00e1is tarde, o 5 de febreiro de 1872 no estadio \"The Oval\" en Londres onde os Ingleses conseguiron a desquite fronte a Escocia, ga\u00f1ando por 8 a 3.\nOs s\u00edmbolos.\nO equipamento.\nInglaterra xoga con camisolas albas cunha franxa vermella, pantal\u00f3ns brancos e medias vermellas e brancas. Nas camisolas levan o emblema da rosa vermella no xersei de xogo, a diferenza dos tres le\u00f3ns de Plantagenet nas camisolas das selecci\u00f3n inglesas de f\u00fatbol e cr\u00edcket. O equipamento da selecci\u00f3n \u00e9 manufacturado por Nike e O2 \u00e9 o patrocinador oficial da camisola. O equipamento suplente dos ingleses \u00e9 actualmente de cor vermella, a\u00ednda que se ten utilizado a cor azul mari\u00f1a.\nEn 2003 Inglaterra utilizou por primeira unha camisola axustada \u00e1 pel, o que foi un intento para que os rivais tivesen m\u00e1is dificultados para agarrar aos ingleses pola camiseta nos placaxes. As roupas para o Mundial de 2007 foron desveladas o 15 de maio dese ano. \u00dasanse materiais de categor\u00eda superior, ofrecendo unha mellor rendibilidade que a roupa de 2003. Por\u00e9n, a nova franxa vermella sobre a camisola branca que forma unha cruz de San Xurxo, e o cambio da roupa suplente de azul escuro a vermello, ten recibido moitas cr\u00edticas porque fai m\u00e1is fincap\u00e9 na cruz de Xurxo que na tradicional rosa vermella. Esta roupa foi estreada nun partido contra Gales o 4 de agosto dese ano, e a roupa suplente contra Francia o 18 de agosto.\nA rosa vermella.\nA Rugby Football Union (RFU) creou o seu emblema para a selecci\u00f3n nacional antes de viaxar a Escocia para xogar un partido coa selecci\u00f3n do Cardo. As\u00ed que antes do partido o emblema elixido foi a rosa vermella e a cor do traxe foi branca porque eran as coras utilizadas pola escola de Rugby (Inglaterra). Alfred Wright, un empregado da Rugby Football Union, foi o encargado de realizar o dese\u00f1o do logotipo, que at\u00e9 1920 ti\u00f1a sufrido numerosos trocos no seu dese\u00f1o. Este dese\u00f1o de Wright foi utilizado case sen ningunha modificaci\u00f3n at\u00e9 finais dos anos 90 do s\u00e9culo XX, xa que non foi at\u00e9 1997 cando a rosa foi modernizada, sendo Nike o provedor oficial da marca.\nO porque se elixiu esta rosa vermella \u00e9 non outro s\u00edmbolo non se sabe con certeza, a lenda di que a creaci\u00f3n do emblema rem\u00f3ntase a recepci\u00f3n de Lawrence Sheriff (fundador da Escola de Rugby en Inglaterra) por Sabela I, que autorizou ao Sheriff a levar unha rosa vermella no seu escudo de armas, e cando se creou Rugby tom\u00e1ronse as s\u00faas armas para este (inclu\u00edndo esta rosa vermella).\nRexistros.\nCopa do Mundo de Rugby.\n\"Participaci\u00f3ns de Inglaterra na Copa do Mundo.\"\nRexistros de xogadores.\nM\u00e1is partidos coa selecci\u00f3n.\nA listaxe seguinte recoller os rexistros m\u00e1is not\u00e1beis de partidos xogados coa selecci\u00f3n inglesa. A lista incl\u00fae xogadores dos \u00faltimos 25 anos, \u00e9 preciso sinalas que unha clasificaci\u00f3n por n\u00famero de selecci\u00f3n non depende s\u00f3 da calidade do xogador sen\u00f3n s\u00f3 do n\u00famero de partido disputados internacionalmente. Co nacemento da copa do mundo en 1987 a periodicidade dos partidos variou de xeito destac\u00e1bel. En letra grosa xogadores que seguen en activo na selecci\u00f3n de Inglaterra. \nM\u00e1is ensaios.\nRory Underwood \u00e9 o xogador que conseguiu m\u00e1is ensaios coa selecci\u00f3n de Inglaterra, hoxe en d\u00eda xa retirado, Underwood \u00e9 o terceiro xogador que m\u00e1is ensaios acadou da historia en partidos internacionais, por debaixo do xapon\u00e9s Daisuke Ohata e o australiano David Campese, con 69 e 64 ensaios respectivamente.\nPuntos.\nO r\u00e9cord de puntos marcados pos\u00faeo Jonny Wilkinson con 1032 puntos. Este xogador, a\u00ednda en activo, non s\u00f3 pos\u00fae o r\u00e9cord absoluto coa selecci\u00f3n inglesa, sen\u00f3n que tam\u00e9n \u00e9 o m\u00e1ximo anotador de puntos de t\u00f3dolos tempos (contando os partidos cos British and Irish Lions, contando s\u00f3 as participaci\u00f3ns coas selecci\u00f3ns nacionais ocupar\u00eda a segundo posto, pero a tan s\u00f3 a 17 puntos de igualar ao gal\u00e9s Neil Jenkins, xa retirado."}
{"id": "107665", "revid": "2520", "url": "https://gl.wikipedia.org/wiki?curid=107665", "title": "Denia", "text": ""}
{"id": "107666", "revid": "22570", "url": "https://gl.wikipedia.org/wiki?curid=107666", "title": "Val volc\u00e1nico de Waimangu", "text": "O \u00e9 unha reserva panor\u00e1mica nas proximidades de Rotorua, en Nova Zelandia.\nHistoria.\nO val foi orixinado pola erupci\u00f3n da parte norte do Monte Tarawera o 10 de xu\u00f1o de 1886. A erupci\u00f3n continuou at\u00e9 se expandir ao val actual que at\u00e9 daquela non rexistrara actividade volc\u00e1nica ningunha. Tras da erupci\u00f3n, a vida vexetal e animal do val esmoreceu, cre\u00e1ndose xa que logo unha nova estrutura biol\u00f3xica.\nEn 1917 produciuse unha nova erupci\u00f3n de menor calado, que con todo destru\u00edu a Waimangu House.\nUnha das caracter\u00edsticas m\u00e1is salient\u00e1beis da reserva \u00e9 que ao ser a \u00fanica no mundo da que se ten co\u00f1ecemento exacto do inicio da actividade hidrotermal (1886) o seu estudo permite afondar nas fases de formaci\u00f3n deste tipo de fen\u00f3menos.\nNo tocante ao aspecto xeol\u00f3xico, o val est\u00e1 situado sobre a li\u00f1a de fogo do Pac\u00edfico, sobre unha enorme falla do terreo que acada o volc\u00e1n Tarawera, o lago Rotomahana e o propio val."}
{"id": "107667", "revid": "85894", "url": "https://gl.wikipedia.org/wiki?curid=107667", "title": "Luarca", "text": "Luarca, oficialmente en asturiano \u1e36\u1e37uarca, (en castel\u00e1n \"Luarca\") \u00e9 unha parroquia e vila do concello de Vald\u00e9s, no Principado de Asturias. Ten unha poboaci\u00f3n de 5.406 habitantes repartidos en 5,84\u00a0km\u00b2 e case integramente na vila hom\u00f3nima, excepto 892 habitantes que poboan o resto de barrios da parroquia.\nNesta parroquia at\u00f3pase a vila de Luarca, capital do concello de Vald\u00e9s. Est\u00e1 situada a 90\u00a0km de Oviedo, capital do Principado. O seu templo parroquial est\u00e1 adicado a Santa Olaia.\n\u00c9 unha localidade de paso do Cami\u00f1o de Santiago pola Costa e conta cun albergue de peregrinos, situado en Almu\u00f1a, a uns dous quil\u00f3metros da vila de Luarca."}
{"id": "107670", "revid": "89787", "url": "https://gl.wikipedia.org/wiki?curid=107670", "title": "Provincia mar\u00edtima de Vigo", "text": "A provincia mar\u00edtima de Vigo, \u00e9 unha das cinco provincias mar\u00edtimas coas que o Ministerio de Fomento divide as costas galegas.\nO seu porto m\u00e1is importante \u00e9 o Porto de Vigo. De norte a sur consta dos seguintes distritos mar\u00edtimos:"}
{"id": "107671", "revid": "89787", "url": "https://gl.wikipedia.org/wiki?curid=107671", "title": "Provincia mar\u00edtima de Vilagarc\u00eda", "text": "A provincia mar\u00edtima de Vilagarc\u00eda, \u00e9 unha das 5 provincias coas que o Ministerio de Fomento divide as costas galegas.\nO seu porto m\u00e1is importante \u00e9 o Porto de Vilagarc\u00eda de Arousa. De norte a sur consta dos seguintes distritos mar\u00edtimos:"}
{"id": "107673", "revid": "23204", "url": "https://gl.wikipedia.org/wiki?curid=107673", "title": "Interestatal 15", "text": "A Interestatal 15 (I-15) \u00e9 unha autoestrada interestatal dos Estados Unidos de Am\u00e9rica. A autoestrada vai desde a fronteira do Canad\u00e1 ata a de M\u00e9xico, pasando polos estados de Montana, Idaho, Utah, Arizona, Nevada e California. \u00c9 unha v\u00eda moi empregada na comunicaci\u00f3n entre o sur de California e Las Vegas.\nIntersecci\u00f3ns principais.\nListadas en orde de sur a norte:"}
{"id": "107680", "revid": "5863", "url": "https://gl.wikipedia.org/wiki?curid=107680", "title": "Julius Pl\u00fccker", "text": "Julius Pl\u00fccker foi un matem\u00e1tico alem\u00e1n nado en Elberfeld o 16 de xu\u00f1o de 1801 e morto en Bonn o 22 de maio de 1868."}
{"id": "107682", "revid": "6035677", "url": "https://gl.wikipedia.org/wiki?curid=107682", "title": "Yoplay", "text": " \nYoplay foi un grupo musical galego, cun estilo enmarcado entre o indie rock, o postpunk e o art rock. Os seus membros son da comarca do Sar, e foi fundado en 2008.\nEntre as s\u00faas influencias est\u00e1n grupos como Franz Ferdinand, The Strokes, Joy Division, The Doors, Led Zeppelin, Jimi Hendrix, The Yardbirds, MGMT, White Stripes, Raconteurs, Babyshambles, The Libertines, Stereolab, Jesus and the Mary Chain, Tri\u00e1ngulo de Amor Bizarro ou CatPeople.\nYoplay naceu en 2008 trala fin de Bolas Chinas, outro grupo da mesma zona, como novo proxecto de Carlos Beir\u00f3 (guitarra), \u00c1ngela Pardal (bater\u00eda), Nico (baixo) e Xacobe G\u00f3mez (guitarra), entrando Lois Brea, aconsellado por Carlos Beir\u00f3, que xa compartiran algunhas experiencias musicais xuntos; como cantante logo de co\u00f1ecelo a trav\u00e9s da plataforma MySpace. Pouco despois \u00c1ngel Refojo (Angelito) entrou como 2\u00ba baixista, para dar un toque m\u00e1is din\u00e1mico e innovador ao grupo.\nO son de Yoplay \u00e9 moi caracter\u00edstico debido o uso de efectos nos baixos, a singular voz do seu cantante, a contundencia do son achegado polas guitarras e a bater\u00eda r\u00e1pida e constante.\nNun primeiro momento Yoplay compuxo un par de temas, \"Ex-no\" e \"Girl\", cun son achegado ao rock tradicional con influencias indie, e completan o seu repertorio con versi\u00f3ns dos Strokes, White stripes, Raconteurs e outros. Con este repertorio dan o seu primeiro concerto no II Festival do Sar, onde te\u00f1en unha aceptaci\u00f3n considerable e un p\u00fablico moderado. A partir deste punto comeza a evoluci\u00f3n do grupo que se afasta cada vez m\u00e1is do indie m\u00e1is tradicional experimentando co seu son en cada canci\u00f3n.\nNo veran de 2008 tocan na segunda edici\u00f3n do festival Artenativa e comparten cartel con alg\u00fans dos grupos m\u00e1is importantes do panorama independente galego. Deste concerto existe unha gravaci\u00f3n de 15 min. do fin do concerto pola Radio Galega. No ver\u00e1n tam\u00e9n tocan no festival Antros Pinos de Tarago\u00f1a.\nA finais do 2008 comezan a gravaci\u00f3n da s\u00faa primeira maqueta en Estudios Krakatoa, maqueta que ver\u00e1 a luz no ano 2009 co nome de \"Killmymother\", que consta de seis temas: \"Wiass\", \"I find it hard\", \"I miss your voice\", \"FemDom\", \"Girl\" e \"Camera\". A maqueta at\u00f3pase dispo\u00f1ible de balde na plataforma A Regueifa en formato mp3.\nAs letras de Yoplay falan de temas como o sexo, a exaltaci\u00f3n do ego, os impedimentos, as relaci\u00f3ns, e temas escuros como a psicolox\u00eda humana, a loucura ou o medo a perder o control."}
{"id": "107686", "revid": "1131", "url": "https://gl.wikipedia.org/wiki?curid=107686", "title": "Laxes", "text": "Unha laxe \u00e9 unha pena de grandes dimensi\u00f3ns, ou unha pedra alisada; O top\u00f3nimo galego Laxes pode referirse a:"}
{"id": "107687", "revid": "22570", "url": "https://gl.wikipedia.org/wiki?curid=107687", "title": "Secesi\u00f3n vienesa", "text": " \nA Secesi\u00f3n vienesa (tam\u00e9n chamada \"Secessionsstil\", ou \"Sezessionsstil\" en Austria) formou parte do moi variado movemento actualmente denominado modernismo. Foi fundada en 1897 por un grupo de 19 artistas vieneses que abandonaran a Asociaci\u00f3n. Como proxecto de renovaci\u00f3n art\u00edstica, trataba de reinterpretar os estilos do pasado ante os embates da produci\u00f3n industrial que estaba espindo estrutural e esteticamente a realidade da arte e a sociedade da \u00e9poca. O seu primeiro presidente foi Gustav Klimt.\nHistoria.\nA Secesi\u00f3n foi fundada dentro da \"Vereinigung Bildender K\u00fcnstler \u00d6sterreich\" que \u00e9 a \"Asociaci\u00f3n dos artistas das artes visuais en Austria\".\nNesta \u00e9poca, Austria sofre de problemas en todos os sectores: social, econ\u00f3mico, relixioso, pol\u00edtico, mon\u00e1rquico... que contrastan cun ambiente idealista. \u00c9 o per\u00edodo m\u00e1is brillante para Austria, sendo a s\u00faa capital, Viena o berce do psican\u00e1lise.\nOs voceiros deste movemento son: Gustav Klimt, Koloman Moser, Ferdinand Andri e Joseph Maria Olbrich (arquitecto) entre outros.\nA\u00ednda que a \"secesi\u00f3n\" \u00e9 incluible no modernismo, t\u00edpico de fins do per\u00edodo hist\u00f3rico e cultural co\u00f1ecido como a Belle \u00c9poque, corresponde sinalar que presenta importantes diferenzas co coet\u00e1neo Art Nouveau e con outros estilos semellantes ao Art Nouveau (o Liberty ou \"floreale\" italiano ou o modernismo espa\u00f1ol por exemplo); na \"secesi\u00f3n\", a\u00ednda que se busca a elegancia, predomina a sobriedade formal, e ata certa severidade, nos casos no que se transgride a sobriedade sae \u00e1 luz o expresionismo, en moitos aspectos polo seu rupturismo a \"secesi\u00f3n\" xa \u00e9 inclu\u00edble dentro do vangardismo.\nOs carteis prove\u00f1en do campo cultural, non comercial, como primaba ata ent\u00f3n. Os traballos son moi estruturados, d\u00e1ndolles moita importancia \u00e1 orde, o equilibrio e a xeometrizaci\u00f3n (o cadrado e o cubo son repetidos continuamente). O seu obxectivo est\u00e9tico final era a \"obra de arte total\" ou \"Gesamtkunstwerk\", termo acu\u00f1ado por Richard Wagner para denominar a unha arte que condensara as destrezas de todas as demais.\nOs artistas vieneses quer\u00edan dar \u00e1 s\u00faa arte unha expresi\u00f3n desposu\u00edda dos seus veos e nada envolvida en accesorios. Unha arte propia, sen servilismos estranxeiros. Non queren imitar \u00e1 arte exterior, pero si que lles sirva de inspiraci\u00f3n e an\u00e1lise.\nA decoraci\u00f3n \u00e9 modernista, nin org\u00e1nica, nin naturalista sen\u00f3n estilizada e abstracta. \nA tipograf\u00eda \u00e9 un elemento determinante, danlle grande importancia \u00e1 letra, esta ten un valor formal, compositivo e comunicativo.\nEn 1903, f\u00f3rmase un novo agrupamento de artistas: os chamados \"Wiener Werkst\u00e4tten\" ou \"Talleres Vieneses\", formado por Klimt, Egon Schiele, Oskar Kokoschka, e outros.\nSobre a porta de entrada do \"Repolo de Ouro\", como \u00e9 co\u00f1ecido popularmente en Viena, pode lerse \"A cada tempo a s\u00faa arte, e a cada arte a s\u00faa liberdade\" (\"Der Zeit ihre Kunst, der Kunst ihre Freiheit\")."}
{"id": "107688", "revid": "75439", "url": "https://gl.wikipedia.org/wiki?curid=107688", "title": "Secesi\u00f3n de Berl\u00edn", "text": "A Secesi\u00f3n de Berl\u00edn (Berliner Secession) foi unha asociaci\u00f3n art\u00edstica fundada por artistas berlineses en 1898 como unha alternativa \u00e1 \"Asociaci\u00f3n de Artistas de Berl\u00edn\", que estaba dirixida polo estado e era de car\u00e1cter conservador.\nHistoria e caracter\u00edsticas.\nEse ano, 1898, o xurado do \"Sal\u00f3n oficial\" rexeitou unha paisaxe de Walter Leistikow, quen era unha figura clave entre un grupo de novos artistas interesados no desenvolvemento moderno da arte. Sesenta e cinco novos artistas foron os membros fundadores da \"Secesi\u00f3n\".\nMax Liebermann foi o primeiro presidente da \"Secesi\u00f3n de Berl\u00edn\", e propuxo que Paul Cassirer e o seu curm\u00e1n Bruno actuasen como axentes de negocios.\nEn 1901 Bruno Cassirer dimitiu da \"Secesi\u00f3n\", de xeito que puido dedicarse enteiramente \u00e1 editorial Cassirer. Paul asumiu a direcci\u00f3n da galer\u00eda Cassirer, e apoiou a varios artistas da \"Secesi\u00f3n\", inclu\u00edndo os escultores Ernst Barlach e August Gaul, as\u00ed como \u00e1 promoci\u00f3n dos impresionistas e posimpresionistas franceses.\nEntre os membros da \"Secesi\u00f3n\" destacan: Max Beckmann, Lovis Corinth, Lyonel Feininger, Georg Kolbe, K\u00e4the Kollwitz, e Max Slevogt."}
{"id": "107689", "revid": "1308", "url": "https://gl.wikipedia.org/wiki?curid=107689", "title": "Secesi\u00f3n de Viena", "text": ""}
{"id": "107690", "revid": "98629", "url": "https://gl.wikipedia.org/wiki?curid=107690", "title": "Placa norteamericana", "text": "A Placa norteamericana \u00e9 unha placa tect\u00f3nica continental que cobre Am\u00e9rica do Norte, inclu\u00edndo a Groenlandia, parte do oc\u00e9ano Glacial \u00c1rtico e o territorio siberiano ao leste da cordilleira Verkhoyansk. As placas coas que limita son:\nL\u00edmite.\nNos tempos recentes (en termos xeol\u00f3xicos), a placa Norteamericana absorbeu, por proceso de subduci\u00f3n, a outras d\u00faas placas. A placa de Kula, situada orixinariamente ao norte de onde hoxe est\u00e1 a placa Juan de Fuca que desapareceu por completo e a placa de Farall\u00f3n. Esta \u00faltima, que se esta afundindo dende o per\u00edodo Xur\u00e1sico, ocupaba unha gran parte do leste da Placa Norteamericana e so cando comezou a desaparecer entraron en contacto coa placa pac\u00edfica e a norteamericana, dando lugar a diversos accidentes como a falla de San Andr\u00e9s. A placa Juan de Fuca, a placa de Cocos e placa de Nazca son os restos que a\u00ednda quedan da antiga placa de Farall\u00f3n."}
{"id": "107691", "revid": "89787", "url": "https://gl.wikipedia.org/wiki?curid=107691", "title": "Sal\u00f3n de Outono", "text": "O Sal\u00f3n de outono (en franc\u00e9s, \"Salon d'Automne\") \u00e9 unha exposici\u00f3n de arte que se celebra anualmente en Par\u00eds dende 1903.\nO Salon de outono foi creado o 31 de outubro de 1903 no Petit Palais, coa iniciativa do arquitecto e cr\u00edtico de arte belga Frantz Jourdain (1847-1935), contando coa colaboraci\u00f3n de artistas como Matisse, Rouault, Bonnard e Marquet. Persegu\u00eda unha dobre finalidade: ofrecer sa\u00eddas aos mozos artistas e descubrir ao p\u00fablico popular o impresionismo e mailas s\u00faas prolongaci\u00f3ns art\u00edsticas. Un dos seus primeiros \u00e9xitos foi a exposici\u00f3n que deu a co\u00f1ecer o fauvismo en 1905. Nos seus comezos foi o centro de varias exposici\u00f3ns conmemorativas de artistas da \u00e9poca, destacando as de Gauguin (1903) e C\u00e9zanne (1907). Tam\u00e9n adoita ter representaci\u00f3n de artistas estranxeiros.\nA elecci\u00f3n do outono como a tempada de presentaci\u00f3n \u00e9 estrat\u00e9xica por varios conceptos: non s\u00f3 lles permite aos artistas presentar as s\u00faas pequenas pinturas realizadas ao aire libre no curso do ver\u00e1n, sen\u00f3n que se desmarca doutros dous grandes sal\u00f3ns (o Nacional e o dos Artistas franceses) que celebraban as s\u00faas exposici\u00f3ns en primavera.\nO Sal\u00f3n de Outono destacou as\u00ed mesmo por divulgar todo tipo de x\u00e9nero art\u00edstico, dende a pintura e escultura ata a fotograf\u00eda, o gravado, o dese\u00f1o, as artes aplicadas etc. Estaban particularmente ben representados os pintores estranxeiros.\nDende 1904, o Sal\u00f3n deixou o Petit Palais para ir ao Grand Palais."}
{"id": "107694", "revid": "65337", "url": "https://gl.wikipedia.org/wiki?curid=107694", "title": "\u00c9mile Bernard", "text": "\u00c9mile Bernard, nado en Lille, Francia, o 28 de abril de 1868 e finado o 16 de abril de 1941, foi un pintor postimpresionista franc\u00e9s.\nComezou os seus estudos na Escola de Belas Artes, fac\u00e9ndose amigo de artistas como Louis Anquetin e Henri de Toulouse-Lautrec. Uniuse ao Atelier Cormon en Par\u00eds en 1884 onde experimentou co impresionismo e o puntillismo.\nDespois de que lle suspendesen na \u00c9cole des Beaux-Arts por insubordinaci\u00f3n, viaxou pola Breta\u00f1a, onde quedou namorado da tradici\u00f3n e a paisaxe. Teorizou sobre un estilo de pinturas de formas groseiras separadas por contornos escuros, o que foi co\u00f1ecido como \"cloisonismo\". A s\u00faa obra mostrou tendencias xeom\u00e9tricas que apuntaban as influencias de Paul C\u00e9zanne, e colaborou con Paul Gauguin e Vincent van Gogh. A s\u00faa correspondencia con estes artistas \u00e9 de grande interese para a historia da arte. En 1891 uniuse a un grupo de pintores simbolistas, entre os que estaban Odilon Redon e Ferdinand Hodler.\nEn 1893 comezou a viaxar, a Exipto, Espa\u00f1a e Italia, e logo desta experiencia o seu estilo f\u00edxose m\u00e1is ecl\u00e9ctico. Volveu a Par\u00eds en 1904 e al\u00ed morreu en 1941.\nUn dos alumnos de \u00c9mile Bernard foi o pintor sueco Ivan Agu\u00e9li."}
{"id": "107699", "revid": "1888", "url": "https://gl.wikipedia.org/wiki?curid=107699", "title": "Pi\u00f1eiras", "text": ""}
{"id": "107700", "revid": "54334", "url": "https://gl.wikipedia.org/wiki?curid=107700", "title": "Agnone", "text": "Agnone \u00e9 un concello de 5.667 habitantes da provincia de Isernia, na rexi\u00f3n de Molise, Italia. A s\u00faa extensi\u00f3n \u00e9 de 96\u00a0km\u00b2 e a densidade de poboaci\u00f3n de 59 h/km\u00b2. Ten d\u00faas fracci\u00f3ns, Fontesambuco e Villacanale."}
{"id": "107702", "revid": "23204", "url": "https://gl.wikipedia.org/wiki?curid=107702", "title": "Primeiro ministro de Tanzania", "text": "O primeiro ministro de Tanzania \u00e9 o xefe de goberno de Tanzania. Esta \u00e9 unha lista dos primeiros ministros de Tanganica despois de 1960 e de Tanzania despois de 1972.\nPrimeiros Ministros de Tanganica (1961-1962).\nEntre 9 de decembro de 1962 e 17 de febreiro de 1972 o cargo de Primeiro Ministro foi abolido."}
{"id": "107704", "revid": "98629", "url": "https://gl.wikipedia.org/wiki?curid=107704", "title": "Fabi\u00e1n Estoyanoff", "text": "Fabi\u00e1n Larry Estoyanoff Poggio, nado en Montevideo o 27 de setembro de 1982, \u00e9 un futbolista uruguaio. A s\u00faa posici\u00f3n natural \u00e9 de interior dereito e actualmente xoga no Pe\u00f1arol do Uruguai.\nTraxectoria.\nNo ver\u00e1n do ano 2005 ficha polo Valencia CF, club que cede ao xogador ao C\u00e1diz CF, en 2006 ao Deportivo da Coru\u00f1a e en 2007 ao Real Valladolid. No mercado invernal de 2007 foise ao Pe\u00f1arol uruguaio.\nEn setembro de 2008 ficha polo Panionios NFC de Grecia."}
{"id": "107705", "revid": "22570", "url": "https://gl.wikipedia.org/wiki?curid=107705", "title": "Ecualizador shelving", "text": "O ecualizador Shelving \u00e9 un tipo de ecualizador que opera en todas as frecuencias de maneira plana. Ou sexa, crea unha transici\u00f3n entre unha rexi\u00f3n extrema (no extremo grave ou no extremo agudo) do espectro de son e a rexi\u00f3n central.\nEstes ecualizadores est\u00e1n dispo\u00f1ibles como unidades de alta e baixa frecuencia, realzando as altas e baixas frecuencias respectivamente. A desvantaxe destes compo\u00f1entes \u00e9 o seu potencial de realzar frecuencias por encima e por baixo do rango de son audible causando como m\u00ednimo perdida de potencia do amplificador, e no peor dos casos, danos no altofalante. Os sinais subs\u00f3nicos p\u00f3dense atenuar usando un filtro pasa-alta por baixo da banda de son (18 herzios) para evitar excesiva informaci\u00f3n de baixa frecuencia.\nO uso m\u00e1is com\u00fan deste ecualizador \u00e9 en controis de ton nos sistemas de son dom\u00e9sticos. Estes controis de baixos e agudos te\u00f1en xeralmente unha pendente m\u00e1xima de 6db por oitava e caracter\u00edsticas rec\u00edprocas."}
{"id": "107706", "revid": "23204", "url": "https://gl.wikipedia.org/wiki?curid=107706", "title": "Blagoveshchensk", "text": "Blagoveshchensk (ruso \"\u0411\u043b\u0430\u0433\u043e\u0432\u0435\u0301\u0449\u0435\u043d\u0441\u043a\") \u00e9 unha cidade de Rusia, capital da provincia de Amur no extremo oriente ruso, contaba con 219.221 habitantes no censo de 2002.\nA cidade fundouse en 1856 con funci\u00f3ns militares, favoreceu o seu desenvolvemento a carreira do ouro nos primeiros anos do s\u00e9culo XX e a proximidade coa China, da que est\u00e1 separada polo r\u00edo Amur, Heihei \u00e9 a cidade chinesa que est\u00e1 na outra beira do r\u00edo."}
{"id": "107707", "revid": "56817", "url": "https://gl.wikipedia.org/wiki?curid=107707", "title": "Ecualizador de varrido", "text": "Os ecualizadores de varrido at\u00f3panse comunmente nas etapas de entrada de mesas de mesturas. Util\u00edzanse xeralmente onde se require m\u00e1is control sobre o sinal que est\u00e1 dispo\u00f1ible no ecualizador gr\u00e1fico, con todo, as limitaci\u00f3ns de espazo restrinxen o n\u00famero de potenci\u00f3metros dispo\u00f1ibles. Tipicamente, os ecualizadores de varrido proporcionan control sobre 3 ou 4 bandas de frecuencia. \nA vantaxe desta configuraci\u00f3n \u00e9 un ecualizador relativamente vers\u00e1til. A desvantaxe obvia \u00e9 a s\u00faa carencia de axuste no ancho de banda, un problema que se soluciona cun ecualizador param\u00e9trico."}
{"id": "107708", "revid": "22570", "url": "https://gl.wikipedia.org/wiki?curid=107708", "title": "Procesador de din\u00e1mica", "text": "Un procesador de din\u00e1mica \u00e9 un dispositivo capaz de controlar o volume ou a din\u00e1mica dun sinal de xeito autom\u00e1tico. Isto empr\u00e9gase a mi\u00fado para, por exemplo, evitar que o exceso de volume sature o amplificador de potencia, manter a voz dun cantante que tanto berra coma susurra ou evitar o molesto ru\u00eddo que se da na ausencia de sinal.\nAo falar de procesadores de din\u00e1mica, principalmente atopamos compresores/limitadores e portas de ru\u00eddo/expansores\nTodos estes dispositivos constan dos seguintes controles com\u00fans:\nCompresor.\nUnha importante funci\u00f3n do compresor \u00e9 a de variar o nivel dun determinado sinal cun exceso de volume. A\u00ednda que as s\u00faas aplicaci\u00f3ns son m\u00faltiples.\nUnha das principais funci\u00f3ns \u00e9 a de controlar a enerx\u00eda dun sinal, controlando as variaci\u00f3ns de enerx\u00eda poderemos ter o sinal a un nivel m\u00e1is ou menos constante evitando os picos e vales.\nOutra das funci\u00f3ns do compresor \u00e9 a de recortar os picos de sinal reducindo as\u00ed a s\u00faa marxe din\u00e1mica.\nLimitador.\nA limitaci\u00f3n non \u00e9 m\u00e1is que unha compresi\u00f3n exaerada. Consid\u00e9rase limitaci\u00f3n a partir dunha proporci\u00f3n de 20:1 en diante, xa que o que fai o limitador non \u00e9 recortar os picos de sinal, sen\u00f3n que os elimina directamente sen ning\u00fan tipo de marxe.\nExpansor.\nEste dispositivo aten\u00faa o sinal en funci\u00f3n do mesmo, \u00e9 dicir, aten\u00faa o sinal en canto menor nivel ten o mesmo.\nPorta de ru\u00eddo.\nA funci\u00f3n deste dispositivo \u00e9 a de atenuar todo aquel sinal que non chegue \u00f3 nivel do l\u00edmite prefixado."}
{"id": "107710", "revid": "25871", "url": "https://gl.wikipedia.org/wiki?curid=107710", "title": "C\u00f3digo de barras", "text": "O c\u00f3digo de barras \u00e9 un c\u00f3digo baseado na representaci\u00f3n mediante un conxunto de li\u00f1as paralelas verticais de distinto grosor e espazado que no seu conxunto conte\u00f1en unha determinada informaci\u00f3n. Deste xeito, o c\u00f3digo de barras permite reco\u00f1ecer rapidamente un artigo nun punto da cadea lox\u00edstica e as\u00ed poder realizar inventario ou consultar as s\u00faas caracter\u00edsticas asociadas. Actualmente, o c\u00f3digo de barras est\u00e1 implantado masivamente de forma global.\nA correspondencia ou mapeo entre a informaci\u00f3n e o c\u00f3digo que a representa denom\u00ednase \"simbolox\u00eda\". Estas simbolox\u00edas poden ser clasificadas en dous grupos atendendo a dous criterios diferentes:\nHistoria.\nA primeira patente de c\u00f3digo de barras foi rexistrada en outubro de 1952 (US Patent #2,612,994) polos inventores Joseph Woodland, Jordin Johanson e Bernard Silver nos Estados Unidos. A implementaci\u00f3n foi posible grazas ao traballo dos enxe\u00f1eiros Raymond Alexander e Frank Stietz, o resultado do seu traballo foi un m\u00e9todo para identificar os vag\u00f3ns do ferrocarril utilizando un sistema autom\u00e1tico. Non foi ata 1966 que o c\u00f3digo de barras comezou a utilizarse comercialmente e non foi un \u00e9xito comercial ata 1980."}
{"id": "107711", "revid": "98629", "url": "https://gl.wikipedia.org/wiki?curid=107711", "title": "The Sonics", "text": "The Sonics \u00e9 un grupo de garage rock que xurdiu durante a vaga de grupos de rock na costa do Pac\u00edfico estadounidense a principios e mediados dos anos sesenta. Foron pioneiros deste subx\u00e9nero xunto con outras bandas como The Kingsmen, The Wailers, The Drastics ou The Dynamics. Este movemento serviu como base da reco\u00f1ecida escena musical da \u00e1rea de Seattle, que perdura ata os nosos d\u00edas.\nO son de The Sonics \u00e9 bastante m\u00e1is ruidoso, cru e brutal que o de calquera outro grupo contempor\u00e1neo seu. Pese a que ti\u00f1an unha formaci\u00f3n bastante cl\u00e1sica en canto aos instrumentos, conseguiron o seu son identificativo mediante apa\u00f1os salvaxes de temas co\u00f1ecidos, letras provocativas e o uso habitual de guitarras el\u00e9ctricas distorsionadas ata o m\u00e1ximo posible.\nX\u00e9nero.\nOs seus temas son unha mestura entre o garage rock (\"Louie, Louie\", \"Have love, will travel\") o rock and roll (\"Jenny, Jenny\") e composici\u00f3ns propiamente do seu x\u00e9nero coma \"Psycho\" e \"The Witch\", todas elas baseadas en secuencias sinxelas de acordes e interpretadas de forma pesada e r\u00e1pida (algo tam\u00e9n t\u00edpico do punk).\nAs primeiras letras de The Sonics estaban en consonancia coa cultura xuvenil e adolescente dos anos sesenta (mozas, \"surf\", coches, guitarras), pero tam\u00e9n inclu\u00edan temas de aspectos m\u00e1is escuros e provocadores como a estricnina, as bruxas, os psic\u00f3patas ou o Demo ( nas canci\u00f3ns \"Strychnine\", \"The Witch\", \"Psycho\" ou \"Hei's waiting\").\nMembros.\nA formaci\u00f3n cl\u00e1sica de The Sonics (a que gravou \"Here are The Sonics\") era:"}
{"id": "107712", "revid": "25871", "url": "https://gl.wikipedia.org/wiki?curid=107712", "title": "Garage rock", "text": "O garage rock \u00e9 unha forma sinxela e cr\u00faa de rock and roll creada por varias bandas de Estados Unidos a mediados dos anos sesenta. Inspirados por bandas da Invasi\u00f3n Brit\u00e1nica como The Kinks ou The Who, estes grupos tocaban unha variaci\u00f3n destes estilos de m\u00fasica.\nHistoria e caracter\u00edsticas.\nO termo \"rock de garaxe\" ven da percepci\u00f3n de que moitos dos seus int\u00e9rpretes eran novos e inexpertos, posu\u00edan escasa preparaci\u00f3n como m\u00fasicos e a mi\u00fado ensaiaban nun garaxe. A m\u00fasica destas bandas era polo xeral moito menos elaborada que a m\u00fasica que os inspiraba, pero estaba repleta de paix\u00f3n e enerx\u00eda. A maior parte das bandas utilizaban sinxelas secuencias de notas oitavas e quintas debido a que os amplificadores da \u00e9poca posu\u00edan moita distorsi\u00f3n a un volume alto, se sobresaturaban e co uso desas notas, xunto cunha bater\u00eda agresiva e unhas letras pegadizas, evit\u00e1base este problema.\nCentos de bandas de garaxe apareceron nos Estados Unidos, pero s\u00f3 unha minor\u00eda - Shadows of Knight, Count Five, The Seeds, The Standells - tiveron \u00e9xito, e a maior\u00eda quedaron relegadas ao esquecemento. De feito, case todas as bandas estaban xa esquecidas a comezos dos anos setenta. A\u00ednda que o centro dos Estados Unidos produciu moitos dos exemplos mellor co\u00f1ecidos do rock de garage, hab\u00eda moitas bandas orixinarias da costa oeste dos Estados Unidos e de Australia, por exemplo Cosmic Psychos."}
{"id": "107713", "revid": "22570", "url": "https://gl.wikipedia.org/wiki?curid=107713", "title": "Ian Gillan", "text": "Ian Gillan, nado o 19 de agosto de 1945 en Hounslow, Londres, \u00e9 co\u00f1ecido por ser o cantante da lendaria banda de hard rock brit\u00e1nica Deep Purple.\nTraxectoria.\nEn 1970 interpretou o papel de Jes\u00fas de Nazaret no disco conceptual orixinal da \u00f3pera rock \"Jesucristo Superstar\". Foi tam\u00e9n, a\u00ednda que de xeito moi breve, vocalista de Black Sabbath, outra das grandes bandas do hard rock cl\u00e1sico.\nIan Gillan \u00e9 considerado un dos cantantes de rock m\u00e1is destacados e influentes da historia do x\u00e9nero, pois posu\u00eda nos seus inicios un rango de voz moi extenso, no cal mov\u00edase sen aparente esforzo, e con moita precisi\u00f3n nos rexistros m\u00e1is altos. O tema \"Child in Time\" de Deep Purple, e os seus famosos duelo voz/guitarra xunto a Ritchie Blackmore, son algunhas das mostras m\u00e1is significativas e sorprendentes diso.\nGrazas \u00e1s s\u00faas contribuci\u00f3ns e transcendencia, Gillan \u00e9 tido como un dos principais xestores do estilo de canto do Hard Rock, e do que a longo prazo ser\u00eda o do Heavy Metal, e \u00e9 citado como fonte de inspiraci\u00f3n por cantantes como Bruce Dickinson (Iron Maiden), Rob Halford (Judas Priest), James LaBrie (Dream Theater), Sebastian Bach (ex Skid Row), Joe Elliott (Def Leppard) e Andi Deris (Helloween)."}
{"id": "107714", "revid": "25871", "url": "https://gl.wikipedia.org/wiki?curid=107714", "title": "Pedreira", "text": "O top\u00f3nimo Pedreira, sin\u00f3nimo de canteira, pode referirse a:"}
{"id": "107716", "revid": "1000", "url": "https://gl.wikipedia.org/wiki?curid=107716", "title": "Miguel \u00c1ngel Cortizo", "text": ""}
{"id": "107717", "revid": "1131", "url": "https://gl.wikipedia.org/wiki?curid=107717", "title": "Santuario de Asclepio", "text": "O santuario de Asclepio foi fundado o ano -418 e est\u00e1 situado na parte noroeste do Teatro de Dioniso na acr\u00f3pole de Atenas, dedicandoo ao deus da medicina Asclepio (Esculapio). Foi Tel\u00e9maco quen logrou trasladar o culto do deus da sa\u00fade desde Epidauro.\nConstaba dun templo d\u00f3rico cunha monumental porta a maneira de propileo da \u00e9poca romana cun grande altar e un p\u00f3rtico de d\u00faas alturas. Na parte esquerda atop\u00e1base unha sto\u00e1 con 17 columnas na fronte, onde se aloxaban os doentes. Atop\u00e1base moi pr\u00f3ximo do edificio unha fonte de augas mineromedicinais."}
{"id": "107718", "revid": "22570", "url": "https://gl.wikipedia.org/wiki?curid=107718", "title": "Sto\u00e1", "text": "Sto\u00e1 (do grego antigo \"\u03c3\u03c4\u03bf\u03ac\") \u00e9 a denominaci\u00f3n que recibe na arquitectura grega un p\u00f3rtico.\n\u00c9 unha das construci\u00f3ns m\u00e1is sinxelas, un espazo arquitect\u00f3nico de planta rectangular alongada, cuberto, conformado mediante unha sucesi\u00f3n de columnas (piares ou soportes), e muros laterais; adoitaba formar parte de espazos p\u00fablicos, como prazas, ximnasios e xard\u00edns, e normalmente atop\u00e1base na \u00e1gora.\nComo espazo p\u00fablico, protexido do sol e a chuvia, serv\u00eda para iniciar relaci\u00f3ns e, \u00e1s veces, establecer lugares de comercio.\nDunha das \"sto\u00e1i\" de Atenas deriva o nome do sistema filos\u00f3fico do estoicismo, xa que os seguidores de Zen\u00f3n de Citio se congregaban nela para o escoitar."}
{"id": "107719", "revid": "89787", "url": "https://gl.wikipedia.org/wiki?curid=107719", "title": "Altar de Atenea", "text": "O altar de Atenea at\u00f3pase situado na 'acr\u00f3pole de Atenas ao leste do Antigo templo de Atenea, en honor de Atenea e Erecteo, rei de Atenas (fillo de Pandi\u00f3n (fillo de Erictonio)).\nCons\u00e9rvase a base do altar que foi utilizado por diversos templos dos que se edificaron sucesivamente no centro da acr\u00f3pole, realiz\u00e1banse cultos en honor dos deuses ofrec\u00e9ndose sacrificios de animais."}
{"id": "107720", "revid": "89787", "url": "https://gl.wikipedia.org/wiki?curid=107720", "title": "Historia de Mil\u00e1n", "text": "Medhelanon celta.\nM\u00e1is al\u00f3 do mito e a lenda, semella que cara ao 600 aC os \u00ednsubros de Golasecca, pobo celta que habitaba ao p\u00e9 dos Alpes, fundaron na chaira onde se cruzaban as rutas entre o norte da cadea monta\u00f1osa e o Mediterr\u00e1neo coas que segu\u00edan o val do r\u00edo Po, un santuario no centro (\"medhelan\"), lugar sacro de reuni\u00f3n nas festividades c\u00e9lticas. Seica unha elipse arredor da actual Praza da Scala (ao norte do Duomo), orientada segundo eixos astron\u00f3micos, poder\u00eda ser o l\u00edmite arborado do santuario (\"nemeton\") .\nRestos arqueol\u00f3xicos posteriores indican (IV s\u00e9culo a.C.) xa un poboamento ao suroeste do santuario (arredor da actual biblioteca Ambrosiana) que vai ga\u00f1ando importancia a medida que os centros dos \u00ednsubros ao p\u00e9 dos Alpes (Golasecca, Como) a perden .\nNo s\u00e9culo III aC o santuario transformouse en \"oppidum\" ao protexerse cun muro g\u00e1lico. Un templo dedicado a Grande Nai Belisama (despois Minerva romana) poder\u00eda situarse na zona da actual Praza do Duomo. O conxunto urbano xa exerc\u00eda un papel central na rede comercial dos \u00ednsubros.\nMediolanum romana.\nEntre o -222 e o -194 produciuse a conquista e sometemento definitivo dos \u00ednsubros aos romanos que a chaman Mediolanum. Pero non vai ser ata despois da centuriaci\u00f3n do -80 cando se levou a cabo unha romanizaci\u00f3n da cidade. Primeiro, cara ao 70 aC, cunha delimitaci\u00f3n simb\u00f3lica e seguindo os eixos cardinais segundo o costume romano e a orientaci\u00f3n da centuriaci\u00f3n e por tanto, semella que sen respectar os da elipse sacra c\u00e9ltica, inda que as vivendas se sit\u00faan na mesma \u00e1rea que as \u00ednsubras . Entre este e a elipse (actual praza Cordusio) er\u00edxese a curia e capitolio.\nEn tempos de Augusto l\u00e9vase a cabo unha refundaci\u00f3n cunha traza corrixida. Desta vez lev\u00e1ntase unha verdadeira muralla con seis portas e o cardo e decumanus m\u00e1ximos seguen a orientaci\u00f3n que ti\u00f1a a cidade celta (a das antigas v\u00edas principais da rexi\u00f3n). A xa capital da Galia Cisalpina conta cun foro (actual Ambrosiana), teatro, templos e escola de ret\u00f3rica . No ano 98, baixo Traxano, enriqu\u00e9cese cun pazo real e termas e in\u00edciase a construci\u00f3n dun grande anfiteatro ao sur, fora de murallas. A cidade era ademais un centro de estudos superiores \nCapital do Imperio Romano de Occidente e centro paleocristi\u00e1n.\nParadoxalmente, a medida que no s\u00e9culo III o imperio entraba en descomposici\u00f3n a situaci\u00f3n de Mediolanum fac\u00edase m\u00e1is estrat\u00e9xica e o seu protagonismo creceu. No 286 Diocleciano divide o imperio (tetrarqu\u00eda) e a cidade conv\u00e9rtese en capital do tetrarca Maximiano Erc\u00faleo (augusto de Italia e \u00c1frica).\nO incremento de poboaci\u00f3n que representou a inmigraci\u00f3n da burocracia imperial precisaron da ampliaci\u00f3n da cidade polo nordeste (\"Regio Herc\u00falea\"). Novo tramo de murallas con tres portas m\u00e1is e grandes termas. No suroeste er\u00edxese un circo e unha nova \u00e1rea pacega .\nNo 313 o emperador Constantino co Edicto de Mil\u00e1n concede ao cristianismo a liberdade de culto e mesmo impulsa a construci\u00f3n das primeiras bas\u00edlicas paleocristi\u00e1s: a Bas\u00edlica Igrexa (Vella, 314) na actual Praza do Duomo onde se atopaba o templo de Minerva. No 343 o seu fillo Constante erixe fronte a ela a Bas\u00edlica Maior ou Nova (no medievo Sta. Tegra). Neste complexo catedralicio celebrouse o Concilio de Mil\u00e1n que levou ao cisma do arianismo . Coma resultado seica poder\u00eda seres erixida a excepcional San Lorenzo (372, fora de murallas con materiais do anfiteatro pr\u00f3ximo e adscrita ao pazo imperial para culto ariano) .\nNo 374 \u00e9 consagrado Santo Ambrosio coma bispo de Mil\u00e1n. Inicia unha ampla labor edilicia (despois de que Teodosio o Grande declarara ao cristianismo coma relixi\u00f3n oficial do imperio) cunha coroa de catro grandes bas\u00edlicas que arrodean as murallas da capital: San Nazaro na gran \"via porticata\" (decumanus maximus, v\u00eda de Roma) que terminaba cun arco triunfal , San Simpliciano, Bas\u00edlica do Salvador (desaparecida) e a propia Bas\u00edlica de San Ambrosio.\nInvasi\u00f3ns b\u00e1rbaras e alto medievo.\nA ameaza das invasi\u00f3ns barb\u00e1ricas fai que no 402 a capitalidade do imperio de occidente se traslade a R\u00e1vena. Comezan dous s\u00e9culos de saqueos e empobrecemento. No 569 o rei longobardo Alboino entra en Mil\u00e1n, pero a capital do seu reino ficaba en Pav\u00eda. Nos s\u00e9culos VII e VIII, coa conversi\u00f3n dos longobardos ao cristianismo, a cidade foi reconstruida: igrexas, murallas, r\u00faas, acueduto. Os bispos recuperaron a autoridade e de feito, ante a baleiro de poder civil, acadaron por s\u00e9culos esa tarefa tam\u00e9n.\nNo 774 son os francos os novos gobernantes da rexi\u00f3n. No 822 a antiga Bas\u00edlica Vetus \u00e9 substitu\u00edda por unha nova catedral carolinxia, Sta. Mar\u00eda Xemale.\nMil\u00e1n \u00e9 sede dun conde imperial e a expansi\u00f3n do comercio con Francia d\u00e1 pulo a aparici\u00f3n dunha nova clase de cidad\u00e1ns (\"comune\") contraposta aos cabaleiros feudais.\nEsplendor medieval e renacente: os Visconti e os Sforza.\nDende metade do s\u00e9culo XI co bispado de Ariberto da Intimiano, o Comune de Mil\u00e1n da inicio ao per\u00edodo \u00e1ureo da s\u00faa historia. Fundamentado nunha influencia sobor da enteira Lombard\u00eda e unha progresiva independencia do Sacro Imperio, o florecemento da vida econ\u00f3mica deu lugar ao construtivo polo grande incremento poboacional.\nAs\u00ed, no 1075 comeza a reconstruci\u00f3n nun fermoso rom\u00e1nico lombardo da bas\u00edlica de San Ambrosio con b\u00f3veda de cruceiro e triforio. Entre 1156 e 1171, no medio da loita contra o emperador Frederico Barbarroxa, a cidade prot\u00e9xese cun novo cinto murario .\nNo 1277 Ottone Visconti inaugura dous s\u00e9culos de preeminencia da s\u00faa familia coma se\u00f1ores e duques de Mil\u00e1n. Ser\u00e1 o seu sucesor Gian Galeazzo Visconti quen a finais do s\u00e9culo XIV dea comezo \u00e1 obra cume, s\u00edmbolo da cidade, dun excepcional g\u00f3tico tard\u00edo cuxa construci\u00f3n se estender\u00e1 ata o XIX: o Duomo . No lugar que dende \u00e9poca c\u00e9ltica sempre acollera o templo da divindade do tempo, para a s\u00faa erecci\u00f3n foi preciso derrubar progresivamente o complexo catedralicio paleocristi\u00e1n e carol\u00ednxeo (Sta. Mar\u00eda Xemale e Sta. Tecla).\nEn 1450 Francesco Sforza faise co Ducado de Mil\u00e1n iniciando unha nova dinast\u00eda ao seu fronte. De inmediato reconstr\u00fae a fortaleza que os Visconti erixiran na Porta Giovia da cidade (dende 1360). O Castelo Sforzesco vai seres outra peza clave da configuraci\u00f3n urbana da capital lombarda .\nDa man de Filarete que tam\u00e9n proxectar\u00e1 o \"Ospedale Maggiore\" o renacemento arriba a Mil\u00e1n. E de seguido con grandes figuras: Leonardo da Vinci e sobor de todo Bramante (Sta. Mar\u00eda presso San Satiro; \u00e1bsida de Sta. Mar\u00eda delle Grazie, igrexa onde Leonardo pinta a s\u00faa \"\u00daltima Cea\").\nDominio espa\u00f1ol, austr\u00edaco e napole\u00f3nico.\nNo s\u00e9culo XVI as potencias europeas comezan a disputarse a multiplicidade de dominios nos que Italia atop\u00e1base dividida. Dende 1535 o Ducado de Mil\u00e1n pasa a seres administrado polo Imperio Espa\u00f1ol ata o s\u00e9culo XVIII. O m\u00e1is notable para a cidade foi a construci\u00f3n dun novo cinto murario (1550-60). O medieval foi pouco a pouco derrubado nos s\u00e9culos sucesivos permanecendo o seu foso coma cerco de canais navegables (os \"Navigli\" ).\nDurante o dominio austr\u00edaco o progreso foi m\u00e1is cultural que econ\u00f3mico. Entre outras instituci\u00f3ns f\u00fandanse a Academia de Belas Artes (futura Pinacoteca di Brera) e sobor de todo o Teatro alla Scala (1778, no lugar do orixinal \"medhelan\" sagrado celta), o m\u00e1is importante escenario do \"bel canto\" e a \u00f3pera en xeral.\nNo breve interludio napole\u00f3nico (1796-1814), o xeneral franc\u00e9s a converte en capital do seu ef\u00e9mero Reino de Italia. Napole\u00f3n remata a fachada do Duomo e elabora un grandioso plan arredor do Castelo Sforzesco, o chamado Foro Bonaparte, que inda que endexamais completado deixou a s\u00faa pegada na traza desa parte da cidade (futuro Parque Sempione)\nDemograf\u00eda.\nGrupos \u00e9tnicos.\nNo censo do 2007 polo seu grupo \u00e9tnico 153 pa\u00edses.\nRelixi\u00f3n.\nMil\u00e1n \u00e9 fogar de numerosas comunidades budismo, cristianismo e islam.\nIndependencia: capital burguesa e centro financeiro e industrial.\nDespois da independencia italiana en 1861, o ferrocarril desenv\u00f3lvese na pen\u00ednsula e da s\u00faa man a chaira padana conv\u00e9rtese nunha das rexi\u00f3ns m\u00e1is industrializadas de Europa con Mil\u00e1n coma centro.\nEntre 1865 e 1877 real\u00edzase unha reordenaci\u00f3n do centro da urbe: g\u00e1\u00f1ase espazo para unha Praza do Duomo representativa e acondici\u00f3nase a s\u00faa comunicaci\u00f3n coa Piazza da Scala mediante unha r\u00faa cuberta monumental, a galer\u00eda Vittorio Enmanuele II ; tam\u00e9n co Castelo mediante a Praza Cordusio e a apertura da Via Dante (1884).\nNo s\u00e9culo XX Mil\u00e1n supera os l\u00edmites dos basti\u00f3ns espa\u00f1ois (que son derrubados e substitu\u00eddos por un anel circunvalatorio ). Sobor de todo nos anos sesenta prod\u00facese un \"boom\" econ\u00f3mico que atrae grandes fluxos migratorios do sur de Italia ."}
{"id": "107721", "revid": "1084651", "url": "https://gl.wikipedia.org/wiki?curid=107721", "title": "Idioma italiano", "text": ""}
{"id": "107722", "revid": "23204", "url": "https://gl.wikipedia.org/wiki?curid=107722", "title": "Lingua siciliana", "text": "O siciliano \u00e9 unha lingua romance propia da illa de Sicilia, no sur da Italia. Alg\u00fans dos seus dialectos tam\u00e9n se falan na pen\u00ednsula it\u00e1lica, principalmente no centro-sur de Calabria (calabr\u00e9s) e na Puglia meridional, na rexi\u00f3n chamada Salento (salentino). Tam\u00e9n se pode escoitar, con moita menos frecuencia, na zona de Cilento, na rexi\u00f3n de Campania.\nDescende do lat\u00edn vulgar, con influencias do grego, do \u00e1rabe, franc\u00e9s, occitano, catal\u00e1n e do espa\u00f1ol.\nO uso do siciliano como lingua falada \u00e9 usual en familia ou entre amigos; mais \u00e9 menos com\u00fan o seu emprego en ocasi\u00f3ns oficiais e na forma escrita.\nAlg\u00fans dos persoeiros da literatura en lingua siciliana son: Giovanni Meli, Nino Martoglio, Domenico Tempio, Alessio Di Giovanni, Ignazio Buttitta e Andrea Camilleri."}
{"id": "107723", "revid": "1084672", "url": "https://gl.wikipedia.org/wiki?curid=107723", "title": "Centro Democr\u00e1tico e Social", "text": ""}
{"id": "107728", "revid": "1131", "url": "https://gl.wikipedia.org/wiki?curid=107728", "title": "Bergazos", "text": "O top\u00f3nimo galego Bergazos pode referirse a:"}
{"id": "107729", "revid": "89787", "url": "https://gl.wikipedia.org/wiki?curid=107729", "title": "Ram\u00f3n Mercader", "text": " \nJaime Ram\u00f3n Mercader del R\u00edo Hern\u00e1ndez, nado o 7 de febreiro de 1914 en Barcelona e finado o 18 de outubro de 1978 na Habana, foi un militar e pol\u00edtico catal\u00e1n. Militante do Partido Socialista Unificado de Catalu\u00f1a (PSUC) participou na guerra civil espa\u00f1ola durante a cal ingresou nos Servizos Secretos Sovi\u00e9ticos. Infiltrado nos c\u00edrculos trotskistas en Par\u00eds, durante o tempo en que Iosif Stalin era gobernante da Uni\u00f3n Sovi\u00e9tica, a NKVD stalinista asignoulle a misi\u00f3n de asasinar a Lev Trotski previo pago de medio mill\u00f3n de d\u00f3lares, feito polo que pasar\u00eda \u00e1 historia. A\u00ednda que os arquivos desclasificados demostraron que era un axente sovi\u00e9tico alg\u00fans seguidores de Stalin seguen a argumentar que era un seguidor de Trotski desgustado.\nTraxectoria.\nMercader naceu en 1914 en Barcelona, pero pasou parte da s\u00faa xuventude en Francia coa s\u00faa nai, Eustacia Mar\u00eda Caridad del R\u00edo Hern\u00e1ndez, tras a separaci\u00f3n de seus pais. A\u00ednda mozo abrazou o comunismo, axudando a organizaci\u00f3ns da esquerda espa\u00f1ola durante mediados dos anos 30. Foi arrestado debido as s\u00faas actividades pol\u00edticas, sendo liberado cando a Fronte Popular venceu nas elecci\u00f3ns e asumiu o goberno do pa\u00eds en 1936.\nNesta \u00e9poca, a s\u00faa propia nai f\u00edxose axente sovi\u00e9tica e Ram\u00f3n seguiu os cami\u00f1os dela ao viaxar para Moscova pouco tempo antes de irromper a guerra civil espa\u00f1ola, coa intenci\u00f3n de adestrarse nas artes da sabotaxe, loita de guerrillas e o asasinato. Foille dado o nome clave \"GNOME\" polos seus superiores.\nAsasinato de Trotski.\nOs seus xefes da NKVD escoll\u00e9rono para asasinar a Lev Trotski, que deixara a URSS moitos anos antes. O bolxevique hist\u00f3rico sa\u00edra de seu pa\u00eds despois da derrota na disputa polo poder con Stalin, pero continuaba a criticar o l\u00edder sovi\u00e9tico cos seus escritos desde o exilio en M\u00e9xico.\nEn outubro de 1939, Mercader entrou en M\u00e9xico cun pasaporte falso, identific\u00e1ndose como un enxe\u00f1eiro canadense chamado Frank Jacson, un home de negocios. O d\u00eda 24 de maio de 1940, fallou un elaborado plan de asasinato estabelecido por Mercader e o axente David Alfaro Siqueiros da NKVD en M\u00e9xico. Deste modo xeraron un segundo plan. Desta vez, Jacques Mornard, que evitara levantar sospeitas durante o primeiro atentado contra a vida de Trotski, fac\u00e9ndose pasar por un rico comerciante, conseguiu a amizade da secretaria privada de Trotski, Sylvia Ageloff (\u0421\u0438\u043b\u044c\u0432\u0438\u044f \u0410\u0433\u0435\u043b\u043e\u0444\u0444), ata lograr logo de varios meses de romance acceder ao c\u00edrculo de confianza de Trotski, (chegando ata a regalar bomb\u00f3ns \u00e1 esposa do ex-l\u00edder, Natalia Sedova), baixo o pretexto de ser un admirador canadense das ideas de Trotski.\nA ma\u00f1\u00e1 do 20 de agosto de 1940, Trotski recibiu a soas a Mercader, no estudo da s\u00faa casa en Coyoac\u00e1n (pr\u00f3ximo \u00e1 Cidade de M\u00e9xico). Este tra\u00edalle uns supostos escritos. Trotski achegouse \u00e1 fiestra co obxecto de ler mellor e nese instante Mercader descargoulle un feroz golpe de piolet na cabeza enterrando profundamente a ferramenta no cranio de Trotski. A\u00ednda as\u00ed, Trotski non pereceu instantaneamente logrando darlle unha dentellada nunha man antes de que chegasen os seus gardacostas e sobreviviu entre espasmos e convulsi\u00f3ns por unhas 12 horas m\u00e1is antes de falecer. Neste atentado, Mercader identificouse como un periodista belga chamado Jacques Mornard.\nSegundo alg\u00fans relatos, os gardacostas de Trotski entraron no estudo e cando xa \u00edan matar a Mercader, Trotski salvoulle a vida gritando \"Non o maten! Este home ten unha historia a contar\".\nPrisi\u00f3n, fidelidade e reco\u00f1ecemento.\nMercader foi conducido ante \u00e1s autoridades mexicanas, a quen rexeitou revelarlle a s\u00faa identidade real; non obstante, foi condenado por asasinato e sentenciado a 20 anos de prisi\u00f3n. Stalin nos primeiros momentos non foi relacionado co asasinato e non lle importou a sorte corrida por Mercader. En principio, a declaraci\u00f3n de Mercader era que ti\u00f1a problemas persoais con Trotski. Mesmo sendo frecuentemente torturado pola polic\u00eda mexicana, el xamais revelou a s\u00faa identidade ou \u00e1s s\u00faas conexi\u00f3ns coa NKVD. Tras uns anos de prisi\u00f3n, Mercader preiteou liberdade condicional, que lle foi negada polo Dr. Jes\u00fas Siordia e polo criminoloxista Q. Cuar\u00f3n. En agosto de 1953 a s\u00faa verdadeira identidade foi descuberta, o 6 de maio de 1960, tras cumprir a s\u00faa pena foi finalmente liberado do presidio Lecumberri, na Cidade de M\u00e9xico. En 1961, trasladouse \u00e1 URSS e foi condecorado en segredo coa medalla de Heroe da Uni\u00f3n Sovi\u00e9tica, unha das m\u00e1is altas encomendas do pa\u00eds, m\u00e1is tarde, desilusionado da desestalinizaci\u00f3n da URSS, radicouse en Checoslovaquia para m\u00e1is tarde mudarse \u00e1 Habana, onde o goberno revolucionario de Fidel Castro o acolleu.\nMercader dividiuse entre Cuba e a Uni\u00f3n Sovi\u00e9tica polo resto da s\u00faa vida, traballando para a KGB (sucesora da NKVD) e como conselleiro de Fidel Castro. En 1977 pediulle a Santiago Carrillo, nunha visita que fixo este a Moscova, poder pasar os seus \u00faltimos d\u00edas en Catalu\u00f1a, pero este p\u00faxolle como condici\u00f3n que escribise as s\u00faas memorias contando quen lle encargou o asasinato de Trotski. Mercador rexeitouno de plano dicindo: \"Aos meus nunca os vou a traizoar\". Faleceu na Habana, en 1978, e enc\u00f3ntrase sepultado co nome de Ramon Ivanovitch L\u00f3pez no cemiterio Kuntsevo, en Moscova, posu\u00edndo un lugar de honra, no museo da KGB na capital rusa. \u00c1s s\u00faas conexi\u00f3ns coa NKVD non foron reveladas at\u00e9 a disoluci\u00f3n da Uni\u00f3n Sovi\u00e9tica.\nAlfonso Quiroz, un psic\u00f3logo mexicano que se interesou polo caso, conclu\u00edu tras diversas an\u00e1lises que Mercader era unha persoa superdotada, pois al\u00e9n de dominar varios idiomas fluidamente ti\u00f1a unha capacidade de raciocinio por enriba do normal.\nExiste un filme-documental sobre Ram\u00f3n Mercader, \"Asaltar los cielos\", de 1996, dirixida por Jos\u00e9 Lu\u00eds L\u00f3pez Linares e Javier Rioyo. A\u00ednda que m\u00e1is que tratar a figura de Ram\u00f3n Mercader, trata a da s\u00faa nai, Caridad, filla dun rico industrial que tivo grande influencia na militancia de esquerdas de Ram\u00f3n e os seus irm\u00e1ns."}
{"id": "107730", "revid": "43749", "url": "https://gl.wikipedia.org/wiki?curid=107730", "title": "Taiwan", "text": ""}
{"id": "107732", "revid": "5863", "url": "https://gl.wikipedia.org/wiki?curid=107732", "title": "Elecci\u00f3ns ao Parlamento de Galicia de 2001", "text": "O 21 de outubro de 2001 celebr\u00e1ronse as sextas elecci\u00f3ns ao parlamento de Galicia. Cun censo de 2.567.670 electores, os votantes foron 1.544.694 (60,2%), con 1.022.976 abstencionistas (39,8%). O Partido Popular de Galicia ga\u00f1ou novamente por maior\u00eda absoluta, conseguindo o nomeamento do seu candidato, Manuel Fraga Iribarne, como o presidente da Xunta. O PsdeG foi superado por poucos votos como segunda forza pol\u00edtica polo Bloque Nacionalista Galego, que secas\u00ed perdeu un deputado e arredor de 50.000 votos. Isto provocou unha crise que se saldar\u00eda coa dimisi\u00f3n de Xos\u00e9 Manuel Beiras. O resto de partidos pol\u00edticos seguiron sen obter representaci\u00f3n parlamentaria.\nResultados.\nTam\u00e9n se contabilizaron 25.988 (1,69%) votos en branco."}
{"id": "107733", "revid": "23204", "url": "https://gl.wikipedia.org/wiki?curid=107733", "title": "Elecci\u00f3ns ao Parlamento de Galicia de 1997", "text": "O 19 de outubro de 1997 celebr\u00e1ronse as quintas elecci\u00f3ns ao parlamento de Galicia. Sobre un censo de 2.565.369 electores, os votantes foron 1\u00a0603\u00a0731 (62,5%), con 961.638 abstenci\u00f3ns (37,5%). O Partido Popular de Galicia ga\u00f1ou novamente por maior\u00eda absoluta e conseguiu o nomeamento do seu candidato, Manuel Fraga Iribarne, como o presidente da Xunta. O PsdeG foi superado como segunda forza pol\u00edtica polo Bloque Nacionalista Galego. O resto de partidos pol\u00edticos non conseguiron representaci\u00f3n parlamentaria.\nResultados.\n\u00c1 parte, contabiliz\u00e1ronse 20.937 (1,3%) votos brancos."}
{"id": "107735", "revid": "89787", "url": "https://gl.wikipedia.org/wiki?curid=107735", "title": "Presidente de Liberia", "text": "Esta \u00e9 unha lista dos presidentes de Liberia, composta polos 24 xefes de estado da historia do pa\u00eds.\nNa fundaci\u00f3n da rep\u00fablica, o mandato presidencial era de 2 anos, que foi ampliado a 4 anos o 7 de maio de 1907. Esta lista incl\u00fae soamente presidentes que tomaron posesi\u00f3n logo da declaraci\u00f3n de independencia, o 26 de xullo de 1847."}
{"id": "107736", "revid": "1131", "url": "https://gl.wikipedia.org/wiki?curid=107736", "title": "A Bouza", "text": ""}
{"id": "107737", "revid": "23204", "url": "https://gl.wikipedia.org/wiki?curid=107737", "title": "Nikolai Kyurkchiev", "text": "Nikolai Kyurkchiev, nado en Sof\u00eda o 16 de abril de 1963, \u00e9 un ling\u00fcista b\u00falgaro.\nTraxectoria.\nNaceu nunha familia arromanesa orixinaria de Voskopoj\u00eb (Albania) que se instalara na capital b\u00falgara a mediados do s\u00e9culo XIX. Estudou filolox\u00eda na Universidade de Sofia, \u00e9 un membro activo da comunidade arromanesa, participou no sitio web \"armanlu\" e na revista da comunidade arromanesa de Bulgaria, \"Noi Arm\u00e2njlji tu Bulgaria\", escribiu poes\u00eda recollida en antolox\u00edas e \u00e9 autor do \"Dictsionar Arman-Bulgar\" (1994), da gram\u00e1tica \"Limba a Arm\u00e2njlor\" (1996) e de varias antolox\u00edas de literatura arromanesa."}
{"id": "107738", "revid": "51695", "url": "https://gl.wikipedia.org/wiki?curid=107738", "title": "Placa ant\u00e1rtica", "text": "A placa ant\u00e1rtica \u00e9 unha placa tect\u00f3nica que cobre a Ant\u00e1rtida e que se estende cara a f\u00f3ra. Sit\u00faase debaixo dos oc\u00e9anos circundantes, abarcando case 17 mill\u00f3ns de quil\u00f3metros cadrados.\nL\u00edmites.\nOs l\u00edmites da placa ant\u00e1rtica son:"}
{"id": "107740", "revid": "23204", "url": "https://gl.wikipedia.org/wiki?curid=107740", "title": "Gondwana", "text": "Gondwana \u00e9 un antigo bloque continental que resultou da porci\u00f3n meridional da Panxea, cando se estendeu o mar de Tetis cara ao oeste. De Gondwana xurdiron Suram\u00e9rica, \u00c1frica, Australia, o Indost\u00e1n, Madagascar e a Ant\u00e1rtida, ao longo do Cret\u00e1ceo."}
{"id": "107744", "revid": "1131", "url": "https://gl.wikipedia.org/wiki?curid=107744", "title": "Pedreiras", "text": "O top\u00f3nimo Pedreiras pode referirse a:"}
{"id": "107745", "revid": "51695", "url": "https://gl.wikipedia.org/wiki?curid=107745", "title": "Placa suramericana", "text": "A Placa suramericana \u00e9 unha placa tect\u00f3nica formada por litosfera continental e por litosfera oce\u00e1nica, \u00e9 dicir, mixta, que cont\u00e9n a Suram\u00e9rica e ao suroeste do oc\u00e9ano Atl\u00e1ntico. Est\u00e1 rodeada pola placa africana polo leste, pola placa caribe\u00f1a e norteamericana polo norte, pola placa de Nazca polo Oeste e pola placa ant\u00e1rtica polo sur. \nEvoluci\u00f3n.\nHai 225 mill\u00f3ns de anos formaba parte de Panxea, o \u00fanico continente existente na Terra por ent\u00f3n. Suram\u00e9rica estaba unida a \u00c1frica polo leste e a Norteam\u00e9rica polo norte.\nHai 180 mill\u00f3ns de anos a Panxea sep\u00e1rase. A placa suramericana forma parte da metade meridional, Gondwana. A\u00ednda segue unida a \u00c1frica.\nHai 135 mill\u00f3ns de anos com\u00e9zase a formar o Atl\u00e1ntico Sur, pola formaci\u00f3n da Dorsal Suratl\u00e1ntica.\nHai 65 mill\u00f3ns de anos, segue crecendo o oc\u00e9ano Atl\u00e1ntico, mentres a placa de Nazca subduce por debaixo da placa suramericana, o que provoca a formaci\u00f3n da Cordilleira dos Andes.\nNa actualidade segue crecendo o oc\u00e9ano Atl\u00e1ntico a unha velocidade aproximada de 3\u00a0cm por ano. Ademais a placa de Nazca segue subducindo, o que provoca unha alta actividade s\u00edsmica no oeste de Suram\u00e9rica.\nEn teor\u00eda, e sempre que non haxa un cambio, a placa suramericana tende a acercarse a Asia e a Australia, reduc\u00edndose o oc\u00e9ano Pac\u00edfico. No futuro poder\u00edan chegarse a unir Suram\u00e9rica con Australia e Asia."}
{"id": "107749", "revid": "2074", "url": "https://gl.wikipedia.org/wiki?curid=107749", "title": "Placa Pac\u00edfica", "text": ""}
{"id": "107750", "revid": "2074", "url": "https://gl.wikipedia.org/wiki?curid=107750", "title": "Placa Norte-americana", "text": ""}
{"id": "107751", "revid": "2074", "url": "https://gl.wikipedia.org/wiki?curid=107751", "title": "Placa Suramericana", "text": ""}
{"id": "107752", "revid": "2074", "url": "https://gl.wikipedia.org/wiki?curid=107752", "title": "Placa da Ant\u00e1rtida", "text": ""}
{"id": "107754", "revid": "2865", "url": "https://gl.wikipedia.org/wiki?curid=107754", "title": "Comesa\u00f1a, Vigo", "text": ""}
{"id": "107755", "revid": "22570", "url": "https://gl.wikipedia.org/wiki?curid=107755", "title": "Gonnosfanadiga", "text": "Gonnosfanadiga \u00e9 un concello sardo de 6993 habitantes (2006) da provincia de Medio Campidano, ata o ano 2005 pertenceu \u00e1 provincia de Cagliari, a vila est\u00e1 na aba do Monte Linas, antigamente eran d\u00faas vilas separadas polo r\u00edo Piras, Gonnos \u00e1 dereita do r\u00edo na faldra do monte e Fanadiga \u00e1 esquerda, na terra cha."}
{"id": "107760", "revid": "25871", "url": "https://gl.wikipedia.org/wiki?curid=107760", "title": "Paul Herijgers", "text": "Paul Herijgers, nado o 22 de novembro de 1962 en Herentals, \u00e9 un corredor ciclista belga, especializado en ciclocross. Foi campi\u00f3n do mundo de ciclo-cross en 1994 en Koksijde (B\u00e9lxica). Tam\u00e9n foi campi\u00f3n de B\u00e9lxica de ciclocross en 1993 e 1997. Retirouse en 1999. En 2011 era comentarista deportivo para a canle deportiva Sporza."}
{"id": "107761", "revid": "2074", "url": "https://gl.wikipedia.org/wiki?curid=107761", "title": "Friki", "text": ""}
{"id": "107762", "revid": "85894", "url": "https://gl.wikipedia.org/wiki?curid=107762", "title": "A Uceira, Pant\u00edn, Valdovi\u00f1o", "text": "A Uceira \u00e9 un lugar da parroquia de Pant\u00edn no concello coru\u00f1\u00e9s de Valdovi\u00f1o na comarca de Ferrol. Ti\u00f1a 25 habitantes no ano 2007 segundo datos do Instituto Galego de Estat\u00edstica dos cales eran 13 homes e 12 mulleres, o que sup\u00f3n un aumento con relaci\u00f3n ao ano 1999 cando ti\u00f1a 18 habitantes."}
{"id": "107763", "revid": "85894", "url": "https://gl.wikipedia.org/wiki?curid=107763", "title": "Figueredo, Pant\u00edn, Valdovi\u00f1o", "text": "Figueredo \u00e9 un lugar da parroquia de Pant\u00edn no concello coru\u00f1\u00e9s de Valdovi\u00f1o na comarca de Ferrol. Ti\u00f1a 24 habitantes no ano 2007 segundo datos do Instituto Galego de Estat\u00edstica dos cales eran 13 homes e 11 mulleres, o que sup\u00f3n un aumento con relaci\u00f3n ao ano 1999 cando ti\u00f1a 21 habitantes."}
{"id": "107764", "revid": "85894", "url": "https://gl.wikipedia.org/wiki?curid=107764", "title": "Fr\u00e1degas, Pant\u00edn, Valdovi\u00f1o", "text": "Fr\u00e1degas \u00e9 un lugar da parroquia de Pant\u00edn no concello coru\u00f1\u00e9s de Valdovi\u00f1o na comarca de Ferrol. Ti\u00f1a 20 habitantes no ano 2007 segundo datos do Instituto Galego de Estat\u00edstica dos cales eran 8 homes e 12 mulleres, o que sup\u00f3n un aumento con relaci\u00f3n ao ano 1999 cando ti\u00f1a 12 habitantes."}
{"id": "107765", "revid": "22570", "url": "https://gl.wikipedia.org/wiki?curid=107765", "title": "Xavariz, Pant\u00edn, Valdovi\u00f1o", "text": "Xavariz \u00e9 un lugar da parroquia de Pant\u00edn no concello coru\u00f1\u00e9s de Valdovi\u00f1o na comarca de Ferrol. Ti\u00f1a 20 habitantes no ano 2007 segundo datos do Instituto Galego de Estat\u00edstica dos cales eran 10 homes e 10 mulleres, o que sup\u00f3n un aumento con relaci\u00f3n ao ano 1999 cando ti\u00f1a 10 habitantes."}
{"id": "107766", "revid": "85894", "url": "https://gl.wikipedia.org/wiki?curid=107766", "title": "A Uceira", "text": "Co top\u00f3nimo A Uceira podemos referirnos a varios lugares de Galicia:"}
{"id": "107767", "revid": "56817", "url": "https://gl.wikipedia.org/wiki?curid=107767", "title": "Conga (instrumento musical)", "text": " \nA Conga \u00e9 un instrumento membran\u00f3fono percutido, \u00e9 dicir, un instrumento de percusi\u00f3n.\nA conga t\u00f3case directamente coas mans. Hoxe en d\u00eda poden comporse de materiais sint\u00e9ticos por unha raz\u00f3n principalmente de resistencia. O conguista pode tocar sentado ou de p\u00e9. Decote a conga \u00e9 presentada por pares apoiada nun tr\u00edpode, a\u00ednda que tam\u00e9n pode haber un formato composto de tres, catro e at\u00e9 cinco congas, o cal non \u00e9 tan habitual."}
{"id": "107768", "revid": "1505", "url": "https://gl.wikipedia.org/wiki?curid=107768", "title": "Cupido", "text": "Cupido \u00e9, na mitolox\u00eda romana, o Deus do amor.\nHistoria.\nEquivale ao Eros da mitolox\u00eda grega e a K\u0101madeva na mitolox\u00eda hind\u00fa. O seu nome latino significa \u00abo Desexo\u00bb. \u00c9 fillo de Venus e de Marte. Atribu\u00e9selle a creaci\u00f3n de amores e paix\u00f3ns entre os mortais e adoita ser representado cun neno alado (semellante a un anxo). Ao ser fillo dos deuses da guerra e do amor, Cupido resulta ser o deus dos namorados, propiciando as\u00ed un balance entre amor e traxedia."}
{"id": "107773", "revid": "98629", "url": "https://gl.wikipedia.org/wiki?curid=107773", "title": "Vilamar\u00edn (hom\u00f3nimos)", "text": "O top\u00f3nimo Vilamar\u00edn pode referirse a:"}
{"id": "107775", "revid": "1131", "url": "https://gl.wikipedia.org/wiki?curid=107775", "title": "Lourdes", "text": "Lourdes (en occitano Lorda) \u00e9 unha cidade e comuna francesa situada nas chairas de Bigorre, ao sueste do departamento de Altos Pireneos, na rexi\u00f3n de Mediod\u00eda-Pireneos, a unha altitude de 400 metros. Est\u00e1 ba\u00f1ada polo r\u00edo Gave de Pau que procede de Gavarnie. Os seus habitantes reciben o xentilicio en franc\u00e9s \"Lourdais\".\nDesde o s\u00e9culo XIX \u00e9 un importante centro relixioso cat\u00f3lico de peregrinaci\u00f3n, onde tiveron lugar as visi\u00f3ns experimentadas pola nena Bernadette Soubirous. Nesta cidade at\u00f3pase a Bas\u00edlica do Rosario, dedicada \u00e1 Nosa Se\u00f1ora de Lourdes.\nHistoria.\nLourdes foi durante a Idade Media unha poboaci\u00f3n fortificada, cuxa situaci\u00f3n xeogr\u00e1fica fixo que fose unha importante praza forte do condado de Bigorre. O seu castelo data do s\u00e9culo XIV, reedificado no XVI. A praza foi cedida aos ingleses polo tratado de Br\u00e9tigny en 1360 e ata 1406 non foi recuperada.\nLenda do emperador Carlomagno.\nC\u00f3ntase que cando Carlomagno regresou da s\u00faa incursi\u00f3n en terras hispanas (logo da derrota de Roncesvalles), puxo sitio \u00e1 praza de Lourdes que estaba ocupada polos musulm\u00e1ns ao mando de Mirat. A lenda narra que durante o sitio viuse voar por encima da fortaleza unha aguia xigante que levaba no seu pico unha troita enorme que deixou caer aos sitiados. Mirat recolleu a troita e envioulla como agasallo a Carlomagno, asegur\u00e1ndolle que ti\u00f1an v\u00edveres suficientes para resistir o asedio. Carlomagno creuno e enviou ao seu bispo Turpin a entrevistarse co xefe da fortaleza. O resultado foi que o musulm\u00e1n converteuse ao cristianismo e que tempo despois foi bautizado.\nHer\u00e1ldica.\nComo consecuencia desta lenda o bras\u00f3n da cidade de Lourdes est\u00e1 representado por un escudo de goles con 3 torres negras ameadas sobre unha rocha de prata. Unha aguia negra coas \u00e1s abertas e cunha troita de prata no seu pico voa por enriba da torre mediana; punta en azul con 6 montes que separan os 7 vales de Lavedan ba\u00f1ados polo r\u00edo Gave."}
{"id": "107777", "revid": "1576", "url": "https://gl.wikipedia.org/wiki?curid=107777", "title": "Ensalada grega", "text": "Unha ensalada grega (en grego: \"\u03c7\u03c9\u03c1\u03b9\u03ac\u03c4\u03b9\u03ba\u03b7 \u03c3\u03b1\u03bb\u03ac\u03c4\u03b1\") \u00e9 aquela ensalada tradicional elaborada en Grecia cos ingredientes caracter\u00edsticos deste lugar.\nIngredientes.\nA ensalada xenuinamente grega est\u00e1 elaborada de tomate, cogombro, pemento e cebola vermella, todo iso con sal, pementa negra e ourego, ali\u00f1ada con aceite de oliva. Tam\u00e9n se lle engaden anacos de queixo feta, alcaparras e olivas \"kalamata\". A leituga non \u00e9 un ingrediente propio da ensalada grega. Existe unha variante de ensalada grega que se denomina \u03bc\u03b1\u03c1\u03bf\u03cd\u03bb\u03b9 (\"leituga\") que consiste en leituga, cebola do monte e aneto fresco, adubado con aceite de oliva e vinagre ou zume de lim\u00f3n.\nOutros usos.\nO termo \"ensalada grega\" empr\u00e9gase comunmente en Estados Unidos, Australia, Sur\u00e1frica e Reino Unido para referirse \u00e1 ensalada de leituga que pos\u00fae os ingredientes gregos."}
{"id": "107779", "revid": "5863", "url": "https://gl.wikipedia.org/wiki?curid=107779", "title": "Aceituna", "text": "Aceituna \u00e9 un concello estreme\u00f1o na provincia de C\u00e1ceres, Espa\u00f1a, que contaba no 2006 con 618 habitantes. Aceituna foi fundada no s\u00e9culo XIII como aldea do Se\u00f1or\u00edo de Galisteo e emancipouse como concello en 1837, cando o resto dos lugares do se\u00f1or\u00edo.\nLimita ao norte con Santa Cruz de Paniagua, polo sur con Montehermoso, polo oeste Pozuelo de Zarz\u00f3n e polo oriente linda con Santib\u00e1\u00f1ez el Bajo e Valdeobispo.\nTodos os regatos de Aceituna van para ao r\u00edo Alag\u00f3n, que marca o l\u00edmite dos termos municipais de Aceituna e Valdeobispo. Os regatos m\u00e1is importantes que pasan polo concello son os de Aceituna, Higaleja e Ribera del Bronco.\nNo sur do concello at\u00f3pase o encoro de San Marcos, no arroio de Aceituna. Outro encoro \u00e9 a presa de Valdeobispo, no seu l\u00edmite con Valdeobispo.\nNo seu territorio enc\u00f3ntranse ademais varias lagoas, como a Lagoa Maruguero, a Lagoa Nueva, a Lagoa del Manzano, a Lagoa Chavarc\u00f3n, a Lagoa Chica, a Lagoa de los Tejares etc."}
{"id": "107780", "revid": "75439", "url": "https://gl.wikipedia.org/wiki?curid=107780", "title": "Henry", "text": "Un henrio ou henry \u00e9 a unidade do Sistema Internacional de Unidades da indutancia el\u00e9ctrica, nome dado en homenaxe ao cient\u00edfico estadounidense Joseph Henry (1797-1878), que realizou importantes avances no eido do electromagnetismo, especialmente o descubrimento da autoinduci\u00f3n. O seu s\u00edmbolo \u00e9 H.\nCando a taxa de variaci\u00f3n da corrente el\u00e9ctrica nun circu\u00edto pechado \u00e9 dun ampere por segundo (1A/s) e a forza electromotriz resultante \u00e9 dun volt (1V), a indutancia do circu\u00edto \u00e9 dun henrio (1H).\nTen como dimensi\u00f3n formula_1 en unidades SI."}
{"id": "107783", "revid": "56817", "url": "https://gl.wikipedia.org/wiki?curid=107783", "title": "Reiriz", "text": "O top\u00f3nimo galego Reiriz pode referirse a:\nComo apelido, Reiriz ten 582 ocorrencias en Galicia (o 0,0114 % da poboaci\u00f3n), e destaca nos concellos de Ribeira (280 ocorrencias, 0,53 %) e Bueu (82 ocorrencias, 0,33 %). Por mor da emigraci\u00f3n ten presenza no Pa\u00eds Vasco e nas provincias de Huelva, Valencia e Barcelona."}
{"id": "107784", "revid": "56817", "url": "https://gl.wikipedia.org/wiki?curid=107784", "title": "Alperiz", "text": "O top\u00f3nimo galego Alperiz pode referirse a:"}
{"id": "107786", "revid": "98629", "url": "https://gl.wikipedia.org/wiki?curid=107786", "title": "Patricia Gazta\u00f1aga", "text": "Patricia Gazta\u00f1aga, nada o 25 de decembro de 1966 en Bilbao, \u00e9 unha presentadora de televisi\u00f3n do Pa\u00eds Vasco co\u00f1ecida polo \u00e9xito do seu programa \"El diario de Patricia\", que presentou entre 2001 e 2008.\nTraxectoria.\nPatricia Gazta\u00f1aga naceu en Bilbao pero a a s\u00faa infancia e mocidade transcorreron no barrio de Algorta de Getxo.\nA s\u00faa andaina comezou na canle de radio Los 40 Principales \u00e1 idade de 17 anos e dous anos despois proseguiu en Radio Euskadi, para finalmente acabar fichando pola televisi\u00f3n p\u00fablica vasca ETB onde iniciou a s\u00faa carreira televisiva participando no programa de m\u00fasica xuvenil \"Sem\u00e1foro Pop\".\nTras colaborar en varios programas da ETB, atopou a popularidade a nivel rexional con \"\u00c9sta es mi gente\", un programa onde diversos invitados achegaban os seus testemu\u00f1os vitais e que acabou convert\u00e9ndose nun \u00e9xito de audiencia durante moitas tempadas no Pa\u00eds Vasco, ata tal punto que os seus dereitos foron adquiridos por outras televisi\u00f3ns auton\u00f3micas como Telemadrid ou Canal 9 para facer as s\u00faas propias versi\u00f3ns do mesmo.\nTras este \u00e9xito, Antena 3 fichouna no 2001 para dirixir un programa do mesmo formato chamado \"El diario de Patricia\" que se converteu nun programa habitual das tardes da televisi\u00f3n en Espa\u00f1a.\nNo ver\u00e1n de 2003, Antena 3 confiou en Patricia Gazta\u00f1aga para presentar un magac\u00edn titulado \"Menta y Chocolate\". Coraz\u00f3n, concursos e consellos act\u00faan de eixo sobre o que virou o programa. Pero o programa non tivo moito \u00e9xito e s\u00f3 durou ese ver\u00e1n.\nEn novembro de 2006, a presentadora renunciou voluntariamente a dirixir \"El diario de Patricia\" alegando motivos persoais, sendo substitu\u00edda por Yolanda V\u00e1zquez.\nA comezos de 2007, volveu ao seu co\u00f1ecido \"Diario\", no que chegou a cumprir os 1.500 programas, como l\u00edder absoluto na s\u00faa franxa horaria.\nEn abril de 2008, fai firme \u00e1 cadea a s\u00faa proposta de abandonar o programa que tanto \u00e9xito lle deu. Por conseguinte, o 9 de xullo deste mesmo ano, Patricia desped\u00edase diante os seus espectadores cun programa especial.\nEn setembro de 2008, a presentadora iniciou un novo proxecto \u00e1 fronte de espazo \"No es programa para viejos\" de Antena 3. Os discretos resultados do mesmo cun share medio do 11,1% nas seis entregas que se realizaron do mesmo, levaron \u00e1 cadea a cancelar a emisi\u00f3n do mesmo sen chegar sequera a emitir os dous \u00faltimos programas que inicialmente se pactaron.\nNo 2009 comeza a traballar para a cadea Cuatro, presentando en 2010 \"Bodas cruzadas\", programa que narraba a historia de diferentes parellas de como se preparaban para a s\u00faa voda. Desde o 14 de setembro do mesmo ano, presentou o \"reality show\" \"El marco\", en Antena 3.\nTras estar no 2011 afastada dos medios de comunicaci\u00f3n, en decembro dese ano an\u00fanciase que volve a Euskal Telebista. Presenta en ETB2 un concurso chamado \"Voy a mil\"."}
{"id": "107788", "revid": "736", "url": "https://gl.wikipedia.org/wiki?curid=107788", "title": "Henrio", "text": ""}
{"id": "107789", "revid": "23204", "url": "https://gl.wikipedia.org/wiki?curid=107789", "title": "Walter Pandiani", "text": "Walter Gerardo Pandiani Urquiza, co\u00f1ecido tam\u00e9n como O Rifle, nado en Montevideo o 27 de abril de 1976, \u00e9 un exfutbolista e adestrador uruguaio. Xogaba na posici\u00f3n de dianteiro e foi internacional coa selecci\u00f3n uruguaia.\nDende xullo de 2021 adestra o Atl\u00e9tico Cerro, da Segunda Divisi\u00f3n do Uruguai.\nTraxectoria.\nNaceu en Montevideo e ten ascendencia italiana, pois un dos seus av\u00f3s, Giuseppe Bautista Pandiani, era natural da provincia de Pavia, na Lombard\u00eda.\nComezou xogando no seu pa\u00eds, no CA Basa\u00f1ez e CA Pe\u00f1arol entre 1994 e 2000, para despois dar o salto a Europa fichando polo Deportivo da Coru\u00f1a durante 2 temporadas, cun ano cedido no Real Mallorca, con cal ga\u00f1ar\u00eda a Copa do Rei.\n\u00c1 temporada seguinte volveu ao Deportivo, a\u00ednda que, debido \u00e1s diferenzas co club e o seu adestrador, Javier Irureta, foise a Inglaterra a xogar cedido no Birmingham City na temporada 2005-2006. Tras un grande debut no seu primeiro partido, o club ofreceulle contratalo o seguinte ver\u00e1n, pero ao non manter o seu bo rendemento volveu a Espa\u00f1a, esta vez fichando polo RCD Espanyol, con quen ga\u00f1ar\u00eda unha Copa do Rei e lograr\u00eda un subcampionato na Copa da UEFA, edici\u00f3n na que logrou ser o m\u00e1ximo goleador.\nEn xullo de 2007 fichou polo CA Osasuna por 3 temporadas, a onde chegou para completar a dianteira \"rojilla\" e achegar calidade e experiencia ao equipo.\nNa tempada 2011\u201312 fichou novamente polo RCD Espanyol.\nSelecci\u00f3n nacional.\nFoi internacional coa selecci\u00f3n uruguaia en catro ocasi\u00f3ns, pese a ser convocado m\u00e1is veces.\nComo adestrador.\nComezou a s\u00faa carreira como adestrador en Catalu\u00f1a, adestrando os equipos xuven\u00eds do Masnou, onde xogaban os seus dous fillos. En 2016 adestrou durante uns meses o primeiro equipo, e posteriormente exerceu como adestrador nas canteiras do Europa e o Hospitalet.\nEn xullo de 2019 colleu as rendas do Lorca FC, na Terceira Divisi\u00f3n, pero dimitiu en decembro xunto a todo o corpo t\u00e9cnico, por problemas coa directiva do club. En agosto de 2020 converteuse no director de canteira do Dibba Al-Hisn, dos Emiratos \u00c1rabes Unidos, e pouco despois foi ascendido a adestrador do primeiro equipo, na segunda divisi\u00f3n do pa\u00eds.\nEn xullo de 2021 regresou ao seu pa\u00eds, como adestrador do Club Alt\u00e9tico Cerro, na segunda divisi\u00f3n."}
{"id": "107790", "revid": "89787", "url": "https://gl.wikipedia.org/wiki?curid=107790", "title": "Pauleta", "text": "Pedro Miguel Carreiro Resendes, m\u00e1is co\u00f1ecido como Pauleta, nado en Ponta Delgada o 28 de abril de 1973, \u00e9 un exfutbolista portugu\u00e9s que xogaba de dianteiro. Tras destacar no Estoril, liderou o ataque do Salamanca no seu ascenso \u00e1 Primeira Divisi\u00f3n e posteriormente converteuse no m\u00e1ximo goleador da historia do club na m\u00e1xima categor\u00eda. A continuaci\u00f3n xogou d\u00faas tempadas no Deportivo da Coru\u00f1a, co que se proclamou campi\u00f3n de liga, antes de triunfar no f\u00fatbol franc\u00e9s, nas filas do GIrondins de Bordeos e do Paris Saint-Germain. Ga\u00f1ou varios t\u00edtulos colectivos e individuais, entre eles tres trofeos ao m\u00e1ximo goleador da liga francesa, e retirouse como o m\u00e1ximo artilleiro hist\u00f3rico do PSG, con 109 goles.\nFoi internacional coa selecci\u00f3n portuguesa en 88 ocasi\u00f3ns, sendo o primeiro futbolista portugu\u00e9s en vestir a camiseta nacional sen ter xogado nunca na Primeira Liga. Participou en d\u00faas Eurocopas e d\u00faas Copas do Mundo, e anotou 47 goles internacionais, sendo no momento da s\u00faa retirada o m\u00e1ximo goleador hist\u00f3rico de Portugal, superando a Eus\u00e9bio. Mantivo o r\u00e9cord ata 2014, cando a s\u00faa cifra foi superada por Cristiano Ronaldo.\nTraxectoria.\nInicios en Portugal.\nNaceu na fregues\u00eda de S\u00e3o Roque, da cidade de Ponta Delgada, capital dos Azores, sendo o m\u00e1is vello dos tres fillos do futbolista do Micaelense Manuel Resendes, alcumado tam\u00e9n \"Pauleta\", e de Magda do Ros\u00e1rio. M\u00e1is tarde naceron as s\u00faas irm\u00e1s Dina e Susana. Comezou a xogar ao f\u00fatbol aos 9 anos no equipo da Comunidade Jovem de S\u00e3o Pedro e pouco despois deixou os estudos, pasando ent\u00f3n a traballar co pai, pintor de profesi\u00f3n. Pasou polo Micaelense, antes de ingresar en idade xuvenil na canteira do Santa Clara. Realizou unha proba co Benfica e militou durante unha tempada no Porto, co que ga\u00f1ou o campionato nacional xuvenil, pero acabou regresando de novo ao Santa Clara.\nEn febreiro de 1991, con 17 anos, debutou co primeiro equipo na Terceira Divis\u00e3o. Entre 1992 e 1994 militou no Oper\u00e1rio, da mesma categor\u00eda, antes de pasar brevemente polo Angrense e de xogar unha campa\u00f1a no Micaelense, ambos clubs tam\u00e9n de Terceira.\nNo ver\u00e1n de 1995 deu o salto \u00e1 Segunda Divis\u00e3o, asinando contrato co Estoril. Disputou un total de 33 partidos co club de Cascais, nos que marcou 23 goles, o que chamou a atenci\u00f3n de varios equipos, fac\u00e9ndose finalmente cos seus servizos o Salamanca.\nSalamanca.\nO club salmantino vi\u00f1a de descender \u00e1 Segunda Divisi\u00f3n, despois de quedar \u00faltimo na tempada anterior, e reforzouse con xogadores como M\u00edchel Salgado, Loren Mor\u00f3n e cinco futbolistas de Os Belenenses: Giovanella, Jos\u00e9 Am\u00e9rico Taira, C\u00e9sar Brito, Tomislav Ivkovi\u0107 e Catanha, ademais do adestrador Jo\u00e3o Alves. A estancia na categor\u00eda de prata durou s\u00f3 unha tempada, pois con Andoni Goikoetxea no banco tralo cesamento de Alves e con Pauleta como l\u00edder do ataque, o equipo proclamouse subcampi\u00f3n e logrou o ascenso directo. Pauleta rematou como o m\u00e1ximo goleador da competici\u00f3n con 19 goles, empatado con Yordi, do Atl\u00e9tico de Madrid B.\nDebutou na Primeira Divisi\u00f3n na xornada inaugural da tempada 1997/87, diante do Racing de Santander no Sardinero. Contribu\u00edu \u00e1 permanencia do club na m\u00e1xima categor\u00eda con 15 goles, inclu\u00eddo un triplete na vitoria por 4-1 sobre o Deportivo da Coru\u00f1a no Helm\u00e1ntico. A pesar de militar s\u00f3 unha tempada co Salamanca en Primeira, \u00e9 o cuarto m\u00e1ximo goleador hist\u00f3rico do club na categor\u00eda, s\u00f3 por detr\u00e1s de Juanito D\u00edaz, Jos\u00e9 Ram\u00f3n Corchado e Miquel Corominas.\nDeportivo da Coru\u00f1a.\nO 31 de maio de 1998 Salamanca e Deportivo da Coru\u00f1a chegaron a un acordo para a fichaxe do xogador, pola que o club coru\u00f1\u00e9s pagou 825 mill\u00f3ns de pesetas, m\u00e1is de 80 veces m\u00e1is do que desembolsara por el o Salamanca dous anos antes. Debutou co Deportivo nun partido amigable contra o Racing Vilalb\u00e9s na Magdalena, xogando xunto a Abreu e logrando unha ampla vitoria (0-8). Debutou en partido oficial co club o 28 de outubro, na Copa do Rei ante o Jerez estreme\u00f1o, e d\u00faas semanas despois marcou o seu primeiro gol, diante do mesmo equipo en Riazor.\nNa s\u00faa primeira tempada na Coru\u00f1a anotou un total de 11 goles, despois de xogar como titular a maior\u00eda de encontros, case sempre co Turu Flores como compa\u00f1eiro no ataque. A chegada de Roy Makaay na tempada 1990/00 reduciu as s\u00faas titularidades; pero, con todo, contribu\u00edu con oito goles \u00e1 conquista da primeira e \u00fanica liga da histoira do club. Sumou ademais tres goles na Copa da UEFA, competici\u00f3n na que debutou ese ano. En agosto do ano 2000 ga\u00f1ou co equipo de Irureta a Supercopa de Espa\u00f1a fronte ao Espanyol.\nGirondins de Bordeos.\nO 31 de agosto de 2000, o mesmo d\u00eda no que Deportivo e Girondins de Bordeos se enfrontaron no Trofeo Juan Acu\u00f1a, \u00e1mbolos clubs chegaron a un acordo para o traspaso do futbolista por uns 1.500 mill\u00f3ns de pesetas. Unha semana despois debutou na Division 1 francesa, marcando tres goles na vitoria por 0-5 sobre o Nantes, equipo que acabou ga\u00f1ando a liga. Conseguiu dous tripletes m\u00e1is, un na Copa de Francia e outro na Copa da UEFA, mentres que na liga acabou como segundo m\u00e1ximo goleador do campionato con 20 dianas, a d\u00faas do brasileiro Sonny Anderson.\nNa tempada 2001/02 conseguiu a mellor cifra goleadora da s\u00faa carreira, cun total de 35 goles entre t\u00f3dalas competici\u00f3ns. Deles, 22 anotounos no campionato de liga, proclam\u00e1ndose m\u00e1ximo goleador xunto ao xogador do Auxerre Djibril Ciss\u00e9, e sendo elixido mellor xogador da competici\u00f3n. Ese ano ga\u00f1ou co seu club a Copa da Liga, contribu\u00edndo con catro goles no torneo, dous deles na final ante o Lorient no Stade de France.\nContinuou como titular indiscutible durante a campa\u00f1a seguinte, na que foi o segundo m\u00e1ximo anotador da liga, con 23 dianas, tres menos que as do congol\u00e9s Shabani Nonda. A pesar de ter xogado s\u00f3 tres anos no GIrondins, colocouse como un dos m\u00e1ximos goleadores na historia do club, cun total de 91 goles en 130 encontros oficiais.\nParis Saint-Germain.\nEn 2003 fichou polo Paris Saint-Germain, co que ga\u00f1ou na s\u00faa primeira campa\u00f1a a Copa de Francia, marcando o \u00fanico gol na final diante do Ch\u00e2teauroux. D\u00faas tempadas despois, xa como capit\u00e1n, volveu ga\u00f1ar a Copa, ao vencer na final ao Olympique de Marsella. En marzo de 2008 conquistou a Copa da Liga, o seu terceiro e \u00faltimo t\u00edtulo co club de Par\u00eds, marcando ademais un dos goles da final ante o Lens (2-1), retir\u00e1ndose ao remate da campa\u00f1a.\nDurante a s\u00faa estad\u00eda no PSG mantivo altos rexistros goleadores, proclam\u00e1ndose m\u00e1ximo realizador da liga francesa nas tempadas 2005/06 e 2006/07. En s\u00f3 cinco tempadas ascendeu ata a primeira posici\u00f3n dos m\u00e1ximos goleadores da historia do PSG, co seus 109 tantos en 211 partidos, superando os 100 goles de Dominique Rocheteau. Mant\u00edvose no m\u00e1is alto da t\u00e1boa goleadora ata outubro de 2015, cando foi superado polo sueco Zlatan Ibrahimovi\u0107, e posteriormente adiant\u00e1rono tam\u00e9n Cavani, Neymar, e Mbapp\u00e9.\nEn 2010 anunciou que volv\u00eda aos campos de f\u00fatbol para vestir a camisola do Desportivo S\u00e3o Roque, club da s\u00faa illa natal, S\u00e3o Miguel, no que militara seu pai e no que xogaba tam\u00e9n o seu fillo en categor\u00edas inferiores. Xogou un total de catro partidos co equipo, marcando sete goles no \u00faltimo deles, na final dunha copa rexional.\nSelecci\u00f3n nacional.\nMentres militaba no Santa Clara, foi internacional coa selecci\u00f3n portuguesa sub-20, que dirix\u00eda Carlos Queiroz. Xogou tam\u00e9n na selecci\u00f3n azoriana xuvenil e en 1996 disputou un partido coa selecci\u00f3n portuguesa sub-21. \nO 20 de agosto de 1997 debutou coa selecci\u00f3n absoluta de Portugal, nun partido ante Armenia, correspondente \u00e1 fase de clasificaci\u00f3n para o Mundial de 1998, convert\u00e9ndose no primeiro xogador en vestir a camiseta da selecci\u00f3n lusa sen ter xogado nunca na Primeira Liga do pa\u00eds. Marcou os seus primeiros dous goles internacionais un ano e sete meses despois, nun encontro de clasificaci\u00f3n para a Eurocopa de 2000 fronte a Acerbaix\u00e1n. Foi convocado por Humberto Coelho para a fase final do torneo, disputado nos Pa\u00edses Baixos, a\u00ednda que quedou no banco en t\u00f3dolos partidos excepto un. Foi no \u00faltimo encontro da primeira fase; cando, co equipo xa clasificado para a seguinte rolda, foi titular ante Alema\u00f1a, formando parella de ataque xunto a Ricardo S\u00e1 Pinto.\nTrala Eurocopa f\u00edxose coa titularidade na selecci\u00f3n, e foi un dos 23 homes elixidos por Ant\u00f3nio Oliveira para representar ao seu pa\u00eds no Mundial de 2002. Debutou na derrota da primeira xornada ante os Estados Unidos e viviu o seu gran momento no segundo partido, marcando un triplete na vitoria por 4-0 sobre Polonia, cuxa porter\u00eda defend\u00eda Jerzy Dudek. Con todo, unha derrota pola m\u00ednima fronte a Corea do Sur na terceira xornada, deixou aos portugueses eliminados na fase de grupos. En novembro de 2003 Pauleta marcou catro goles nun mesmo partido coa selecci\u00f3n, nun amigable fronte a Kuwait que rematou 8-0. \nNa Eurocopa de 2004 foi titular en cinco dos seis partidos de Portugal, inclu\u00edda a final fronte a Grecia disputada no estadio da Luz, onde xogou como dianteiro centro por diante de Figo, Deco e Cristiano Ronaldo. Un solitario gol de Charisteas deulle o t\u00edtulo ao equipo grego, privando \u00e1 selecci\u00f3n lusa do primeiro t\u00edtulo da s\u00faa historia. Tralo torneo e coas retiradas de Fernando Couto, Figo e Rui Costa, pasou a ser o capit\u00e1n do equipo nacional. O 12 de outubro de 2005 entrou na historia do f\u00fatbol portugu\u00e9s, ao marcar dous goles ante Letonia e superar os 41 tantos de Eus\u00e9bio como m\u00e1ximo goleador hist\u00f3rico da selecci\u00f3n. \nNo Mundial de 2006 en Alema\u00f1a volveu ser o dianteiro centro titular de Scolari, e comezou o torneo marcando o \u00fanico gol no partido da primeira xornada ante Angola (1-0). O equipo portugu\u00e9s acadou as semifinais, onde foi finalmente eliminado por Francia. Pauleta capitaneou o equipo no encontro polo terceiro posto diante de Alema\u00f1a, no que foi o seu derradeiro partido coa camisola nacional. Deixou a selecci\u00f3n cun total de 88 partidos e 47 goles, mant\u00e9ndose como o m\u00e1ximo artilleiro hist\u00f3rico do pa\u00eds ata 2014, cando foi superado por Cristiano Ronaldo.\nVida persoal.\nCasou en 1995 coa tam\u00e9n azoriana Sandra, veci\u00f1a s\u00faa dende a infancia, coa que tivo tres fillos: Andr\u00e9 Miguel, Daniela e Sarah."}
{"id": "107791", "revid": "895", "url": "https://gl.wikipedia.org/wiki?curid=107791", "title": "UD Salamanca", "text": ""}
{"id": "107792", "revid": "89787", "url": "https://gl.wikipedia.org/wiki?curid=107792", "title": "Sal\u00f3n dos Independentes", "text": "A Soci\u00e9t\u00e9 des Artistes Ind\u00e9pendants (\"Sociedade dos Artistas Independentes\") formouse en Par\u00eds no ver\u00e1n de 1884 escollendo o lema \"Sen xurado nin premios\" (\"Sans jury nin r\u00e9compense\"). Albert Dubois-Pillet, Odilon Redon, Georges Seurat e Paul Signac atop\u00e1banse entre os seus fundadores. Dous anos m\u00e1is tarde, en 1886, os \"Artistes Ind\u00e9pendants\" montaron a s\u00faa segunda exposici\u00f3n, e dende ent\u00f3n durante tres d\u00e9cadas as s\u00faas exposici\u00f3ns anuais estableceron as tendencias. Todas as tendencias art\u00edsticas de principios do s\u00e9culo XX expux\u00e9ronse e discut\u00edronse amplamente por vez primeira neste Sal\u00f3n dos Independentes. A primeira guerra mundial trouxo consigo unha cruel par\u00e9ntese \u00e1 s\u00faa actividade, a\u00ednda que os \"Artistes Ind\u00e9pendants\" permaneceron activos: coa sede nos vastos baixos do Grand Palais desde 1920 (na porta de \u00e1 beira da \"Soci\u00e9t\u00e9 des Artistes Fran\u00e7ais\", a \"Soci\u00e9t\u00e9 Nationale des Beaux-Arts\", a \"Soci\u00e9t\u00e9 du Salon d'Automne\", e outras), a s\u00faa exposici\u00f3n anual 117\u00ba tivo lugar na primavera de 2007 no \"Espace Champerret\".\nHistoria.\nDurante o Segundo Imperio, os artistas que non eran apoiados pola Academia de pintura e de escultura oficial, a cargo das exposici\u00f3ns do Sal\u00f3n de Par\u00eds anual ou sen o apoio de pol\u00edticos ti\u00f1an poucas posibilidades de avanzar. De ano en ano, o n\u00famero de artistas que traballaban en Par\u00eds, o n\u00famero de artistas que somet\u00edan obras ao xurado do Sal\u00f3n e o n\u00famero de obras rexeitadas polo xurado, increment\u00e1ronse, pero nin o Segundo Imperio, nin a Terceira Rep\u00fablica atoparon unha sa\u00edda a esta situaci\u00f3n.\nEn 1884, finalmente, os artistas comezaron a organizarse eles mesmos, e o Ministerio de Belas Artes autorizou a un \u00abGrupo de artistas independentes\u00bb a que organizasen unha exposici\u00f3n, mentres que a Cidade de Par\u00eds estivo conforme en achegar locais para a presentaci\u00f3n. As\u00ed que, dende o 15 de maio ata o 15 de xullo, a primeira exposici\u00f3n \u00ablibre\u00bb de arte contempor\u00e1nea amosou m\u00e1is de 5.000 obras de m\u00e1is de 400 artistas.\nA\u00ednda que sostido por Mesureur, vicepresidente do Concello de Par\u00eds e gran mestre da Grande Loxa de Francia, por Fr\u00e9d\u00e9ric Hattat, presidente da comisi\u00f3n de Belas Artes do mesmo concello, por Albert Dubois-Pillet, encargado da Garda Republicana, membro do Gran Oriente de Francia, o comezo da Compa\u00f1\u00eda, considerada como un ni\u00f1o de revolucionarios, foi dif\u00edcil.\nEstablecemento.\nO 11 de xu\u00f1o de 1884, Ma\u00eetre Coursault, notario en Montmorency, oficialmente confirmou a creaci\u00f3n da \"Soci\u00e9t\u00e9\". Segundo o artigo 1 dos estatutos da organizaci\u00f3n,\n\"Groupe\" e \"Soci\u00e9t\u00e9\".\nMembros do \"Groupe\" desafiaron esta fundaci\u00f3n e tiveron \u00e9xito ao conseguir unha exposici\u00f3n organizada \u00abpara as v\u00edtimas da recente epidemia de c\u00f3lera\u00bb, inaugurada o 1 de decembro de 1884, por Lucien Bou\u00e9, Presidente do Concello de Par\u00eds. Pero financeiramente o resultado foi unha desfeita. Malia iso, na primavera de 1885, o \"Groupe\" organizou a s\u00faa seguinte exposici\u00f3n, esta vez con alg\u00fan \u00e9xito.\nAnos heroicos.\nEntre as obras expostas estiveron \"Un ba\u00f1o en Asnieres\" por Georges Seurat e \"A ponte de Austerlitz\" de Paul Signac, e a arte de Henri-Edmond Cross, Odilon Redon, Albert Dubois-Pillet, Louis Valtat, Armand Guillaumin, e Charles Angrand. Pero ao comezo do s\u00e9culo XX, todas as tendencias da Escola de Par\u00eds suceder\u00edanse unha detr\u00e1s doutra no Sal\u00f3n dos Independentes: neoimpresionismo, fauvismo, e cubismo.\nDende 1920.\nEn 1920, a \"Soci\u00e9t\u00e9 des Artistes Ind\u00e9pendants\" obtivo o Grand Palais para as exposici\u00f3ns do seu Sal\u00f3n.\nLogo da segunda guerra mundial, o Sal\u00f3n dos Independentes renovouse co grupo de artistas \"Le Jeune Peinture\": Dunoyer de Segonzac, Bernard Buffet, Jean Carzou, Maurice Boitel, Yves Brayer, Aristide Caillaud, Daniel du Janerand, entre outros."}
{"id": "107793", "revid": "1308", "url": "https://gl.wikipedia.org/wiki?curid=107793", "title": "Soci\u00e9t\u00e9 des Artistes Ind\u00e9pendants", "text": ""}
{"id": "107794", "revid": "1308", "url": "https://gl.wikipedia.org/wiki?curid=107794", "title": "Salon des Ind\u00e9pendants", "text": ""}
{"id": "107795", "revid": "88215", "url": "https://gl.wikipedia.org/wiki?curid=107795", "title": "Jos\u00e9 Luis Borbolla", "text": "Jos\u00e9 Luis Borbolla Chavira, nado en Cidade de M\u00e9xico o 31 de xaneiro de 1920 e finado na mesma cidade o 11 de febreiro de 2001, foi un futbolista mexicano. Xogaba de dianteiro e foi internacional coa selecci\u00f3n mexicana.\nTraxectoria.\nEmpezou a s\u00faa careirra no Club de F\u00fatbol Asturias, para continuar xogando no Real Club Espa\u00f1a e o Club Deportivo Marte, todos eles de M\u00e9xico. Posteriormente pasou a xogar na Primeira Divisi\u00f3n de Espa\u00f1a, sendo o primeiro estranxeiro en facelo unha vez finalizada a guerra civil.\nEn Espa\u00f1a xogou no Deportivo da Coru\u00f1a, Real Madrid e Celta de Vigo. Tras o seu paso por Espa\u00f1a regresou a M\u00e9xico, onde xogou en Tiburones Rojos de Veracruz e Club Am\u00e9rica, club onde se retirou e ao que adestrou durante unha temporada.\nTras o seu retiro do mundo do f\u00fatbol conertiuse nun empresario do sector t\u00e9xtil.\nSelecci\u00f3n nacional.\nJos\u00e9 Luis Borbolla foi internacional con M\u00e9xico no mundial do Brasil de 1950, no encontro contra Su\u00edza."}
{"id": "107796", "revid": "54334", "url": "https://gl.wikipedia.org/wiki?curid=107796", "title": "Tales of the Otori", "text": "\"Tales of the Otori\" (en galego \"Contos dos Otori\" ) \u00e9 unha serie de novelas fant\u00e1sticas escritas pola escritora Gillian Rubinstein baixo o pseud\u00f3nimo Lian Hearn, localizadas nun mundo ficticio baseado no Xap\u00f3n feudal. As cinco novelas publicadas foron: \"Across the Nightingale Floor\" \"(\"2002), \"Grass for His Pillow (\"2003), \"Brilliance of the Moon\" (2004), \"The Harsh Cry of the Heron\" (2006), a cal ten lugar 16 anos despois dos sucesos acaecidos en \"Brilliance of the Moon\" e \"Heaven's Net is Wide\" (2008), a cal precede ao \"Across the Nightingale Floor\". Os libros narran as aventuras dun mozo guerreiro chamado Otori Takeo no seu af\u00e1n de vingar ao seu pai adoptivo, Otori Shigeru, a fuxida do legado do seu pai biol\u00f3xico, e a persecuci\u00f3n do amor da s\u00faa vida no medio do asfixiante poder dunha ducia de se\u00f1ores dos clans e centos de guerreiros.\nSinopse.\nA historia \u00e9 narrada en primeira persoa por Otori Takeo (ao que se nos presenta primeiro co nome de Tomasu), o cal nace nunha pequena aldea na que os habitantes seguen relixi\u00f3n co\u00f1ecida como Os ocultos. Os ocultos son perseguidos nos Tres Pa\u00edses debido \u00e1s s\u00faas crenzas relixiosas, e no primeiro cap\u00edtulo a aldea de Takeo, Mino, \u00e9 destru\u00edda por guerreiros liderados por Iida Sadamu, se\u00f1or do clan Tohan. Durante este ataque, Takeo \u00e9 rescatado por Otori Shigeru, un se\u00f1or do clan Otori, e levado a Hagi, capital do clan Otori. Al\u00ed, Shigeru adopta a Takeo e comeza a instru\u00edlo pola vella usanza das familias nobres dos Clans.\nEn Hagi, Takeo aprende que o seu pai, Kikuta Isamu, que morre antes do nacemento de Takeo, foi membro da Tribo, unha secreta rede de esp\u00edas e asasinos famosos polas s\u00faas habilidades sobrenaturais. Takeo descobre que herdou moitas das habilidades do seu pai: invisibilidade, movemento silencioso, a habilidade de crear unha imaxe de si mesmo (desdobrarse), un o\u00eddo extremadamente agudo, e a habilidade de inducir aos cans e \u00e1s persoas en letargo. Baixo a tutela dun membro da Tribo, Muto Kenji, Takeo aprende a empregar estas habilidades baixo o papel de asasino, sospeitando que tomar\u00e1 parte nos plans de Shigeru contra Iida Sadamu."}
{"id": "107797", "revid": "43749", "url": "https://gl.wikipedia.org/wiki?curid=107797", "title": "Lingua asturleonesa", "text": ""}
{"id": "107799", "revid": "131329", "url": "https://gl.wikipedia.org/wiki?curid=107799", "title": "Andr\u00e9s Guardado", "text": "Jos\u00e9 Andr\u00e9s Guardado Hern\u00e1ndez, nado en Guadalaxara (Xalisco) o 28 de setembro de 1986, \u00e9 un futbolista mexicano. Xoga de centrocampista pola esquerda e o seu equipo actual \u00e9 o Real Betis Balompi\u00e9.\nTraxectoria.\nAtlas de Guadalajara.\nCon s\u00f3 7 anos de idade, Andr\u00e9s Guardado instalouse nas ringleiras de \"Acad\u00e9micos\", nas categor\u00edas inferiores do club Atlas de Guadalajara, onde foi ascendendo de divisi\u00f3ns at\u00e9 chegar \u00e1 Primeira Divisi\u00f3n de M\u00e9xico.\nA regra posta pola \"Femexfut\" (Federaci\u00f3n Mexicana de F\u00fatbol) de ali\u00f1ar a menores de 20 anos e 10 meses durante 765 minutos durante o torneo, deulle a oportunidade de ser debutado polo nese tempo t\u00e9cnico do Atlas, Daniel Guzm\u00e1n Casta\u00f1eda; nun partido contra o Pachuca CF o 20 de agosto de 2005. Adquiriu un posto de titular tres xornadas despois, que xa non deixar\u00eda durante 24 partidos consecutivos, nos cales s\u00f3 foi substitu\u00eddo en d\u00faas ocasi\u00f3ns. Logrou o seu primeiro gol no m\u00e1ximo circu\u00edto no Estadio Universitario de Nuevo Le\u00f3n, contra Tigres de la UANL o 15 de outubro de 2005.\nRapidamente comezou a destacar, e xa sendo un dos xogadores m\u00e1is queridos pola bancada, existiron algunhas ofertas de clubs europeos. O mes de agosto de 2006, pouco despois do Mundial de 2006, o Real Madrid CF solicitou \u00e1 directiva do Atlas os servizos do xogador, para reforzar ao seu equipo filial, o Castilla. A oferta do conxunto espa\u00f1ol era levarse o xogador a pr\u00e9stamo por arredor de 200.000 euros. A directiva \"vermellonegra\" rexeitou a oferta, alegando que o xogador s\u00f3 sair\u00eda do club en venda definitiva, e a isto continuaron alg\u00fans ofrecementos de equipos italianos, espa\u00f1ois e portugueses.\nUn dos seus partidos m\u00e1is recordados foi durante o Torneo Apertura 2006, enfront\u00e1ndose ao Am\u00e9rica no Estadio Jalisco, partido no que marcou dous goles, ambos tirando de media distancia, que lle deron ao seu equipo unha vitoria de 2-0.\nO seu \u00faltimo partido cos \"raposos\" do Atlas xogouno nun amig\u00e1bel de despedida fronte ao club arxentino CA San Lorenzo, partido no que Andr\u00e9s xogou s\u00f3 15 minutos, como solicitara o seu novo club. Ao rematar o primeiro tempo, a directiva vermellonegra entregou ao \"Rapaz marabilla\" o trofeo de \"M\u00e9rito Deportivo do Club Deportivo Atlas\", m\u00e1ximo galard\u00f3n do Atlas para un atlista.\nAndr\u00e9s Guardado xogou 64 partidos co Atlas de Guadalajara na Primeira Divisi\u00f3n de M\u00e9xico, nos que anotou un total de 6 goles.\nDeportivo da Coru\u00f1a.\nDespois dunha oferta do club holand\u00e9s PSV Eindhoven, que consist\u00eda en mercar o 75% da carta do xogador e pagar unha taxa de transferencia de 4,5 mill\u00f3ns de euros; o 10 de xullo de 2007, cando se realizaba a Copa Am\u00e9rica 2007, e case se aseguraba o traspaso de Guardado ao equipo holand\u00e9s, o Atlas chegou sorprendentemente a un acordo polo traspaso do xogador ao Deportivo da Coru\u00f1a, por unha suma oficial de 7 mill\u00f3ns de euros, (5,25 mill\u00f3ns de euros polo 75% da carta do xogador, e un pago posterior de 1,75 mill\u00f3ns a pagar a prazos polo 25% restante), firmando un contrato de 5 anos co club galego. Xa en Galicia, foi presentado ante case 4.000 afeccionados deportivistas no estadio municipal de Riazor, o 24 de xullo de 2007.\nGuardado utiliza o dorsal co n\u00famero 18, que tam\u00e9n utiliza normalmente na selecci\u00f3n mexicana.\nO primeiro gol do \"principi\u00f1o\" co Deportivo chegou na terceira xornada do campionato espa\u00f1ol, o 16 de setembro de 2007, enfront\u00e1ndose ao Real Betis. Aproveit\u00e1ndose dunha indecisi\u00f3n da defensa do Betis, nun saque de banda para abrir o marcador, ao m\u00e1is puro estilo de \"patada de Karate\", como el o definir\u00eda posteriormente nunha entrevista, e ao final ser o tanto que lle daba ao \"D\u00e9por\" o seu primeiro triunfo da temporada.\nO 2 de febreiro de 2008, nun partido contra o Betis, Guardado sufriu unha rotura fibrilar no b\u00edceps da perna dereita, raz\u00f3n pola cal tivo que abandonar o terreo de xogo aos 12 minutos de iniciarse o partido. Esa lesi\u00f3n d\u00e9ixao f\u00f3ra dos terreos de xogo durante 6 semanas, reaparecendo no partido contra o Real Madrid, entrando en substituci\u00f3n no minuto 80 por \u00c1ngel Lafita. D\u00faas xornadas despois da s\u00faa reaparici\u00f3n e pouco despois de xogar un partido amig\u00e1bel coa s\u00faa selecci\u00f3n en Londres, sufriu unha nova rotura fibrilar que o deixa sen actividade durante o resto da temporada. Isto levou a que Miguel \u00c1ngel Lotina, adestrador do Deportivo, criticara ao corpo t\u00e9cnico da selecci\u00f3n mexicana por po\u00f1er a Andr\u00e9s a xogar os 90 minutos do partido.\nAo longo da temporada, e a pesar da mala primeira metade do campionato que o equipo galego sufriu, Andr\u00e9s Guardado foi un dos xogadores m\u00e1is destacados do club, sendo xa un dos xogadores m\u00e1is queridos pola bancada deportivista.\nO 27 de novembro de 2008 Guardado marcou o seu primeiro gol na Copa da UEFA, nun partido da fase de grupos entre o Deportivo e o Feyenoord Rotterdam, fac\u00e9ndose presente no marcador no minuto 55. Ese encontro rematou con vitoria branquiazul (3\u20130).\nValencia.\nO 28 de maio de 2012, Guardado firmou un contrato por catro anos co Valencia CF.\nSelecci\u00f3n nacional.\nGuardado foi internacional coa Selecci\u00f3n de f\u00fatbol de M\u00e9xico en 29 ocasi\u00f3ns. Foi convocado por Ricardo Lavolpe de xeito regular desde un partido amigable contra Hungr\u00eda o 14 de decembro de 2005, onde debutou entrando ao campo ao minuto 69 por Jos\u00e9 Antonio Olvera. O seu primeiro gol co \"Tricolor\" f\u00edxoo nun partido amigable contra Venezuela, o 28 de febreiro de 2007.\nGardado marcou un total de 7 goles coa s\u00faa selecci\u00f3n.\nCopa Mundial de F\u00fatbol de 2006.\nFormou parte dos 23 xogadores da selecci\u00f3n mexicana que viaxaron \u00e1 Copa Mundial de F\u00fatbol de 2006 en Alema\u00f1a, onde participou co n\u00famero 18.\nA\u00ednda que foi considerado por FIFA como un dos candidatos a ser o mellor futbolista novo da competencia, non viu actividade durante a primeira rolda. Xogou como titular no partido contra Arxentina nos oitavos de final, e pesar dunha actuaci\u00f3n sobresaliente, tivo que sa\u00edr de cambio por lesi\u00f3n aos 66 minutos xogo, cando o marcador atop\u00e1base empatado 1-1. M\u00e9xico acabou perdendo o partido por un marcador de 2-1 en tempo extra.\nCopa de Ouro da CONCACAF 2007.\nEn xu\u00f1o de 2007, tras consolidarse como titular coa s\u00faa selecci\u00f3n en partidos amigables, foi convocado polo seleccionador mexicano Hugo S\u00e1nchez para xogar a Copa de Ouro. Ingresou como titular en todos os partidos, e na final contra os Estados Unidos, anotou o gol que por\u00eda en vantaxe a M\u00e9xico no minuto 43. Sorpresivamente, o equipo das \"barras e as estrelas\" remontou o marcador no segundo tempo, e cun tanto de Landon Donovan ao 66, e Benny Feilhaber ao 73, proclamouse campi\u00f3n do torneo. Esta derrota, ademais do mal desempe\u00f1o que tivo a selecci\u00f3n ao longo do torneo, provocaron unha dura cr\u00edtica sobre o director t\u00e9cnico Hugo S\u00e1nchez.\nCopa Am\u00e9rica 2007.\nO seu primeiro partido como titular foi contra Chile, partido que M\u00e9xico empatou 0-0. Cabe sinalar que non xogou os primeiros dous partidos que M\u00e9xico disputou nese torneo, debido \u00e1 lesi\u00f3n sufrida na final de C\u00f3paa Ouro.\nXa en cuartos de final, ante Paraguai, provocou o penalti do 5-0; o partido terminar\u00eda cun 6-0 a favor de M\u00e9xico, vitoria que o situou en semifinais. Con todo, a pesar do bo desempe\u00f1o que tivo durante o torneo, M\u00e9xico foi vencido en semifinais por Arxentina por un marcador de 3-0.\nTres d\u00edas despois, no partido polo terceiro lugar contra Uruguai, Gardado entrou ao campo ao minuto 64 substitu\u00edndo a Fausto Pinto; 12 minutos despois, marca o seu primeiro e \u00fanico gol no torneo, cun potente tiro de media distancia que entra de \"campanazo\". O seu tanto foi o 3-1 definitivo que lle deu a M\u00e9xico o terceiro lugar do certame."}
{"id": "107800", "revid": "895", "url": "https://gl.wikipedia.org/wiki?curid=107800", "title": "Jos\u00e9 Andr\u00e9s Guardado Dom\u00ednguez", "text": ""}
{"id": "107801", "revid": "88215", "url": "https://gl.wikipedia.org/wiki?curid=107801", "title": "Petr Kouba", "text": "Petr Kouba, nado en Praga o 28 de xaneiro de 1969, \u00e9 un exfutbolista checo. Xogaba de porteiro e foi internacional coas selecci\u00f3ns de Checoslovaquia e Rep\u00fablica Checa.\nTraxectoria.\nNa tempada 1996\u201397 fichou polo Deportivo da Coru\u00f1a, sendo o porteiro suplente de Jacques Songo'o. Nese ano xogou 4 partidos, debutando na Liga o 19 de xaneiro de 1997, na xornada 19, no empate contra o Real Valladolid (1\u20131) no Estadio Jos\u00e9 Zorrilla.\nTras d\u00faas cesi\u00f3ns ao Kaiserslautern e ao Viktoria \u017di\u017ekov, regresou ao Deportivo e na tempada 1999\u201300 acadou o t\u00edtulo de Liga, participando en 2 partidos.\nSelecci\u00f3n nacional.\nXogou con Checoslovaquia e despois coa Rep\u00fablica Checa, xogando entre ambos un total de 40 partidos entre 1991 e 1998.\nKouba foi participante da Eurocopa 1996 de Inglaterra, onde a Rep\u00fablica Checa foi semifinalista."}
{"id": "107802", "revid": "89787", "url": "https://gl.wikipedia.org/wiki?curid=107802", "title": "Lassad Nouioui", "text": "Lassad Hassen Nouioui (en \u00e1rabe: \u0644\u0633\u0639\u062f \u0627\u0644\u0646\u0648\u064a\u0648\u064a\u200e) nado en Marsella o 8 de marzo de 1986, \u00e9 un futbolista franco-tunisiano. Xoga de dianteiro e o seu equipo actual \u00e9 o CD Toledo.\nTraxectoria.\nFormado nas categor\u00edas inferiores de diversos equipos franceses, Lassad firmou o seu contrato como profesional na temporada 2008/09 co Deportivo da Coru\u00f1a, tras xogar no seu filial. Debutou co Deportivo na vitoria 3-0 contra o Villarreal CF, substitu\u00edndo a Riki. No seguinte partido forzou o penalti do empate a un contra o RCD Mallorca. O seu primeiro gol en Primeira Divisi\u00f3n marcouno o 5 de abril de 2009 contra o RCD Espanyol.\nTras finalizar a tempada 2011\u201312 desvinculouse do Deportivo ao non renovar o seu contrato. O 2 de setembro de 2012 firmou co Celtic F.C. escoc\u00e9s por d\u00faas tempadas.\nO 1 de febreiro de 2018 fichou polo CD Toledo, de Segunda Divisi\u00f3n B, at\u00e9 o final da tempada 2017\u201318.\nSelecci\u00f3n nacional.\nFoi seleccionado para as roldas clasificatorias do Mundial 2010 que disputou Tunisia."}
{"id": "107803", "revid": "98629", "url": "https://gl.wikipedia.org/wiki?curid=107803", "title": "Louie Donowa", "text": " \nBrian Louie Donowa, nado en Ipswich o 24 de setembro de 1964, \u00e9 un exfutbolista ingl\u00e9s. Xogaba de centrocampista.\nTraxectoria.\nIniciouse no Norwich City FC en 1982, provindo das s\u00faas categor\u00edas inferiores, formando parte do equipo que ga\u00f1ou a FA Youth Cup en 1983 ao Everton (6\u20135) e a Football League Cup de 1985 ao Sunderland (1\u20130). Durante este tempo foi chamado para a selecci\u00f3n sub-21 inglesa.\nIniciada a tempada 1985\u201386\u00a0foi contratado polo Deportivo da Coru\u00f1a por 50.000 \u00a3 (uns 57.000 \u20ac). No D\u00e9por xogou 4 campa\u00f1as sendo m\u00e1is irregular na derradeira, coa chegada do dianteiro Raudnei.\nEn 1989 volveu a Inglaterra e xogou no Ipswich Town F.C., Bristol City F.C., Birmingham City, Burnley F.C., Crystal Palace F.C., Shrewsbury Town F.C., Walsall F.C. e Peterborough United F.C..\nRetirouse no ano 2000 xogando no Tamworth, un equipo non profesional."}
{"id": "107805", "revid": "98629", "url": "https://gl.wikipedia.org/wiki?curid=107805", "title": "Corentin Martins", "text": "Corentin Martins da Silva, nado en Brest o 11 de xullo de 1969, \u00e9 un exfutbolista e actual adestrador de f\u00fatbol franc\u00e9s. Xogaba de centrocampista e foi internacional coa selecci\u00f3n francesa."}
{"id": "107806", "revid": "98629", "url": "https://gl.wikipedia.org/wiki?curid=107806", "title": "Sylvia Kristel", "text": "Sylvia Kristel, nada en Utrecht o 28 de setembro de 1952 e finada en \u00c1msterdam o 17 de outubro de 2012, foi unha actriz, modelo e cantante holandesa. O seu papel de maior sona foi o de protagonista do filme er\u00f3tico franc\u00e9s \"Emmanuelle\" en 1974.\nInicios.\nComezou a s\u00faa carreira profesional coma modelo adolescente, sendo escollida Miss TV Europe no 1972\n\"Emmanuelle\".\nKristel acadou sona en todo o mundo \u00f3 protagonizar en 1974 a s\u00faa primeira pel\u00edcula, \"Emmanuelle\", baseada na novela hom\u00f3nima de Emmanuelle Arsan, e dirixida por Just Jaekin. A actriz cobrou pola s\u00faa participaci\u00f3n 150.000 d\u00f3lares, recad\u00e1ndose entre 50 e 350 mill\u00f3ns de d\u00f3lares.\nPosteriormente protagonizou varias secuelas, como \"Emmanuelle 2\" (1975), \"Goodbye Emmanuelle\" (1977) e \"Emmanuelle 4\" (1984).\nOutras actuaci\u00f3ns.\nMalia ser basicamente co\u00f1ecida pola s\u00faa participaci\u00f3n en pel\u00edculas de contido er\u00f3tico, coma as da saga \"Emmanuelle\", Kristel interpretou personaxes como Lady Chatterley, nunha adaptaci\u00f3n da novela de 1981, \"O amante de Lady Chatterley\", ou a esp\u00eda Mata Hari.\n\u00daltimos anos.\nLogo de superar un cancro de gorxa no 2003 retomou a s\u00faa actividade interpretativa, e no 2006 publicou as s\u00faas memorias co t\u00edtulo de \"Nue\" (\"Espida\")."}
{"id": "107807", "revid": "23204", "url": "https://gl.wikipedia.org/wiki?curid=107807", "title": "Sylvain Wiltord", "text": "Sylvain Wiltord, nado o 10 de maio de 1974 en Neuilly-sur-Marne, \u00e9 un exfutbolista franc\u00e9s. Xogaba de dianteiro."}
{"id": "107810", "revid": "88215", "url": "https://gl.wikipedia.org/wiki?curid=107810", "title": "Nuno Esp\u00edrito Santo", "text": "Nuno Herlander Sim\u00f5es Esp\u00edrito Santo, nado en San Tom\u00e9 o 25 de xaneiro de 1974, \u00e9 un exfutbolista e actual adestrador de f\u00fatbol santomense, naturalizado portugu\u00e9s. Xogaba de porteiro e militou en varios clubs de Portugal, Espa\u00f1a e Rusia, sen conseguir ter moita continuidade, ag\u00e1s no M\u00e9rida, onde conseguiu o Trofeo Zamora de Segunda Divisi\u00f3n, e en Osasuna. A\u00ednda que nunca chegou a vestir a camiseta da selecci\u00f3n portuguesa, foi parte do conxunto luso na Eurocopa de 2008.\nComezou a s\u00faa carreira como adestrador no Rio Ave, ao que guiou ata as finais da Copa de Portugal e da Copa da Liga. A continuaci\u00f3n dirixiu o Valencia e o Porto, antes de recalar no banco do Wolverhampton Wanderers, onde permaneceu catro tempadas, logrando un ascenso \u00e1 Premier League. M\u00e1is tarde adestrou o Tottenham e o Al-Ittihad Club.\nTraxectoria.\nOrixes.\nNaceu o 25 de xaneiro de 1974 na illa de San Tom\u00e9, cando esta formaba parte do Imperio Portugu\u00e9s, un ano e medio antes da independencia de San Tom\u00e9 e Pr\u00edncipe, nunha familia con ascendencia tanto africana como europea, que acabou instal\u00e1ndose en Portugal.\nComo futbolista.\nVit\u00f3ria de Guimaraes.\nComezou a xogar ao f\u00fatbol no Santoantoniense de Barreiro, pasando logo polo Quimigal e o Ca\u00e7adores Torreenses, antes de ingresar en 1991 na canteira do Vit\u00f3ria de Guimar\u00e3es. En 1993 debutou co primeiro equipo, con 19 anos e 4 meses de idade, convert\u00e9ndose no gardameta m\u00e1is novo en vestir a camiseta do club.\nTralo seu precoz debut na Primeira Liga, para a tempada 1993/94 sa\u00edu cedido ao Vila Real, equipo da Segunda Liga que acabou descendendo ao remate da campa\u00f1a. A continuaci\u00f3n regresou ao Vit\u00f3ria, onde comezou a xogar como titular con m\u00e1is asiduidade, acadando os 34 partidos de liga.\nDeportivo da Coru\u00f1a.\nMilitando no V\u00edt\u00f3ria, co\u00f1eceu a Jorge Mendes, convert\u00e9ndose no primeiro cliente do que anos m\u00e1is tarde ser\u00eda o axente de futbolistas m\u00e1is famoso do mundo. En 1996 o Deportivo da Coru\u00f1a interesouse polo xogador, ofrec\u00e9ndolle un salario 10 veces superior ao que cobraba en Portugal, pero o presidente do Vit\u00f3ria, Ant\u00f3nio Pimenta Machado, rexeitou a oferta presentada por Augusto C\u00e9sar Lendoiro. Nuno e Mendes finxiron ent\u00f3n que o futbolista ti\u00f1a problemas co alcohol, para que o dirixente portugu\u00e9s deixase sa\u00edr o gardameta con m\u00e1is facilidade. O plan funcionou e a fichaxe concretouse en outubro de 1996, asinando un contrato por oito anos e pagando o club galego uns 280 mill\u00f3ns de pesetas ao conxunto de Guimar\u00e3es, as\u00ed como a ficha de Branko Milovanovi\u0107.\nCon todo, o seu paso polo Deportivo foi pouco m\u00e1is que testemu\u00f1al. Na s\u00faa primeira tempada na Coru\u00f1a, o equipo galego estaba a vivir un cambio de ciclo na porter\u00eda, tralas marchas de Lia\u00f1o e Elduayen, e contaba con catro gardametas (Songo'o, Canales e Kouba). Songo'o foi o elixido en case t\u00f3dolos partidos por John Benjamin Toshack e polo seu sucesor no banco, Carlos Alberto Silva, mentres que Kouba quedou como segundo porteiro trala marcha de Canales no mercado invernal. \nNuno non debutou ata a antepen\u00faltima xornada de liga, cando Silva o introduciu como substituto de Songo'o nos minutos finais dun partido ante o Sevilla en Riazor que estaba practicamente sentenciado (3-0). Ao remate da tempada Kouba sa\u00edu cedido ao Kaiserslautern, pero o Deportivo incorporou ao porteiro nixeriano Peter Rufai e Nuno tIvo que esperar m\u00e1is dun ano para xogar o seu segundo partido co equipo coru\u00f1\u00e9s, ata que foi titular na derradeira xornada da tempada 1997/98 ante o Sporting de Gij\u00f3n no Molin\u00f3n.\nCesi\u00f3n ao M\u00e9rida.\nPara a tempada 1998/99 sa\u00edu cedido ao M\u00e9rida, da Segunda Divisi\u00f3n, en busca dos minutos que non ti\u00f1a no Deportivo. Debutou na s\u00e9tima xornada de liga e xa non sa\u00edu do once inicial de Paco Herrera durante as seguintes 28 xornadas (excepto unha que perdeu por sanci\u00f3n), sendo elixido por diante de Falag\u00e1n e Manu. Non encaixou o seu primeiro gol ata o quinto partido e acabou a liga con s\u00f3 25 goles recibidos en 29 partidos, sendo o terceiro porteiro con mellor coeficiente da competici\u00f3n, s\u00f3 por detr\u00e1s de \u017deljko Cicovi\u0107 e C\u00e9sar Quesada. \nA\u00ednda que no ver\u00e1n de 1999 regresou ao Deportivo, volveu ser cedido para unha segunda campa\u00f1a ao M\u00e9rida, que solicitou de novo os seus servizos. Titular indiscutible, disputou completos 41 dos 42 partidos de liga, encaixando s\u00f3 32 goles, polo que ga\u00f1ou o Trofeo Zamora de Segunda por diante dos gardametas Ra\u00fal Arribas (Legan\u00e9s) e Gaspercic (Extremadura). Ademais sumou seis partidos na Copa do Rei, competici\u00f3n na que o equipo estreme\u00f1o acadou os cuartos de final, e encaixou un s\u00f3 gol, na vitoria por 2-1 sobre o Real Madrid.\nNuno foi o porteiro no \u00faltimo partido da historia do club, que acabou desaparecendo ese ver\u00e1n despois de 88 anos de historia, por mor das s\u00faas d\u00e9bedas cos futbolistas.\nCesi\u00f3n a Osasuna.\nAs s\u00faas excelentes actuaci\u00f3ns en M\u00e9rida espertaron o interese dun club da Primeira Divisi\u00f3n, Osasuna, que conseguiu a s\u00faa cesi\u00f3n en xullo de 2000. No club navarro, dirixido por Lotina, f\u00edxose coa titularidade por diante de Ricardo Sanzol, disputando 34 partidos.\nRegreso ao Deportivo.\nPara a tempada 2001/02 regresou ao Deportivo da Coru\u00f1a, tras tres anos de cesi\u00f3ns, e coa marcha de Songo'o converteuse no segundo gardameta do equipo, por detr\u00e1s de Molina. A pesar da titularidade indiscutible de Molina, Nuno tivo a s\u00faa oportunidade en outubro, cando o porteiro valenciano se resentiu dos seus problemas musculares no cuarto partido da primeira fase de grupos da Liga de Campi\u00f3ns ante o Manchester United en Old Trafford. Nuno substitu\u00eduno ao descanso, cun 2-2 no marcador, e callou unha magn\u00edfica actuaci\u00f3n, mantendo a s\u00faa porter\u00eda sen goles. Salvou un man a man ante Giggs e contribu\u00edu ao vitorioso 2-3 final, no que foi considerado un dos mellores partidos da historia do club galego.\nXogou tam\u00e9n os seguintes catro partidos do equipo coru\u00f1\u00e9s, dous deles na liga e outros dous na Liga de Campi\u00f3ns (ante Lille e Olympiakos). Trala recuperaci\u00f3n de Molina, Nuno volveu ao banco, a\u00ednda que foi ali\u00f1ado por Irureta nos partidos de Copa do Rei, competici\u00f3n na que o Deportivo se acabou proclamando campi\u00f3n. Con todo, Molina foi o elixido para defender a porter\u00eda na final ante o Real Madrid, no co\u00f1ecido como Centenariazo. D\u00faas semanas despois, Nuno disputou o seu 12\u00ba e derradeiro partido co Deportivo, na \u00faltima xornada da segunda fase da Liga de Campi\u00f3ns, ante o Bayer Leverkusen, co equipo coru\u00f1\u00e9s xa clasificado para os cuartos de final.\nPorto (1\u00aa etapa).\nEn xullo de 2002 foi traspasado ao Porto, como parte da operaci\u00f3n que levou a Jorge Andrade ao Deportivo. Nos seus primeiros anos no club portugu\u00e9s estivo \u00e1 sombra do hist\u00f3rico porteiro V\u00edtor Ba\u00eda, titular na maior\u00eda de partidos. Con todo, na s\u00faa primeira tempada disputou 15 partidos, contribu\u00edndo a que o equipo de Mourinho se proclamase campi\u00f3n da Primeira Liga, da Copa de Portugal e da Copa da UEFA. Ademais marcou un gol, o \u00fanico da s\u00faa carreira, nos cuartos de final da Copa ante o Varzim, onde anotou de penalti o s\u00e9timo gol do seu equipo (7-0).\nA s\u00faa participaci\u00f3n reduciuse a nove partidos na seguinte tempada, na que o club portuense conquistou a liga, a Supercopa de Portugal e a Liga de Campi\u00f3ns. Ademais chegou ata a final da Copa de Portugal, na que Nuno foi titular, perdendo ante o Benfica 2-1 na pr\u00f3rroga. \nNa tempada 2004/05, con V\u00edctor Fern\u00e1ndez como adestrador, disputou 7 partidos, entre eles d\u00faas vitorias na Liga de Campi\u00f3ns ante o CSKA Moscova e o Chelsea de Mourinho. Xogou tam\u00e9n na final da Copa Intercontinental ante o Once Caldas no Estadio Internacional de Iocoama, tras substitu\u00edr a na pr\u00f3rroga a V\u00edtor Ba\u00eda, v\u00edtima dunha taquicardia. O partido acabou nunha quenda de penaltis na se realizaron 18 lanzamentos, e a\u00ednda que nin Nuno nin o porteiro rival, Juan Carlos Henao, conseguiron deter ning\u00fan, o t\u00edtulo foi para o equipo portugu\u00e9s grazas ao erro do colombiano Edwin Garc\u00eda.\nDinamo Moscova.\nEn xullo de 2005 deixou Portugal e instalouse en Rusia, fichando polo Dinamo Moscova, onde coincidiu cos seus compatriotas Jorge Ribeiro, Nuno Frechaut, Lu\u00eds Loureiro, Costinha, Maniche e Danny. Disputou 11 partidos co equipo moscovita na Liga Premier e un na Copa de Rusia, ata que en xaneiro de 2007 foi traspasado ao Desportivo das Aves.\nDesportivo das Aves.\nNo seu regreso \u00e1 Primeira Liga portuguesa, converteuse no porteiro titular no equipo adestrado por Neca para o que restaba da tempada 2006/07, sumando un total de 15 encontros. O equipo acabou descendendo \u00e1 Segunda Liga.\nPorto (2\u00aa etapa).\nNo ver\u00e1n de 2007 regresou ao Porto, onde militou durante as tres \u00faltimas tempadas da s\u00faa carreira, todas con Jesualdo Ferreira como adestrador. Durante esta etapa o porteiro titular do Porto era Helton, mentres que Nuno disputou 25 partidos en tres anos, a maior\u00eda deles na Copa de Portugal e na Copa da Liga. Foi titular na final da Copa de Portugal de 2009, t\u00edtulo que o seu equipo conquistou tras derrotar ao Pa\u00e7os de Ferreira no Estadio Nacional de Oeiras.\nXogou o seu derradeiro partido como futbolista o 21 de marzo de 2010, na final da Copa da Liga fronte ao Benfica no estadio Algarve de Faro, partido que ga\u00f1ou o equipo de Lisboa por 3-0. En xu\u00f1o de 2001 o Porto anunciou a fin do seu contrato. Pechou o seu paso polo Est\u00e1dio do Drag\u00e3o con 61 partidos oficiais, 1 gol e 12 t\u00edtulos.\nSelecci\u00f3n portuguesa.\nInternacional coas categor\u00edas inferiores da selecci\u00f3n portuguesa, foi membro do equipo portugu\u00e9s que disputou a Eurocopa sub-21 de 1996 en Espa\u00f1a. Foi tam\u00e9n convocado por Nelo Vingada para representar a Portugal nos Xogos Ol\u00edmpicos de 1996 en Atlanta, a primeira participaci\u00f3n do equipo luso dende os Xogos de 1928. A\u00ednda que acudiu aos Estados Unidos como segundo porteiro por detr\u00e1s de Costinha, acabou substitu\u00edndo ao bracarense cando este se lesionou no segundo encontro ante a Arxentina de Daniel Passarella. Foi titular no partido ante a selecci\u00f3n anfitrioa que pechou a primeira fase e tam\u00e9n nos cuartos de final contra Francia, onde Portugal venceu grazas a un gol de ouro de Jos\u00e9 Calado. A continuaci\u00f3n ocupou a porter\u00eda nas semifinais contra a Arxentina, recibindo dous goles de Hern\u00e1n Crespo que eliminaron o equipo luso. Finalmente Portugal perdeu tam\u00e9n no partido pola medalla de bronce, ante o Brasil, acabando no cuarto lugar final, que, con todo, \u00e9 o mellor resultado ol\u00edmpico da s\u00faa historia.\nEntre 2000 e 2001 disputou tres partidos coa selecci\u00f3n B de Portugal. A pesar de non vestir nunca a camiseta da selecci\u00f3n absoluta, foi convocado polo t\u00e9cnico Luiz Felipe Scolari para substitu\u00edr ao lesionado Quim na Eurocopa de 2008, onde tampouco chegou a xogar, acadando o seu equipo os cuartos de final.\nComo adestrador.\nInicios.\nInmediatamente trala s\u00faa retirada como futbolista, iniciou a s\u00faa carreira como adestrador. A s\u00faa primeira experiencia foi no M\u00e1laga, onde traballou durante uns meses como adestrador de porteiros, acompa\u00f1ando ao seu \u00faltimo t\u00e9cnico, Jesualdo Ferreira. Trala destituci\u00f3n de Ferreira, Nuno seguiuno ao seu seguinte destino, o Panathinaikos grego.\nRio Ave.\nEn maio de 2012 comezou a traballar por primeira vez como adestrador principal, collendo as rendas do Rio Ave, da Primeira Liga, trala destituci\u00f3n de Carlos Brito. Na s\u00faa primeira campa\u00f1a \u00e1 fronte do equipo acabou a liga na sexta posici\u00f3n, o mellor resultado en m\u00e1is de 30 anos. Ademais acadou as semifinais da Copa da Liga, por primeira vez na historia do club.\nNa tempada 2013/14 o Rio Ave de Nuno chegou \u00e1s finais da Copa de Portugal (a segunda na historia do club) e da Copa da Liga (por primeira vez), a\u00ednda que acabou perdendo ambas diante do Benfica de Jorge Jesus. Con todo, conseguiu clasificar o equipo para a Europa League, feito nunca antes acadado polo club de Vila do Conde.\nValencia.\nPara a campa\u00f1a 2014/15 foi contratado polo Valencia, que vi\u00f1a de ser adquirido por Peter Lim, un empresario pr\u00f3ximo ao representante do adestrador, Jorge Mendes. Na s\u00faa primeira tempada como t\u00e9cnico valencianista foi elixido tres veces Adestrador do Mes e acabou a liga na cuarta posici\u00f3n, co maior n\u00famero de puntos da historia do club, clasificando o equipo par a Liga de Campi\u00f3ns despois de dous anos de ausencia.\nNo ver\u00e1n de 2015 abandonaron o Valencia Amadeo Salvo e Rufete, presidente executivo e m\u00e1nager xeral deportivo respectivamente, por mor do crecente papel de Nuno e Mendes na xesti\u00f3n do club. Isto, sumado aos pobres resultados do equipo, foi aumentando o descontento entre os seareiros valencianos, que cada xornada ped\u00edan en maior n\u00famero a marcha do adestrador. Finalmente, o 29 de novembro de 2015, Nuno anunciou a s\u00faa dimisi\u00f3n, sendo substitu\u00eddo d\u00edas m\u00e1is tarde por Gary Neville.\nPorto.\nEn xu\u00f1o de 2016 asinou co Porto, iniciando as\u00ed a s\u00faa terceira etapa cos \"drag\u00f3ns azuis\", a primeira como adestrador. Dirixiu o club durante unha soa campa\u00f1a, acabando subcampi\u00f3n de liga por detr\u00e1s do Benfica de Rui Vit\u00f3ria.\nWolverhampton Wanderers.\nO 31 de maio de 2017 foi nomeado novo adestrador do Wolverhampton Wanderers, do EFL Championship, co que asinou un contrato por tres anos. En novembro foi elixido Adestrador do Mes da competici\u00f3n, conseguindo o seu equipo catro vitorias en catro partidos, nos que anotou 13 goles. Na s\u00faa primeira tempada proclamouse campi\u00f3n da segunda categor\u00eda, levando o equipo \u00e1 Premier League tras seis anos de ausencia.\nNo seu segundo mes como t\u00e9cnico da Premier, en setembro de 2018, foi galardoado como Adestrador do Mes, despois de que o seu equipo se mantivese invicto, acumulando dez puntos en catro partidos e encaixando un s\u00f3 gol. Os Wolves remataron a liga 2018/19 na s\u00e9tima posici\u00f3n, o mellor resultado do club dende a tempada 1979/80, cando quedara sexto. Deste xeito logrou a clasificaci\u00f3n para a Europa League, a primeira competici\u00f3n europea do equipo en case 40 anos.\nNa tempada 2019/20 o Wolverhampton volveu rematar s\u00e9timo, ga\u00f1ando outro premio ao Adestrador do Mes, mentres que chegou aos cuartos de final da Europa League, o mellor resultado en competic\u00f3n europea do club dende a final da Copa da UEFA de 1972. Na seguinte campa\u00f1a superou a Mick McCarthy como o t\u00e9cnico do club con m\u00e1is partidos dirixidos na Premier League, antes de anunciarse que deixar\u00eda o club ao final da competici\u00f3n, de mutuo acordo.\nTottenham Hotspur.\nO 30 de xu\u00f1o de 2021 foi anunciado como novo adestrador do Tottenham Hotspur. Conseguiu tres vitorias nos seus tres primeiros partidos, ga\u00f1ando o seu cuarto premio ao Adestrador do Mes da Premier League. O 1 de novembro de 2021, despois de que o seu equipo perdese ante o Manchester United por 0-3, a s\u00faa quinta derrota en sete partidos e que o deixou noveno na t\u00e1boa, foi destitu\u00eddo, despois de menos de catro meses no club. Foi substitu\u00eddo por Antonio Conte ao d\u00eda seguinte.\nAl-Ittihad.\nEn xullo de 2022 asinou como t\u00e9cnico do Al-Ittihad de Jeddah, club da Liga Profesional Saudita. Sete meses despois da s\u00faa chegada, ga\u00f1ou a Supercopa de Arabia Saudita cunha vitoria por 2-0 na final contra o Al-Fayha. En maio de 2023 conquistou a liga saudita, o primeiro t\u00edtulo de liga do club en 14 anos. A pesar dos \u00e9xitos do equipo durante a tempada 2022/23, Nuno foi despedido pouco despois do comezo da seguinte, despois dunha discusi\u00f3n coa estrela do equipo, Karim Benzema."}
{"id": "107813", "revid": "1131", "url": "https://gl.wikipedia.org/wiki?curid=107813", "title": "Fr\u00e1degas", "text": "O top\u00f3nimo galego Fr\u00e1dega pode referirse a:"}
{"id": "107814", "revid": "98629", "url": "https://gl.wikipedia.org/wiki?curid=107814", "title": "Test de Stamey", "text": "O Test de Stamey serve para a diagnose da prostatite cr\u00f3nica. Consiste na an\u00e1lise dos ouri\u00f1os antes e despois da masaxe prost\u00e1tica. O positivo na procura bacteriana nos ouri\u00f1os despois da masaxe prost\u00e1tica \u00e9 indicativo dunha infecci\u00f3n nas v\u00edas seminais."}
{"id": "107818", "revid": "56817", "url": "https://gl.wikipedia.org/wiki?curid=107818", "title": "Burlington, Indiana", "text": "Burlington \u00e9 un lugar do estado estadounidense de Indiana, pertence administrativamente ao condado de Carroll.\nDemograf\u00eda.\nSegundo o censo de 2000 ti\u00f1a unha poboaci\u00f3n de 444 habitantes. En 2006, o United States Census Bureau estima a poboaci\u00f3n en 449, un aumento de 5 persoas (1,1%).\nXeograf\u00eda.\nDe acordo co United States Census Bureau cobre unha \u00e1rea de 1,4\u00a0km\u00b2. Burlington est\u00e1 aproximadamente a 239 metros por riba do nivel do mar."}
{"id": "107859", "revid": "2074", "url": "https://gl.wikipedia.org/wiki?curid=107859", "title": "Corpo de Ex\u00e9rcito", "text": ""}
{"id": "107862", "revid": "12452", "url": "https://gl.wikipedia.org/wiki?curid=107862", "title": "Qu\u00edmica F\u00edsica", "text": ""}
{"id": "107869", "revid": "89787", "url": "https://gl.wikipedia.org/wiki?curid=107869", "title": "Flanagan Flash-Back", "text": "Flanagan Flash-Back \u00e9 un libro publicado no 2009 de Andreu Mart\u00edn e Jaume Ribera. \u00c9 o duod\u00e9cimo da serie protagonizada polo detective xuvenil Flanagan.\nTrama.\nNos primeiros d\u00edas de setembro, pouco antes do seu d\u00e9cimo oitavo aniversario, Flanagan descobre que a s\u00faa primeira moza, Clara Longo, foi detida acusada de tr\u00e1fico ilegal de xoias.\nEntrementres o \"Komando Destruction\", o grupo de rapaces de dez anos que xa ten aparecido noutras historias, quere contratalo para facer chantaxe \u00e1 s\u00faa mestra.\nFlanagan non dubida \u00e1 hora de axudar a Clara, malia que esta p\u00eddelle que a deixe en paz, pero, quizais por sentimento de culpa, sente a necesidade de ir tras Clara. Por\u00e9n, todo se complica cando sabe que Clara pasou a noite en comisar\u00eda por mor da morte da s\u00faa t\u00eda, coa que viv\u00eda.\nFlanagan investiga a morte da t\u00eda, centr\u00e1ndose no seu mozo, e nun posible amante. Tras unha boa sesi\u00f3n de acci\u00f3n (coma sempre, mesturada con escenas divertidas e absurdas para os perseguidores de Flanagan), e persecuci\u00f3ns (desta volta axudado pola nova Honda CBR 125 do detective), no \u00faltimo momento, coa axuda de Charche e Nines, evita a morte de Clara.\nFinalmente, desc\u00f3brese que o presunto amante da t\u00eda era un xu\u00edz que abusara sexualmente de Clara co consentimento da s\u00faa t\u00eda.\nO relato remata cunha festa sorpresa organizada por Charche e Nines, onde est\u00e1n invitados moitos dos co\u00f1ecidos e amigos de Xan.\nNarraci\u00f3n.\nO libro ten un \"crossover\" coa novela \"El com del crim\" dos mesmos autores, quinto volume da saga protagonizada polo detective \u00c0ngel Esquius."}
{"id": "107870", "revid": "2074", "url": "https://gl.wikipedia.org/wiki?curid=107870", "title": "Cloroplastos", "text": ""}
{"id": "107873", "revid": "1987", "url": "https://gl.wikipedia.org/wiki?curid=107873", "title": "Le\u00f3nidas II", "text": "Le\u00f3nidas II foi un rei de Esparta que reinou dende o ano 254 a.C. ata o 235 a.C.\nFoi desterrado no 242 a.C., no 240 a.C. volveu ocupar o seu trono."}
{"id": "107875", "revid": "22570", "url": "https://gl.wikipedia.org/wiki?curid=107875", "title": "Ne Tak", "text": "Ne Tak foi unha alianza pol\u00edtica creada para participar nas elecci\u00f3ns parlamentarias de 2006 en Ucra\u00edna. Leonid Kravchuk, primeiro presidente de Ucra\u00edna e nese tempo membro do parlamento, era o seu cabeza de lista.\nCaracter\u00edsticas.\nNe Tak agrupaba \u00e1s seguintes forzas:\nAlg\u00fans dos candiatos e apoios deste bloque foron Viktor Medvedchuk, actual presidente do Partido Socialdem\u00f3crata de Ucra\u00edna (unido), Oleg Blokhin, Hrihorii Surkisantigo, presidente da Federaci\u00f3n de F\u00fatbol de Ucra\u00edna.\nNe Tak recibiu 257.106 votos (1.1%), quedando en 11 \u00ba lugar e sen lograr escano ning\u00fan no parlamento."}
{"id": "107880", "revid": "98629", "url": "https://gl.wikipedia.org/wiki?curid=107880", "title": "Tempada 2007-08 da NBA", "text": "A Tempada 2007-08 da NBA \u00e9 a sexaxesimosegunda da historia da competici\u00f3n norteamericana de baloncesto. Os 1.230 partidos programados da liga regular comezaron o martes 30 de outubro de 2007, rematando a mesma o 16 de abril do 2008. Os playoffs comezaron o 19 de abril e remataron a mediados de xu\u00f1o.\nClasificaci\u00f3ns.\nPor conferencia.\nO l\u00edder de divisi\u00f3n ten garantido ao menos o 4\u00ba posto en playoffs."}
{"id": "107894", "revid": "2074", "url": "https://gl.wikipedia.org/wiki?curid=107894", "title": "Ret\u00edculo endopl\u00e1smico", "text": ""}
{"id": "107909", "revid": "98629", "url": "https://gl.wikipedia.org/wiki?curid=107909", "title": "Humberto II", "text": "Humberto II, nado o 15 de setembro de 1904 en Racconigi e finado o 18 de marzo de 1983 en Xenebra, foi o \u00faltimo rei de Italia, do 9 de maio ao 13 de xu\u00f1o de 1946, por veces chamado o \"rei de maio\".\nTraxectoria.\nHumberto II foi o terceiro fillo do rei V\u00edtor Manuel III e Helena de Montenegro, formouse na academia militar de Tur\u00edn e chegou ao grao de xeneral. Participou en operaci\u00f3ns militares durante a segunda guerra mundial.\nDespois da ca\u00edda de Benito Mussolini e da apertura de negociaci\u00f3ns dos italianos cos aliados, en 1943, o rei V\u00edtor Manuel volveu aos poderes constitucionais e o 5 de xu\u00f1o de 1944 nomeou a Humberto \"Luogotenente General del Regno\" nun intento por salvar a monarqu\u00eda, abdicando en maio de 1946, convert\u00e9ndose Humberto en rei de Italia, no referendo do 2 e 3 de xu\u00f1o os italianos votaron maioritariamente polo establecemento dunha rep\u00fablica e o 13 de xu\u00f1o marchou para o exilio en Cascais.\nHumberto estaba casado desde 1930 con Mar\u00eda Xos\u00e9 de B\u00e9lxica, filla do rei Alberte I, coa que tivo catro fillos."}
{"id": "107913", "revid": "1131", "url": "https://gl.wikipedia.org/wiki?curid=107913", "title": "Galer\u00eda de imaxes de Oza, Teo", "text": "Santa Baia de Oza \u00e9 unha parroquia que se localiza no leste do concello de Teo."}
{"id": "107927", "revid": "1131", "url": "https://gl.wikipedia.org/wiki?curid=107927", "title": "Galer\u00eda de imaxes da rapa das bestas", "text": "A rapa das bestas \u00e9 a denominaci\u00f3n dunha operaci\u00f3n que consiste en cortar as crinas dos cabalos nos curros."}
{"id": "107935", "revid": "1131", "url": "https://gl.wikipedia.org/wiki?curid=107935", "title": "Galer\u00eda de imaxes de Recesende, Teo", "text": "San Xo\u00e1n de Recesende \u00e9 unha parroquia que se localiza no leste do concello de Teo."}
{"id": "107974", "revid": "2074", "url": "https://gl.wikipedia.org/wiki?curid=107974", "title": "R\u00edo T\u00e9", "text": ""}
{"id": "107976", "revid": "1086520", "url": "https://gl.wikipedia.org/wiki?curid=107976", "title": "Euros", "text": ""}
{"id": "107978", "revid": "10599", "url": "https://gl.wikipedia.org/wiki?curid=107978", "title": "Baztan", "text": ""}
{"id": "107982", "revid": "50011", "url": "https://gl.wikipedia.org/wiki?curid=107982", "title": "Copa Galiza de f\u00fatbol 2009", "text": "Na segunda edici\u00f3n da Copa Galiza de f\u00fatbol, celebrada en 2009, participaron 23 conxuntos galegos.\nParticiparon os seis equipos de segunda B (CD Lugo, Pontevedra CF e CD Ourense, Racing de Ferrol, Cidade de Santiago, Fabril e Celta Turista), e mais dezasete de terceira divisi\u00f3n. Na primeira rolda xogaron catorce equipos de terceira divisi\u00f3n elixidos por sorteo, e na segunda rolda sum\u00e1ronselle os equipos de segunda B e mais os tres exentos de terceira. Os partidos x\u00f3ganse a partido \u00fanico e no campo do equipo situado nunha posici\u00f3n m\u00e1is baixa da t\u00e1boa, ou de inferior categor\u00eda.\nO campi\u00f3n da edici\u00f3n 2009 foi o Cerceda."}
{"id": "107984", "revid": "89787", "url": "https://gl.wikipedia.org/wiki?curid=107984", "title": "Trapecio de Ori\u00f3n", "text": "O Trapecio, C\u00famulo do Trapecio ou O Trapecio do C\u00famulo de Ori\u00f3n \u00e9 un pequeno c\u00famulo estelar no coraz\u00f3n da Nebulosa de Ori\u00f3n, a cal pertence \u00e1 constelaci\u00f3n de Ori\u00f3n. Foi descuberto por Galileo Galilei. O 4 de febreiro de 1617, Galileo puido esbozar tres das estrelas (A, C, D), pero o resto de estrelas estaban confundidas entre a nebulosidade circundante. A cuarta compo\u00f1ente (B) foi identificada por varios observadores no ano 1673, e varias compo\u00f1entes m\u00e1is foron descubertas m\u00e1is tarde, para un total de oito estrelas confirmadas, ala polo ano 1888. Posteriormente varias das estrelas foron confirmadas coma binarias. Os telescopios dos astr\u00f3nomos afeccionados de preto de 5\u00a0cm de apertura pode resolver seis estrelas en boas condici\u00f3ns de visibilidade.\nO trapecio \u00e9 un c\u00famulo relativamente novo que se formou directamente da nebulosa nai. As cinco estrelas m\u00e1is brillantes son da orde de entre 15 a 30 masas solares de tama\u00f1o. Elas est\u00e1n separadas entre si dentro dun di\u00e1metro de 1,5 anos luz e son responsables de boa parte da iluminaci\u00f3n da nebulosa. O Trapecio poder\u00eda ser un sub-compo\u00f1ente do C\u00famulo da Nebulosa de Ori\u00f3n, un grupo de preto de 2.000 estrelas dentro dun di\u00e1metro duns 20 anos luz.\nIdentificaci\u00f3n.\n\u00c9 m\u00e1is facilmente identificable polo asterismo das catro estrelas relativamente m\u00e1is brillantes. As catro son moitas veces identificadas coma A, B, C, e D, en orde crecente respecto da s\u00faa ascensi\u00f3n recta. A m\u00e1is brillante das catro estrelas \u00e9 C, ou Theta1 Orionis C, cunha magnitude aparente de 5,13. Tanto A coma B foron identificadas coma binarias ecl\u00edpsantes.\nAs imaxes no infravermello do Trapecio son as que foron capaces de penetrar mellor entre as nubes de po, e grazas a elas detect\u00e1ronse moitas m\u00e1is compo\u00f1entes estelares. Preto da metade das estrelas dentro do c\u00famulo pos\u00faen discos circumestelares que se est\u00e1n disipando, moi posiblemente unha condici\u00f3n precursora da formaci\u00f3n planetaria. Ademais, tam\u00e9n foron identificadas varias ananas marr\u00f3ns e varias \"estrelas fuxitivas\" de baixa masa."}
{"id": "107989", "revid": "2074", "url": "https://gl.wikipedia.org/wiki?curid=107989", "title": "R\u00edo Baztan", "text": ""}
{"id": "107991", "revid": "23204", "url": "https://gl.wikipedia.org/wiki?curid=107991", "title": "Sociedad Deportiva Ciudad de Santiago", "text": "A Sociedad Deportiva Ciudad de Santiago foi un club de f\u00fatbol galego, de Santiago de Compostela, que xogaba os seus partidos no estadio de San L\u00e1zaro. Foi fundado en 1978 como Club Atl\u00e9tico F\u00e1tima.\nXogou en Segunda Divisi\u00f3n B durante a tempada 2008-09, pero descendeu a Terceira por falta de pagamentos. Finalmente, o equipo desapareceu en 2010.\nHistoria.\nO antecesor do club SD Ciudad de Santiago foi o Club Atl\u00e9tico F\u00e1tima, fundado o 14 de xu\u00f1o de 1978 por un grupo de amigos da parroquia compostel\u00e1 do Casti\u00f1eiri\u00f1o para difundir a pr\u00e1ctica do deporte. Afiliouse na Federaci\u00f3n Galega de F\u00fatbol o 22 de xu\u00f1o de 1978 co n\u00famero 1193, e inscribiuse no rexistro nacional de clubs co n\u00famero 12.643. O club competiu varios anos en categor\u00edas locais, at\u00e9 que no ano 2004 comeza a militar na rexional preferente galega, xa no hist\u00f3rico campo de San L\u00e1zaro, en detrimento do campo de Santa Isabel.\nA partir de setembro do ano 2005 o equipo transformouse en Sociedade An\u00f3nima Deportiva coa denominaci\u00f3n de Sociedad Deportiva Ciudad de Santiago, nun intento de medrar deportiva e socialmente. Nese mesmo ano tam\u00e9n se creou o primeiro equipo feminino do club.\nNa tempada 2006/2007 acadou outro ascenso hist\u00f3rico \u00e1 Terceira Divisi\u00f3n, despois de vencer na promoci\u00f3n \u00f3 Ver\u00edn CF; e na tempada seguinte ascende \u00e1 Segunda Divisi\u00f3n B, categor\u00eda na que militou un ano.\nEn agosto de 2009 o club sufriu un descenso administrativo, logo de non facer efectivos os dereitos para xogar en Segunda B. A s\u00faa \u00faltima tempada pasouna en Terceira dentro do Grupo I, pero a falta de pagamentos aos xogadores suced\u00e9ronse e o equipo non se presentou a varios partidos da competici\u00f3n. Isto provocou que a RFEF eliminase ao equipo do campionato mediante un descenso a Preferente, o que provocou a s\u00faa desaparici\u00f3n definitiva."}
{"id": "107992", "revid": "1093", "url": "https://gl.wikipedia.org/wiki?curid=107992", "title": "Arosa SC", "text": ""}
{"id": "107994", "revid": "10599", "url": "https://gl.wikipedia.org/wiki?curid=107994", "title": "Ver\u00edn Club de F\u00fatbol", "text": "O Ver\u00edn Club de F\u00fatbol \u00e9 o equipo de f\u00fatbol de referencia da vila ourens\u00e1 de Ver\u00edn. Fundado en 1971, na actualidade compite no Grupo 1 da Primeira Auton\u00f3mica de Galicia, e ten uns 300 socios. Con camisola vermella e pantal\u00f3n azul coma equipaci\u00f3n, o Ver\u00edn CF disputa os seus partidos coma local no estadio Jos\u00e9 Arjiz, con capacidade para uns 2000 espectadores.\nEscudo.\nNo escudo do Ver\u00edn CF ocupa un lugar predominante a imaxe do castelo de Monterrei, por riba dunha banda azul, que representa o T\u00e1mega, r\u00edo que ba\u00f1a a vila de Ver\u00edn. No interior da banda azul, un bal\u00f3n de f\u00fatbol. No ano 2012 o escudo cambiou a un dese\u00f1o m\u00e1is moderno e colorido.\nUniforme.\nO Ver\u00edn CF viste camisola vermella, pantal\u00f3n azul e medias vermellas. O segunda equipamento consta de camisola azul, pantal\u00f3n branco e medias azuis.\nEstadio.\nO Ver\u00edn CF xoga os seus partidos coma local no estadio Jos\u00e9 Arjiz, inaugurado en 1971, con capacidade para 2000 espectadores. O estadio, situado na estrada de Laza, est\u00e1 ao p\u00e9 do castelo de Monterrei.\nHistoria.\nAntes da guerra civil espa\u00f1ola existiu na vila o Racing Club Ver\u00edn, e despois da contenda b\u00e9lica Juan Reigada fundou un novo club, o CD Ver\u00edn, que xogaba no antigo campo do Toral. De al\u00ed trasladouse a actividade futbol\u00edstica \u00e1s instalaci\u00f3ns da Granxa.\nEn 1971 botou a andar o actual Ver\u00edn CF, que a partir de 1976 pasou a ter como campo de xogo o Jos\u00e9 Arjiz. Nese mesmo ano, 1976, o Ver\u00edn CF proclamouse 'campi\u00f3n galego de afeccionados tras superar na final o CCDR Perl\u00edo, de Fene, logrando o pase ao Campionato de Espa\u00f1a, onde caeu eliminado (perdendo por 0-1 na casa e por 5-0 f\u00f3ra), ante o C.D. Ensidesa de Avil\u00e9s na primeira rolda. \nEn 1981 ascende por primeira vez \u00e1 terceira divisi\u00f3n, categor\u00eda en que sumou dez campa\u00f1as. Tras unha involuci\u00f3n a principios dos 90 que mergullou o equipo na segunda rexional, entre 1997 e 2007 o Ver\u00edn CF desfrutou dos seus mellores anos. Na 2003/04 quedou no 4\u00ba lugar da terceira divisi\u00f3n e conseguiu meterse na fase de ascenso \u00e1 Segunda Divisi\u00f3n B, sendo eliminado na primeira rolda.\nNos anos seguintes o Ver\u00edn CF cabalgou entre Terceira e Preferente Auton\u00f3mica, ata consumar o descenso \u00e1 categor\u00eda provincial en xu\u00f1o de 2013.\nTemporadas disputadas nas distintas categor\u00edas"}
{"id": "107995", "revid": "1093", "url": "https://gl.wikipedia.org/wiki?curid=107995", "title": "SD Ciudad de Santiago", "text": ""}
{"id": "107996", "revid": "1131", "url": "https://gl.wikipedia.org/wiki?curid=107996", "title": "Villalonga Club de F\u00fatbol", "text": "O Villalonga Club de F\u00fatbol \u00e9 o equipo de f\u00fatbol da parroquia de Vilalonga, no concello de Sanxenxo, e un dos tres grandes equipos dese concello a canda o Portonovo SD e o Xuvent\u00fa de Sanxenxo.\nFundado en 1947, actualmente xoga na Terceira Divisi\u00f3n. O seu campo de f\u00fatbol \u00e9 o San Pedro, con capacidade para 2.000 espectadores.\nHistoria.\nNas \u00faltimas d\u00e9cadas xogou case sempre nesa Terceira divisi\u00f3n, con descensos ocasionais a Rexional Preferente Sur. En concreto, estivo en Terceira as tempadas entre 1988-2000 e desde 2004. A s\u00faa mellor posici\u00f3n foi a terceira praza da tempada 1989\u201390. Xogou a promoci\u00f3n de ascenso \u00e1 Segunda B na campa\u00f1a 1992\u201393 contra Club Deportivo Laguna, Langreo e Fuenlabrada, e na 2006\u201307 contra o Sociedad Deportiva Noja, co que caeu derrotado en primeira rolda (0\u20130 e 1\u20130)."}
{"id": "107997", "revid": "12452", "url": "https://gl.wikipedia.org/wiki?curid=107997", "title": "Segunda Divisi\u00f3n B espa\u00f1ola", "text": ""}
{"id": "107998", "revid": "1093", "url": "https://gl.wikipedia.org/wiki?curid=107998", "title": "Cidade de Santiago", "text": ""}
{"id": "107999", "revid": "17467", "url": "https://gl.wikipedia.org/wiki?curid=107999", "title": "Estadio multiusos de San L\u00e1zaro", "text": ""}
{"id": "108005", "revid": "50011", "url": "https://gl.wikipedia.org/wiki?curid=108005", "title": "Centro Cultural e Deportivo Cerceda", "text": "O Centro Cultural e Deportivo Cerceda foi un club de f\u00fatbol de Cerceda (A Coru\u00f1a). Fundado en 1968, pasou case a metade dos seus 50 anos de existencia na Terceira Divisi\u00f3n, chegando a xogar na s\u00faa derradeira campa\u00f1a na Segunda Divisi\u00f3n B. Desapareceu en 2018, sumido en graves problemas econ\u00f3micos. O seu campo de f\u00fatbol era o Campo do Roxo, con capacidade para 1.000 espectadores.\nHistoria.\nDende 1994 ata 2017 xogou ininterrompidamente na Terceira Divisi\u00f3n, sen descender nin un s\u00f3 ano a Preferente. En catro ocasi\u00f3ns ga\u00f1ou a competici\u00f3n de Terceira Divisi\u00f3n, nas tempadas 1995\u201396, 2002\u201303, 2003\u201304 e 2010\u201311. Xogou a promoci\u00f3n de ascenso a Segunda B en 13 ocasi\u00f3ns. As primeiras foron:\nNa tempada 2010\u201311 resultou campi\u00f3n da categor\u00eda, xogando a fase de ascenso como primeiro de grupo. Na primeira rolda caeu contra o UE Llagostera (0\u20133, no global), pero podendo xogar a segunda ao ser campi\u00f3n. Na segunda rolda caeu contra o UD San Sebasti\u00e1n de los Reyes (2\u20133, no global), sendo eliminado definitivamente.\nNa tempada 2016-17 ascendeu por fin a Segunda B tras perder na terceira eliminatoria do play-off, pero aproveitando o descenso administrativo do Boiro. Os 133.000\u20ac neesarios para conseguir a praza foron achegados polo CD Lugo, que pasou a xestionar o club. O equipo acabou de \u00faltimo no seu grupo, e ademais foi descendido a Preferente polos seus problemas para pagar aos xogadores. Finalmente anunciou que non se inscribir\u00eda en ning\u00fan equipo na tempada 2018/19, po\u00f1endo fin as\u00ed \u00e1 s\u00faa historia."}
{"id": "108007", "revid": "27155", "url": "https://gl.wikipedia.org/wiki?curid=108007", "title": "Produci\u00f3n primaria", "text": "En ecolox\u00eda, a produci\u00f3n primaria \u00e9 a taxa de s\u00edntese de compostos org\u00e1nicos carb\u00f3nicos a partir de di\u00f3xido de carbono (CO2) atmosf\u00e9rico ou auga. En esencia acontece grazas ao proceso de fotos\u00edntese, que emprega a luz como unha fonte de enerx\u00eda e sup\u00f3n a liberaci\u00f3n de os\u00edxeno (O2). Tam\u00e9n se produce grazas aos procesos de quimios\u00edntese, que usan a oxidaci\u00f3n ou reduci\u00f3n de compostos qu\u00edmicos inorg\u00e1nicos como fonte de enerx\u00eda. Case toda a vida na Terra depende directa ou indirectamente da produci\u00f3n primaria. \nOs organismos responsables da produci\u00f3n primaria co\u00f1\u00e9cense como produtores primarios ou aut\u00f3trofos e constit\u00faen a base da cadea alimentaria. Os que exercen esa funci\u00f3n nos ecosistemas terrestres son principalmente as plantas, nos ecosistemas acu\u00e1ticos son as microalgas e as macroalgas na capa euf\u00f3tica e as bacterias nos afloramentos hidrotermais. \nOs ec\u00f3logos diferencian entre a produci\u00f3n primaria neta e bruta. Namentres que na primeira se te\u00f1en en conta as perdas por procesos como a respiraci\u00f3n celular, na \u00faltima non.\nEst\u00edmase que a produci\u00f3n primaria neta total do planeta est\u00e1 arredor dos 105 PgC ano-1 e que a metade desa produci\u00f3n se produce nos oc\u00e9anos.\nVisi\u00f3n xeral.\nA produci\u00f3n primaria \u00e9 a produci\u00f3n de enerx\u00eda qu\u00edmica en compostos org\u00e1nicos feita por organismos vivos. A principal fonte desa enerx\u00eda \u00e9 a luz solar, pero hai unha fracci\u00f3n menor da produci\u00f3n primaria que a realizan os organismos litotr\u00f3ficos empregando enerx\u00eda qu\u00edmica de mol\u00e9culas inorg\u00e1nicas.\nIndependentemente da s\u00faa orixe, esta enerx\u00eda empr\u00e9gase para sintetizar mol\u00e9culas org\u00e1nicas complexas a partir de compostos inorg\u00e1nicos simples como o di\u00f3xido de carbono (CO2) e a auga (H2O). As seguintes ecuaci\u00f3ns son representaci\u00f3ns simplificadas da fotos\u00edntese (arriba) e, unha das formas de quimios\u00edntese (abaixo):\nEn ambos casos, ch\u00e9gase \u00e1 s\u00edntese dun pol\u00edmero de carbohidratos reducidos, (CH2O)n, que polo xeral son mol\u00e9culas como a glicosa e outros azucres. Estas mol\u00e9culas son a base para posteriores s\u00ednteses de mol\u00e9culas m\u00e1is complexas, que van desde as prote\u00ednas, complexos carbohidratos, l\u00edpidos ou outros \u00e1cidos nucleicos. Tam\u00e9n poden rematar sendo respirados para realizar unha funci\u00f3n ou traballo.\nQue os organismos heterotrofos, como os animais, consuman aos produtores primarios sup\u00f3n que se transfiran esas mol\u00e9culas org\u00e1nicas, que \u00e9 enerx\u00eda almacenada nelas, a outros niveis da cadea alimentarias, co cal se alimentan todos os organismos do planeta.\nProduci\u00f3n primaria bruta e produci\u00f3n primaria neta.\nA produci\u00f3n primaria bruta (PPB) \u00e9 a cantidade de enerx\u00eda qu\u00edmica en forma de biomasa que os produtores primarios crean nun determinado intervalo de tempo. Cabe ter en conta que a a produtividade primaria bruta \u00e9 a taxa \u00e1 que se produce a fotos\u00edntese ou quimios\u00edntese, polo que non \u00e9 equivalente \u00e1 PPB.\nOs produtores primarios utilizan unha fracci\u00f3n desta enerx\u00eda fixada, PPB, para o proceso de respiraci\u00f3n celular e para o mantemento dos seus tecidos. Isto \u00e9, te\u00f1en un consumo de \"respiraci\u00f3n para o crecemento\" e de \"respiraci\u00f3n para o mantemento\". A respiraci\u00f3n fai referencia a oxidaci\u00f3n de carbono org\u00e1nico de volta a di\u00f3xido de carbono. A enerx\u00eda restante que se fixou denom\u00ednase produci\u00f3n primaria neta (PPN):\nA produci\u00f3n primaria neta \u00e9 a taxa \u00e1 que os organismos foto- ou quimiosintetizadores dun ecosistema producen enerx\u00eda qu\u00edmica \u00fatil neta. Ese valor \u00e9 igual \u00e1 diferenza entre a taxa a que eses organismos producen enerx\u00eda qu\u00edmica \u00fatil (PPB) e a velocidade \u00e1 que utilizan algunha destas enerx\u00edas durante a respiraci\u00f3n. Namentres que parte desa produci\u00f3n remata como crecemento e reproduci\u00f3n nos organismos produtores primarios, outra remata como biomasa consumida por organismos superiores na redes tr\u00f3fica, como herb\u00edvoros. A PPN \u00e9 unha taxa de produci\u00f3n de biomasa.\nA produci\u00f3n neta dunha comunidade def\u00ednese como a produci\u00f3n primaria desa menos a respiraci\u00f3n que nela fan os microorganismos heter\u00f3trofos e os metazoos.\nA produci\u00f3n primaria neta sustenta a meirande parte da vida terrestre, nutre ao ciclo de carbono, nitr\u00f3xeno, f\u00f3sforo e outros nutrientes, e \u00e9 un valor determinante para as concentraci\u00f3ns de CO2 e O2 atmosf\u00e9ricos. Tanto a produci\u00f3n primaria bruta como a neta est\u00e1n en unidades de masa por \u00e1rea e intervalo de tempo. A masa de carbono fixado por \u00e1rea ou volume por ano (como gCm-2ano-1) ou por d\u00eda (como gCm-2d\u00eda-1) son das unidades de medida m\u00e1is utilizadas.\nProduci\u00f3n terrestre.\nNa terra, case todas a produci\u00f3ns primarias real\u00edzana as plantas vasculares, inda que hai unha fracci\u00f3n de produci\u00f3n que a fan as algas e as plantas non vasculares, como os musgos e as hep\u00e1ticas. Do mesmo xeito, os ecosistemas terrestres das augas doces, que ocupan o 0,5% tam\u00e9n contrib\u00faen dun xeito significativo coa s\u00faa produtividade. \u00c9 posible que antes da aparici\u00f3n das plantas vasculares, o peso na produci\u00f3ns destes grupos fose m\u00e1is importante. Boa parte da PPN que producen redir\u00edxese \u00e1 creaci\u00f3n das s\u00faas partes estruturais, e esa biomasa creada forma as ra\u00edces, follas, os froitos, os carbohidratos l\u00e1biles como azucres e amid\u00f3ns, e en menor medida, compostos org\u00e1nicos vol\u00e1tiles que lles serven para funci\u00f3ns de defensa e comunicaci\u00f3n.\nAs plantas absorben a auga para os procesos de fotos\u00edntese e transp\u00edrana. Este proceso \u00e9 o que sup\u00f3n ata o 90% do consumo de auga dos solos e \u00e9 un factor que favorece a evapotranspiraci\u00f3n a auga das follas das plantas. A transpiraci\u00f3n perm\u00edtelles \u00e1s plantas transportar a auga e os nutrientes, como minerais, desde o solo ata as os seus tecidos en crecemento, as\u00ed como tam\u00e9n arrefriar a planta. A difusi\u00f3n de vapor de auga polas follas, que \u00e9 a a forza que impulsa a transpiraci\u00f3n, est\u00e1 regulada por estruturas co\u00f1ecidas como estomas. Estas estruturas tam\u00e9n regulan a difusi\u00f3n do di\u00f3xido de carbono da atmosfera pola folla, pois coa diminuci\u00f3n da perda de auga (que fan pechando parcialmente os estomas) sup\u00f3n diminu\u00edr en ganancia de di\u00f3xido de carbono. Algunhas plantas usan formas v\u00edas alternativas da fotos\u00edntese, e que se lles chaman metabolismo \u00e1cido das crasul\u00e1ceas e C4. Nestes casos empr\u00e9ganse adaptaci\u00f3ns fisiol\u00f3xicas e anat\u00f3micas que aumentan a eficiencia no uso de auga e que permiten unha maior produci\u00f3n primaria en condici\u00f3ns que normalmente limitar\u00edan a fixaci\u00f3n de carbono por plantas C3 (que son a maior\u00eda das especies).\nCambios no espazo e tempo.\nA produci\u00f3n primaria na terra est\u00e1 ligada a factores f\u00edsicos, como a temperatura ou a hidrolox\u00eda do ecosistema, e factores bi\u00f3ticos e var\u00eda no tempo e ten unha diferente distribuci\u00f3n por rexi\u00f3ns. \nA produci\u00f3n primaria aumenta, polo xeral, coas taxas de fluxo de iluminaci\u00f3n no espectro de fotos\u00edntese das plantas (a taxa de fluxo de fot\u00f3ns fotosintetizadores por unidade de \u00e1rea) ou do espectro de radiaci\u00f3n solar que permite a fotos\u00edntese. Naquelas rexi\u00f3ns desde as boreais ata as temper\u00e1s, os ecosistemas est\u00e1n suxeitos a estacionalidades nos que a produci\u00f3n depende do fotoper\u00edodo ou da duraci\u00f3n dos d\u00edas. Pola contra, nas rexi\u00f3ns tropicais, son os patr\u00f3ns estacionais de precipitaci\u00f3ns os que a determinan e fan que a PPN sexa maior ou menor. Hai rexi\u00f3ns con condici\u00f3ns extremas dalg\u00fan factor que limitan a produci\u00f3n, como a auga nos desertos ou a luz nos polos. Ademais disto, as taxas de produci\u00f3n te\u00f1en variaci\u00f3ns nos seus ciclos estacionais asociados a per\u00edodos m\u00e1is amplos (ie., cambios de longo prazo que dependen de variaci\u00f3ns dos ciclos de temperatura ou precipitaci\u00f3ns).\nA PPN e a PPB var\u00edan en funci\u00f3n da latitude, ademais de polo tipo de ecosistemas. As variaci\u00f3ns latitudinais que existen polos gradientes precipitaci\u00f3n, radiaci\u00f3n solar e temperatura, entre outros, infl\u00faen na duraci\u00f3n da medra das plantas e na composici\u00f3n das comunidades. Ademais existen gradientes lonxitudinais nos continentes, de leste a oeste, na produci\u00f3n, que dependen das taxas de precipitaci\u00f3ns, as elevaci\u00f3ns dos terreos e pola influencia das correntes mari\u00f1as. Os bosques tropicais son m\u00e1is produtivos ca outros ecosistemas terrestres, como os bosques temper\u00e1s, as sabanas tropicais ou bosques boreais. Os desertos e as tundras est\u00e1n limitadas polas precipitaci\u00f3ns e son menos produtivos.\nA produci\u00f3n primaria tam\u00e9n var\u00eda segundo cambian os ecosistemas por procesos como os de eventos de disturbios nos ecosistemas ou de sucesi\u00f3n ou competici\u00f3n. Que un prado mude e se converta nun bosque, por procesos de sucesi\u00f3n, implica cambios na produci\u00f3n. Pasa de ser un ecosistema con especies con taxas de crecemento altas e con altas densidades no terreo a ecosistemas maduros e m\u00e1is diversos. O solapamento de individuos e especies por ese territorio aumenta a competencia polos recursos e sup\u00f3n o paso dunha alta produtividade a una PPN que dimin\u00fae. Factores que irrompen e producen cambios importantes nos ecosistemas, como as pragas por insectos, os pat\u00f3xenos ou os lumes, dimin\u00faen a biomasa de follas ou tecidos fotosintetizadores e reducen a produci\u00f3n do ecosistema ata que se recupere, se for o caso.\nOs procesos de aumento de CO2 e deposici\u00f3n de nitr\u00f3xeno, como os producidos por queima de f\u00f3siles, a longo prazo estiveron asociados coa maior produci\u00f3n de biomasa polas plantas terrestres.\nProduci\u00f3n mari\u00f1a.\n\u00c1 contra dos ecosistemas terrestres, nos oc\u00e9anos e no litoral costeiro case toda a fotos\u00edntese osix\u00e9nica real\u00edzana microalgas eucar\u00edoticas e cianobacterias, isto \u00e9, o fitoplancto. As macroalgas e as as plantas vasculares est\u00e1n ligadas s\u00f3 o litoral continental e fan unha contribuci\u00f3n menor \u00e1 produci\u00f3n primaria global. As algas, en conxunto, son un amplo grupo polifil\u00e9tico de organismos, que abrangue a especies unicelulares, coloniais ou non, e as macroalgas. Entre os principais grupos produtores est\u00e1n as algas verdes, as algas vermellas (uni- ou pluricelulares) e as algas pardas (pluricelulares). Tam\u00e9n o son as eubacterias, que ademais de importantes fotosintetizadores nos oc\u00e9anos tam\u00e9n est\u00e1n presentes nas augas terrestres, e algunhas arqueas fototr\u00f3ficas. De feito, a metade da produci\u00f3n primaria dos oc\u00e9anos d\u00e9bese \u00e1 actividade das cianobacterias. Aquelas especies de arqueas que son fototr\u00f3ficas non seguen un proceso de fotos\u00edntese que implique ao os\u00edxeno.\nPola outra banda, os grupos de algas macrosc\u00f3picas est\u00e1n confinadas ao litoral costeiro, xa que precisan dun substrato no que adherirse e estar pero estar dentro capa f\u00f3tica, a onde chega a luz. Unha excepci\u00f3n a isto son os \"Sargassum\", que son macroalgas pero que est\u00e1n libres na superficie da auga.\nFactores limitantes.\nOs factores que limitan a produci\u00f3n primaria no oc\u00e9ano contrastan coas necesidades dos ecosistemas terrestres. A auga, inda que \u00e9 o abundante, infl\u00fae pola s\u00faa salinidade, condutividade ou temperatura afectando as taxas metab\u00f3lica. Por\u00e9n, a variabilidade destes factores \u00e9 menor que nos ambientes terrestres xa que a auga ten unha capacidade calor\u00edfica que mingua os cambios de temperatura e porque a formaci\u00f3n de xeo ten un efecto de illamento t\u00e9rmico cando a temperatura \u00e9 baixa. Con todo, a dispo\u00f1ibilidade de luz, que \u00e9 a fonte de enerx\u00eda, os nutrientes minerais, que dependen das correntes oce\u00e1nicas e doutros factores de acumulaci\u00f3n, xogan un papel determinante nos patr\u00f3ns de produci\u00f3n primaria dos oc\u00e9anos.\nLuz.\nA capa da auga do oc\u00e9ano \u00e1 que da chegado a luz solar ch\u00e1mase capa f\u00f3tica ou euf\u00f3tica. Esta \u00e9 unha capa relativamente pouco profunda, que vai entre aproximadamente 10-100 m, desde a superficie do oc\u00e9ano. A profundidade da capa f\u00f3tica def\u00ednese, en xeral, pola profundidade \u00e1 que a luz alcanza o 1% do seu valor de superficie. A luz vese atenuada segundo avanza pola columna de auga e vese absorbida, tanto pola auga como pola materia disolta, material particulado ou biomasa de fitoplancto.\nA fotos\u00edntese neta na columna de auga v\u00e9n determinada pola relaci\u00f3n entre a capa f\u00f3tica e capa de mestura. A mestura por turbulencia que xera a enerx\u00eda da colisi\u00f3n dos ventos coa superficie de auga produce que a columna de auga se mesture e homoxene\u00edce, ata que a turbulencia se disipa e crea esa capa de mestura. Canto m\u00e1is abaixo chegue a capa de mestura, menor ser\u00e1 a cantidade de luz que chegue ao fitoplancto presente nesa posici\u00f3n da auga. A capa de mestura pode variar na s\u00faa posici\u00f3n e estar tanto na superficie da zona f\u00f3tica como por debaixo da zona f\u00f3tica. Cando a capa de mestura est\u00e1 por debaixo da zona f\u00f3tica o fitoplancto vese nunhas condici\u00f3ns nas que a luz chega menos tempo e ten que medrar en condici\u00f3ns de m\u00e1is escuridade. A profundidade m\u00e1xima da capa de mestura na que o acontece a medra da poboaci\u00f3n de fitoplancto denom\u00ednase profundidade cr\u00edtica. Namentres existan nutrientes dabondo, a produci\u00f3n primaria neta ser\u00e1 positiva sempre que a capa de mestura estea a unha posici\u00f3n m\u00e1is profunda ca profundidade cr\u00edtica. \nExisten compo\u00f1entes espaciais e temporais que afectan a como son de importantes para a produci\u00f3n as mesturas provocadas polo vento como canta luz est\u00e1 dispo\u00f1ible na superficie do oc\u00e9ano. Unha destas compo\u00f1entes \u00e9 o ciclo estacional, que causado polo xiro axial da Terra. Outra son os patr\u00f3ns de direcci\u00f3n nas correntes de vento, inda que te\u00f1en un menor peso na distribuci\u00f3n da biomasa nos oc\u00e9anos. Con isto, nas zonas temperadas, como no Atl\u00e1ntico Norte, hai un patr\u00f3n claramente estacional de incidencia solar na superficie do mar e no grao de mestura das augas. Nas rexi\u00f3ns tropicais, que son o centro dos principais xiros dos fluxos oce\u00e1nicos, a luz s\u00f3 var\u00eda lixeiramente nalg\u00fans momentos do ano, e a mestura s\u00f3 se d\u00e1 en casos espor\u00e1dicos, como son durante os eventos de tormentas e furac\u00e1ns. \nNutrientes.\nA mestura tam\u00e9n ten un papel importante na limitaci\u00f3n da produci\u00f3n primaria por nutrientes. Os nutrientes inorg\u00e1nicos, como o nitrato, o fosfato e o \u00e1cido sil\u00edcico, xa que lles son necesarios ao fitoplancto para sintetizar moitas das s\u00faas mol\u00e9culas e compo\u00f1entes celulares. Debido ao afundimento do material particulado nos oc\u00e9anos pola gravidade (como o plancto, o material fecal ou os organismos mortos), os nutrientes p\u00e9rdense constantemente e saen da zona f\u00f3tica. S\u00f3 se reabastecen grazas \u00e1 mestura vertical da auga ou grazas ao afloramento de auga m\u00e1is profunda, rica en nutrientes. Cando hai un quecemento das augas superficiais, e se reducen os ventos na superficie, aumenta a estratificaci\u00f3n da auga, cunha termoclina, e f\u00f3rmanse d\u00faas masas de auga nas que hai unha dificultade para se mesturar. Con todo isto, entre os momentos de mestura vertical, a produci\u00f3n primaria sup\u00f3n un consumo constante dos nutrientes ata chegar a un momento de esgotamento destes. Esa falta de nutrientes est\u00e1 acompa\u00f1ada dunha perda continua de material particulado que afunde para o fondo dos oc\u00e9anos, e, inda que hai luz suficiente, limitan a produci\u00f3n. Por\u00e9n, se a zona f\u00f3tica \u00e9 profunda dabondo, a produci\u00f3n primaria pode continuar por debaixo da capa de mestura namentres cheguen os recursos de nutrientes para o crecemento nunhas condici\u00f3ns de luz limitada. \nFerro.\nO micronutriente que \u00e9 o ferro \u00e9 un factor limitante, xa que \u00e9 \u00e9 un cofactor das encimas que participan nas cadeas de reduci\u00f3n do nitrato e na fixaci\u00f3n de nitr\u00f3xeno. A principal fonte de ferro nos oc\u00e9anos \u00e9 o po dos desertos, que os carrexa o vento. \nNaquelas rexi\u00f3ns oce\u00e1nicas nas que non hai un aporte de ferro, como pode ser o caso do Pac\u00edfico Sur e Norte, a falta de ferro pode limita severamente a produci\u00f3n primaria. A estas \u00e1reas cham\u00f3uselles \"HNLC\", do ingl\u00e9s \"High Nutrient, Low-Chlorophyll\" (alta cantidade de nutrientes, baixa clorofila). Nas zonas HNLC o ferro limita a medra de fitoplancto e implica a saturaci\u00f3n nesas augas doutros nutrientes, limitantes noutras rexi\u00f3ns. Tense estudado se o aporte antr\u00f3pico de ferro nesas zonas supo\u00f1\u00eda un aumento na produtividade primaria das zonas e aumentaba o secuestro de di\u00f3xido de carbono atmosf\u00e9rico. Con todo, ese aumento da produci\u00f3n \u00e9 s\u00f3 breve e limitado."}
{"id": "108008", "revid": "1888", "url": "https://gl.wikipedia.org/wiki?curid=108008", "title": "Illas Sisargas, Malpica de Berganti\u00f1os, Malpica de Berganti\u00f1os", "text": ""}
{"id": "108009", "revid": "92340", "url": "https://gl.wikipedia.org/wiki?curid=108009", "title": "Areo II", "text": "Areo II foi un rei de Esparta. Gobernou dende o 262 a.C. ata o 254 a.C., o seu predecesor foi Acrotates e o seu sucesor foi Le\u00f3nidas II."}
{"id": "108010", "revid": "6477696", "url": "https://gl.wikipedia.org/wiki?curid=108010", "title": "Coruxo F\u00fatbol Club", "text": "O Coruxo F\u00fatbol Club \u00e9 o equipo de f\u00fatbol galego da parroquia de Coruxo, pertencente ao concello de Vigo. Fundado en 1930, xoga no grupo I da Segunda RFEF sendo un vello co\u00f1ecido do nivel futbol\u00edstico levando nel antes da reestruturaci\u00f3n da categor\u00eda e cambio de nome oficial, o ascenso do Coruxo a antiga 2B ser\u00eda na tempada 2009-10. O seu campo de f\u00fatbol \u00e9 o campo do Vao, cunha capacidade para 1.500 espectadores.\nHistoria.\nO club naceu en 1930 tras fusionarse con outro equipo da zona, o \"Mirambel\", para formar un conxunto que disputase varios torneos locais en Vigo e arredores, sendo o primeiro presidente do novo equipo Eduardo Costas Costas. A partir da fusi\u00f3n o equipo n\u00fatrese de xogadores da parroquia de Coruxo e arredores, e establ\u00e9cese un estadio para o Coruxo na Xunqueira do Vao. A s\u00faa primeira competici\u00f3n foi un torneo rexional, a \"Liga do Val Mi\u00f1or\".\nO club sufriu unha parada durante a guerra civil espa\u00f1ola e non regresar\u00e1 ata 1945, cando todos os membros da xunta directiva con Eduardo Costas como presidente re\u00fanen os medios para renovar a actividade do club. En 1947, o equipo pasa a estar federado pola Federaci\u00f3n Espa\u00f1ola de F\u00fatbol e comeza a competir de forma profesional. Posteriormente ir\u00eda inscribindo a outros equipos de categor\u00edas inferiores.\nNa s\u00faa longa historia xogou en numerosas ocasi\u00f3ns en Terceira divisi\u00f3n, pero tam\u00e9n viviu \u00e9pocas m\u00e1is escuras nas categor\u00edas inferiores do f\u00fatbol pontevedr\u00e9s (Rexional Preferente Sur e Primeira Rexional). Destaca en especial a s\u00faa d\u00e9cada dos anos sesenta, onde estivo en Terceira divisi\u00f3n durante oito tempadas consecutivas, dende 1959 ata 1967, e cando esa categor\u00eda era en realidade a terceira e non a cuarta, como na actualidade. Tam\u00e9n estivo en Terceira entre 1984 e 1990, nas tempadas 1991-92 e 1995-96 e dende 2003 ata 2009. O seu mellor resultado foi na tempada 2006-07, cando quedou subcampi\u00f3n da categor\u00eda.\nDisputou sen \u00e9xito a promoci\u00f3n de ascenso a Segunda B en tres ocasi\u00f3ns:\nFinalmente, na tempada 2009-10 logra o seu primeiro ascenso a Segunda Divisi\u00f3n B tras ga\u00f1ar a AD Parla, SD Oyonesa e La Roda CF nas respectivas eliminatorias. Na s\u00faa primeira tempada na nova categor\u00eda consegue a permanencia na \u00faltima xornada acabando na 14\u00aa posici\u00f3n, logo dunha tempada regular na que s\u00f3 ocupou posici\u00f3ns de descenso na 2\u00aa xornada. Na tempada 2011-12 acaba en 11\u00aa posici\u00f3n. Nas seguintes tempadas mant\u00edvose na zona media da t\u00e1boa sendo as s\u00faas mellores clasificaci\u00f3ns os dous oitavos postos logrados na 2014/15 e na 2016/17. Con todo, na tempada 2017/18 rematou en 16\u00ba lugar, o que obrigou ao equipo a xogar a promoci\u00f3n de permanencia contra o M\u00e9rida AD, logrando superar a eliminatoria pola regra do gol en campo contrario tras empatar 2-2 no Estadio Romano e 0-0 no Vao.\nEn novembro de 2019, con M\u00edchel Alonso como adestrador, o Coruxo conseguiu unha hist\u00f3rica clasificaci\u00f3n por primeira vez para a Copa do Rei, ao lograr meterse nas semifinais da Copa Federaci\u00f3n, tras eliminar no Estadio Helm\u00e1ntico ao Salamanca na quenda de penaltis cunha actuaci\u00f3n estelar do porteiro xuvenil de 18 anos Pablo Brea, que parou tres dos lanzamentos dende os nove metros. A eliminatoria da Copa do Rei, correspondente \u00e1 primeira rolda, xogouse a partido \u00fanico o 17 de decembro no Campo do Vao, fronte ao CD Mir\u00e1nd\u00e9s, de Segunda Divisi\u00f3n. No minuto 92 o Coruxo ga\u00f1aba por 4-3, cando o \u00e1rbitro sinalou un pol\u00e9mico penalti a favor do Mirand\u00e9s, co que estes empataron o partido e forzaron a pr\u00f3rroga. Acto seguido o colexiado expulsou a Jos\u00e9 Barril e Borja Yebra, polo que o equipo local tivo que afrontar o tempo extra con 9 xogadores. Finalmente o Mirand\u00e9s marcou o 4-5 no minuto 118 e apeou ao Coruxo da competici\u00f3n. A actuaci\u00f3n arbitral foi duramente criticada tanto polo adestrador como polo propio club.\nA tempada 2019/2020 ser\u00eda parada indefinidamente dadas as circunstancias da pandemia do Covid19. O Coruxo acadar\u00eda nesta competici\u00f3n deixada a medias o mellor resultado da s\u00faa historia na categor\u00eda quedando na 5\u00b0 posici\u00f3n a 4 puntos da Pe\u00f1a Deportiva. Ser\u00eda a incerteza de tantos encontros por xogar pola pugna da cuarta posici\u00f3n o que levar\u00eda o Coruxo a apelaci\u00f3n da conclusi\u00f3n forzada da tempada co obxectivo de que a s\u00faa posici\u00f3n na t\u00e1boa da liga fose avalada e de que o equipo puidera disputar o play off a Segunda do mesmo ano. \nCoa entrada da tempada 2020/21 tam\u00e9n marcada pola Covid o que levou por conseguinte a reforma competici\u00f3n, o Coruxo xogar\u00eda nun dos 2 subgrupos nos que se divid\u00eda a Segunda Divisi\u00f3n B Grupo 1, concretamente no Subgrupo A formado por 10 conxuntos galegos e castel\u00e1n leoneses.\nDado os bos resultados da anterior tempada, o Coruxo acadou unha clasificaci\u00f3n autom\u00e1tica \u00e1s fases previas da Copa do Rei de f\u00fatbol est\u00e1 sendo a s\u00faa terceira participaci\u00f3n na competici\u00f3n, a proba de lume producir\u00eda o 16 de decembro do 2020 ante o M\u00e1laga no campo do Vao no cal os locais ser\u00edan superados polos andaluces nun contundente 0-4, sendo para o conxunto vigu\u00e9s o punto final no seu cami\u00f1o na copa. \nA pesar do mal comezo atribu\u00eddo tanto polo corpo t\u00e9cnico coma os xogadores ao r\u00e1pido formato de competici\u00f3n, esta liga de rachas tam\u00e9n levar\u00eda a ledicia as bocas dos seareiros cando os de M\u00edchel Alonso acadaron o 7 de febreiro unha vitoria hist\u00f3rica ante o xigante galego acabado de descender, o Deportivo da Coru\u00f1a no campo do Vao por 2-0. \nQuedando f\u00f3ra tanto da clasificaci\u00f3n para o play off a Segunda Divisi\u00f3n coma a certificaci\u00f3n \u00e1 nova Primeira Divisi\u00f3n RFEF, cos 20 puntos acadados \u00f3 Coruxo non lle quedou outra que buscar a permanencia na nova Segunda Divisi\u00f3n RFEF na que entraba como o terceiro conxunto con mellores datos de competici\u00f3n por detr\u00e1s do Pontevedra Club de F\u00fatbol e o Real Oviedo B ademais de estar empatado a puntos co Lealtad Villaviciosa, a vista por abaixo non era moito mellor s\u00f3 levando un punto de dianteira do Salamanca.\nA\u00ednda as\u00ed, o Coruxo soubo sacar todo o seu potencial cando m\u00e1is fac\u00edalle falta, acumulando un total de 16 puntos nesta fase rendas resultado de 4 empates e 4 vitorias, sa\u00edndo invicto da fase, clasific\u00e1ndose como primeiros de grupo con 36 puntos asegurando a continuidade na 2 Divisi\u00f3n RFEF xunto co Pontevedra Club de F\u00fatbol e o Salamanca.\nNa \u00faltima rolda de prensa da tempada o adestrador M\u00edchel Alonso far\u00eda oficial ante os medios despois de que especulaci\u00f3ns sobre o seu futuro estiveran presentes na actualidade informativa, que ese ser\u00eda o seu \u00faltimo ano no club, recadando na conseguinte tempada na SD Formentera.\nA imposibilidade de xogar no campo do Vao dadas as obras comezadas no ver\u00e1n, renovaci\u00f3ns do c\u00e9spede de herba natural e sistema de alumeado, que marcar\u00edan profundamente toda a tempada 2021/2022, xa que os encontros pasar\u00edan a disputarse no campo de Pardellas en Ponteareas e despois en Fragoselo.\nO sucesor de M\u00edchel Alonso ser\u00eda Gonzalo Fern\u00e1ndez \u00c1lvarez \"Gonza\" que liderar\u00eda o Coruxo por un total de 13 xornadas colleitando resultados moi dispares (11 puntos dos 39 posibles por aquel ent\u00f3n) e por debaixo das ambici\u00f3ns que a entidade ti\u00f1a para esta tempada, moitos efectos condicionar\u00edan est\u00e1 mala racha como o cambio de xogo a un sistema m\u00e1is ofensivo descoidando a defensa ou o desterro a Ponteareas para cada partido coma locais.Isto tratar\u00edase de corrixir coa mudanza a Fragoselo pero sen moito \u00e9xito, un dobre empate ante o filial do Legan\u00e9s e co Berganti\u00f1os F\u00fatbol Club nas Eiroas sen unha mellor\u00eda real marcar\u00edan o remate da xesti\u00f3n do t\u00e9cnico.\nAta o final da tempada volver\u00edan a dirixir o Coruxo uns vellos co\u00f1ecidos coma os irm\u00e1ns Montes, Jacobo Montes establecer\u00eda cambios na forma de xogo esa consistencia ademais de facer Fragoselo algo m\u00e1is ca un lugar de adestramento ser\u00edan os maiores revulsivos para unha revoluci\u00f3n total do Coruxo na segunda volta da competici\u00f3n. Recadando 19 puntos no seu segundo campo, o Coruxo chegar\u00eda a ser reco\u00f1ecido coma o mellor conxunto do que \u00eda de segunda volta. O derbi ante o Pontevedra Club de F\u00fatbol do 22 de marzo sendo a volta definitiva ao Vao rematando cun 2-2.\nPese a estar de volta no Vao con 38 puntos no marcador os tropezos chegar\u00edan coas visitas a campos rivais xa que a\u00ednda quedaba moito que ollar por arriba e por abaixo, empates e derrotas ante rivais directos coma o SD Compostela, Legan\u00e9s B ou sorpresas coma o debutante Clube Deportivo Arenteiro, deixaron ao Coruxo con moito que facer sendo nas derradeiras xornadas da competici\u00f3n onde acadando 9 puntos poder\u00eda ratificar a s\u00faa presenza tanto na seguinte tempada coma no Playoff a Primeira RFEF.\nComa confirmar\u00eda o capit\u00e1n Ant\u00f3n de Vicente, o esforzo colectivo do conxunto permitiu darlle un xiro total a tempada, sa\u00edr dunha situaci\u00f3n dram\u00e1tica e recobrar aqueles obxectivos e ideas descartados por moitos.\nTodas as cartas estaban na mesa para a fase de promoci\u00f3n de ascenso, o sorteo en Las Rozas coa ominosa ca\u00edda ao chan da b\u00f3la do Coruxo confirmar\u00eda o reencontro coa Pe\u00f1a Deportiva adestrada polo t\u00e9cnico de Folgoso do Courel Manolo Gonz\u00e1lez.\nO partido tomar\u00eda lugar en terras alacantinas exactamente no campo da Nuc\u00eda Club de F\u00fatbol sendo terreo neutral a horario unificado, o Coruxo dominou o encontro chegando a dar d\u00faas veces cos paus da Pe\u00f1a Deportiva, o encontro decidiuse de forma rigorosa coa expulsi\u00f3n no minuto 88 dun xogador chave para o Coruxo o dianteiro marroqu\u00ed Youssef Al Watani, a estratexia dos verdes desamparada polo colexiado derivando nos dous goles da Pe\u00f1a Deportiva na pr\u00f3rroga rematando o periplo da promoci\u00f3n."}
{"id": "108012", "revid": "5863", "url": "https://gl.wikipedia.org/wiki?curid=108012", "title": "Tri\u00e1sico", "text": "O Tri\u00e1sico \u00e9 un dos tres per\u00edodos xeol\u00f3xicos da Era Mesozoica; comezou hai 251,0 \u00b1 0,4 mill\u00f3ns de anos e acabou hai 199,6 \u00b1 0,6 mill\u00f3ns de anos.. Como ocorre coa maior\u00eda dos per\u00edodos xeol\u00f3xicos, as datas exactas de inicio e fin do per\u00edodo son incertas por uns poucos mill\u00f3ns de anos. No caso deste per\u00edodo, tanto o inicio e como o final est\u00e1n marcados por importantes eventos de extinci\u00f3n: a extinci\u00f3n masiva do Permiano-Tri\u00e1sico e a do Tri\u00e1sico-Xur\u00e1sico.\nOs primeiros mam\u00edferos, os cales evolucionaron dos sin\u00e1psidos (antes chamados r\u00e9ptiles mamiferoides), deron a s\u00faa aparici\u00f3n neste per\u00edodo, posiblemente polos cambios de clima que se fixeron e a deriva continental, que motivaron a gran Regresi\u00f3n mari\u00f1a do Tri\u00e1sico: todas as terras un\u00edronse para formar o supercontinente Panxea (dividido novamente a principios do Xur\u00e1sico, na maneira inversa dunha transgresi\u00f3n mari\u00f1a (por iso pasaron a predominar os carbonatos).\nCaracter\u00edzase fundamentalmente pola aparici\u00f3n dos primeiros dinosauros, inicialmente representados por formas b\u00edpedes, carn\u00edvoras e de pequeno tama\u00f1o. Por\u00e9n, a finais do per\u00edodo xa se diversificaron a grande escala e convert\u00e9ronse nos vertebrados dominantes en todo o planeta, levando \u00e1 extinci\u00f3n a grupos anteriores como os arcosauros m\u00e1is primitivos e os propios \"r\u00e9ptiles mamiferoides\" con escasas excepci\u00f3ns.\nSubdivisi\u00f3ns.\nA Comisi\u00f3n Internacional de Estratigraf\u00eda reco\u00f1ece tres \u00e9pocas/series e sete idades/pisos do Tri\u00e1sico, distribu\u00eddos en orde dos m\u00e1is recentes aos m\u00e1is antigos como segue:\nEstratigraf\u00eda.\nO Tri\u00e1sico foi nomeado en 1834 por Friedrich Von Alberti debido aos tres tramos m\u00e1is xerais que conforman os dep\u00f3sitos sedimentarios (do lat\u00edn \"trias\" significa \"tr\u00edade\") que adoitan aparecer xuntos, con l\u00edmites diacr\u00f3nicos e como \"paquetes\" solidarios, moi amplamente estendidos por toda Europa Occidental, baixo o reco\u00f1ecemento da tectofacies denominada \"Germ\u00e1nica\", ou Segunda \"Facies vermella\"; estendida desde Alema\u00f1a e o Norte de Europa, at\u00e9 o sur da Pen\u00ednsula Ib\u00e9rica, chamados o \"Trias\".\nO primeiro tramo basal, f\u00f3rmao areniscas e conglomerados vermellos (Buntsandstein), como Tr\u00edas Inferior; un segundo, intermedio, de formaci\u00f3ns carbonatadas t\u00edpicas de ambientes mari\u00f1os superficiais, tipo albufeiras (Muschelkalk), como Trias Medio; e un terceiro, de arxilas vermellas con evaporitas (Keuper), de antigos ambientes moi \u00e1ridos, como Tr\u00edasico Superior, cuxos materiais presentan unha alta plasticidade (diapirismo ou halocinose).\nTam\u00e9n cabe diferenciar este Trias Germ\u00e1nico, do Tr\u00edas da tectofacies alpina, integrado este \u00faltimo, principalmente, por mantos de corremento carbonatados, por exemplo, os m\u00e1rmores de idade tri\u00e1sica do Complexo Alpuj\u00e1rride da Cordilleira Penib\u00e9tica.\nO lagerst\u00e4tte do Monte San Giorgio, agora no Lago de Lugano, rexi\u00f3n do norte de Italia e de Su\u00edza, foi nos tempos tri\u00e1sicos unha lagoa entre arrecifes cun fondo an\u00f3xico, as\u00ed que non hab\u00eda turbulencias nin problemas para a fosilizaci\u00f3n, unha situaci\u00f3n que se pode comparar co mellor co\u00f1ecido lagerst\u00e4tte de Solnhofen.\nPaleoxeograf\u00eda.\nDurante o Tri\u00e1sico, case todas as terras da Terra concentr\u00e1banse nun s\u00f3 supercontinente centrado m\u00e1is ou menos no ecuador, chamado Panxea (\"toda a terra\"). Este continente ti\u00f1a forma de \"C\" e ao leste, no oco da \"C\" atop\u00e1base o Oc\u00e9ano Tetis e rode\u00e1ndoo todo situ\u00e1base o Oc\u00e9ano Panthalassa (o \"oc\u00e9ano universal\"). Todos os sedimentos do oc\u00e9ano profundo depositados durante o Tri\u00e1sico desapareceron a trav\u00e9s da subducci\u00f3n das placas oce\u00e1nicas, polo que se sabe moi pouco do oc\u00e9ano aberto durante o Tri\u00e1sico.\nO supercontinente Panxea comezou a s\u00faa dislocaci\u00f3n durante este per\u00edodo, especialmente no Tri\u00e1sico Superior, pero a\u00ednda non se separou. Laurasia inclu\u00eda Norteam\u00e9rica, Europa e gran parte da actual Asia. Gondwana comprend\u00eda \u00c1frica, Arabia, India, Australia, a Ant\u00e1rtida e Suram\u00e9rica. Panxea despraz\u00e1base moi lentamente cara ao norte neste per\u00edodo, e nese proceso o supercontinente empezou a mostrar os primeiros signos do seu fraccionamento, coa aparici\u00f3n de brechas na parte oriental de Norte de Am\u00e9rica, nas zonas central e occidental de Europa e no noroeste de \u00c1frica. Os primeiros sedimentos fose do mar, no rift que marcou a rotura inicial de Panxea e que separou Nova Jersey de Marrocos, son do Tri\u00e1sico tard\u00edo; nos Estados Unidos, estes sedimentos grosos comprenden o grupo Newark.\nO nivel do mar subiu lixeiramente durante o Tri\u00e1sico Inferior; con todo, o volume de \u00e1reas emerxidas foi a\u00ednda moi alto. O Oc\u00e9ano Tetis, que formaba un amplo golfo, converteuse en ruta de invasi\u00f3n mari\u00f1a. A\u00ednda que as plantas terrestres dominantes no Tri\u00e1sico difiren das p\u00e9rmicas, as pautas de distribuci\u00f3n sobre Panxea permaneceron (flora do sur de Gondwana, flora Siberiana e flora de Laurusia de condici\u00f3ns m\u00e1is secas e c\u00e1lidas en latitudes ecuatoriais).\nClima.\nO clima do Tri\u00e1sico foi xeralmente caloroso e seco, e deu lugar \u00e1 formaci\u00f3n de desertos e evaporitas. O gran tama\u00f1o de Panxea limitou o efecto moderador do oc\u00e9ano; o seu clima continental era altamente estacional, con ver\u00e1ns moi calorosos e invernos moi fr\u00edos. Probablemente tivo fortes monz\u00f3ns no Ecuador. Non hai evidencia de glaciaci\u00f3n cerca ou en calquera dos polos, de feito, as rexi\u00f3ns polares eran aparentemente h\u00famidas e t\u00e9pedas, un clima adecuado para as criaturas similares a r\u00e9ptiles.\nVexetaci\u00f3n.\nAs plantas terrestres non experimentaron unha extinci\u00f3n dram\u00e1tica ao final da Era Paleozoica. A transici\u00f3n dos tipos paleozoicos recentes e mesozoicos comezou antes do inicio da Era Mesozoica. As\u00ed pois, as condici\u00f3ns eran moi similares ao Permiano. As plantas que floreceron en Laurasia estaban adaptadas ao seu clima seco e c\u00e1lido: c\u00edcadas e as palmeiras. Entre a vexetaci\u00f3n arb\u00f3rea hab\u00eda algunhas con\u00edferas e xinkgos. Os felgos predominaban nas zonas h\u00famidas, xunto con palmeiras e alg\u00fans predecesores dos pi\u00f1eiros actuais.\nGondwana, moito m\u00e1is h\u00famida, estaba poboada por bosques de felgos xigantescos e con\u00edferas voluminosas.\nExisten probas de que os escaravellos estaban implicados na polinizaci\u00f3n dalgunhas \\ximnospermas, pero polo demais hab\u00eda poucas destas plantas que tratasen de atraer aos insectos, mesmo parece coma se os conos das c\u00edcadas estivesen dese\u00f1ados para escorrentalos. M\u00e1is da metade das especies co\u00f1ecidas de insectos estaban equipadas para perforar, amordicar e succionar os corpos das plantas.\nFauna.\nP\u00f3dese distinguir tres categor\u00edas de organismos no rexistro tri\u00e1sico: sobreviventes da extinci\u00f3n Permiano-Tri\u00e1sico, novos grupos que floreceron brevemente, e novos grupos que continuaron adiante para dominar o mundo Mesozoico.\nFauna terrestre.\nOs rexistros f\u00f3siles tri\u00e1sicos atop\u00e1ronse en d\u00faas \u00fanicas rexi\u00f3ns: na conca de Karroo de Sur\u00e1frica e en Rusia preto dos Montes Urais. Ambos os rexistros contan a mesma historia.\nOs r\u00e9ptiles dominaron a superficie terrestre neste per\u00edodo. Por\u00e9n, a maior\u00eda dos x\u00e9neros de r\u00e9ptiles mamiferoides do Permiano desapareceron repentinamente. No inicio do Tri\u00e1sico quedaron uns poucos x\u00e9neros de predadores e o grande herb\u00edvoro \"Lystrosaurus\", que \u00e9 famoso pola s\u00faa presenza f\u00f3sil en moitos dos fragmentos amplamente dispersados de Gondwana. Os r\u00e9ptiles mamiferoides se rediversificaron durante o Tri\u00e1sico xogando un importante papel ecol\u00f3xico e deixando un legado importante, os mam\u00edferos verdadeiros, que evolucionaron a partir deles ao fin do Tri\u00e1sico. Entre as especies herb\u00edvoras estaban os dicinodontes, semellantes aos actuais hipop\u00f3tamos; os rincosaurios, parecidos aos actuais porcos; e os cinodontes, parecidos \u00e1s actuais donicelas. Todos eles desapareceron da face da terra de forma desco\u00f1ecida e repentina: Foi a primeira grande extinci\u00f3n en masa da fauna terrestre no noso planeta. Os tecodontes que lles relevaron, desapareceron na segunda grande extinci\u00f3n, acaecida a finais do Tri\u00e1sico. S\u00f3 sobreviviron as tartarugas, os crocodilos, os dinosauros e alg\u00fans mam\u00edferos de tama\u00f1o reducido. Os primeiros mam\u00edferos eran pequenos e minoritarios, ao longo da Era Mesozoica, e ningunha especie alcanzou dimensi\u00f3ns relevantes.\nA maior\u00eda dos dinosauros apareceron a finais do Tri\u00e1sico. Entre eles destacaban os ter\u00f3podos e os prosaur\u00f3podos. En ausencia de competencia e con nichos ecol\u00f3xicos baleiros, os primeiros dinosauros colonizaron rapidamente a terra. Cabe destacar \"Procompsognathus\" e \"Plateosaurus\".\nFauna a\u00e9rea.\nNo Tri\u00e1sico superior, varios r\u00e9ptiles pequenos con \u00e1s fac\u00edan breves voos de \u00e1rbore en \u00e1rbore. Devanditas \u00e1s carec\u00edan de plumas e xurd\u00edan das patas dianteiras e traseiras. Entre eles destaca o pterosauro, un r\u00e9ptil voador prehist\u00f3rico (non clasificado como dinosauro) de sangue quente, cabeza grande, corpo pequeno e \u00e1s longas e estreitas terminadas en catro garras diminutas.\nA diferenza dos seus predecesores, os pterosauros xa eran capaces, a finais do tri\u00e1sico, de realizar voos dunha certa duraci\u00f3n, cubrindo distancias inusitadas at\u00e9 o momento. Os pterosauros f\u00f3siles son moi com\u00fans e foron achados centenares de esp\u00e9cimes, pertencentes a oito x\u00e9neros distintos. \"Eudimorphodon\" posiblemente foi o primeiro de todos eles.\nFauna acu\u00e1tica.\nOs grupos m\u00e1is com\u00fans do Tri\u00e1sico inferior son os moluscos. Os ammonoideos experimentaron unha recuperaci\u00f3n espectacular despois da s\u00faa case total aniquilaci\u00f3n no Permiano (s\u00f3 dous x\u00e9neros sobreviviron). No Tri\u00e1sico os ammonoideos superaron o centenar de x\u00e9neros. Os outros grupos oce\u00e1nicos foron m\u00e1is lentos en recuperarse, pero no Tri\u00e1sico superior, os mares xa ti\u00f1an unha certa diversidade. Do grupo de r\u00e9ptiles destac\u00e1banse o notosauro (dentes afiados, 4 metros de lonxitude, cabeza pequena e alargada e aletas parecidas \u00e1s dos patos), o placodonte (dentes afiados como serras), e o ictiosauro (at\u00e9 15 metros de lonxitude e parecido ao golfi\u00f1o). Estas especies adaptadas ao medio acu\u00e1tico aliment\u00e1banse de peixes e moluscos. Os notosauros, do Tri\u00e1sico inferior, eran pr\u00f3ximos aos placodontos e parece que foron os primeiros r\u00e9ptiles en invadir o reino oce\u00e1nico. Eran hidrodin\u00e1micos cun longo pescozo e catro extremidades en forma de paleta. Nin placodontos nin notosauros sobreviviron ao per\u00edodo Tri\u00e1sico.\nBivalvos e gaster\u00f3podos estiveron menos afectados pola extinci\u00f3n p\u00e9rmica, e at\u00f3panse con frecuencia en rocas do Tri\u00e1sico inferior, a\u00ednda que a s\u00faa diversidade \u00e9 algo limitada (endobent\u00f3nicos e epibent\u00f3nicos).\nAs corais Hexacorallia aparecen no Tri\u00e1sico medio. Os primeiros arrecifes eran pequenos (menos de 3 metros) e estaban constru\u00eddos por poucos tipos de organismos. Ao final do Tri\u00e1sico, os arrecifes eran m\u00e1is grandes, e alg\u00fans foron constru\u00eddos por m\u00e1is de 20 especies diferentes. As primeiras bioconstruci\u00f3ns creceron en augas relativamente profundas, diferentes das actuais, non asociadas con algas simbi\u00f3ticas. Quizais non foi at\u00e9 o final do Tri\u00e1sico ou Jur\u00e1sico cedo cando comezan a formar arrecifes grandes e establ\u00e9cese esta relaci\u00f3n simbi\u00f3tica. Os conodontos foron importantes a\u00ednda no Tri\u00e1sico, para desaparecer ao final deste per\u00edodo.\nExtinci\u00f3ns en masa.\nAo final do Tri\u00e1sico produciuse a extinci\u00f3n masiva do Tri\u00e1sico-Xur\u00e1sico. Ext\u00ednguense os conodontos e r\u00e9ptiles placodontos. Desapareceu o 20% de animais mari\u00f1os, a\u00ednda que todos estes grupos recup\u00e9ranse no Xur\u00e1sico. As v\u00edtimas terrestres inclu\u00edron a maior\u00eda dos x\u00e9neros de r\u00e9ptiles mamiferoides e grandes anfibios. Os beneficiarios primarios da extinci\u00f3n sobre a terra foron os dinosauros, que se expandiron rapidamente durante o Jur\u00e1sico e dominaron os h\u00e1bitats terrestres ao longo do resto da Era Mesozoica. Os \u00fanicos r\u00e9ptiles mari\u00f1os que sobreviviron foron os ictiosauros e os plesiosauros.\nAs evidencias suxiren que houbo dous pulsos de extinci\u00f3n tri\u00e1sica, un anterior e outro ao final do per\u00edodo. A sincronizaci\u00f3n destas extinci\u00f3ns nos mar\u00e9 \u00e9 pouco clara e as causas das extinci\u00f3ns tri\u00e1sicas permanecen desco\u00f1ecidas. Unha an\u00e1lise no noroeste de Arizona no 2002 sobre o l\u00edmite Carniense-Noriense, non mostrou cambios bruscos no paleoambiente, polo que a posibilidade climatol\u00f3xica non foi apoiada. Neste tempo, as con\u00edferas e outros grupos de ximnospermas substitu\u00edron \u00e1s floras de plantas con sementes que predominaran en h\u00e1bitats de terra baixa de Gondwana no Tri\u00e1sico."}
{"id": "108023", "revid": "1093", "url": "https://gl.wikipedia.org/wiki?curid=108023", "title": "Parque Nacional", "text": ""}
{"id": "108024", "revid": "5132", "url": "https://gl.wikipedia.org/wiki?curid=108024", "title": "Mundial de rugby de 2007", "text": ""}
{"id": "108028", "revid": "1131", "url": "https://gl.wikipedia.org/wiki?curid=108028", "title": "Roberto Verino", "text": "Manuel Roberto Mari\u00f1o Fern\u00e1ndez, nado en Ver\u00edn o 3 de maio de 1945, \u00e9 un dese\u00f1ador de moda galego, m\u00e1is co\u00f1ecido como Roberto Verino.\nTraxectoria.\nAdquiriu os seus co\u00f1ecementos en Par\u00eds, e en 1982 sacou unha colecci\u00f3n de \"pr\u00eat-\u00e0-porter\" de muller que tivo \u00e9xito, e dende aquela tivo sempre un oco dentro do mundo da moda. Paralelamente tam\u00e9n creou o seu tecido empresarial de car\u00e1cter internacional, tendo tendas de roupa en Par\u00eds, en Madrid, en Lisboa, as\u00ed como tam\u00e9n ten un perfume, Eau de Verino, ou produce vi\u00f1os, Terra do Gargalo, coa Denominaci\u00f3n de Orixe Monterrei.\nEn 2022 ingresou como acad\u00e9mico numerario da Secci\u00f3n Artes da Imaxe da Real Academia Galega de Belas Artes."}
{"id": "108030", "revid": "85894", "url": "https://gl.wikipedia.org/wiki?curid=108030", "title": "Laureano Pel\u00e1ez Canellas", "text": "Laureano Pel\u00e1ez Canellas, nado en Ver\u00edn en 1879 e finado no mesmo concello o 1 de decembro de 1955, foi un avogado e pol\u00edtico galego.\nTraxectoria.\nLicenciado en Filosof\u00eda e Letras e Dereito. Propietario de bodegas e director da Academia Verinense, foi un dos homes m\u00e1is ricos de Ver\u00edn. Fundou e dirixiu do semanario \"El Heraldo de Ver\u00edn\". Durante a Segunda Rep\u00fablica Espa\u00f1ola militou na CEDA e foi elixido deputado pola provincia de Ourense nas elecci\u00f3ns xerais de 1936. Foi alcalde de Ver\u00edn. \u00c9 pai do xurista Manuel Pel\u00e1ez Nieto."}
{"id": "108031", "revid": "197", "url": "https://gl.wikipedia.org/wiki?curid=108031", "title": "Xaneiro na cultura popular galega", "text": "O que segue recolle diversa informaci\u00f3n sobre a pegada do mes de xaneiro na cultura popular e na literatura oral galegas, recollida de diferentes traballos etnogr\u00e1ficos \u2013xerais a toda Galicia ou localizados nun \u00e1mbito xeogr\u00e1fico m\u00e1is concreto-, dicionarios, refraneiros, cantigueiros etc.\nDivisi\u00f3ns.\nAs sortes son os primeiros doce d\u00edas do mes de xaneiro e prognostican o que vai acontecer durante cada mes do ano. As\u00ed, o tempo que fai o d\u00eda 1 ser\u00e1 o tempo que far\u00e1 en xaneiro, o do d\u00eda 2 corresponder\u00e1 a febreiro etc. As resortes son os doce d\u00edas seguintes, do 13 \u00f3 24, e serven para ratificar ou contradicir \u00f3 progn\u00f3stico que anunciaron as sortes. Hai quen di que hai que fiarse m\u00e1is do que din as resortes.\nRam\u00f3n Pi\u00f1eiro recolleu en L\u00e1ncara o costume de colocar, o primeiro d\u00eda de xaneiro, doce areas de sal sobre unha pedra e prognosticar, segundo a humidade que desprenda cada unha delas, a chuvia que caer\u00e1 durante o mes correspondente.\nOs pechos son os d\u00edas 25 a 28 de xaneiro, e anuncian do mesmo xeito o tempo das estaci\u00f3ns (primavera, ver\u00e1n, outono e inverno, respectivamente)\nCrenzas e superstici\u00f3ns.\nA \"l\u00faa de xaneiro\", chamada \"l\u00faa morta\", \u00e9 a mellor para mata-lo porco. A l\u00faa crecente seguinte ser\u00e1 a adecuada para salgalo se se quere que medre a carne na artesa, e no minguante seguinte para afumalo e curalo, se non se quere que cr\u00ede vermes (Rodr\u00edguez L\u00f3pez:128; Eladio Rodr\u00edguez, s. v. \"l\u00faa\"). Nunca debe matarse con l\u00faa chea porque o touci\u00f1o se aluar\u00eda.\nTampouco se poden podar as vi\u00f1as en xaneiro, segundo outros, porque a \"l\u00faa morta\" deste mes as deixar\u00eda aterecidas coa xiada (Eladio Rodr\u00edguez, s. v. \"l\u00faa\").\nSanto Amaro, o 15 de xaneiro, \u00e9 avogoso contra a reuma. En Castro Caldelas \u00e9 en tal ocasi\u00f3n cando se proban os chourizos novos. Nesa mesma vila cel\u00e9brase a Festa dos Fach\u00f3s o 19 de xaneiro a v\u00e9spera de San Sebasti\u00e1n.\nCh\u00e1mase \"fogo novo\" \u00f3 que se prende o d\u00eda de Aninovo, utilizando a tal fin o da noite anterior (Eladio Rodr\u00edguez, s. v. \"fogo\" )."}
{"id": "108034", "revid": "197", "url": "https://gl.wikipedia.org/wiki?curid=108034", "title": "Febreiro na cultura popular galega", "text": "O que segue recolle diversa informaci\u00f3n sobre a pegada do mes de febreiro na cultura popular e na literatura oral galegas, recollida de diferentes traballos etnogr\u00e1ficos \u2013xerais a toda Galicia ou localizados nun \u00e1mbito xeogr\u00e1fico m\u00e1is concreto-, dicionarios, refraneiros, cantigueiros etc.\nInclu\u00edmos tam\u00e9n as menci\u00f3ns \u00f3 entroido, por coincidir -habitualmente- con este mes.\nCrenzas.\nO d\u00eda da Candelaria -2 de febreiro- casan os paxari\u00f1os. Ese d\u00eda l\u00e9vanse as candeas \u00e1 igrexa e g\u00e1rdanse para protexe-la casa da treboada ou para acompa\u00f1a-lo vi\u00e1tico.\nCrese que os nenos que morreron sen bautizar e que, polo tanto, est\u00e1n no limbo, est\u00e1n en perpetua escuridade e s\u00f3 poden ver a luz do d\u00eda o d\u00eda da Candelaria. Na Coru\u00f1a, as nais \u00e1s que lles morreu un meni\u00f1o antes de bautizar encenden unha candea; Risco menciona que as cigarreiras da cidade colocan na igrexa candeas acesas sobre feixes de romeu, en memoria dos pobres cativos (Vicente Risco 1962, 358). En Muros \u00e9 costume acender unha candea por cada persoa que morreu na casa (Ant\u00f3n Fraguas, 107)."}
{"id": "108035", "revid": "1131", "url": "https://gl.wikipedia.org/wiki?curid=108035", "title": "Lugares de importancia comunitaria en Galicia", "text": "En Galicia existen 21 novas propostas de lugares de importancia comunitaria (LIC) e 28 de ampliaci\u00f3n de zonas especiais de conservaci\u00f3n (ZEC) desde 2011. Esta proposta da Xunta de Galicia, e por solicitude da Comisi\u00f3n Europea, supor\u00eda aumentar a Rede Natura 2000 galega en 154.174 ha e acadar, se se aprobase, un total de 528.609 ha protexidas polos ZEC e ZEPAs.\nLugares de importancia comunitaria por localizaci\u00f3n.\nAs novas propostas a lugar de importancia comunitaria (LIC) galegas, en espera a obter a denominaci\u00f3n de zonas especiais de conservaci\u00f3n (ZEC), son:\n \nAs actuais ZEC con proposta LIC que supo\u00f1en a s\u00faa ampliaci\u00f3n en \u00e1rea son:"}
{"id": "108039", "revid": "1131", "url": "https://gl.wikipedia.org/wiki?curid=108039", "title": "Monterrei (hom\u00f3nimos)", "text": "O top\u00f3nimo galego Monterrei pode referirse a:"}
{"id": "108043", "revid": "25871", "url": "https://gl.wikipedia.org/wiki?curid=108043", "title": "Neoxeno", "text": "O Neoxeno \u00e9 un per\u00edodo superior do Terciario. Tradicionalmente definiuse como un per\u00edodo que agrupa o Mioceno e m\u00e1is o Plioceno, pero unha proposta recente da Comisi\u00f3n Internacional de Estratigraf\u00eda (ISC) pretend\u00eda engadir as \u00e9pocas do Plistoceno e Holoceno, continuando ata o presente.\nEst\u00e1 separado do Paleoxeno pola fase s\u00e1vica do pregamento alpino, que \u00e9 a fase de m\u00e1xima actividade. In\u00edciase coa desaparici\u00f3n das numulitas. Os f\u00f3siles m\u00e1is caracter\u00edsticos deste per\u00edodo son moluscos, microforamin\u00edferos, mam\u00edferos etc. \u00d3 final do Ne\u00f3xeno prod\u00facese a separaci\u00f3n do mar Mediterr\u00e1neo occidental e oriental. En Am\u00e9rica emerxe a franxa centroamericana, que pon en comunicaci\u00f3n Am\u00e9rica do Norte con Am\u00e9rica do Sur. O clima sofre un notable arrefecemento. As principais formaci\u00f3ns neoxenas de Espa\u00f1a est\u00e1n nas depresi\u00f3ns dos r\u00edos Guadalquivir e Ebro. A cunca do Vall\u00e9s-Pened\u00e9s \u00e9 especialmente rica en mam\u00edferos f\u00f3siles deste per\u00edodo.\nClima.\nO clima do Neoxeno era menos c\u00e1lido e m\u00e1is h\u00famido que en tempos pret\u00e9ritos, o que permitiu o desenvolvemento da vexetaci\u00f3n con \u00e1rbores fagais de follas planas e caducas, como as \"Quercus\" e as \"Fagus\". A aparici\u00f3n de grandes pradar\u00edas proporcionaba o pasto adecuado \u00f3s grandes mam\u00edferos probiscideos, como o \"Deinotherium\" e o \"Gomphotherium\" (mastodonte).\nMioceno.\nO clima do Mioceno era m\u00e1is fresco que o da \u00e9poca precedente. No hemisferio norte, grandes \u00e1reas antes cubertas por espesos bosques convert\u00e9ronse en grandes pradar\u00edas. No hemisferio sur xa se establecera un sistema circumplanetario de correntes oce\u00e1nicas, que illaba a Ant\u00e1rtida das correntes m\u00e1is c\u00e1lidas do resto do mundo. Isto favoreceu \u00e1 desaparici\u00f3n dun gran casquete de xeo ant\u00e1rtico. O continente ant\u00e1rtico viuse sometido a unha primeira fase de glaciaci\u00f3n. Este feito tivo como efecto inmediato un descenso do nivel dos oc\u00e9anos e, como consecuencia, o mar Mediterr\u00e1neo deixou de estar comunicado co oc\u00e9ano Atl\u00e1ntico, abrindo unha nova comunicaci\u00f3n entre as faunas terrestres de Europa, \u00c1frica e Asia.\nO Mediterr\u00e1neo quedou reducido a uns poucos lagos salinos que deron lugar a dep\u00f3sitos de evaporitas. Dende o fondo do mar desecado, relevos como as Baleares ou C\u00f3rsega e Sarde\u00f1a aparec\u00edan como extraordinarias cordilleiras en medio dun deserto salino.\nPlioceno.\nO inicio do Plioceno comporta un importante cambio clim\u00e1tico. As temperaturas medias anuais subiron de novo, situ\u00e1ndose entre 3 e 10\u00a0\u00b0C por riba das actuais. Por \u00faltima vez na historia a Ant\u00e1rtida viuse de novo libre de xeo e desenvolveuse unha vexetaci\u00f3n de tipo temperado-subtropical. Como consecuencia, o nivel do mar subiu cerca de 60 metros.\nHai uns 2,5 mill\u00f3ns de anos produciuse un novo arrefecemento a nivel global. Este cambio foi moito m\u00e1is importante que os anteriores, xa que con el se iniciou o ciclo de per\u00edodos alternantes glaciar-interglaciar que caracteriza dende ent\u00f3n \u00f3 noso planeta.\nXeotect\u00f3nica.\nA elevaci\u00f3n das grandes cordilleiras monta\u00f1osas que comezara durante o Oligoceno seguiu adiante acabando de formar os Alpes en Europa, o Himalaia en Asia e as cadeas monta\u00f1osas no continente americano. Estes sucesos corresp\u00f3ndense coa \u00faltima fase da oroxenia alpina, fase Rod\u00e1nica.\nOs sedimentos producidos pola erosi\u00f3n destes sistemas deposit\u00e1ronse en cuncas mari\u00f1as pouco profundas, para terminar convert\u00e9ndose na localizaci\u00f3n de ricos dep\u00f3sitos petrol\u00edferos en California, Roman\u00eda e a costa leste do mar Caspio.\nNorteam\u00e9rica e Suram\u00e9rica un\u00edronse formando o Istmo de Panam\u00e1. A placa africana colisionou con Asia e unha incipiente dorsal abriu o mar Vermello e o golfo de Ad\u00e9n a vez que se produciu o conato de apertura de \u00c1frica oriental na dorsal dos Grandes Lagos. Non exist\u00eda o estreito de Xibraltar como tal, un conxunto de arco illas bordeadas por arrecifes de coral estend\u00edanse entre o norte de \u00c1frica e a Pen\u00ednsula Ib\u00e9rica. No oeste de Norteam\u00e9rica, a subduci\u00f3n da placa tect\u00f3nica do Pac\u00edfico contribu\u00edu \u00e1 elevaci\u00f3n de Serra Nevada e da cordilleira volc\u00e1nica das Cascadas. Nesta \u00e9poca configurouse o istmo de Panam\u00e1. En Europa, os Alpes continuaron a s\u00faa ascensi\u00f3n polo movemento da tect\u00f3nica de placas. \u00d3 final do Mioceno, a colisi\u00f3n das placas africana e ib\u00e9rica formara o sistema b\u00e9tico-rife\u00f1o e cortara a comunicaci\u00f3n entre o Mediterr\u00e1neo e no Atl\u00e1ntico. \u00d3 iniciarse o Plioceno tivo lugar o afundimento do eixe da cadea monta\u00f1osa Atlas-B\u00e9tica, form\u00e1ndose a fosa que actualmente separa a Pen\u00ednsula Ib\u00e9rica de Marrocos.\nA vida no Neoxeno.\nMioceno.\nAparecen as gram\u00edneas,que favoreceron o crecemento e desenvolvemento dos herb\u00edvoros. A fauna do Mioceno contempla a aparici\u00f3n do mastodonte, igual que o mapache e a donicela. Durante esta \u00e9poca, os grandes simios viv\u00edan en Asia e no sur de Europa.\nDesaparecen os marsupiais en Norteam\u00e9rica e Europa, mentres que en Australia e Suram\u00e9rica seguen desenvolv\u00e9ndose debido \u00f3 illamento xeogr\u00e1fico. Nestes continentes non se desenvolveron nin roedores nin primates.\nPlioceno.\nEste per\u00edodo \u00e9 considerado por moitos zo\u00f3logos como o cl\u00edmax da \u201cidade dos mam\u00edferos\u201d.\nEsta \u00e9poca caracter\u00edzase pola abundancia de grandes mam\u00edferos, a maior\u00eda dos cales a\u00ednda perviven. Prod\u00facese a evoluci\u00f3n dun grupo de primates, os hom\u00ednidos, con diversas especies, dende os Australopitecinos \u00f3 \"Homo habilis\" e \u00f3 \"Homo erectus\", consideradas antepasados directos do \"Homo sapiens\".\nPredominan as faner\u00f3gamas, a\u00ednda que coexisten con bosques de con\u00edferas. Desenv\u00f3lvense bosques de caducifolias a medida que se acent\u00faan os cambios estacionais. Neste momento det\u00e9ctase en Eurasia unha importante regresi\u00f3n das masas boscosas e a expansi\u00f3n das pradar\u00edas de gram\u00edneas."}
{"id": "108044", "revid": "85894", "url": "https://gl.wikipedia.org/wiki?curid=108044", "title": "Zona especial de conservaci\u00f3n As Catedrais", "text": "As Catedrais \u00e9 un espazo natural declarado zona especial de conservaci\u00f3n (ZEC), coa praia das Catedrais declarado como monumento natural e que forma parte da reserva da biosfera do R\u00edo Eo, Ozcos e Terras de Bur\u00f3n. At\u00f3pase na costa setentrional de Galicia, entre a praia de San Miguel de Reinante (ao oeste) e a praia de Olga (ao leste) entre Barreiros e Ribadeo.\nXeograf\u00eda.\nA extensi\u00f3n da zona especial de conservaci\u00f3n (ZEC) est\u00e9ndese polas praias de San Miguel de Reinante, Augas Santas, Esteiro, As Illas, Os Castros, Areosa e Olga. Ten unha altitude media de 15 metros.\nH\u00e1bitat e flora.\nA vexetaci\u00f3n \u00e9 a t\u00edpica dos cant\u00eds e rochedos de costas expostas ao mar. Hai dunas m\u00f3biles embrionarias, dunas m\u00f3biles de litoral con feos (Ammophila arenaria) tam\u00e9n chamadas dunas brancas, dunas costeiras fixas con vexetaci\u00f3n herb\u00e1cea (dunas grises), uceiras h\u00famidas atl\u00e1nticas de zonas mornas de \"Erica ciliaris\" e \"Erica tetralix\", uceiras secas atl\u00e1nticas costeiras de Erica vagans e bosques aluviais de amieiros e freixos. Os pasteiros salinos e o mato con formas de almofadas son as formaci\u00f3ns m\u00e1is com\u00fans. Entre estes \u00faltimos est\u00e1n as torgueiras e toxeiras nas que destaca a presenza de \"Erica vagans\", especie que en Galicia est\u00e1 restrita a alg\u00fans puntos do seu extremo setentrional.\nFauna.\nAs praias acollen algunhas especies de aves lim\u00edcolas nos meses invernais, e p\u00f3dese observar a presenza da p\u00edllara pequena (\"Charadrius dubius\") e virapedras (\"Arenaria interpres\"), mazaricos rabipintos (\"Limosa lapponica\") e varias especies de pilros, coma o pilro trid\u00e1ctilo e o pilro cinsento (Calidris maritima). Son relativamente frecuentes, tam\u00e9n no inverno, as aves mari\u00f1as, entre as que podemos observar, ademais de gaivotas e corvos mari\u00f1os, carr\u00e1ns (\"Sterna spp.\"), mascatos com\u00fans (\"Sula bassana\") e, incluso individuos illados de Mobella \u00e1rtica e pequenas bandadas de patos mari\u00f1os ou de parrulos pentumeiros com\u00fans (\"Melanitta nigra\").\nLexislaci\u00f3n.\nO espazo foi considerado e delimitado como lugar de importancia comunitaria en 2001 e foi declarado como zona de especial protecci\u00f3n en 2003 na Rede Natura 2000. O Monumento Natural da \"Praia das Catedrais\" acolle a esa praia e \u00e9 de 29 ha."}
{"id": "108045", "revid": "1576", "url": "https://gl.wikipedia.org/wiki?curid=108045", "title": "Zona das Catedrais", "text": ""}
{"id": "108046", "revid": "197", "url": "https://gl.wikipedia.org/wiki?curid=108046", "title": "Marzo na cultura popular galega", "text": "O que segue recolle diversa informaci\u00f3n sobre a pegada do mes de marzo na cultura popular e na literatura oral galegas, recollida de diferentes traballos etnogr\u00e1ficos \u2013xerais a toda Galicia ou localizados nun \u00e1mbito xeogr\u00e1fico m\u00e1is concreto-, dicionarios, refraneiros, cantigueiros etc.\nMarzal \u00e9 o adxectivo, e \u00e9 incorrecto empregalo como substantivo: \"Pascua marzal\", \"trigo marzal\". Pega \"marza\" ou pega \"marce\u00f1a\" son denominaci\u00f3ns dunha ave m\u00e1is co\u00f1ecida como gaio (\"Garrulus glandarius\").\nCh\u00e1manse \"frebas de marzo\" \u00f3s primeiros d\u00edas de mes, porque neses d\u00edas adoita facer mal tempo, como fixo en febreiro.\nCrenzas e superstici\u00f3ns.\nCrese que a l\u00faa de marzo \u00e9 a m\u00e1is indicada para poda-las \u00e1rbores, os casti\u00f1eiros en minguante e os carballos en crecente (Eladio Rodr\u00edguez, s. v. \"l\u00faa\"). Sem\u00e9ntase na l\u00faa minguante para que naza ben o millo. Tam\u00e9n na minguante de marzo \u00e9 cando se debulla o millo para que non colla gorgullos nin quente no saco, as\u00ed como ese \u00e9 o momento de enche-lo piorno para que o millo non se bote a perder (Leiro Lois, 41)."}
{"id": "108047", "revid": "89787", "url": "https://gl.wikipedia.org/wiki?curid=108047", "title": "Selecci\u00f3n de rugby de Galicia", "text": "A Selecci\u00f3n de rugby de Galicia representa a Galicia no deporte de rugby en competici\u00f3ns internacionais de car\u00e1cter oficial e amig\u00e1beis, independentemente de que os xogadores participen ou non con outras selecci\u00f3ns nacionais reco\u00f1ecidas pola IRB.\nHistoria.\nA Federaci\u00f3n Galega de Rugby data do ano 1983, malia que houbo alg\u00fans clubs anteriores \u00e1 fundaci\u00f3n da federaci\u00f3n coma o Club de Rugby Arquitectura T\u00e9cnica da Coru\u00f1a. Hoxe en d\u00eda os recursos do rugby galego son moi limitados e a nivel de clubs o rugby galego non pasa por un bo momento, a pesar diso o XV do Toxo est\u00e1 a xogar a un grande nivel estando entre as mellores do estado, e chegando a participar en competici\u00f3ns internacionais de rugby oficiais, sendo a primeira selecci\u00f3n galega en acadalo.\nO seu primeiro partido foi unha derrota fronte a potente Selecci\u00f3n de rugby de Portugal en Santa Isabel na capital galega, os seguintes partidos que xoga a selecci\u00f3n son no Campionato de Selecci\u00f3ns territoriais, campionato no que nunca venceu pero no que ten acadado moi boas clasificaci\u00f3ns, que a levaron a xogar na Copa de Europa de rexi\u00f3ns, onde at\u00e9 o de agora sa\u00edu derrotada en t\u00f3dolos partidos.\nO seu debut nun partido internacional foi contra o equipo de Bearn, equipo que representa a esta rexi\u00f3n do Iparralde de fala gascona, no estadio Manuel Anxo Cortizo de Lal\u00edn. Os do Toxo sa\u00edron derrotada 8 a 26 nunha data hist\u00f3rica para o deporte galego, ao ser o primeiro partido oficial disputado por unha selecci\u00f3n do pa\u00eds.\nOs s\u00edmbolos.\nA Flor do Toxo.\nO s\u00edmbolo da selecci\u00f3n galega de rugby \u00e9 a flor do toxo, a chorima (tam\u00e9n co\u00f1ecido coma \"xorima\", e outras formas dialectais) a cal \u00e9 considerada flor nacional de Galiza, debido a s\u00faa abundancia nas terras galegas e ao seu significado, unha fermosa flor que xermina entre espi\u00f1as.\nO himno.\nO himno da selecci\u00f3n \u00e9 \"Os Pinos\", coma himno de Galicia, con trazas do celtismo (com\u00fan a grandes selecci\u00f3ns europeas de rugby coma Irlanda, Escocia ou Gales) e do helenismo sempre presentes na obra de Pondal.\nEstadios representativos do XV do Toxo.\nA selecci\u00f3n galega ten disputado xogos por toda Galicia. Os primeiros partidos do equipo foron xogados en Santa Isabel, en Santiago de Compostela. Este estadio foi inaugurado o 22 de setembro de 1963, ti\u00f1a un peche sinxelo cunha cuberta, e en 1969 instalouse nel unha tribuna e uns focos luminosos, cun custo de 1 mill\u00f3n de pesetas e capacidade para 8.000 espectadores. O equipo de f\u00fatbol SD Compostela xogou neste campo at\u00e9 1993. En 2003, o campo foi remodelado como parte do Centro Municipal de Deportes, co nome de Santa Isabel.\nPosteriormente pasa a xogar partidos tanto en Vigo coma en Culleredo, na cidade ol\u00edvica no Estadio Universitario e na cidade da comarca coru\u00f1esa no Complexo Deportivo de Acea de Ama. Os partidos internacionais xogados at\u00e9 o de agora en territorio galego foron xogados no Estadio Manuel Anxo Cortizo en Lal\u00edn, na comarca do Deza, estadio moderno (recentemente en remodelaci\u00f3n), e con capacidade para 8.000 seareiros.\nRexistros.\nRelaci\u00f3n de t\u00f3dolos partidos xogados pola Selecci\u00f3n de rugby de Galiza en campionatos estatais e internacionais"}
{"id": "108052", "revid": "23204", "url": "https://gl.wikipedia.org/wiki?curid=108052", "title": "Ginger, a princesa do judo", "text": "Ginger, a princesa de judo (\u3084\u308f\u3089 \"Yawara!\" t\u00edtulo orixinal) \u00e9 un manga xapon\u00e9s de Naoki Urasawa que se publicou no 1986 deica 1993 na semanal Big Comic Spirits.\nO 16 de outubro do 1989 NTV comezou a emiti-la adaptaci\u00f3n \u00f3 anime que rematar\u00eda o 21 de setembro do 1992 cun total de 124 cap\u00edtulos. Cada episodio finaliza cunha conta atr\u00e1s dos d\u00edas restantes para que dese comezo os Xogos Ol\u00edmpicos de Barcelona.\nEn Galiza o anime emitiuse na grella da TVG no espazo xuvenil Xabar\u00edn Club.\nSinopse.\nGinger Inokuma (Yawara Inokuma na versi\u00f3n orixinal), \u00e9 unha rapaza de 16 anos que aspira a ter unha vida normal como as demais mozas da s\u00faa idade, por\u00e9n, debido \u00f3 seu innato talento, vese obrigada a seguir practicando o judo polo seu autoritario av\u00f3, Jigorou Inokuma, co obxectivo de logra-lo campionato no Xap\u00f3n e a medalla douro nos xogos ol\u00edmpicos da Barcelona do 1992. Debido \u00e1s presi\u00f3ns do seu av\u00f3, ela ten unha mala actitude en xeral acerca do judo, elud\u00edndoo canto lle sexa pos\u00edbel. No entanto, m\u00e1is adiante, ela empeza a comprender por que o seu av\u00f3 ama tanto o judo, e ela comeza a o estimar m\u00e1is."}
{"id": "108054", "revid": "197", "url": "https://gl.wikipedia.org/wiki?curid=108054", "title": "Abril na cultura popular galega", "text": "O que segue recolle diversa informaci\u00f3n sobre a pegada do mes de abril na cultura popular e na literatura oral galegas, recollida de diferentes traballos etnogr\u00e1ficos \u2013xerais a toda Galicia ou localizados nun \u00e1mbito xeogr\u00e1fico m\u00e1is concreto-, dicionarios, refraneiros, cantigueiros etc. Tam\u00e9n inclu\u00edmos as menci\u00f3ns \u00e1 Coresma, \u00e1 Semana Santa e \u00e1 Pascua de Resurrecci\u00f3n por coincidir, habitualmente, neste mes.\nEladio Rodr\u00edguez recolle o costume de acender na lareira, en cada casa, o \"Lume novo\", que se prende co tiz\u00f3n ou as ascuas do lume que o abade bendice no adro da igrexa no transcurso dunha cerimonia que se celebra o S\u00e1bado Santo. Este lume que se prende na igrexa fac\u00edase co pedernal e utiliz\u00e1base para acender, inmediatamente, as brasas do incensario e as l\u00e1mpadas do templo .\nCrenzas e superstici\u00f3ns.\nEn Cambados disque d\u00e1 mala sorte varrer a casa en Semana Santa (Leiro Lois, 120),\nPara cura-lo meigallo ou o tangara\u00f1o (raquitismo), vaise \u00e1 romar\u00eda de San Pedro M\u00e1rtir, en Belv\u00eds, Santiago, o 29 de abril. Lamas Carvajal recolle esta tradici\u00f3n nunha das s\u00faas poes\u00edas :\nCrese que se o cuco non acaba de vir entre marzo e abril \u00e9 sinal de que se van producir grandes desgrazas.\nO \u00faltimo d\u00eda de abril ou, noutros lugares o 29, exist\u00eda o costume de \"alumea-las leiras\". Este rito propiciatorio consist\u00eda en percorre-los campos de cultivo con fachos encendidos, unha vez rematada a sementeira, para pedir unha boa colleita:"}
{"id": "108055", "revid": "98629", "url": "https://gl.wikipedia.org/wiki?curid=108055", "title": "Xogador M\u00e1is Deportivo da NBA", "text": "O Premio ao Xogador M\u00e1is Deportivo da NBA (\"NBA Sportsmanship Award\" ou \"Joe Dumars Trophy\", por ser o primeiro ga\u00f1ador) \u00e9 nomeado cada ano pola NBA dende 1996 ao jugador m\u00e1is deportivo, de mellor conduta e m\u00e1is honrado na pista. Este premio \u00e9 compar\u00e1bel ao Trofeo Lady Byng da NHL.\nCada ano, os 30 equipos da NBA nominan a un dos seus xogadores para competir polo galard\u00f3n. Deses 30, 6 xogadores, un por divisi\u00f3n, son seleccionados por un grupo coma os Xogadores M\u00e1is Deportivos da divisi\u00f3n. Ao final da tempada regular, os xogadores da NBA realizan o seu voto; 11 puntos polo primeiro posto, 9 polo segundo, 7 polo terceiro, 5 polo cuarto, 3 polo quinto e un polo sexto. O xogador con maior suma de puntos totais, sen importar os votos de primeiro posto, \u00e9 o ga\u00f1ador do premio. O vencedor recibe o Trofeo Joe Dumars, nomeado en honor ao ex xogador de Detroit Pistons e ga\u00f1ador inaugural do premio.\nNos seus 12 anos de historia, s\u00f3 Grant Hill ga\u00f1ouno en m\u00e1is dunha ocasi\u00f3n, mentres que dous equipos te\u00f1en a varios xogadores como ga\u00f1adores deste trofeo (San Antonio Spurs tres veces e Seattle SuperSonics en d\u00faas ocasi\u00f3ns). Luol Deng \u00e9 o \u00fanico estranxeiro desta lista."}
{"id": "108057", "revid": "197", "url": "https://gl.wikipedia.org/wiki?curid=108057", "title": "Maio na cultura popular galega", "text": "O que segue recolle diversa informaci\u00f3n sobre a pegada do mes de maio na cultura popular e na literatura oral galegas, recollida de diferentes traballos etnogr\u00e1ficos \u2013xerais a toda Galicia ou localizados nun \u00e1mbito xeogr\u00e1fico m\u00e1is concreto-, dicionarios, refraneiros, cantigueiros etc.\nIncl\u00faese alg\u00fan refr\u00e1n relativo \u00e1 Ascensi\u00f3n, festividade que se celebra corenta d\u00edas despois do Domingo de Resurrecci\u00f3n. Pode caer no mes de maio ou a principios de xu\u00f1o.\nTralo inverno e as chuvias de abril, o tempo permite empezar xa cos traballos no campo, que c\u00f3mpre realizar con premura para a sementeira. Maio \u00e9, xa que logo, un mes de moito traballo para o labrego, e de a\u00ed as expresi\u00f3ns \"estar amaiado\" ou \"andar co maio \u00f3 lombo\" cando un est\u00e1 canso e baldado. Do mesmo xeito \"maiola\" significa \"preguiza\", como \"maiol\u00e1n\" ou \"maioleiro\" \u00e9 un preguiceiro, e \"maiolarse\" ou \"esmaliolarse\" \u00e9 caer rendido polo cansazo.\nPero \"maiola\" tam\u00e9n significa \"casta\u00f1a seca\", tam\u00e9n chamada \"casta\u00f1a maiola\" ou, simplemente, \"maia\"; o \"d\u00eda das maiolas\" era o nome co que se designaba o 1\u00ba de maio, data na que se adoitaba regalar casta\u00f1as \u00f3s veci\u00f1os e \u00f3s pobres do lugar.\nCrenzas e superstici\u00f3ns.\nPara protexe-los campos e comezar maio libres de calquera mal, na noite do 29 de abril realiz\u00e1base o ritual de \"alumea-las leiras\".\nTam\u00e9n \u00e9 un costume moi com\u00fan po\u00f1er na noite do \u00faltimo d\u00eda de abril unha rama de xesta ou \"flor do maio\" nas portas das casas, nos barcos, nos coches e mais nas cortes para que non lles poida \"entra-lo maio\" nin collan o meigallo (Leiro Lois).\nOs Maios.\nNos primeiros d\u00edas de maio (nalg\u00fans lugares o d\u00eda 1, noutros o 3) cel\u00e9branse as festas dos Maios, festas l\u00fadicas coas que se recib\u00eda o comezo da floraci\u00f3n e o fin do inverno.\nNa zona de Laza, os mozos cortaban unha \u00e1rbore, a m\u00e1is grande que pod\u00edan, e plant\u00e1bana no medio da praza, adorn\u00e1ndoa con faroli\u00f1os. A esta \u00e1rbore cham\u00e1bana \"maio\"."}
{"id": "108064", "revid": "1576", "url": "https://gl.wikipedia.org/wiki?curid=108064", "title": "Bosque da Marronda", "text": ""}
{"id": "108065", "revid": "1093", "url": "https://gl.wikipedia.org/wiki?curid=108065", "title": "Can\u00f3ns do Sil", "text": ""}
{"id": "108069", "revid": "1093", "url": "https://gl.wikipedia.org/wiki?curid=108069", "title": "Baixa Limia-Serra do Xur\u00e9s", "text": ""}
{"id": "108070", "revid": "1093", "url": "https://gl.wikipedia.org/wiki?curid=108070", "title": "Parque natural da Serra da Enci\u00f1a da Lastra", "text": ""}
{"id": "108073", "revid": "25871", "url": "https://gl.wikipedia.org/wiki?curid=108073", "title": "Ozma", "text": "Ozma \u00e9 un \u00e1lbum da banda estadounidense The Melvins, editado no ano 1989 a trav\u00e9s do selo Boner Records.\n\"Love Thing\" \u00e9 unha versi\u00f3n do tema de Kiss (from KISS)\"; \"Creepy Smell\" inclue a intro da canci\u00f3n \"Living In Sin\" do \u00e1lbum en solitario de Gene Simmons; \"Leech\" \u00e9 unha versi\u00f3n dunha canci\u00f3n de Green River; e \"Candy-O\" \u00e9 un tema de The Cars."}
{"id": "108074", "revid": "1131", "url": "https://gl.wikipedia.org/wiki?curid=108074", "title": "Figueredo", "text": "O top\u00f3nimo galego Figueredo pode referirse a:"}
{"id": "108075", "revid": "2338", "url": "https://gl.wikipedia.org/wiki?curid=108075", "title": "Domond\u00f3, Pant\u00edn, Valdovi\u00f1o", "text": "Domond\u00f3 \u00e9 un lugar da parroquia de Pant\u00edn no concello coru\u00f1\u00e9s de Valdovi\u00f1o na comarca de Ferrol. Ti\u00f1a 30 habitantes no ano 2007 segundo datos do Instituto Galego de Estat\u00edstica dos cales eran 15 homes e 15 mulleres, o que non sup\u00f3n ning\u00fan cambio con relaci\u00f3n ao ano 1999 cando contaba cos mesmos habitantes."}
{"id": "108076", "revid": "2338", "url": "https://gl.wikipedia.org/wiki?curid=108076", "title": "Covo, Pant\u00edn, Valdovi\u00f1o", "text": "Covo \u00e9 un lugar da parroquia de Pant\u00edn no concello coru\u00f1\u00e9s de Valdovi\u00f1o na comarca de Ferrol. Non ten censados habitantes desde hai m\u00e1is dunha d\u00e9cada segundo datos do Instituto Galego de Estat\u00edstica."}
{"id": "108077", "revid": "85894", "url": "https://gl.wikipedia.org/wiki?curid=108077", "title": "O Outeiro, Pant\u00edn, Valdovi\u00f1o", "text": "O Outeiro \u00e9 un lugar da parroquia de Pant\u00edn no concello coru\u00f1\u00e9s de Valdovi\u00f1o na comarca de Ferrol. Non ten censados habitantes desde hai m\u00e1is dunha d\u00e9cada segundo datos do Instituto Galego de Estat\u00edstica.\nToponimia.\nA orixe do top\u00f3nimo \u00e9 o lat\u00edn , que \u00e9 unha parte alta ou elevaci\u00f3n do terreo."}
{"id": "108078", "revid": "85894", "url": "https://gl.wikipedia.org/wiki?curid=108078", "title": "A Moreira, Pant\u00edn, Valdovi\u00f1o", "text": "A Moreira, \u00e9 un lugar da parroquia de Pant\u00edn no concello coru\u00f1\u00e9s de Valdovi\u00f1o na comarca de Ferrol. Ti\u00f1a 13 habitantes no ano 2007 segundo datos do Instituto Galego de Estat\u00edstica dos cales eran 6 homes e 7 mulleres, o que non sup\u00f3n ning\u00fan cambio con relaci\u00f3n ao ano 1999 cando contaba cos mesmos habitantes."}
{"id": "108079", "revid": "85894", "url": "https://gl.wikipedia.org/wiki?curid=108079", "title": "O Castro, Pant\u00edn, Valdovi\u00f1o", "text": "O Castro, \u00e9 un lugar da parroquia de Pant\u00edn no concello coru\u00f1\u00e9s de Valdovi\u00f1o na comarca de Ferrol. Ti\u00f1a 7 habitantes no ano 2007 segundo datos do Instituto Galego de Estat\u00edstica dos cales eran 3 homes e 4 mulleres, o que non sup\u00f3n ning\u00fan cambio con relaci\u00f3n ao ano 1999 cando contaba cos mesmos habitantes."}
{"id": "108080", "revid": "85894", "url": "https://gl.wikipedia.org/wiki?curid=108080", "title": "A Lagoa, Pant\u00edn, Valdovi\u00f1o", "text": "A Lagoa \u00e9 un lugar da parroquia de Pant\u00edn no concello coru\u00f1\u00e9s de Valdovi\u00f1o na comarca de Ferrol. Segundo o Instituto Galego de Estat\u00edstica, en 2016 ti\u00f1a catro habitantes (dous homes e d\u00faas mulleres), un m\u00e1is ca en 2007 (tres mulleres residentes) e catro menos que en 1999."}
{"id": "108081", "revid": "85894", "url": "https://gl.wikipedia.org/wiki?curid=108081", "title": "A Loira, Pant\u00edn, Valdovi\u00f1o", "text": "A Loira \u00e9 un lugar da parroquia de Pant\u00edn no concello coru\u00f1\u00e9s de Valdovi\u00f1o na comarca de Ferrol. Ti\u00f1a 38 habitantes no ano 2007 segundo datos do Instituto Galego de Estat\u00edstica dos cales eran 20 homes e 18 mulleres, o que sup\u00f3n unha diminuci\u00f3n con relaci\u00f3n ao ano 1999 cando ti\u00f1a 44 habitantes."}
{"id": "108082", "revid": "85894", "url": "https://gl.wikipedia.org/wiki?curid=108082", "title": "A Pereira, Pant\u00edn, Valdovi\u00f1o", "text": "A Pereira \u00e9 un lugar da parroquia de Pant\u00edn no concello coru\u00f1\u00e9s de Valdovi\u00f1o na comarca de Ferrol. Ti\u00f1a 16 habitantes no ano 2007 segundo datos do Instituto Galego de Estat\u00edstica dos cales eran 6 homes e 10 mulleres, o que sup\u00f3n unha diminuci\u00f3n con relaci\u00f3n ao ano 1999 cando ti\u00f1a 17 habitantes."}
{"id": "108083", "revid": "2338", "url": "https://gl.wikipedia.org/wiki?curid=108083", "title": "A Ramalleira, Pant\u00edn, Valdovi\u00f1o", "text": "A Ramalleira \u00e9 un lugar da parroquia de Pant\u00edn no concello coru\u00f1\u00e9s de Valdovi\u00f1o na comarca de Ferrol. Ti\u00f1a 15 habitantes no ano 2007 segundo datos do Instituto Galego de Estat\u00edstica dos cales eran 7 homes e 8 mulleres, o que sup\u00f3n unha diminuci\u00f3n con relaci\u00f3n ao ano 1999 cando ti\u00f1a 27 habitantes."}
{"id": "108086", "revid": "1131", "url": "https://gl.wikipedia.org/wiki?curid=108086", "title": "Covo", "text": "O top\u00f3nimo Covo pode referirse a:"}
{"id": "108087", "revid": "1131", "url": "https://gl.wikipedia.org/wiki?curid=108087", "title": "Covos", "text": "O top\u00f3nimo galego Covos pode referirse a:"}
{"id": "108093", "revid": "1131", "url": "https://gl.wikipedia.org/wiki?curid=108093", "title": "Moreira", "text": "O termo Moreira pode referirse a:\nAmais, como top\u00f3nimo pode referirse a:\nAmais, como apelido pode referirse a:"}
{"id": "108102", "revid": "865", "url": "https://gl.wikipedia.org/wiki?curid=108102", "title": "Arab Strap", "text": "Arab Strap foi un grupo musical de indie rock escoc\u00e9s. Pertenc\u00eda ao selo independente Chemikal Underground, e desf\u00edxose en 2006.\nHistoria.\nO cantante Aidan Moffat e o multi-instrumentista Malcolm Middleton creceron en Falkirk, onde compart\u00edan gusto polo Drag City gravando a grupos como Smog ou Will Oldham, as\u00ed como o seu gusto polo alco barato. Comezaron a tocar xuntos en 1995, e en 1996 apareceu o seu primeiro disco, \"The Week Never Starts Round Here\".\nDurante os 10 anos de existencia Arab Strap traballaron con moitos m\u00fasicos, como Jenny Reeve ou Stacey Sievewright, as\u00ed como Adele Bethel e David Gow, que deixaron a formaci\u00f3n para crear Sons and Daughters. Stuart Murdoch, de Belle &amp; Sebastian, aparece no \u00e1lbum \"Philophobia\", pero a canci\u00f3n \"The Boy with the Arab Strap\" (e o disco a que d\u00e1 t\u00edtulo) foron creados entre os dous cantantes.\nAs marcas caracter\u00edsticas de Arab Strap son as s\u00faas letras s\u00f3rdidas e persoais, \u00e1 par que honestas. Ao igual que The Proclaimers, banda tam\u00e9n escocesa, as s\u00faas canci\u00f3ns son cantadas na s\u00faa lingua nativa, a lingua scots. Ao principio era esencialmente unha banda electroac\u00fastica cun son melanc\u00f3lico e sombr\u00edo, pero en posteriores \u00e1lbums e concertos o grupo desenvolveu un son m\u00e1is completo que se inspirou profundamente na m\u00fasica indie e dance."}
{"id": "108104", "revid": "197", "url": "https://gl.wikipedia.org/wiki?curid=108104", "title": "Moreiras", "text": "O top\u00f3nimo Moreiras pode referirse a:"}
{"id": "108106", "revid": "87757", "url": "https://gl.wikipedia.org/wiki?curid=108106", "title": "Eva Perales", "text": "Eva Perales Hervella, nada en Barcelona en 1973, \u00e9 unha xornalista e produtora musical galega.\nTraxectoria.\nDe familia da Pobra de Trives emigrada en Catalu\u00f1a, licenciouse en Ciencias da Informaci\u00f3n pola Universidade Aut\u00f3noma de Barcelona. Comeza a traballar de xornalista en Radio Nacional de Espa\u00f1a, nun magazine presentado por Pepa Fern\u00e1ndez, e posteriormente dirixe e presenta un programa musical sobre folc e m\u00fasica \u00e9tnica en RNE Catalu\u00f1a, chamado \"Sense fronteres\" (Sen fronteiras).\nPosteriormente dedicouse \u00e1 promoci\u00f3n de eventos musicais e grandes espect\u00e1culos, e en 1999 inst\u00e1lase en Madrid para dedicarse \u00e1 produci\u00f3n musical, organizando concertos e xiras por Espa\u00f1a de artistas de sona internacional. \u00c9 a representante do grupo espa\u00f1ol de pop El Canto del loco. En 2006, sen deixar a s\u00faa faceta como produtora, regresa \u00e1 radio para presentar un programa musical en Radio C\u00edrculo e en 2007 participa como xurado no programa de televisi\u00f3n \"Factor X\", para Cuatro. En 2009 faise cargo dun proxecto de distribuci\u00f3n musical para empresa tecnol\u00f3xica galega Blusens. Dende 2015 \u00e9 xurado do talent-show da TVG Oh Happy Day."}
{"id": "108110", "revid": "1131", "url": "https://gl.wikipedia.org/wiki?curid=108110", "title": "Mourelos", "text": "O top\u00f3nimo galego Mourelos pode referirse a:\nAmais, como apelido pode referirse a:"}
{"id": "108112", "revid": "1131", "url": "https://gl.wikipedia.org/wiki?curid=108112", "title": "Lagoa (hom\u00f3nimos)", "text": "Unha lagoa \u00e9 un unha masa de auga depositada nunha depresi\u00f3n ou valgada do terreo de tama\u00f1o inferior a un lago; O top\u00f3nimo galego Lagoa pode referirse a:"}
{"id": "108113", "revid": "92340", "url": "https://gl.wikipedia.org/wiki?curid=108113", "title": "Lu\u00eds Rial", "text": "Lu\u00eds Rial Su\u00e1rez, nado en Santiago de Compostela o 4 de agosto de 1942, \u00e9 un xornalista galego.\nTraxectoria.\nEmpezou traballando nos anos sesenta na Cadena SER, logo pasou \u00e1 Radiocadena Espa\u00f1ola e en 1973 comezou a traballar como correspondente de Radio Nacional de Espa\u00f1a en Galicia, con sede en Santiago. Al\u00ed permaneceu ata 1985, cando pasou a integrar o cadro de traballadores da ent\u00f3n acaba de crear Radio Galega. Na emisora p\u00fablica galega realizou diversos traballos como reporteiro e enviado especial a pa\u00edses da emigraci\u00f3n. Durante moitos anos foi o presentador dunha secci\u00f3n dos \"magazines\" da fin de semana que se chamaba \"Galicia en festas\", e que despois se converteu en programa de seu baixo o t\u00edtulo \"Un d\u00eda de radio\". A partir de 2005 dirixiu e presentou o \"late show\" \"A hora golfa\", en emisi\u00f3n de madrugada; ese foi o seu \u00faltimo programa ata que a direcci\u00f3n da radio decidiu improcedentemente a s\u00faa xubilaci\u00f3n ao cumprir os 65 anos. Trala s\u00faa readmisi\u00f3n forzosa por mandato xudicial, presentou e dirixiu o programa de madrugada da Radio Galega, baixo o t\u00edtulo de \"Pensando en ti\", r\u00f3tulo que popularizara Marcial Mouzo ata que foi destitu\u00eddo o 8 de xu\u00f1o de 2012 logo de insultar os seus compa\u00f1eiros de emisora en antena.\nVida persoal.\nCasado e con tres fillos, \u00e9 propietario dun local de hostaler\u00eda. Tam\u00e9n foi dirixente de diversos colectivos de hostaleiros, como a Uni\u00f3n Hostaleira Galega."}
{"id": "108117", "revid": "2074", "url": "https://gl.wikipedia.org/wiki?curid=108117", "title": "Periodista", "text": ""}
{"id": "108118", "revid": "2074", "url": "https://gl.wikipedia.org/wiki?curid=108118", "title": "Periodismo", "text": ""}
{"id": "108119", "revid": "1888", "url": "https://gl.wikipedia.org/wiki?curid=108119", "title": "El Heraldo de Ver\u00edn", "text": "El Heraldo de Ver\u00edn foi un peri\u00f3dico semanal editado en Ver\u00edn entre 1911 e 1946.\nHistoria e caracter\u00edsticas.\nSubtitulado \"Semanario defensor de los intereses del distrito\" e despois \"Semanario independiente\", o primeiro n\u00famero apareceu o 17 de outubro de 1911. Fundado e dirixido por Laureano Pel\u00e1ez Canellas, foi despois dirixido por Eladio Fuentes e finalmente (en 1945-46) tivo unha breve reaparici\u00f3n como quincenario da man de Joaqu\u00edn Nieves L\u00f3pez.\nEntre os seus colaboradores destacan Eloy Lu\u00eds Andr\u00e9, Francisco \u00c1lvarez de N\u00f3voa e Xes\u00fas Taboada Chivite. Sostivo pol\u00e9micas con \"El Mi\u00f1o\" de Ourense e \"Nuevo T\u00e1mega\"."}
{"id": "108121", "revid": "2074", "url": "https://gl.wikipedia.org/wiki?curid=108121", "title": "COMOs", "text": ""}
{"id": "108122", "revid": "1131", "url": "https://gl.wikipedia.org/wiki?curid=108122", "title": "Grobas", "text": "O top\u00f3nimo galego Grobas pode referirse a:"}
{"id": "108125", "revid": "27155", "url": "https://gl.wikipedia.org/wiki?curid=108125", "title": "\u00davula", "text": "A \u00favula -popularmente chamada pinguelo, pingall\u00f3n ou campa\u00ed\u00f1a- \u00e9 unha pequena estrutura c\u00f3nica que colga do bordo inferior do veo do padal, no padal brando, na boca.\nCaracter\u00edsticas.\nEst\u00e1 delimitada superiormente pola zona libre do veo do padal, por abaixo pola ra\u00edz da lingua, e polos laterais polas tonsilas (am\u00edgdalas) e por unha zona do veo do padal. O espazo que fica entre os laterais do padal recibe o nome de istmo das fauces. Esta eminencia anat\u00f3mica ten popularmente moitos sin\u00f3nimos: campa\u00ed\u00f1a, pinguelo, pingall\u00f3n, choca.\nEst\u00e1 formada por tecido conxuntivo e mucosa, ademais de tres m\u00fasculos: o tensor e o elevador do padal, e o propio m\u00fasculo da \u00favula. Funciona co resto do padal brando separando a cavidade bucal da nasal e impedindo que a comida e os l\u00edquidos cheguen a esta \u00faltima no v\u00f3mito.\nExiste o son uvular na fala, no que na articulaci\u00f3n do son interv\u00e9n a \u00favula."}
{"id": "108127", "revid": "895", "url": "https://gl.wikipedia.org/wiki?curid=108127", "title": "Cristian Hidalgo Gonz\u00e1lez", "text": "Cristian Hidalgo Gonz\u00e1lez, nado en Barcelona o 21 de setembro de 1983, \u00e9 un futbolista espa\u00f1ol. Xoga de centrocampista.\nTraxectoria.\nNado en Barcelona, formouse no CE Sant Gabriel e despois nos xuven\u00eds do FC Barcelona. Na tempada 2003\u201304, do seu debut co FC Barcelona B, anotou tres goles e catro na campa\u00f1a seguinte, xogando como dianteiro. Pero os seus adestradores no Bar\u00e7a B cambiaron o seu rol ao de extremo, adapt\u00e1ndose moi ben a esta posici\u00f3n, rematando a tempada 2005\u201306 marcando once goles.\nNa tempada 2006\u201307 fichou polo Deportivo da Coru\u00f1a, debutando en Primeira Divisi\u00f3n da man do adestrador Joaqu\u00edn Caparr\u00f3s na primeira xornada do campionato, nunha vitoria en Riazor fronte o Real Zaragoza (3\u20132). Foi un habitual no ataque coru\u00f1\u00e9s nesa campa\u00f1a, xunto a Riki\u00a0e Javier Arizmendi, e logrou o seu primeiro gol nunha vitoria fronte o Real Madrid en Riazor (2\u20130). Permaneceu no club coru\u00f1\u00e9s tres campa\u00f1as.\nEn 2009 fichou polo H\u00e9rcules CF. En marzo de 2012, tras pasar d\u00faas tempadas no H\u00e9rcules, fichou polo Elche CF."}
{"id": "108128", "revid": "56817", "url": "https://gl.wikipedia.org/wiki?curid=108128", "title": "Doriso", "text": "Doriso foi un rei de Esparta, que morreu na guerra que mantivo a s\u00faa cidade contra Argos."}
{"id": "108130", "revid": "88215", "url": "https://gl.wikipedia.org/wiki?curid=108130", "title": "Laureano Sanabria", "text": "Laureano Sanabria Ruiz, co\u00f1ecido como Laure, nado en Madrid o 22 de marzo de 1985, \u00e9 un futbolista espa\u00f1ol. Xoga de lateral dereito no Atl\u00e9tico Baleares, da Primeira Divisi\u00f3n RFEF.\nTraxectoria.\nLaure \u00e9 un lateral dereito que se caracteriza pola s\u00faa velocidade e potencial, que lle fan ser un lateral ofensivamente moi bo. A s\u00faa carreira comezou no Real Madrid xuvenil, no que permaneceu ata a tempada 2004-2005, sendo ascendido o ano seguinte ao Real Madrid C (2005-2006) e posteriormente ser fichado polo CD Legan\u00e9s. Finalmente chega ao Deportivo para xogar na s\u00faa primeira temporada (2007-2008) no segundo equipo e a seguinte no primeiro.\nO 4 de xullo de 2017 anunciouse a s\u00faa rescisi\u00f3n de contrato co Deportivo. O d\u00eda seguinte anunciouse a s\u00faa fichaxe polo AD Alcorc\u00f3n, de Segunda Divisi\u00f3n.\nEstat\u00edsticas.\n\"Actualizado a 8 de maio de 2016.\""}
{"id": "108132", "revid": "92340", "url": "https://gl.wikipedia.org/wiki?curid=108132", "title": "Cle\u00f3menes III", "text": "Cle\u00f3menes III foi un rei de Esparta que reinou dende o ata o . Foi fillo e sucesor do rei Le\u00f3nidas II.\nFoi protagonista da chamada Guerra de Cle\u00f3menes."}
{"id": "108133", "revid": "72012", "url": "https://gl.wikipedia.org/wiki?curid=108133", "title": "Piper Pimienta", "text": "Edulfamid Molina D\u00edaz, chamado Piper Pimienta, nado en Cauca o 4 de agosto de 1939 e finado en Cali o 4 de xu\u00f1o de 1998, foi un cantautor colombiano de m\u00fasica tropical e salsa. Ademais de vocalista, tam\u00e9n acadou certa sona grazas \u00e1 s\u00faa habilidade para o baile.\nNome art\u00edstico.\nPor mor da s\u00faa constituci\u00f3n f\u00edsica: alto, magro e esmirrado, un familiar, refer\u00edndose ao froito da pementa, deu en chamalo \"Piper\". Foi no ano 1975, durante unha funci\u00f3n na que compartiu escenario co peruano Memo Donix, cando foi introducido ao p\u00fablico como \"El Gran Piper Pimienta\", algo que Edulfamid negaba, dicindo que o seu nome art\u00edstico provi\u00f1a do seu xeito para o baile.\nVida.\nPiper Pimienta naceu en Colombia, no municipio de Puerto Tejada, departamento do Cauca. A s\u00faa nenez transcorreu, non obstante, na cidade de Cali, at\u00e9 onde se trasladara de p\u00edcaro xunto co resto da familia. Xa de mozo, realizou diversos oficios non relacionados directamente coa m\u00fasica, mais as s\u00faas dotes para o baile e mais a s\u00faa voz axi\u00f1a motivaron que participase en diferentes concursos de afeccionados, o que propiciou que ao cabo puidese vivir da m\u00fasica.\nPiper Pimienta viviu os derradeiros anos presa de fortes quebrantamentos de sa\u00fade. Unha trombose paralizoulle boa parte do corpo. O 4 de xu\u00f1o de 1998 foi asasinado en Cali na entrada da s\u00faa vivenda a mans de pistoleiros desco\u00f1ecidos.\n\u00c9xitos musicais.\nPiper Pimienta interpretou gran cantidade de \u00e9xitos musicaiss ao longo da s\u00faa traxectoria. Velaqu\u00ed alg\u00fans deles:"}
{"id": "108135", "revid": "1987", "url": "https://gl.wikipedia.org/wiki?curid=108135", "title": "Instrumentos de corta fretada", "text": ""}
{"id": "108137", "revid": "98629", "url": "https://gl.wikipedia.org/wiki?curid=108137", "title": "Pablo \u00c1lvarez N\u00fa\u00f1ez", "text": "Pablo \u00c1lvarez N\u00fa\u00f1ez, co\u00f1ecido como Pablo \u00c1lvarez, nado en Oviedo o 14 de maio de 1980, \u00e9 un exfutbolista galego-asturiano. Desenvolveu a s\u00faa carreira deportiva principalmente entre o Lugo, o Sporting de Gij\u00f3n e o Deportivo da Coru\u00f1a. Xogou coas selecci\u00f3ns galega e asturiana de f\u00fatbol.\nTraxectoria.\nComezos en Lugo.\nNaceu en Oviedo e criouse en Lugo, cidade na que comezou a xogar ao f\u00fatbol sala no colexio dos Franciscanos, onde tam\u00e9n practicou atletismo. En idade benxam\u00edn entrou na canteira do Lugo, na que estivo ata 1998, xogando co equipo xuvenil na Divisi\u00f3n de Honra. \nPaso polo Sporting de Gij\u00f3n.\nEn 1998 recibiu unha chamada do Sporting de Gij\u00f3n para entrar na s\u00faa canteira, polo que regresou a Asturias. No seu primeiro ano no club compaxinou o xuvenil co filial, o Sporting B, co que debutou na Segunda Divisi\u00f3n B nun partido contra o Oviedo B. Xogou d\u00faas tempadas m\u00e1is no filial e na 2000/01 debutou co primeiro equipo na Segunda Divisi\u00f3n, nun partido contra o Betis no Molin\u00f3n no que entrou como substituto de Blin na segunda parte. Na seguinte xornada xogou como titular na Malata contra o Racing de Ferrol e logrou o seu primeiro gol na categor\u00eda. \nNa tempada seguinte xa formou parte plenamente do primeiro equipo, co que disputou 39 partidos, 32 deles como titular, e marcou cinco tantos. No club asturiano coincidiu con David Villa e contabilizou 168 encontros e 27 goles ata 2006.\nDeportivo da Coru\u00f1a.\nAntes do remate da tempada 2005/06 chegou a un acordo co Deportivo da Coru\u00f1a para a s\u00faa fichaxe para a seguinte tempada. Con todo, xogando a\u00ednda co Sporting, rompeu a tibia e o peron\u00e9 nun partido contra o Lleida, o que alonxou dos terreos de xogo durante nove meses. Puido debutar finalmente co equipo de Joaqu\u00edn Caparr\u00f3s en xaneiro de 2007, nun partido de cuartos de final da Copa do Rei contra o Valladolid, onde xogou como titular, marcando un gol. Na seguinte campa\u00f1a, con Miguel \u00c1ngel Lotina no banqui\u00f1o, apenas contou con minutos e seguiu sen participar en moitos dos partidos.\nAntes do remate da tempada 2005/06 chegou a un acordo co Deportivo da Coru\u00f1a para a s\u00faa fichaxe para a seguinte tempada. Con todo, xogando a\u00ednda co Sporting, rompeu a tibia e o peron\u00e9 nun partido contra o Lleida, o que o afastou dos terreos de xogo durante nove meses. Puido debutar finalmente co equipo de Joaqu\u00edn Caparr\u00f3s en xaneiro de 2007, nun partido de cuartos de final da Copa do Rei contra o Valladolid, onde xogou como titular, marcando un gol. Catro d\u00edas despois estreouse na Primeira Divisi\u00f3n, nun partido contra o Mallorca en Riazor, no que entrou como substituto de Riki. Na seguinte campa\u00f1a, con Miguel \u00c1ngel Lotina no banqui\u00f1o, apenas contou con minutos, polo que no mercado de inverno sa\u00edu cedido ao Racing de Santander.\nCo Racing marcou o seu primeiro gol en Primeira Divisi\u00f3n. Foi o 13 de xaneiro de 2008, fronte ao CA Osasuna no estadio Reyno de Navarra. O 7 de maio, no partido fronte ao Sevilla FC, sufriu unha fractura do \u00f3so malar que lle impidiu xogar o resto da temporada.\nNa tempada 2008\u201309 regresou ao Deportivo da Coru\u00f1a, onde militou durante os seguintes tres anos, superando os 100 partidos e debutando na Copa da UEFA contra o Aalborg. Na tempada 2010/11 formou parte do equipo que acabou descendendo a Segunda Divisi\u00f3n d\u00faas d\u00e9cadas despois, logrando ascender de novo na campa\u00f1a seguinte con Oltra no banco e con r\u00e9cord de puntos (91).\nRegreso a Lugo.\nPara a tempada 2012/13 regresou ao Lugo, na volta do club \u00e1 Segunda Divisi\u00f3n. No seu primeiro ano formou parte habitual do once de Quique Seti\u00e9n, chegando a xogar 31 partidos e marcar 4 goles. Na seguinte tempada por mor das lesi\u00f3ns tan s\u00f3 xogou 16 partidos. Ao finalizar a campa\u00f1a, tras acabar o seu contrato co club lucense, asinou polo Langreo, equipo nese ano recentemente ascendido \u00e1 Segunda Divisi\u00f3n B. \nAsturias e os Estados Unidos.\nAl\u00ed permaneceu ata decembro, cando decidiu probar co New York City FC da Major League Soccer (MLS) estadounidense, equipo no que xogaba o seu amigo e excompa\u00f1eiro David Villa. Finalmente asinou contrato o 6 de marzo de 2015, e al\u00ed compartiu equipo ademais de con Villa con outras estrelas como Pirlo e Lampard, e co tam\u00e9n galego Angeli\u00f1o.\nTras unha breve cesi\u00f3n ao Wilmington Hammerheads, regresou a Asturias, e en maio de 2016 volveu fichar polo Langreo, co que xogou na Terceira Divisi\u00f3n. Nas d\u00faas seguintes tempadas xogou co Llanera, tam\u00e9n en Terceira, club no que colgou as botas en 2018.\nSelecci\u00f3n.\nVencellado tanto a Asturias, onde naceu, como a Galiza, onde se criou, afirmou en numerosas ocasi\u00f3ns sentirse galego e asturiano, motivo polo que xogou coas d\u00faas selecci\u00f3ns. Estreouse coa selecci\u00f3n asturiana nun partido contra Lituania no Molin\u00f3n o 29 de decembro de 2001 (6-1), e coa galega exactamente catro anos despois, contra o Uruguai en San L\u00e1zaro (3-2). Disputou dous partidos m\u00e1is co combinado galego, contra o Camer\u00fan en 2007 e contra Ir\u00e1n en 2008.\nVida persoal.\n\u00c9 fillo de Concha N\u00fa\u00f1ez e do perito agr\u00f3nomo Adalberto \u00c1lvarez, fundador da empresa Calfensa e profesor na Escola Polit\u00e9cnica Superior de Lugo. No ano 2008 adheriuse \u00e1 campa\u00f1a \"Doi la cara pola oficialid\u00e1\", en favor do reco\u00f1ecemento do asturiano como cooficial de Asturias."}
{"id": "108138", "revid": "98629", "url": "https://gl.wikipedia.org/wiki?curid=108138", "title": "Boca (hom\u00f3nimos)", "text": "Boca pode referirse a:\nComo top\u00f3nimo, Boca pode referirse a:"}
{"id": "108140", "revid": "89787", "url": "https://gl.wikipedia.org/wiki?curid=108140", "title": "Baix Llobregat", "text": "O Baix Llobregat (en galego: \"Baixo Llobregat\") \u00e9 unha comarca que se atopa na provincia de Barcelona, en Catalu\u00f1a. \u00c9 a terceira comarca m\u00e1is poboada con 781.749 habitantes (cifra do 2008, s\u00f3 superada polas do Barcelon\u00e8s e o Vall\u00e8s Occidental) e unha superficie de 486,5\u00a0km\u00b2. A capital da comarca \u00e9 Sant Feliu de Llobregat, a\u00ednda que hai diversas cidades importantes e maiores, especialmente no delta do Llobregat e que forman parte da \u00c1rea metropolitana de Barcelona.\nLimita ao norte co Bages, ao leste co Vall\u00e8s Occidental, ao sueste co Barcelon\u00e8s, ao sur co mar Mediterr\u00e1neo, ao suroeste co Garraf, ao oeste co Alt Pened\u00e8s e ao noroeste con Anoia.\nEconom\u00eda.\nSector primario.\nNesta comarca persiste a agricultura, importante no Delta do Llobregat, a segunda zona m\u00e1is f\u00e9rtil de Catalu\u00f1a por detr\u00e1s do Segre. Cult\u00edvanse produtos de regad\u00edo, como as alcachofas con denominaci\u00f3n de orixe Sant Boi, as leitugas e tomates. Respecto \u00e1 cr\u00eda de animais, destaca o polo de raza Prat.\nIndustria.\nA comarca foi unha das primeiras zonas industrializadas do Estado espa\u00f1ol, mostra disto \u00e9 a Colonia G\u00fcell (en Santa Coloma de Cervell\u00f3). Actualmente at\u00f3panse aqu\u00ed algunhas industrias importantes, especialmente no Delta e o Val do Llobregat, a\u00ednda que ultimamente, danse casos de deslocalizaci\u00f3n como o da planta de Seat en Martorell.\nComercio.\nO Baix Llobregat \u00e9 unha das zonas m\u00e1is comerciais e mellor comunicadas de Catalu\u00f1a. Respecto ao comercio ten os seguintes centros comerciais, entre outros:"}
{"id": "108141", "revid": "2074", "url": "https://gl.wikipedia.org/wiki?curid=108141", "title": "Funci\u00f3n logaritmo", "text": ""}
{"id": "108142", "revid": "98629", "url": "https://gl.wikipedia.org/wiki?curid=108142", "title": "Recta", "text": "A recta, en xeometr\u00eda, \u00e9 o ente ideal que s\u00f3 pos\u00fae unha dimensi\u00f3n e cont\u00e9n infinitos puntos. Est\u00e1 composta de infinitos segmentos (o fragmento de li\u00f1a m\u00e1is curto que une dous puntos). Tam\u00e9n se describe como a sucesi\u00f3n continua e indefinida de puntos nunha soa dimensi\u00f3n.\n\u00c9 un dos entes xeom\u00e9tricos fundamentais, xunto ao punto e o plano. Son considerados conceptos aprior\u00edsticos, xa que a s\u00faa definici\u00f3n s\u00f3 \u00e9 pos\u00edbel a partir da descrici\u00f3n das caracter\u00edsticas doutros elementos similares. As\u00ed, \u00e9 pos\u00edbel elaborar definici\u00f3ns base\u00e1ndose nos Postulados caracter\u00edsticos que determinan relaci\u00f3ns entre os entes fundamentais. As rectas ad\u00f3itanse denominar cunha letra min\u00fascula.\nDefinici\u00f3ns e postulados de Euclides relacionados coa recta.\nEuclides, no seu tratado denominado \"Os Elementos\", estabelece varias definici\u00f3ns relacionadas coa li\u00f1a e a li\u00f1a recta:\nTam\u00e9n estabeleceu dous postulados relacionados coa li\u00f1a recta:\nCaracter\u00edsticas da recta.\nAlgunhas das caracter\u00edsticas da recta son as seguintes:\nRectas no plano.\nUnha recta no plano pode ser descrita das seguintes formas:\nRectas no espazo.\nUnha reta no espazo pode ser descrita das seguintes formas:\nNa xeometr\u00eda anal\u00edtica.\nA xeometr\u00eda anal\u00edtica consiste en empregar operaci\u00f3ns de c\u00e1lculo num\u00e9rico para resolver problemas de xeometr\u00eda. Nun plano, podemos representar unha recta mediante unha ecuaci\u00f3n.\nEcuaci\u00f3n da recta.\nA recta escr\u00edbese en forma dunha ecuaci\u00f3n de d\u00faas inc\u00f3gnitas. Ten sempre a forma simplificada de formula_1, onde formula_2 e formula_3 corresponden \u00e1s coordenadas dun punto formula_4 e formula_5 \u00e9 a pendente. A pendente formula_5 \u00e9 a tanxente da recta co eixo de abscisas formula_7.\nTomados dous puntos dunha recta, a pendente formula_8, \u00e9 sempre constante. P\u00f3dese calcular mediante a ecuaci\u00f3n:\nformula_9\nP\u00f3dese obter a ecuaci\u00f3n da recta a partir da f\u00f3rmula da pendente:\nformula_10\nEste xeito de obter a ecuaci\u00f3n dunha recta util\u00edzase m\u00e1is ben cando se co\u00f1ecen a pendente e as coordenadas dun dos seus puntos, ou cando se co\u00f1ecen dous puntos, polo que tam\u00e9n se lle chama ecuaci\u00f3n da recta co\u00f1ecidos dous puntos, e d\u00e9beselle a Jean Baptiste Biot.\nT\u00e9mola expresi\u00f3n:\nformula_10\nSubstitu\u00edmos formula_5, formula_15 e formula_16 (datos co\u00f1ecidos, un punto e a pendente):\nformula_17\nSac\u00e1molos par\u00e9nteses:\nformula_18\nE xa teriamos a forma simplificada da ecuaci\u00f3n da recta:\nformula_19"}
{"id": "108145", "revid": "1131", "url": "https://gl.wikipedia.org/wiki?curid=108145", "title": "Moldes", "text": "O top\u00f3nimo Moldes pode referirse a:\nAmais, como apelido pode referirse a:"}
{"id": "108154", "revid": "98629", "url": "https://gl.wikipedia.org/wiki?curid=108154", "title": "Leopoldo Mar\u00eda Panero", "text": "Leopoldo Mar\u00eda Panero Blanc, nado en Madrid o 16 de xu\u00f1o de 1948 e finado nas Palmas de Gran Canaria o 5 de marzo de 2014, foi un poeta castel\u00e1n, encadrado na poes\u00eda espa\u00f1ola contempor\u00e1nea dentro do grupo dos nov\u00edsimos.\nTraxectoria.\nEra fillo do poeta Leopoldo Panero (1909-1962) e Felicidad Blanc, sobri\u00f1o do poeta Juan Panero (1908-1937) e irm\u00e1n dos tam\u00e9n poetas Juan Luis Panero (1942-) e Michi Panero (1951-2004).\nPanero \u00e9 o arquetipo dun \"malditismo\" cultivado tanto como repudiado, pero ese malditismo non lle impediu ser o primeiro membro da s\u00faa xeraci\u00f3n en incorporarse \u00e1 n\u00f3mina de cl\u00e1sicos da editorial C\u00e1tedra, contar cunha biograf\u00eda de J. Benito Fern\u00e1ndez (\"El contorno del abismo\") e inserirse na Historia literaria, nas antolox\u00edas e nos programas acad\u00e9micos.\nXa de novo, ao igual que tantos descendentes dos homes de prol do r\u00e9xime franquista, sentiuse fascinado pola esquerda radical. A s\u00faa militancia antifranquista constitu\u00edu o primeiro dos seus grandes desastres, report\u00e1ndolle a s\u00faa primeira estancia en prisi\u00f3n. Ten unha formaci\u00f3n Humanista, estudou Filosof\u00eda e Letras na Universidade Complutense de Madrid e Filolox\u00eda Francesa na Universidade Central de Barcelona. Daqueles anos son tam\u00e9n as s\u00faas primeiras experiencias coas drogas. Desde o alcohol at\u00e9 a hero\u00edna, \u00e1 que dedicou unha impresionante colecci\u00f3n de poemas en 1992, ningunha lle foi desco\u00f1ecida. Na d\u00e9cada de 1970 foi ingresado por vez primeira nun psiqui\u00e1trico. Por\u00e9n, as s\u00faas constantes reclusi\u00f3ns non lle impediron levar a cabo unha copiosa bibliograf\u00eda non s\u00f3 como poeta, sen\u00f3n tam\u00e9n como tradutor, ensa\u00edsta e narrador. A finais da d\u00e9cada de 1980, cando por fin a s\u00faa obra acadou o aplauso da cr\u00edtica entendida, decidiuse que ingresase de xeito permanente no psiqui\u00e1trico de Arrasate. Por\u00e9n, case dez anos despois estableceuse, por propia vontade, na Unidade Psiqui\u00e1trica de Las Palmas de Gran Canaria. A vida deste poeta e o seu contorno familiar sempre desataron curiosidade no eido cultural, como amosa a pel\u00edcula de Jaime Ch\u00e1varri \"El desencanto\" (1974), un documental que reflicte como era a s\u00faa familia, en plena desintegraci\u00f3n do franquismo, acomodada e intelectual, pero tam\u00e9n desmembrada, autoritaria e na que a figura paterna pesaba a\u00ednda coa s\u00faa ausencia. Na d\u00e9cada de 1990 Ricardo Franco fixouse de novo na familia Panero para filmar \"Despu\u00e9s de tantos a\u00f1os\", pero esta vez sen a presenza da nai, xa falecida. En 2003 conced\u00e9uselle o Premio Esta\u00f1o de Literatura por unha antolox\u00eda po\u00e9tica de T\u00faa Blesa, publicada dous anos antes.\nEnsaio.\nDun ou outro xeito, todas as s\u00faas p\u00e1xinas, mesmo as s\u00faas traduci\u00f3ns, son autobiogr\u00e1ficas. De feito, as claves da s\u00faa obra son a autocontemplaci\u00f3n e a (auto)destruci\u00f3n. Non obstante, como xa sinalou Pere Gimferrer en 1971, o tema da s\u00faa poes\u00eda \"non \u00e9 a destruci\u00f3n da adolescencia: \u00e9 o seu triunfo, e con el a destruci\u00f3n e a disgregaci\u00f3n da conciencia adulta\". Liberar a adolescencia como enerx\u00eda emocional, cre\u00e1ndose unha mitolox\u00eda propia, non oficial, \u00e9 a actitude asumida desde o comezo por Panero."}
{"id": "108155", "revid": "25871", "url": "https://gl.wikipedia.org/wiki?curid=108155", "title": "Diego Medrano", "text": "Diego Medrano Fern\u00e1ndez, nado en Oviedo en 1978, \u00e9 un escritor asturiano en lingua castel\u00e1.\nTraxectoria.\nDeuse a co\u00f1ecer co libro \"Los h\u00e9roes in\u00fatiles\", onde aparece a correspondecia completa entre Diego Medrano e Leopoldo Mar\u00eda Panero. O seu primeiro libro de poemas, tam\u00e9n publicado en 2005, \"El hombre entre las rocas\", \u00e9 unha especie de caderno de escritura onde se confunde o po\u00e9tico e o narrativo.\nA principios de 2006 publicou a s\u00faa primeira novela, \"El cl\u00edtoris de Camille\", transgresora e de dif\u00edcil clasificaci\u00f3n. Tam\u00e9n en 2006 publicou un libro de microrelatos, \"Los sue\u00f1os diurnos. Manual Para amantes, pobres y asesinos\", onde a trav\u00e9s de 300 microrrelatos deambulan personaxes extremos e depauperados.\nEn \"La soledad no tiene edad\" combina contos extensos e curtos, con t\u00edtulos como \"Bragas\", \"Nembutal\", \"Urinarios\", \"Mahou\", \"Atapuerca\" ou \"Sirenas\".\nEn 2008 editou o poemario \"Agua me falta\".\n\u00c9 colaborador habitual do xornal \"El Comercio\" de Xix\u00f3n."}
{"id": "108156", "revid": "1987", "url": "https://gl.wikipedia.org/wiki?curid=108156", "title": "\u00d3scar D'Le\u00f3n", "text": "\u00d3scar Emilio Le\u00f3n Somoza m\u00e1is co\u00f1ecido como \u00d3scar D'Le\u00f3n, nado en Caracas o 11 de xullo de 1943, \u00e9 un exitoso cantante venezolano de salsa que acadou not\u00e1bel \u00e9xito nas s\u00faas moitas xiras realizadas por pa\u00edses do Caribe e Latinoam\u00e9rica, levando o seu repertorio por pa\u00edses alleos \u00e1 \u00e1rea de influencia tradicional da m\u00fasica caribe\u00f1a. \u00c9 co\u00f1ecido como \"El Sonero del Mundo\" e tam\u00e9n como \"El Sonero Mayor\", \"Fara\u00f3n de la salsa\" ou \"Diablo de la salsa\".\nDiscograf\u00eda.\nEn cada unha das s\u00faas produci\u00f3ns discogr\u00e1ficas obtivo \u00e9xito e reco\u00f1ecemento mundial. Non soamente na salsa, tam\u00e9n no bolero, no merengue, e mesmo no reggaeton. Traballou entre putros con Wladimir, Dyango, Celia Cruz, La India, Jos\u00e9 Alberto 'El Canario', Tego Calder\u00f3n e moitos outros."}
{"id": "108159", "revid": "197", "url": "https://gl.wikipedia.org/wiki?curid=108159", "title": "Xu\u00f1o na cultura popular galega", "text": "O que segue recolle diversa informaci\u00f3n sobre a pegada do mes de xu\u00f1o na cultura popular e na literatura oral galegas, recollida de diferentes traballos etnogr\u00e1ficos \u2013xerais a toda Galicia ou localizados nun \u00e1mbito xeogr\u00e1fico m\u00e1is concreto-, dicionarios, refraneiros, cantigueiros etc.\nAs celebraci\u00f3ns populares m\u00e1is importantes deste mes coinciden coa festividade do Corpus e coa noite de San Xo\u00e1n, noite m\u00e1xica por excelencia. No primeiro caso, c\u00f3mpre destaca-las alfombras de flores que se constr\u00faen en diversas localidades galegas, especialmente Ponteareas. Tam\u00e9n, a festividade do Boi de Allariz. As \"cacharelas\" de San Xo\u00e1n cel\u00e9branse en practicamente toda Galicia.\nNon son estas as \u00fanicas festas que se celebran no mes de xu\u00f1o, e as\u00ed p\u00f3dense citar tam\u00e9n a romar\u00eda do Corpi\u00f1o en Lal\u00edn ou as festas de San Pedro e San Paulo.\nA noite de San Xo\u00e1n.\nA noite de San Xo\u00e1n, coincidindo co solsticio de ver\u00e1n, cel\u00e9brase desde antigo en toda Galicia. O costume m\u00e1is estendido \u00e9 o das \"fogueiras\", \"cachelas\" ou \"cacharelas\" de San Xo\u00e1n: grandes lumes que se plantan en diversos lugares e que convocan \u00f3 seu redor \u00f3s veci\u00f1os para comer sardi\u00f1as, beber vi\u00f1o e, finalmente, saltar sobre a fogueira nun rito propiciatorio de boa fortuna para o resto do ano \u00e1 vez que se di: \"\u00a1S\u00e1lvate, lume de san Xo\u00e1n, pra que non che morda cadela nin can\". Ultimamente estase estendendo o costume de repetir estas fogueiras na noite de San Pedro.\nO orballo da noite de San Xo\u00e1n \u00e9 considerado bo remedio para cura-la sarna. Para iso, o enfermo ten que quedar totalmente espido e coloca-la roupa na p\u00f3la dun carballo, contra o que se refrega \u00e1s 12 da noite. Logo debe ba\u00f1arse nun r\u00edo pr\u00f3ximo ou tirarse a rolos sobre a herba h\u00famida, e vestirse con roupa nova, deixando a vella na \u00e1rbore. Noutras partes, dormen esa noite, tam\u00e9n nus, entre o centeo (Lis Quib\u00e9n, 307). A auga de San xo\u00e1n prep\u00e1rase a v\u00e9spera do d\u00eda 24 coas herbas de San Xo\u00e1n postas en auga ao orballo.\nExiste a crenza de que no amencer do d\u00eda de san Xo\u00e1n baila o sol: \"San Xo\u00e1n pideu a Cristo/ pra que non o adormentase/ para ver baila-lo sol/ no d\u00eda da s\u00faa romaxe\".\nOutra tradici\u00f3n com\u00fan nos mozos \u00e9 a de facer trasnadas (\"cacenadas\") durante a noite de san Xo\u00e1n. Usualmente, recorr\u00edase o lugar collendo das casas os carros, arados e mesmo as portas para deixalas en calquera lugar de dif\u00edcil acceso pero ben visibles, para maior vergonza do veci\u00f1o que ti\u00f1a que ir recupera-la s\u00faa propiedade \u00f3 d\u00eda seguinte.\nDebe terse coidado de non deixar sen tapar o leite muxido a v\u00e9spera de san Xo\u00e1n, para evitar que durante a noite ve\u00f1an as meigas a lava-lo cu no leite. Tam\u00e9n se protexe colocando un ramallo de flores en t\u00f3dalas portas e vent\u00e1s da casa e das cortes (Rodr\u00edguez L\u00f3pez, 195)."}
{"id": "108162", "revid": "23204", "url": "https://gl.wikipedia.org/wiki?curid=108162", "title": "Zodiac (filme)", "text": "Zodiac \u00e9 un filme de suspense de 2007 dirixido por David Fincher e baseado en dous libros sobre feitos reais escritos por Robert Graysmith: \"Zodiac\" e \"Zodiac Unmasked\". Est\u00e1 protagonizada por Jake Gyllenhaal, Mark Ruffalo e Robert Downey Jr..\nUn famoso asasino en serie co\u00f1ecido como \"Asasino do Zod\u00edaco\" actuou na \u00c1rea da Ba\u00eda de San Francisco durante o final dos anos 60, deixando varias v\u00edtimas atr\u00e1s e desconcertando \u00e1 polic\u00eda coas s\u00faas cartas e correos cifrados \u00e1 prensa. O filme narra a historia dos homes e mulleres involucrados na caza do asasino, un caso que permanece a\u00ednda como un dos crimes sen resolver m\u00e1is famosos de San Francisco.\nFincher, o guionista James Vanderbilt e o produtor Brad Fischer pasaron 18 meses realizando a s\u00faa propia investigaci\u00f3n e indagando nos asasinatos de Zodiac. Durante a rodaxe, Fincher utilizou unha c\u00e1mara dixital Thomson Viper para filmar a pel\u00edcula. Foi a primeira vez que se empregou esta c\u00e1mara para a rodaxe completa dunha produci\u00f3n de Hollywood. As cr\u00edticas para a pel\u00edcula foron positivas e, a\u00ednda que non tivo moito \u00e9xito no portelo total de norteam\u00e9rica, o seu \u00e9xito no resto do mundo fixo que obtivera unha recadaci\u00f3n global de 83.264.441 d\u00f3lares.\nEstreouse en galego o 23 de maio de 2017 a trav\u00e9s da TVG."}
{"id": "108163", "revid": "23204", "url": "https://gl.wikipedia.org/wiki?curid=108163", "title": "Des Griffin", "text": "Des Griffin \u00e9 un escritor americano de teor\u00edas conspiradoras contra a Nova Orde Mundial que resultar\u00eda dunha conspiraci\u00f3n de banqueiros xudeus, mas\u00f3ns e illuminati. Des Griffin escribe en base a un punto de vista cristi\u00e1n."}
{"id": "108166", "revid": "23204", "url": "https://gl.wikipedia.org/wiki?curid=108166", "title": "D\u00e1lle estopa que \u00e9 francesa", "text": "D\u00e1lle estopa que \u00e9 francesa (en ) \u00e9 unha pel\u00edcula dirixida por Melanie Mayron estreada na Su\u00edza no 2002."}
{"id": "108167", "revid": "25871", "url": "https://gl.wikipedia.org/wiki?curid=108167", "title": "Daniel Gim\u00e9nez Cacho", "text": "Daniel Gim\u00e9nez Cacho \u00e9 un actor mexicano nado en Madrid, Espa\u00f1a o 15 de maio de 1961. Xa dende p\u00edcaro reside en M\u00e9xico. Ten traballado para directores do talle de Pedro Almod\u00f3var, Guillermo del Toro, Arturo Ripstein ou Alfonso Cuar\u00f3n, entre outros."}
{"id": "108169", "revid": "98629", "url": "https://gl.wikipedia.org/wiki?curid=108169", "title": "Igrexa de San Xuli\u00e1n de Astureses", "text": "A igrexa de San Xuli\u00e1n de Astureses \u00e9 a igrexa parroquial de Astureses, no concello de Bobor\u00e1s. \u00c9 unha igrexa rom\u00e1nica do s\u00e9culo XII, de reducidas dimensi\u00f3ns e bastante ben conservada.\nHistoria.\nA igrexa, que puido fundarse no ano 1164 segundo data inscrita detr\u00e1s do retablo principal. Segundo consta documentalmente, s\u00f3 est\u00e1 acreditada a presenza no lugar da Orde do Santo Sepulcro, adquirindo grande importancia a mediados do s\u00e9culo XV por ser cabeceira de encomenda ata que \u00e9 substitu\u00edda pola Orde de San Xo\u00e1n de Xerusal\u00e9n, pasando a depender ent\u00f3n da encomenda de Pazos de Arenteiro.\nCaracter\u00edsticas.\nDo antigo conxunto orixinal unicamente se mant\u00e9n en p\u00e9 a igrexa rom\u00e1nica, de finais do s\u00e9culo XII, ben conservada. Pos\u00fae planta de cruz latina dunha soa nave, formada por catro corpos limitados por grosos contrafortes que apenas sobresaen do muro exterior simulando columnas. Sobre a nave unha cuberta de madeira a d\u00faas augas. Tam\u00e9n \u00e9 de madeira o coro alto, de feitura posterior, que ocupa o primeiro tramo e parte do segundo da nave. A cabeceira rematada en tres \u00e1bsidas semicirculares, a central destacada, \u00e1brese ao exterior a trav\u00e9s de estreitos e espigados vans con arcos de medio punto sostidos por seis pequenas columni\u00f1as. Dos capiteis nacen arcos faix\u00f3ns levemente apuntados e cunha lixeira tendencia \u00e1 ferradura, sobre os cales pode que anteriormente estivese apoiada unha b\u00f3veda de can\u00f3n, mais na actualidade s\u00f3 se preservan os arranques at\u00e9 a altura dos beirados exteriores.\nNo exterior decoraci\u00f3ns vexetais e motivos xeom\u00e9tricos e representaci\u00f3ns de animais e seres fant\u00e1sticos.\nD\u00faas portas serven de aceso \u00f3 templo. A do norte cun arco de medio punto reformado partindo dun primitivo arco composto que recorda \u00f3 estilo moz\u00e1rabe. A porta principal destaca pola s\u00faa sinxeleza. A s\u00faa iconograf\u00eda \u00e9 pobre e simple, decorando os seus capiteis e t\u00edmpano con motivos vexetais e xeom\u00e9tricos."}
{"id": "108172", "revid": "23204", "url": "https://gl.wikipedia.org/wiki?curid=108172", "title": "Zora Neale Hurston", "text": "Zora Neale Hurston, nada en Notasulga (Alabama), o 7 de xaneiro de 1891 e finada o 28 de xaneiro de 1960, foi unha antrop\u00f3loga e escritora norteamericana.\nTraxectoria.\nHurston naceu nunha pequena aldea de Alabama chamada Notasulga, pero a familia mudouse para Florida sendo ela era unha p\u00edcara. Estudou antropolox\u00eda e traballou con Franz Boas e Margaret Mead. Foi unha figura destacada do Harlem Renaissance e empregou os seus co\u00f1ecementos e estudos antropol\u00f3xicos para dar forma as s\u00faas novelas verbo da comunidade negra de Florida. En 1937 visitou Hait\u00ed para estudar o vod\u00fa. Nos seus \u00faltimos anos tivo problemas de sa\u00fade e financeiros, feito que a levar\u00eda a vivir nunha residencia. En 1975 Alice Walker escribiu para a revista feminista \"Ms.\" o artigo \"In Search of Zora Neale Hurston\" reivindicando a s\u00faa figura e mais a s\u00faa reputaci\u00f3n literaria."}
{"id": "108178", "revid": "15490", "url": "https://gl.wikipedia.org/wiki?curid=108178", "title": "Aceh TV", "text": "Aceh TV \u00e9 unha estaci\u00f3n de televisi\u00f3n da provincia de Aceh (Indonesia), a s\u00faa programaci\u00f3n \u00e9 fundamentalmente informativa e cultural. A emisora \u00e9 de propiedade privada e comezou a transmitir en setembro de 2006."}
{"id": "108179", "revid": "1093", "url": "https://gl.wikipedia.org/wiki?curid=108179", "title": "\u00d3scar de Le\u00f3n", "text": ""}
{"id": "108180", "revid": "1410", "url": "https://gl.wikipedia.org/wiki?curid=108180", "title": "Antonio Tom\u00e1s", "text": "Antonio Tom\u00e1s Gonz\u00e1lez, nado en Torrelavega o 19 de xaneiro de 1985, \u00e9 un futbolista espa\u00f1ol. Xoga como centrocampista e o seu actual equipo \u00e9 o Veria FC grego.\nTraxectoria.\nAntonio Tom\u00e1s chegou ao Racing de Santander despois de pasar polas categor\u00edas inferiores do club, facendo o seu debut o 30 de novembro de 2005 nun encontro entre o Valencia CF e o Racing de Santander no estadio de Mestalla.\nEn 2006, foi contratado polo Deportivo nunha operaci\u00f3n que levou a Pedro Munitis ao Racing e trouxo ao D\u00e9por a Antonio Tom\u00e1s e m\u00e1is a Dudu Aouate, que o cedeu durante a tempada 2006\u201307 ao seu antigo club. Debutou co Deportivo na campa\u00f1a 2007\u201308, nun partido contra o FC Barcelona o 9 de decembro, no Camp Nou."}
{"id": "108182", "revid": "23204", "url": "https://gl.wikipedia.org/wiki?curid=108182", "title": "Victorio Cocco", "text": "Victorio Nicol\u00e1s Cocco, nado en Santa Fe o 23 de marzo de 1946, \u00e9 un exfutbolista e adestrador de f\u00fatbol arxentino."}
{"id": "108183", "revid": "1131", "url": "https://gl.wikipedia.org/wiki?curid=108183", "title": "Antonio Barrag\u00e1n", "text": "Antonio Barrag\u00e1n Fern\u00e1ndez, nado en Pontedeume o 12 de xu\u00f1o de 1987, \u00e9 un futbolista galego. Xoga de defensa e o seu equipo actual \u00e9 o Real Betis Balompi\u00e9 da Liga Santander.\nTraxectoria.\nNado en Pontedeume, pertenceu \u00e1 canteira do Sevilla FC antes de ser contratado polo Liverpool de Rafa Ben\u00edtez, mais ante a ausencia de oportunidades, volveu a Galicia para recalar no Deportivo da Coru\u00f1a.\nNa tempada 2009\u201310, chegou ao Real Valladolid coa carta de liberdade, firmando por tres tempadas.\nTr\u00e1tase dun lateral dereito de nivel defensivo, dif\u00edcil de superar nos \"un contra un\", ten moita intuici\u00f3n e case sempre escolle a opci\u00f3n m\u00e1is adecuada. Cun gran f\u00edsico para a pr\u00e1ctica deste deporte, pos\u00fae un bo sprint e moito percorrido, gust\u00e1ndolle incorporarse \u00e1s posici\u00f3ns de ataque continuamente.\nO 30 de agosto\u00a0de 2011 anunciouse a s\u00faa fichaxe polo Valencia CF por 5 tempadas, cun custo de 1,5 mill\u00f3ns de euros.\nSelecci\u00f3n nacional.\nEra habitual nas categor\u00edas inferiores da selecci\u00f3n espa\u00f1ola, d\u00e1ndose a co\u00f1ecer no Europeo sub-19 de 2006."}
{"id": "108184", "revid": "839", "url": "https://gl.wikipedia.org/wiki?curid=108184", "title": "Galit Gutmann", "text": "Galit Gutmann, nada o 23 de setembro de 1972 en Herzliya, \u00e9 unha modelo, actriz e presentadora de televisi\u00f3n israel\u00ed.\nTraxectoria.\nGutman comezou a cantar de nena no kibutz Beit Oren, onde pasou parte da s\u00faa infancia. En 1981 ela apareceu nunha competici\u00f3n nacional de m\u00fasica cantada por nenos e entrou no mundo da moda pouco despois, aos dezasete anos a versi\u00f3n israel\u00ed da revista \"Woman\" deulle o t\u00edtulo de Descubrimento do ano no mundo da moda. Posou para os cat\u00e1logos e campa\u00f1as de firmas de moda tales como Castro, H &amp; O, Croacker, Oberzon e Dani Mizrah, convert\u00e9ndose nunha das principais modelos de Israel.\nEntre 1998 e 2000 interpretou o papel de Odelia Tzipori no drama televisivo \"Ramat Aviv Gimmel\". Neses anos tam\u00e9n estudou interpretaci\u00f3n con Yoram Levinstein. Gutman participou ademais nun episodio de \"HaShir Shelanu\" e presentou no Canal 10 o programa de entrevistas \"Limozina\" (2002-2003) e \"HaDugmaniyot\" (2005-2008), un reality baseado no \"America's Next Top Model\".\nEst\u00e1 casada co xornalista gr\u00e1fico Ziv Koren e ten d\u00faas fillas, a familia reside en Tel Aviv."}
{"id": "108185", "revid": "98629", "url": "https://gl.wikipedia.org/wiki?curid=108185", "title": "Fidias", "text": "Fidias, en grego \u03a6\u03b5\u03b9\u03b4\u03af\u03b1\u03c2 / \"Pheidias\" (Atenas, \u2013 Olimpia, ), foi un escultor da Antiga Grecia, pintor e arquitecto, pertencente ao primeiro clasicismo grego.\nDese\u00f1ou as xigantescas estatuas da deusa Atenea no Parten\u00f3n de Atenas e a colosal Estatua de Zeus en Olimpia, no s\u00e9culo V a.C.. Parece ser que parte das s\u00faas obras foron executadas en tempo de Pericles, que exerceu o goberno en solitario despois do ano 447 a.C..\nTraxectoria.\nMedrou, estudou e traballou en Atenas. Tense informaci\u00f3ns diversas da s\u00faa aprendizaxe. Tanto Hexias de Atenas como Axeladas de Argos ou o pintor Polignoto de Thasos poder\u00edan ter sido os seus mestres. En favor de Axeladas p\u00f3dese dicir que o estilo das numerosas escolas d\u00f3ricas pode verse nalgunhas das s\u00faas obras. Estudou con Mir\u00f3n e Policleto disc\u00edpulos de Axeladas. Probabelmente na s\u00faa familia hab\u00eda outros artistas, como o seu sobri\u00f1o, o pintor Paneno; el mesmo foi pintor antes de pasar \u00e1 escultura; traballou tam\u00e9n por diversas cidades gregas.\nDa vida de Fidias, pouca cousa m\u00e1is se sabe \u00e1 parte das s\u00faas creaci\u00f3ns. Segundo Plutarco foi obxecto de ataque por parte dos inimigos pol\u00edticos de Pericles, e morreu na prisi\u00f3n de Atenas o 332 a.C.. Segundo Filocoro, segundo cita un comentarista de Arist\u00f3fanes, fuxiu a Elis o 337 a.C. onde esculpiu a grande estatua de Zeus por encarga do goberno da cidade, e m\u00e1is tarde foi morto polos eleos o 332 a.C.. Por raz\u00f3ns diversas a primeira versi\u00f3n \u00e9 m\u00e1is prob\u00e1bel.\nObra.\nPlutarco, na s\u00faa \"Vida de Pericles\", describe vivamente a intensa actividade art\u00edstica que tivo lugar en Atenas durante o goberno deste estadista. Utilizou para decorar a s\u00faa propia cidade o di\u00f1eiro dos aliados atenienses para a defensa contra Persia: foi realmente afortunado que esta, despois de Xerxes, non intentase nada contra Grecia. Segundo Plutarco, \"en todas aquelas obras Fidias foi o conselleiro e supervisor de Pericles\". O escultor inclu\u00edu a s\u00faa cara, e a do xeneral, no escudo da s\u00faa estatua de Atenea Parthenos. E foi a trav\u00e9s de Fidias que os inimigos pol\u00edticos de en Pericles o atacaron.\n\u00c9 preciso ter en conta que non hai suficientes evidencias de que Fidias esculpise as estatuas do Parten\u00f3n. Ning\u00fan escritor antigo llas atrib\u00fae, e raramente, ou nunca, realizou obras en m\u00e1rmore. Durante a antig\u00fcidade foi reco\u00f1ecido polas s\u00faas estatuas de bronce ou ouro e marfil. Por outra parte, diferentes inscrici\u00f3ns demostran que os bloques de m\u00e1rmore utilizados para os seus relevos do Parten\u00f3n non ser\u00edan levados na cidade ata o -434, que probabelmente fose unha data posterior \u00e1 morte de Fidias. Tam\u00e9n hai unha not\u00e1bel diferenza de estilo entre estes e as s\u00faas obras certificadas. Polo tanto, \u00e9 prob\u00e1bel que a maior parte ou toda a decoraci\u00f3n do Parten\u00f3n fose obra dos seus disc\u00edpulos, como Alcamenes e Agoracrito.\nAs primeiras das s\u00faas grandes obras ser\u00edan dedicaci\u00f3ns en memoria de Marat\u00f3n. En Delfos erixiu un gran grupo en bronce, abarcando as figuras de Apolo e Atenea, numerosos heroes \u00e1ticos e o xeneral Milc\u00edades. Na Acr\u00f3pole de Atenas dispuxo unha colosal estatua de Atenea, vis\u00edbel desde ben lonxe en mar aberto. En Pellene (na Acaia), e en Platea, creou d\u00faas estatuas m\u00e1is de Atenea, e tam\u00e9n unha de Afrodita en marfil e ouro para o pobo de Elis.\nPero entre os propios gregos, as d\u00faas obras de Fidias que m\u00e1is eclipsaron todas as outras, e se converteron na base da s\u00faa fama, ser\u00edan as colosais figuras en ouro e marfil de Zeus e Atenea Parthenos, as d\u00faas de mediados do s\u00e9culo -V. Da primeira s\u00f3 quedan pequenas copias en moedas de Elis, onde se aprecia a s\u00faa postura e detalles do corpo. O deus estaba sentado nun trono. O seu corpo, de marfil, e a s\u00faa roupa, de ouro. A s\u00faa cabeza era dun estilo m\u00e1is ou menos arcaico: a m\u00e1scara de Otricoli que se consideraba unha copia do seu corpo \u00e9 certamente propia dun estilo cen anos posterior. Da Atenea Parthenos atop\u00e1ronse d\u00faas copias pequenas en m\u00e1rmore.\nActualmente cons\u00e9rvanse moitas estatuas da mesma escola de Fidias, pero son copias romanas, e non \u00e9 seguro de que te\u00f1an exactamente o mesmo estilo. Adolf Frutwangler prop\u00faxose atopar unha estatua cuxa cabeza est\u00e1 en Bolo\u00f1a, o corpo en Dresde, unha copia da Atenea de Fidias en Lemnos, pero as s\u00faas argumentaci\u00f3ns non son conclu\u00edntes. Como proba son moito m\u00e1is satisfactorios alg\u00fans torsos de Atenea do s\u00e9culo -V atopados en Atenas. O excelente torso de Atenea na \u00c9cole des Beaux Arts de Par\u00eds, que lamentabelmente perdeu a cabeza, poder\u00edan servir para imaxinar un orixinal de Fidias. O traballo de Fidias est\u00e1 caracterizado pola minuciosidade dos detalles, pola maxestade das figuras, e pola representaci\u00f3n dos pequenos obxectos.\nOs cr\u00edticos da antig\u00fcidade valoran enormemente os m\u00e9ritos de Fidias. Especialmente loan o ethos ou nivel moral permanente das s\u00faas obras, comparado co das posteriores escolas \"pat\u00e9ticas\". Demetrio cualifica as s\u00faas estatuas de sublimes, e ao mesmos tempo precisas.\nEn 1958 uns arque\u00f3logos atoparon o taller de Ol\u00edmpia onde Fidias uniu as partes do Zeus criselefantino. A\u00ednda hab\u00eda alg\u00fans restos de marfil, e a base dunha copa de bronce, onde estaba gravado \"Pertenzo a Fidias\".\nEstatuas.\nAlgunhas estatuas f\u00f3ronlle atribu\u00eddas erroneamente como o \"Nemesis\" de Agoracrito, e o Tempo e Oportunidade de Lisipo. Unhas estatuas de Zeus e Apolo en Patara a Licia ser\u00edanlle igualmente atribu\u00eddas."}
{"id": "108186", "revid": "624", "url": "https://gl.wikipedia.org/wiki?curid=108186", "title": "Xerxes I de Persia", "text": ""}
{"id": "108187", "revid": "92340", "url": "https://gl.wikipedia.org/wiki?curid=108187", "title": "Fidias o Novo", "text": "F\u00eddias o Novo (\"Pheidias\" ou \"Phidias\", \u03a6\u03b5\u03b9\u03b4\u03af\u03b1\u03c2 \"Pheid\u00edas\") foi o fillo do escultor Fidias. Ao igual que o seu pai era cidad\u00e1n de Atenas.\nXunto co seu irm\u00e1n Amonio esculpiu unha estatua colosal dunha figura sentada, feita cunha especie de basalto, a cal est\u00e1 en Roma no Museo Capitolino. Porta a inscrici\u00f3n grega \u03a6\u0399\u0394\u0399\u0391\u03a3 \u039a\u0391\u0399 \u0391\u039c\u039c\u039f\u039d\u0399\u039f\u03a3 \u0391\u039c\u03a6\u039f\u03a4\u0395\u03a1\u039f\u0399 \u03a6\u0399\u0394\u0399\u039f\u03a5 \u0395\u03a0\u039f\u0399\u039f\u03a5\u039d, isto \u00e9, \"Fix\u00e9rona Fidias e Amonio, ambos fillos de Fidias\"."}
{"id": "108188", "revid": "23204", "url": "https://gl.wikipedia.org/wiki?curid=108188", "title": "Sluagh", "text": "No folclore irland\u00e9s e escoc\u00e9s, os Sluagh (irland\u00e9s /s\u026bu\u0259/; lingua ga\u00e9lica escocesa /s\u026bua\u0263/) eran os esp\u00edritos dos mortos sen descanso. Algunhas veces eran encarados como pecadores, ou, xeralmente, persoas mal\u00e9ficas que non eran benvindas sexa no ceo sexa no inferno, ou mesmo no Outro Mundo pag\u00e1n, sendo rexeitados polas divindades celtas e pola propia terra. \nOs Sluagh son considerados por alg\u00fans como unha manifestaci\u00f3n irlandesa da Cazar\u00eda salvaxe."}
{"id": "108189", "revid": "98629", "url": "https://gl.wikipedia.org/wiki?curid=108189", "title": "Autostrada A24", "text": "A Autostrada A24, ou Autostrada dei Parchi (\u201cAutoestrada dos parques\u201d), \u00e9 a conexi\u00f3n por autoestrada de Roma co Mar Adri\u00e1tico."}
{"id": "108190", "revid": "22570", "url": "https://gl.wikipedia.org/wiki?curid=108190", "title": "Autostrada A14", "text": "A Autostrada A14, ou Autostrada Adriatica, \u00e9 unha autoestrada italiana que conecta Bologna con Taranto."}
{"id": "108191", "revid": "6279", "url": "https://gl.wikipedia.org/wiki?curid=108191", "title": "Antig\u00fcidade", "text": "O termo antig\u00fcidade pode designar:"}
{"id": "108192", "revid": "1576", "url": "https://gl.wikipedia.org/wiki?curid=108192", "title": "Fidias (hom\u00f3nimos)", "text": "Fidias pode referirse \u00e1:"}
{"id": "108194", "revid": "624", "url": "https://gl.wikipedia.org/wiki?curid=108194", "title": "Plutarco", "text": "O nome de Plutarco pode referirse a:"}
{"id": "108195", "revid": "5863", "url": "https://gl.wikipedia.org/wiki?curid=108195", "title": "Paul Morand", "text": "Paul Morand, nado en Par\u00eds o 13 de marzo de 1888 e finado na mesma cidade o 23 de xullo de 1976, foi un novelista, ensa\u00edsta, poeta e diplom\u00e1tico franc\u00e9s. Est\u00e1 considerado un dos pais do estilo moderno en literatura, as\u00ed como un referente da denominada dereita literaria francesa.\nTraxectoria.\nUn peso importante na vida de Morand recaeu na figura do pai, Eug\u00e8ne, quen ocupara en Par\u00eds varias funci\u00f3ns vinculadas \u00e1 arte: conservador do Dep\u00f3sito de m\u00e1rmores en 1902, director da Escola Nacional Superior das Artes Decorativas en 1908. Frecuenta as\u00ed mesmo os poetas, tal que o c\u00edrculo de Mallarm\u00e9, os artistas e os escultores, entre eles Rodin. Paul Morand viaxou repetidas veces a Londres durante a s\u00faa mocidade en 1902, 1903, 1904, 1908, 1909 e 1913. Visita tam\u00e9n Venecia e, cada ver\u00e1n, queda durante un mes preto do Lago de Como.\nSuspendeu o oral de filosof\u00eda no bacharelato, en 1905. Jean Giraudoux converteuse no seu preceptor e Paul transformouse daquela nun alumno asiduo. Ingresa na Escola Libre de Ciencias Pol\u00edticas. M\u00e1is tarde acadou un posto na Plataforma de Orsay e comezou a frecuentar os medios literarios, co\u00f1ecendo al\u00ed a Marcel Proust e compondo os seus primeiros poemas, malia que non ser\u00e1 at\u00e9 1921 cando verdadeiramente lle finque o dente \u00e1 literatura coa publicaci\u00f3n da s\u00faa primeira obra en prosa, \"Tenras existencias\", un libro de noticias prologado por Proust.\nNos anos 1920-30, escribe numerosos libros, relatos de viaxe, novelas breves e noticias, que chocan polo tallante do estilo, o xenio da f\u00f3rmula e a vivacidade do relato, pero tam\u00e9n pola fina descrici\u00f3n dos pa\u00edses visitados polo autor ou m\u00e1is polas rigorosas descrici\u00f3ns dos seus personaxes, xeralmente grandes burgueses cultivados e exquisitos.\nGuerra e exilio.\nUn dos feitos notables da vida de Morand \u00e9 a s\u00faa actitude durante a segunda guerra mundial, \u00e9 dicir, a s\u00faa proximidade ao r\u00e9xime de Vichy.\nDespois de ser xubilado de oficio en 1940, \u00e9 nomeado, no momento da volta de Pierre Laval ao goberno en 1943, embaixador de Francia en Roman\u00eda, pa\u00eds da s\u00faa esposa, H\u00e9l\u00e8ne Soutzo, grega de Trieste e princesa romanesa. De a\u00ed muda cara a Su\u00edza, e ao remate da Guerra erixise en embaixador franc\u00e9s en Berna, feito que despois ser\u00eda revogado e lle haber\u00eda valer o exilio, tam\u00e9n en Su\u00edza.\nNos anos de exilio, Morand cons\u00e1grase \u00e1 Literatura, marcada esta sobre todo por un interese renovado pola Historia. V\u00f3lvese tam\u00e9n, con Jacques Chardonne, o modelo e o protector dunha nova xeraci\u00f3n de escritores, que se co\u00f1ece como os H\u00fasares.\n\u00daltimos anos.\nA s\u00faa actitude durante a Guerra sup\u00faxolle unha forte inimizade co xeneral de Gaulle, protector da Academia, que impediu durante moito tempo a s\u00faa entrada na Academia francesa. Por\u00e9n, entrou nela o 24 de setembro de 1968, na cadeira de Maurice Gar\u00e7on, un dos seus m\u00e1is feroces adversarios no momento da elecci\u00f3n malograda de 1958.\nMorand morreu no hospital Laennec en Par\u00eds; as s\u00faas cinzas foron ent\u00f3n mesturadas coas da s\u00faa esposa, morta ano e medio antes, en Trieste, a s\u00faa cidade natal.\nObra.\nPaul Morand destacou coma escritor prol\u00edfico e moi variado. Tirante a correspondencia e alg\u00fans libros de dif\u00edcil clasificaci\u00f3n, velaqu\u00ed a listaxe da s\u00faa obra por orde cronol\u00f3xica:"}
{"id": "108196", "revid": "85894", "url": "https://gl.wikipedia.org/wiki?curid=108196", "title": "As Quint\u00e1s, Enquerentes, Touro", "text": "As Quint\u00e1s \u00e9 a \u00fanica aldea da parroquia de Enquerentes, no concello de Touro."}
{"id": "108197", "revid": "56817", "url": "https://gl.wikipedia.org/wiki?curid=108197", "title": "\u00c1gueda (hom\u00f3nimos)", "text": "\u00c1gueda pode referirse a:"}
{"id": "108198", "revid": "1131", "url": "https://gl.wikipedia.org/wiki?curid=108198", "title": "Unfinished Tales of N\u00famenor and Middle-earth", "text": "Unfinished Tales of N\u00famenor and Middle-earth (en galego: \"Contos inconclusos de N\u00famenor e a Terra Media\"), tam\u00e9n co\u00f1ecidos simplemente como Unfinished Tales (\"Contos inconclusos\"), \u00e9 unha colecci\u00f3n de historias escritas por J. R. R. Tolkien que nunca foron completadas en vida do escritor, pero foron editadas polo seu fillo Christopher Tolkien e publicadas en 1980.\nAo contrario que n'O Silmarillion, no cal modific\u00e1ronse os fragmentos da narrativa para conectalos e crear unha obra consistente e coherente, os \"Contos inconclusos\" pres\u00e9ntanse como Tolkien os concibiu, co lixeiro cambio dalg\u00fans nomes (o autor ti\u00f1a o h\u00e1bito de inventar distintos nomes para un personaxe mentres escrib\u00eda os seus borradores). Deste xeito, algunhas destas historias est\u00e1n incompletas, mentres que outras son colecci\u00f3ns puramente informativas acerca da Terra Media. Cada conto est\u00e1 acompa\u00f1ado dunha longa serie de notas aclarando puntos inconsistentes e escuros.\nComo ocorreu co \"Silmarillion\", Christopher Tolkien editou e publicou os \"Contos Inconclusos\" antes de rematar de estudar a fondo os materiais do arquivo do seu pai. Malia a s\u00faa deficiente inconsistencia editorial, os \"Contos inconclusos\" proporcionan informaci\u00f3n m\u00e1is detallada acerca dos personaxes, feitos e lugares que unicamente se mencionan brevemente n'O Se\u00f1or dos Aneis. As versi\u00f3ns de historias como as orixes de Gandalf e os Istari (os Magos), a morte de Isildur e a perda do Anel \u00danico nos Campos Ledos, e a fundaci\u00f3n do reino de Rohan axudan a aumentar o co\u00f1ecemento sobre a Terra Media.\n\u00c9 particularmente destacable o conto de Aldarion e Erendis, a \u00fanica historia co\u00f1ecida de N\u00famenor antes da s\u00faa ca\u00edda. O libro incl\u00fae as\u00ed mesmo un mapa de N\u00famenor.\nO \u00e9xito comercial dos \"Contos inconclusos\" demostrou que a demanda de historias de Tolkien trala s\u00faa morte non estaba s\u00f3 presente, sen\u00f3n que medraba. Animado polo resultado, Christopher Tolkien embarcouse nun proxecto m\u00e1is ambicioso, unha obra de doce volumes titulada A historia da Terra Media, que abarca practicamente toda a obra de Tolkien sobre a Terra Media.\nContido.\nPart One: The First Age (Primeira parte: A Primeira Idade):\nPart Two: The Second Age (Segunda parte: A Segunda Idade):\nPart Three: The Third Age (Terceira parte: A Terceira Idade):\nPart Four (Cuarta parte)"}
{"id": "108199", "revid": "25871", "url": "https://gl.wikipedia.org/wiki?curid=108199", "title": "N\u00famenor", "text": "N\u00famenor ou N\u00famen\u00f3r\u00eb, que significa \u00abterra do oeste\u00bb na lingua quenya, \u00e9 un reino ficticio do legendarium de J. R. R. Tolkien. Trat\u00e1base dunha illa que se ergu\u00eda desde as profundidades do Gran Mar Belegaer, situada a medio cami\u00f1o entre a Terra Media e as Terras Imperecedoiras. Os Valar conced\u00e9ronllela aos Edain na Segunda Idade, como recompensa pola s\u00faa axuda durante as Guerras de Beleriand.\nHistoria.\nA historia da Primeira Idade \u00e9 a cr\u00f3nica da longa derrota dos Eldar (os elfos) e dos Edain (os homes) por parte de Morgoth e os seus ex\u00e9rcitos. Unha derrota que finalmente foi revertida por E\u00e4rendil o Mari\u00f1eiro que, acompa\u00f1ado pola s\u00faa esposa Elwing sucou os mares at\u00e9 o Antigo Oeste, a terra de Valinor, para pregar a axuda dos Valar (os Poderes, ou os \"deuses\"). Os Valar que acudiron ao rogo de E\u00e4rendil marcharon \u00e1 batalla contra Morgoth na Guerra da C\u00f3lera, trala que foi vencido, capturado e afastado do mundo. Emporiso, Sauron o Maia, lugartenente de Morgoth, evitou ser capturado e quedou activo en Endor (a Terra Media).\nComo recompensa polo seu sufrimento na longa derrota, os Valar permitiron aos Eldar navegar cara a Valinor (a\u00ednda que moitos escolleron quedar na Terra Media). Para os Edain, os Valar fixeron xurdir a illa de N\u00famenor.\nO primeiro rei de N\u00famenor foi Elros, chamado Tar-Minyatur, fillo de E\u00e4rendil e Elwing, os cales eran semielfos. Ao final da Primeira Idade, aos semielfos conced\u00e9uselles a posibilidade de elixir a raza \u00e1 que desexaban pertencer. E\u00e4rendil escolleu a raza da s\u00faa esposa e decidiu pertencer aos Eldar. Na Terra Media, o seu fillo Elros elixiu ser contado entre os homes e conduciu aos Edain a N\u00famenor. Elrond, o seu irm\u00e1n, escolleu ser contado entre os elfos que quedaban na Terra Media, onde se converteu no capit\u00e1n e chanceler de Gil-Galad, o Alto Rei dos elfos na Terra Media.\nAos D\u00fanedain, como eran chamados os Numenorianos, os Valar outorg\u00e1ronlles unha vida tres veces m\u00e1is longa c\u00e1 dos homes normais, e a Elros foille outorgada unha vida de 500 anos. Durante preto de tres mil anos, case a totalidade da Segunda Idade, os Numenorianos desenvolveron unha civilizaci\u00f3n cada vez m\u00e1is avanzada e expansiva que estendeu o seu poder ao longo das costas da Terra Media.\nNos \u00faltimos s\u00e9culos da Segunda Idade, con todo, o orgullo fixo que os Numenorianos, encabezados polo seu rei, Ar-Pharaz\u00f4n, desafiasen o poder de Sauron e o fixesen prisioneiro. Desde a s\u00faa prisi\u00f3n, Sauron manipulou o temor \u00e1 morte dos Numenorianos, at\u00e9 inducilos a render culto a Morgoth e a se rebelaren contra dos Valar. Finalmente, logrou persuadilos para atacaren Valinor, na crenza de que esas terras lles dar\u00edan a inmortalidade.\nEru Il\u00favatar, o Ser supremo, ardeu en c\u00f3lera e, como castigo, afundiu N\u00famenor baixo as augas xunto cos Numenorianos rebeldes. Nesa cat\u00e1strofe Sauron tam\u00e9n sucumbiu, de xeito que nunca m\u00e1is puido adoptar unha forma fermosa. Ademais, Eru separou Aman de Arda, d\u00e1ndolle forma esf\u00e9rica a esta \u00faltima e deixando a Aman f\u00f3ra dela. Desde ent\u00f3n a \u00fanica forma de chegar a Aman foi seguir o cami\u00f1o recto (tanxente \u00e1 superficie esf\u00e9rica de Arda) desde os Portos Grises (noroeste da Terra Media) usando unha nave \u00e9lfica. Da hecatombe s\u00f3 se salvaron os Fieis liderados por Elendil, que desembarcaron na Terra Media e fundaron os reinos do Norte (Arnor) e do Sur (Gondor).\nA historia da ca\u00edda de N\u00famenor c\u00f3ntase na Akallab\u00eath, libro inclu\u00eddo no Silmarillion. Outras historias de N\u00famenor da man de Tolkien poden lerse na obra Unfinished Tales of N\u00famenor and Middle-earth.\nGoberno.\nOs m\u00e1ximos gobernantes de N\u00famenor sempre foron os reis. Elros foi o primeiro deles e gobernou durante 410 anos ata a s\u00faa morte, pero a partir do seu fillo Vardamir, os Reis Numenorianos adoptaron o costume de ceder o cetro ao seu herdeiro antes de morrer, e as\u00ed se mantivo at\u00e9 os d\u00edas de Tar-Atanamir.\nOs reis tomaban os seus t\u00edtulos na lingua quenya. Con todo, Ar-Ad\u00fbnakh\u00f4r adoptou o seu t\u00edtulo en ad\u00fbnaico, a lingua Numenoriana, o que causou un maior distanciamento entre a realeza e os Fieis. Anos despois, Tar-Palantir volver\u00eda adoptar o seu t\u00edtulo en quenya, molesto polo que fixeran os outros reis, a\u00ednda que Ar-Pharaz\u00f4n de novo volveu ao ad\u00fbnaico.\nO cetro era o principal sinal da realeza en N\u00famenor. Nun principio pasaba ao maior dos fillos homes, pero Tar-Aldarion s\u00f3 tivo unha filla, polo que promulgou unha lei segundo a cal o cetro pasar\u00eda sempre ao v\u00e1stago maior, sen distinci\u00f3n de sexo. As\u00ed, no ano 1075 da Segunda Idade, Tar-Aldarion cedeu o cetro \u00e1 s\u00faa filla Ancalim\u00eb, que se converteu na primeira ra\u00ed\u00f1a. O cetro non puido ser salvado no Desastre de N\u00famenor e afundiuse co resto da illa.\nHab\u00eda unha serie de obxectos e tesouros que pasaron en herdanza polos Reis de N\u00famenor: Aranr\u00fath, a espada que usaba o rei, que antes era a do Rei Thingol de Doriath, e que Elwing lle deu ao seu fillo Elros; o Anel de Barahir, que foi o \u00fanico que sobreviviu \u00e1 Ca\u00edda de N\u00famenor, porque Tar Elendil llo deu \u00e1 s\u00faa filla Silmari\u00ebn e as\u00ed foi preservado polos Se\u00f1ores de And\u00fani\u00eb; Dramborleg, a gran machada de Tuor; e o arco de Bregor.\nO Mito.\nA historia de N\u00famenor lembra \u00e1 lenda plat\u00f3nica da Atl\u00e1ntida, unha illa cunha civilizaci\u00f3n moi pr\u00f3spera que debido a unha cat\u00e1strofe natural acabou afundida baixo o mar.\nXeograf\u00eda.\nA forma da illa de N\u00famenor asemellaba unha estrela de cinco puntas. A parte central, chamada Mittalmar, ocupaba pouco m\u00e1is de 400\u00a0km ao longo e ao ancho. A partir dela estend\u00edanse cinco pen\u00ednsulas que formaban cinco rexi\u00f3ns distintas: Forostar, Andustar, Hyarnustar, Hyarrostar e mais Orrostar. A meirande parte da illa estaba bordeada por cant\u00eds e, ag\u00e1s o sur, poucas zonas ti\u00f1an costas chas.\nO cap\u00edtulo A Description of the Island of N\u00famenor do libro \"Unfinished Tales of N\u00famenor and Middle-earth\" cont\u00e9n un mapa da illa de N\u00famenor, xunto coa s\u00faa descrici\u00f3n.\nFlora e fauna.\nA fauna e a flora de N\u00famenor \u00e9 descrita como abundante e diversa, con moitas especies \u00fanicas de cada rexi\u00f3n. Al\u00e9n diso, a illa ti\u00f1a especies aut\u00f3ctonas, ausentes na Terra Media, moitas delas tra\u00eddas polos Valar a trav\u00e9s dos elfos de Aman. A \u00e1rbore m\u00e1is famosa \u00e9 a \u00c1rbore Branca, Nimloth, que crec\u00eda no patio do Rei en Armenelos. Outras \u00e1rbores crec\u00edan na rexi\u00f3n das N\u00edsimaldar, eran perennes e na s\u00faa maior\u00eda, perfumadas. Moitas non te\u00f1en un papel salientable na historia.\nA maior\u00eda da fauna en N\u00famenor comp\u00fa\u00f1ase de aves mari\u00f1as, e a pesca era a principal fonte de alimento dos seus habitantes. Das especies \u00fanicas s\u00f3 se co\u00f1ecen os Kirinki, un paxaro de plumas vermellas e as Grandes Aguias.\nCultura.\nOs habitantes de N\u00famenor, chamados normalmente Numerorianos ou Homes do Oeste, eran descendentes dos Edain, un grupo de Humanos que viv\u00eda no nord\u00e9s da Terra Media e torn\u00e1ranse na raza mortal m\u00e1is culturalmente avanzada. Despois da s\u00faa chegada \u00e1 illa, os seus co\u00f1ecementos e habilidades foron desenvolvidos polas ensinanzas dos Valar e dos elfos de Tol Eress\u00eba.\nA maior\u00eda dos Numerorianos descend\u00eda do Pobo de Hador e eran loiros con ollos azuis. A meirande parte dos que viv\u00edan no oeste da illa, especialmente en Andustar, descend\u00eda do Pobo de B\u00ebor, e ti\u00f1an a pel morena e ollos cinzentos. Algunha xente do Pobo de Haleth foron para N\u00famenor, acompa\u00f1ados por varias familias de D\u00fanedain. Estes \u00faltimos volver\u00edan para a Terra Media co tempo.\nA causa diso, a lingua dos Numenorianos, o Ad\u00fbnaico, derivou principalmente da fala dos Hadorianos. De acordo con alg\u00fans escritos de Tolkien, os descendentes do pobo de B\u00ebor falaban unha forma de Ad\u00fbnaico con acento, mentres que os outros deixaran de usar as s\u00faas linguas mesmo antes de chegaren \u00e1 illa, pasando a empregar a lingua dos elfos grises (o Sindarin) como o seu idioma habitual. En todos os textos, mentres, consta que a maior\u00eda dos Numenorianos sab\u00edan o Sindarin, e era moi usado pola nobreza, que tam\u00e9n co\u00f1ec\u00eda o Alto \u00e9lfico, ou Quenya, empregado en documentos oficiais, traballos art\u00edsticos e en nomes. Esa situaci\u00f3n mudou cando a amizade cos elfos rematou. O uso das linguas \u00e9lficas declinou, at\u00e9 que o rei Ar-Ad\u00fbnakh\u00f4r prohibiu o seu uso, e o co\u00f1ecemento desas linguas s\u00f3 foi preservado polos Fieis, os que non se rebelaran contra os Valar.\nOs Numenorianos eran extremadamente competentes nas artes e nos traballos manuais, mais era nos barcos e nos instrumentos mar\u00edtimos onde m\u00e1is salientaban. Eran grandes mari\u00f1eiros, explorando o mundo en todas as direcci\u00f3ns, excepto o oeste, por mor da prohibici\u00f3n dos Valar. Viaxaban a mi\u00fado \u00e1s praias da Terra Media, onde instru\u00edan os seus habitantes, mesmo ensin\u00e1ndolles o cultivo, o que supuxo unha considerable mellora das s\u00faas condici\u00f3ns de vida.\nOs Numenorianos tam\u00e9n eran competentes no adestramento de cabalos, que cabalgaban polas amplas chairas en Mittalmar. A\u00ednda que eran un pobo pac\u00edfico, as s\u00faas armas, armaduras e habilidades de montar eran as m\u00e1is avanzadas de Arda, coa \u00fanica excepci\u00f3n dos Valar."}
{"id": "108200", "revid": "1576", "url": "https://gl.wikipedia.org/wiki?curid=108200", "title": "Galatasaray", "text": ""}
{"id": "108201", "revid": "1576", "url": "https://gl.wikipedia.org/wiki?curid=108201", "title": "Galatasaray SK", "text": ""}
{"id": "108202", "revid": "56817", "url": "https://gl.wikipedia.org/wiki?curid=108202", "title": "Esqu\u00ed de fondo", "text": "O esqu\u00ed de fondo, \"esqu\u00ed n\u00f3rdico\" ou \"esqu\u00ed a campo travesa\" (en ingl\u00e9s cross-country skiing) comezou a ser empregado como medio para o desprazamento nos pa\u00edses n\u00f3rdicos posto que a neve asolaga o territorio durante boa parte do ano.\nAnteriormente, s\u00f3 se co\u00f1ec\u00eda o uso das raquetas de neve. \u00c9 cos esqu\u00eds que se incrementa a superficie de apoio, podendo as\u00ed facer fronte aos maiores obst\u00e1culos \u00e1 hora de cami\u00f1ar sobre a neve, evitando afundirse nela, e propiciando o avance. Mantendo o principio de incrementar a superficie de apoio, os esqu\u00eds conseguen ademais tirar proveito das caracter\u00edsticas de deslizamento en superficies xeadas, dot\u00e1ndose para iso dunha \"sola\" absolutamente lisa e impermeable, que se ben precisa dunha man de cera conforme \u00e1 temperatura e tipo de neve do d\u00eda en cuesti\u00f3n. A s\u00faa forma alongada facilita a bipedestaci\u00f3n e o uso de bast\u00f3ns permite impulsar o avance mediante un elemento non deslizante.\nCompetici\u00f3ns.\nNas competici\u00f3ns, os fondistas deben realizar carreiras contra o reloxo de longas distancias que poden chegar a ser at\u00e9 de 150\u00a0km. As competici\u00f3ns poden ser estilo cl\u00e1sico ou libre. No cl\u00e1sico p\u00e1sanse os esqu\u00eds por dous carr\u00eds habilitados para o efecto; no libre vaise por cami\u00f1os abertos, a ruta non est\u00e1 definida."}
{"id": "108204", "revid": "98629", "url": "https://gl.wikipedia.org/wiki?curid=108204", "title": "Hakan \u015e\u00fck\u00fcr", "text": "Hakan \u015e\u00fck\u00fcr, nado o 1 de setembro de 1971 en Adapazar\u0131 (Sakarya), \u00e9 un exfutbolista turco, de ascendencia albanesa. Xogaba de dianteiro e foi internacional coa selecci\u00f3n turca.\nSelecci\u00f3n nacional.\nHakan \u015e\u00fck\u00fcr debutou coa selecci\u00f3n de f\u00fatbol de Turqu\u00eda en 1993. Tivo unha destacada participaci\u00f3n na Copa Mundial de F\u00fatbol de 2002 celebrada no Xap\u00f3n e Corea do Sur. Turqu\u00eda acadou as semifinais, onde perderon contra o Brasil por 1-0. Nese mesmo Mundial anotou o que naquel momento era o gol m\u00e1is r\u00e1pido na historia do f\u00fatbol internacional, marcado aos 11 segundos fronte a selecci\u00f3n de f\u00fatbol de Corea do Sur, na disputa polo terceiro e cuarto posto que finalmente ga\u00f1ou a selecci\u00f3n de f\u00fatbol de Turqu\u00eda por 3 goles a 2.\nDespois dese Mundial, volveu xogar coa selecci\u00f3n turca nun par de ocasi\u00f3ns, regresando para o partido de clasificiaci\u00f3n para a Copa Mundial de F\u00fatbol de 2006 de Alema\u00f1a, onde non puido evitar a derrota da s\u00faa selecci\u00f3n, a\u00ednda que contribu\u00edu cun gol no partido de volta."}
{"id": "108205", "revid": "1576", "url": "https://gl.wikipedia.org/wiki?curid=108205", "title": "Hakan Sukur", "text": ""}
{"id": "108219", "revid": "1410", "url": "https://gl.wikipedia.org/wiki?curid=108219", "title": "Autoestradas de Italia", "text": "Autoestradas.\nEstas son as autoestradas (\"autostrade\") de Italia:"}
{"id": "108222", "revid": "23204", "url": "https://gl.wikipedia.org/wiki?curid=108222", "title": "Autostrada A1", "text": "A Autostrada A1, ou Autostrada del Sole (\u201cAutoestrada do Sol\u201d), \u00e9 unha autoestrada italiana que conecta Mil\u00e1n con N\u00e1poles v\u00eda Bolo\u00f1a, Florencia e Roma. Con 754\u00a0km, \u00e9 a autoestrada italiana m\u00e1is longa e est\u00e1 considerada a \u201cespina dorsal\u201d da rede de estradas do pa\u00eds.\n\u00c9 unha parte das estradas europeas E35 e E45.\nAt\u00e9 1988, hab\u00eda d\u00faas clasificaci\u00f3ns, A1 Mil\u00e1n-Roma e A2 Roma-N\u00e1poles."}
{"id": "108223", "revid": "1131", "url": "https://gl.wikipedia.org/wiki?curid=108223", "title": "T\u00fanel do Gran Sasso", "text": "O t\u00fanel do Gran Sasso (\"Traforo del Gran Sasso\" en italiano) \u00e9 parte da Autoestrada A24 italiana que une Roma e o Mar Adri\u00e1tico v\u00eda L'Aquila e T\u00e9ramo, a trav\u00e9s dos Montes Apeninos v\u00eda Gran Sasso en Abruzzo.\nDescrici\u00f3n.\nHai dous t\u00faneles, cada un deles con dous carr\u00eds para cada direcci\u00f3n, 10.176 metros de longo, que tam\u00e9n alberga os Laboratori Nazionali del Gran Sasso. A\u00ednda que a construci\u00f3n comezou o 14 de novembro de 1968, a direcci\u00f3n leste do t\u00fanel (cara Teramo) non se abriu ata o 1 de decembro de 1984; mentres que a direcci\u00f3n oeste (cara L'Aquila) abriuse en 1995.\nTr\u00e1tase do terceiro t\u00fanel sobre estrada m\u00e1is longo de Italia, despois dos t\u00faneles de Fr\u00e9jus e Monte Bianco, e o t\u00fanel sobre estrada m\u00e1is longo enteiramente en territorio italiano."}
{"id": "108224", "revid": "56817", "url": "https://gl.wikipedia.org/wiki?curid=108224", "title": "Funeral", "text": "Un funeral \u00e9 a cerimonia que acompa\u00f1a e honra a morte dunha persoa. Inici\u00e1ronse na prehistoria e cada cultura ten os seus propios ritos asociados, normalmente segundo a relixi\u00f3n da familia do que morreu.\nCaracter\u00edsticas.\nHai diversos elementos que caracterizan un funeral:\nOs funerais te\u00f1en lugar en igrexas, cemiterios, parques ou centros axeitados para o velorio, segundo a cultura. Tr\u00e1tase de lugares p\u00fablicos e sagrados, co gallo de socializar a experiencia da morte e desenvolver os ritos mortuorios."}
{"id": "108254", "revid": "1987", "url": "https://gl.wikipedia.org/wiki?curid=108254", "title": "Skins", "text": "Skins \u00e9 o t\u00edtulo dunha serie de televisi\u00f3n dram\u00e1tica brit\u00e1nica. \u00c9 un drama que segue as vivencias dun grupo de mozos en\u00a0Bristol, \u00f3\u00a0suroeste de Inglaterra. A serie explora unha variedade de temas probl\u00e9maticos da xuventude actual tales como o uso de\u00a0drogas\u00a0e\u00a0alcohol, a\u00a0homofobia, a\u00a0obesidade, o estr\u00e9s postraum\u00e1tico, a\u00a0anorexia nerviosa, a\u00a0depresi\u00f3n psic\u00f3tica, o autismo, o bullying, as familias desestruturadas, entre outras problem\u00e1ticas frecuentes. Foi creado por Bryan Elsley e Jamie Brittain para Company Pictures. Foi retransmitida na s\u00faa totalidade pola canle brit\u00e1nica\u00a0E4.\nFoi estreado na canle dixital \"E4\" o 25 de xaneiro de 2007 e na Channel 4 o 21 de agosto do mesmo ano. Unha segunda tempada de dez episodios comezou a emitirse en E4 o 11 de febreiro de 2008 e tres d\u00edas despois en Channel 4. Unha terceira entrega comezou o 22 de xaneiro e retransmitiuse os xoves en \"E4\" no Reino Unido. En Espa\u00f1a comezouse a emitir na canle Buzz e tempo despois en Antena.Neox.\nAs temporadas 1 e 2 constaron dun elenco liderado por Tony Stonem (Nicholas Hoult). Terminadas as 2 primeiras temporadas, o equipo da serie decidiu cambiar o elenco de actores, dividindo \u00e1s personaxes en\u00a0xeraci\u00f3ns\u00a0a raz\u00f3n de 2 temporadas cada unha. Para a 3 e a 4 temporada, o elenco de actores foi substitu\u00eddo na s\u00faa maior\u00eda, exceptuando a que ser\u00eda a l\u00edder do novo elenco, a irm\u00e1n de Tony, Effy Stonem (Kaya Scodelario) e a s\u00faa mellor amiga, Pandora Moon, \"Panda\" (Lisa Backwell). Pola s\u00faa parte, as temporadas 5 e 6 constan dun novo elenco de actores encabezado por Franky (Dakota Blue Richards) e Mini (Freya Mavor); non ten m\u00e1is relaci\u00f3n cas d\u00faas xeraci\u00f3ns previas que alg\u00fans detalles notorios. En xeral, mant\u00e9\u00f1ense relativamente constante as mesmas personalidades, en novas personaxes. O 1 de xullo de 2013 empezou a s\u00e9tima e \u00faltima temporada da serie, unha temporada de despedida da serie que conta co retorno de Effy Stonem, Cassie Ainsworth e James Cook como protagonistas en tres historias individuales (\"Skins: Fire\",\u00a0\"Skins: Pure\"\u00a0e\u00a0\"Skins: Rise\", respectivamente) divididas en dous episodios. Esta \u00faltima temporada mostra a idade adulta de cada un dos protagonistas, as cales non foron ben recibidas pola cr\u00edtica. Realiz\u00e1ronse numerosos cap\u00edtulos con historias relacionadas coa trama principal que mostran acontecementos que nos cap\u00edtulos emitidos non podemos ver. Entre as canci\u00f3ns que podemos escoitar na serie encontramos a grupos como Foals,\u00a0Crystal Castles, e Yeah Yeah Yeahs entre outros."}
{"id": "108255", "revid": "89787", "url": "https://gl.wikipedia.org/wiki?curid=108255", "title": "Hachette", "text": "Hachette \u00e9 un gran grupo de comunicaci\u00f3ns franc\u00e9s, agora transformado en multinacional.\nOrixinalmente, Hachette era unha librar\u00eda e casa editorial fundada por Louis Hachette en 1826.\nDivisi\u00f3ns.\nA partir de 2004, Hachette pasou a formar parte do grupo \"Lagard\u00e8re Media\" e a diversificar os seus intereses. Hachette incl\u00fae agora tres empresas:\nHachette Livre \u00e9 dona do grupo editorial \"London Hodder Headline\", de W. H. Smith. \u00c9 tam\u00e9n propietaria do \"Orion Publishing Group\"."}
{"id": "108258", "revid": "56817", "url": "https://gl.wikipedia.org/wiki?curid=108258", "title": "Skin", "text": "O termo ingl\u00e9s skin (\"pel\"), pode referirse a:"}
{"id": "108260", "revid": "98629", "url": "https://gl.wikipedia.org/wiki?curid=108260", "title": "Rosende", "text": "O top\u00f3nimo Rosende pode referirse a:"}
{"id": "108265", "revid": "51526", "url": "https://gl.wikipedia.org/wiki?curid=108265", "title": "Plutarco de Queronea", "text": "Mestrio Plutarco (\u03a0\u03bb\u03bf\u03cd\u03c4\u03b1\u03c1\u03c7\u03bf\u03c2 \"Pl\u00fatarkhos)\", nado en Queronea (cidade hoxe desaparecida na actual Grecia) sobre o ano 50 ou 46 e finado sobre o 120, foi un historiador, bi\u00f3grafo e ensa\u00edsta grego.\nTraxectoria.\nPlutarco nace na rexi\u00f3n grega de Beocia, probabelmente durante o goberno do emperador romano Claudio. Realizou moitas viaxes polo mundo mediterr\u00e1neo, inclu\u00edndo unha a Exipto e d\u00faas viaxes a Roma. Grazas \u00e1 capacidade econ\u00f3mica dos seus pais, Plutarco estudou filosof\u00eda, ret\u00f3rica e matem\u00e1ticas na Academia de Atenas sobre o ano 67.\nAlg\u00fans dos seus amigos foron moi influentes, inclu\u00edndo Soscio Senecio e Fundano, ambos os dous importantes senadores e aos cales dedicou alg\u00fans dos seus \u00faltimos escritos. A maior parte da s\u00faa vida pasouna en Queronea, onde foi iniciado nos misterios do deus grego Apolo. Por\u00e9n, as s\u00faas obrigas como o maior dos dous sacerdotes de Apolo no Or\u00e1culo de Delfos (onde era o respons\u00e1bel de interpretar os augurios da ou das pitonisas do or\u00e1culo) ocupaban aparentemente unha parte pequena do seu tempo. Levou unha vida social e c\u00edvica moi activa, ademais de producir unha gran cantidade de escritos, parte dos cales a\u00ednda existen.\nM\u00e1is moralista que fil\u00f3sofo e historiador, foi un dos \u00faltimos grandes representantes do helenismo durante a segunda sof\u00edstica, cando xa tocaba ao seu fin, e un dos grandes da literatura hel\u00e9nica de todos os tempos.\nMaxistrado e embaixador.\nAdemais dos seus deberes como sacerdote do templo de Delfos, Plutarco foi tam\u00e9n maxistrado en Queronea e representou a s\u00faa vila en varias misi\u00f3ns a pa\u00edses estranxeiros durante os seus primeiros anos na vida p\u00fablica. O seu amigo Lucio Mestrio Floro, c\u00f3nsul romano, patrocinou a Plutarco para conseguir a cidadan\u00eda romana, e de acordo co historiador do s\u00e9culo X Xurxo Sincelo, o emperador Hadriano nomeouno, xa na vellez do escritor, procurador de Acaia (provincia romana da pen\u00ednsula do Peloponeso). Este cargo permitiulle portar as vestiduras e ornamentos propios dun c\u00f3nsul. A enciclopedia Suda di que o predecesor do emperador Hadriano, Traxano, fixo a Plutarco procurador de Iliria, a\u00ednda que moitos historiadores consideran isto como pouco prob\u00e1bel, xa que Iliria non era unha provincia procuratorial, e Plutarco seguramente tampouco falaba o idioma.\nVidas Paralelas.\nO seu traballo m\u00e1is co\u00f1ecido son as \"Vidas Paralelas\", unha serie de biograf\u00edas de gregos e romanos famosos, elaborada en forma de parellas co fin de comparar as s\u00faas virtudes e defectos com\u00fans. As \"Vidas\" superviventes conte\u00f1en vinte e tres pares de biograf\u00edas, onde cada par comprende unha vida grega e unha vida romana, as\u00ed como catro vidas desemparelladas. Como el mesmo explica no primeiro par\u00e1grafo da s\u00faa \"Vida de Alexandre\", Plutarco non pretend\u00eda tanto escribir historias como explorar a influencia do car\u00e1cter (fose bo ou malo) sobre as vidas e os destinos dos homes famosos. Algunhas das m\u00e1is interesantes vidas, como, por exemplo, a que fala sobre Heracles e Filipo II de Macedonia, xa non existen, e de moitas das restantes non se disp\u00f3n da totalidade do texto, de xeito que existen importantes lagoas, deturpaci\u00f3ns e interpolaci\u00f3ns de escritores posteriores.\nVida de Alexandre.\nA s\u00faa \"Vida de Alexandre\" \u00e9 unha das cinco fontes terciarias superviventes sobre o conquistador macedonio, e incl\u00fae an\u00e9cdotas e descrici\u00f3ns de incidentes que non aparecen noutras fontes. As\u00ed mesmo, o seu retrato de Numa Pompilio, un dos reis romanos, tam\u00e9n cont\u00e9n informaci\u00f3n \u00fanica sobre o calendario romano inicial.\nOutras obras.\nAs Moralia.\nOs restos superviventes do seu traballo recomp\u00edlanse baixo o t\u00edtulo de \"Moralia\" (traducidos como \"Obras morais e de costumes\"). O t\u00edtulo non llo deu o propio Plutarco, sen\u00f3n o monxe bizantino M\u00e1ximo Planudes, que recolleu no s\u00e9culo XIII diversos traballos dispersos do autor, e incluso outros considerados hoxe espurios, baixo este r\u00f3tulo. \u00c9 esta unha colecci\u00f3n ecl\u00e9ctica de setenta e oito op\u00fasculos sobre \u00e9tica (\"De virtute morali\", \"De virtute et vitio\", \"De laude ipsius\", \"De garrulitate\", \"De vitando aere alieno\", \"De adulatore et amico\", \"De amicorum multitudine\", a fragmentaria \"Ep\u00edstola sobre a amizade\", \"Amatorius\", \"Praecepta coniugalia\", \"Consolatio ad uxorem\", \"De fraterno amore\"); pol\u00edtica, considerada de forma realista e en que se contrastan superioridade intelectual dos gregos e superioridade pol\u00edtica dos romanos (\"Praecepta gerendae rei publicae\", \"Ad principem indoctum\", \"An seni res publica gerenda sit\"); sobre Filosof\u00eda e Ciencia (\"Platonicae quaestiones\", \"De anima\"- ou da erudici\u00f3n aristot\u00e9lica -\"De facie in orbe lunae\", \"De primo frigido\"-, rexeitando o Estoicismo extremo -\"De Stoicorum repugnantibus\", \"De communibus notitiis adversus Stoicos\"- e o Epicure\u00edsmo -\"Non posse suaviter vivi secundum Epicurum\", \"De latenter vivendo\"-); sobre Teolox\u00eda (\"De E apud delphos\", \"De Pythiae oraculis\", \"De defectu oraculorum\", \"De sera numinis vindicta\", \"De Iside et Osiride\", \"De Daedalis Plataeensibus\", conservado en fragmentos); sobre Zoolox\u00eda (\"Bruta animalia ratione uti\", \"De sollertia animalium\" \"De esu carnium I-II\"); sobre Pedagox\u00eda (Plutarco sost\u00e9n que o fundamento da educaci\u00f3n \u00e9 a lectura e a escritura e a comprensi\u00f3n do mundo infantil (\"De audiendis poetis\", \"De audiendo\")); sobre cr\u00edtica e erudici\u00f3n (\"Commentarii in Hesiodum\", \"Quaestiones in Arati signis\", conservadas de forma fragmentaria, \"De comparatione Aristophanis et Menandri epitome\", \"De Herodoti malignitate\", \"De mulierum virtute\", colecci\u00f3n de an\u00e9cdotas hist\u00f3ricas, \"Aetia Romana\", \"Aetia Graeca\"); de tipo declamatorio (\"An virtus doceri possit\", \"De fortuna\"); sobre Historia (\"De Alexandri Magni fortuna aut virtute\", \"De fortuna Romanorum\", \"De gloria Atheniensium\") e de tem\u00e1tica miscel\u00e1nea (\"Quaestiones Conviviales\", en nove libros, a m\u00e1is ampla obra plutarquea, concibida como un banquete sobre os temas m\u00e1is diversos; \"Septem Sapientium Convivium\", un imaxinario convite de tradici\u00f3n gn\u00f3mica entre os antigos Sete Sabios que discuten e enuncian as s\u00faas c\u00e9lebres m\u00e1ximas).\nA forma destes op\u00fasculos \u00e9 tam\u00e9n vari\u00e1bel e vacila entre o di\u00e1logo, a estoico-c\u00ednica, o tratado ou o discurso epid\u00edctico, o que chamariamos modernamente ensaio. Un dos m\u00e1is importantes \u00e9 \"Sobre Isis e Osiris\", pois \u00e9 o principal documento extenso sobre o culto de Osiris e Isis e ademais \u00e9 posibelmente a \u00faltima obra de Plutarco, polo que dalgunha maneira sintetiza o seu pensamento. Baixo o nome de \"Di\u00e1logos p\u00edticos\" agr\u00fapanse tres destes op\u00fasculos: \"O E de Delfos\", \"Os or\u00e1culos da Pitia\" e \"A desaparici\u00f3n dos or\u00e1culos\" foron compostos seguramente mentres se achaba ao servizo do templo de Apolo en Delfos. A tem\u00e1tica destes di\u00e1logos relaci\u00f3nase con este mundo m\u00e1xico e escuro: a evoluci\u00f3n das respostas oraculares, o rito e o ornato monumental e a decadencia das sedes oraculares. \"Sobre a Fortuna\" ou as \"Virtudes de Alexandre o Grande\" \u00e9 unha fonte importante sobre a vida do gran conquistador. \"Sobre a Malicia de Her\u00f3doto\" poder\u00eda constitu\u00edr, como as oraci\u00f3ns sobre os feitos de Alexandre, un exercicio ret\u00f3rico e critica o que el ve como o desv\u00edo sistem\u00e1tico no traballo de Her\u00f3doto. Hai tam\u00e9n tratados de tipo m\u00e1is filos\u00f3fico como o xa citado \"Sobre a Decadencia dos Or\u00e1culos\", \"Sobre a demora da divina vinganza\" ou \"Sobre a paz da mente\". Ademais, o seu legado incl\u00fae obras m\u00e1is lixeiras como \"Odiseo e Grilio\", un di\u00e1logo humor\u00edstico entre o Ulises de Homero e un dos porcos encantados de Circe. Os \"Moralia\" foron compostos en primeiro lugar, mentres que a escritura das \"Vidas\" ocupou a maior parte das d\u00faas \u00faltimas d\u00e9cadas da vida de Plutarco.\nAlgunhas edici\u00f3ns dos \"Moralia\" incl\u00faen moitos traballos que hoxe en d\u00eda son reco\u00f1ecidos como ap\u00f3crifos. Entre estes at\u00f3panse as \"Vidas dos Dez Oradores\" (biograf\u00edas dos dez mellores oradores da antiga Atenas, baseadas en Cecilio de Calacte), \"As doutrinas dos fil\u00f3sofos\" e \"Sobre a m\u00fasica\". Atrib\u00faese estas obras a un \u00abpseudo-Plutarco\u00bb, a\u00ednda que a autor\u00eda real \u00e9, certamente, desco\u00f1ecida. A\u00ednda que as opini\u00f3ns e o pensamento rexistrado nestas obras non parecen pertencer a Plutarco e poden proceder dunha \u00e9poca posterior, son as\u00ed mesmo textos de orixe cl\u00e1sica con valor hist\u00f3rico.\nCuesti\u00f3ns.\nExisten un par de traballos menores compilados nas \"Cuesti\u00f3ns\", un sobre escuros detalles dos costumes e o culto romano e outro sobre o mesmo tema en Grecia.\nInfluencia.\nPlutarco nas literaturas hisp\u00e1nicas.\nA primeira traduci\u00f3n a unha lingua vern\u00e1cula europea da obra de Plutarco \u00e9 a debida ao Gran Mestre da Orde de San Xo\u00e1n de Xerusal\u00e9n Johan Ferr\u00e1ndez d'Heredia (h. 1310 - 1396) que mandou traducir ao aragon\u00e9s en 1389 a gran maior\u00eda das \"Vidas\" desde unha versi\u00f3n intermedia que Demetrio Talodico fixo ao grego bizantino; esta versi\u00f3n foi axi\u00f1a vertida ao italiano e circulou entre os \u00e1vidos humanistas it\u00e1licos do s\u00e9culo XV. Despois Alfonso de Palencia traduciu todas as \"Vidas paralelas\" en 1491 ao castel\u00e1n. O humanista protestante espa\u00f1ol Francisco de Encinas ou de Enzinas traduciu parte delas e dedicounas a Carlos V en 1551. Diego Graci\u00e1n de Alderete traduciu as d\u00faas que faltaban a Enzinas e ademais os \"Moralia\", cuxa versi\u00f3n impresa apareceu en 1548. Xa antes frei Antonio de Guevara saqueara as obras do Queronense sen piedade e sen precisi\u00f3n nas citas. Quevedo fixo unha traduci\u00f3n glosada da \"Vida de Marco Bruto\" que \u00e9 unha das s\u00faas mellores obras e un monumento de prosa conceptista. No s\u00e9culo XIX f\u00edxose c\u00e9lebre a traduci\u00f3n das \"Vidas\" de Antonio Ranz Romanillos, que se ten reimprimido ata a actualidade.\nPlutarco na literatura francesa.\nA traduci\u00f3n francesa das \"Vidas paralelas\" por Amyot (1559) tivo unha importancia capital para o humanismo europeo, dando unha extraordinaria popularidade ao queronense, tanto que se pode dicir que sen ela Montaigne non poder\u00eda escribir os seus \"Essais\". Xa no s\u00e9culo XVIII Jean-Jacques Rousseau estudou de neno non s\u00f3 as \"Vidas\", que aprendeu de memoria, sen\u00f3n os \"Tratados morais\", e sacou deles notas e extractos. Admiraba especialmente a descrici\u00f3n das leis e as virtudes de Esparta e arelou unha reforma pol\u00edtica que empezase por unha reforma moral segundo os vellos valores c\u00edvicos espartanos; durante os anos da Revoluci\u00f3n Francesa ning\u00fan autor houbo m\u00e1is popular que Plutarco, e escrib\u00edanse traxedias inspiradas nos seus heroes..\nPlutarco na literatura anglosaxoa.\nOs escritos de Plutarco tiveron unha enorme influencia sobre a literatura inglesa. Shakespeare parafrasea en moitas das s\u00faas obras partes da traduci\u00f3n das \"Vidas paralelas\" que Thomas North fixo desde a famosa traduci\u00f3n ao franc\u00e9s de Amyot en 1579, e \"Julio C\u00e9sar\", \"Coriolano\", \"Antonio e Cleopatra\" e \"Tim\u00f3n de Atenas\" corrob\u00f3rano. Ralph Waldo Emerson e os transcendentalistas estiveron moi influenciados polos \"Moralia\" (Emerson escribiu unha moi brillante introduci\u00f3n ao quinto volume na s\u00faa edici\u00f3n do s\u00e9culo XIX dos \"Moralia\"). Boswell cita os comentarios sobre a escritura das \"Vidas\" de Plutarco na introduci\u00f3n da s\u00faa propia \"Vida de Samuel Johnson\". A s\u00faa lista de admiradores incl\u00fae a Ben Jonson, John Dryden, Alexander Hamilton, John Milton e Sir Francis Bacon, as\u00ed como figuras tan dispares como Cotton Mather e Robert Browning."}
{"id": "108269", "revid": "25871", "url": "https://gl.wikipedia.org/wiki?curid=108269", "title": "Queronea", "text": "Queronea (grego antigo \u03a7\u03b1\u03b9\u03c1\u03ce\u03bd\u03b5\u03b9\u03b1, \"Khair\u1ed1neia\") foi unha antiga cidade de Grecia situada na rexi\u00f3n de Beocia, na desembocadura do r\u00edo Cefiso e contigua \u00e1 rexi\u00f3n da Focea. Esta cidade f\u00edxose famosa na historia por ter sido o escenario de batallas moi importantes e decisivas para o devir de Atenas.\nHistoria e caracter\u00edsticas.\nNo ano -447, Queronea estaba en poder dos partidarios de Atenas que exerc\u00edan a supremac\u00eda en Beocia. Por medio dun golpe de estado, o poder quedou en mans dos inimigos da principal pole grega. Os atenienses enviaron ent\u00f3n a T\u00f3lmides cun pequeno ex\u00e9rcito para que recuperase a cidade, pero foi derrotado, nas inmediaci\u00f3ns, entre Queronea e Coronea, por unha alianza beocia contraria a Atenas. T\u00f3lmides morreu nesa batalla e Atenas perdeu a s\u00faa supremac\u00eda en Beocia.\nEn -424, a trav\u00e9s dun complot intentouse que a cidade quedase en poder os atenienses. O plan foi descuberto e fracasou, polo que a cidade foi ocupada por unha forza beocia. Durante a guerra focidia, a cidade foi asediada sen \u00e9xito por Onomarco, o estratego focidio, e despois ocupada polo seu fillo Faleco.\nO 7 de agosto de -338 desenv\u00f3lvese a m\u00e1is cruenta das batallas, na que Filipo II de Macedonia derrota \u00e1s forzas atenienses e beocias e, deste modo, comprom\u00e9tese a liberdade de Grecia, que queda baixo a influencia macedonia.\nA \u00faltima gran batalla de Queronea tivo lugar no ano -86, entre o ex\u00e9rcito romano mandado por Sila e o rei do Ponto, Mitr\u00eddates VI Eup\u00e1tor\nEn Queronea naceu Plutarco, quen tam\u00e9n morreu nesta mesma urbe. A cidade existiu durante todo o Imperio Romano e foi un centro de refinamento de aceites e perfumes de flores, que se usaban como remedios contra diverso tipo de dores. Queronea desapareceu durante a Idade Media."}
{"id": "108271", "revid": "624", "url": "https://gl.wikipedia.org/wiki?curid=108271", "title": "Plutarco de Atenas", "text": "Plutarco de Atenas (\u03a0\u03bb\u03bf\u03cd\u03c4\u03b1\u03c1\u03c7\u03bf\u03c2 \"Plutarkhos\"), nado sobre 350 e finado en 430, foi un fil\u00f3sofo neoplat\u00f3nico grego que dirixiu a escola neoplat\u00f3nica de Atenas ao comezo do s\u00e9culo V. Foi co\u00f1ecido como Plutarco o Grande.\nTraxectoria.\nFillo de Nestorio, foi un ecl\u00e9ctico ou sincretista e foi mestre de Siriano de Alexandr\u00eda, que despois o sucedeu \u00e1 fronte da escola, e de Proclo de Licia. Crese que seguiu a I\u00e1mblico na s\u00faa doutrina da eficacia dos ritos te\u00farxicos para levar ao home \u00e1 comu\u00f1\u00f3n con Deus.\nObra.\nEscribiu alg\u00fans comentarios que se perderon sobre o \"Timeo\" de Plat\u00f3n e \"De \u00e1nima\" de Arist\u00f3teles. Morreu a avanzada idade o 430."}
{"id": "108279", "revid": "56817", "url": "https://gl.wikipedia.org/wiki?curid=108279", "title": "Plutarco de Eretria", "text": "Plutarco de Eretria (\u03a0\u03bb\u03bf\u03cd\u03c4\u03b1\u03c1\u03c7\u03bf\u03c2 \"Plutarchus\") foi tirano de Eretria na illa de Eubea.\nPoder\u00eda ser o sucesor de Temis\u00f3n e pertencente \u00e1 s\u00faa familia, pero non hai constancia documental de que sexa as\u00ed. Acadou a tiran\u00eda e sobre o -354 pediu axuda a Atenas contra o seu rival o tirano Calias de Calcis, aliado de Filipo II de Macedonia. A\u00ednda que Dem\u00f3stenes se opuxo a darlle axuda ningunha, finalmente o goberno ateniense aceptou enviar un continxente \u00e1 fronte do que se puxo a Foci\u00f3n, o cal derrotou a Calias en \"Tamynae\".\nNesta batalla a actuaci\u00f3n de Plutarco puxo en perigo aos atenienses e a\u00ednda que seguramente foi por falta de habilidade, Foci\u00f3n considerouno unha traiz\u00f3n, e expulsouno do goberno de Eretria."}
{"id": "108281", "revid": "92340", "url": "https://gl.wikipedia.org/wiki?curid=108281", "title": "Plutarco o Novo", "text": "Plutarco o Novo (\u03a0\u03bb\u03bf\u03cd\u03c4\u03b1\u03c1\u03c7\u03bf\u03c2 \"Plutarchus\") foi o fillo do famoso Plutarco de Queronea.\nAlg\u00fans eruditos supo\u00f1en que foi o autor dalgunhas obras que xeralmente se atribu\u00edron ao seu pai, especialmente a \"Apophthegmata\", e os tratados \u03c0\u03b5\u03c1\u1f76 \u03c0\u03bf\u03c4\u03b1\u03bc\u1ff6\u03bd e \u03c0\u03b5\u03c1\u1f76 \u03c4\u1ff6\u03bd \u1f00\u03c1\u03b5\u03c3\u03ba\u03cc\u03bd\u03c4\u03c9\u03bd \u03c4\u03bf\u1fd6\u03c2 \u03c6\u03b9\u03bb\u03bf\u03c3\u03cc\u03c6\u03bf\u03b9\u03c2."}
{"id": "108285", "revid": "5312", "url": "https://gl.wikipedia.org/wiki?curid=108285", "title": "Retrete", "text": "Denom\u00ednase retrete, inodoro ou v\u00e1ter o elemento sanitario empregado para recoller e evacuar os excrementos humanos a fin de dirixilos cara a unha instalaci\u00f3n de saneamento (mediante un peche de sif\u00f3n de auga limpa); as\u00ed mesmo impide a sa\u00edda dos cheiros da cloaca cara aos espazos habilitados para a micci\u00f3n e defecaci\u00f3n. Xeralmente os inodoros fabr\u00edcanse de porcelana, a\u00ednda que tam\u00e9n poden atoparse de louza ou de aceiro inoxid\u00e1bel. Por outra banda, o termo \"retrete\", por extensi\u00f3n, tam\u00e9n pode facer referencia xa non s\u00f3 ao elemento sanitario en si mesmo, sen\u00f3n ao cuarto enteiro onde est\u00e1n dispostas as instalaci\u00f3ns sanitarias e que polo tanto \u00e9 o recuncho destinado \u00e1 evacuaci\u00f3n das necesidades.\nHistoria.\nAntig\u00fcidade.\nA historia dos ba\u00f1os, e xa que logo do retrete (que os romanos nomearon orixinariamente \"matulla\"), transcorre paralela \u00e1 orixe da civilizaci\u00f3n. Tan pronto como aparece un grupo de persoas reunidos e cohabitando nun mesmo lugar, aparece tam\u00e9n a necesidade dun sistema para evacuar os lixos e os excrementos. Cidades como Harappa e Lothal foron as primeiras en contar cun sistema de ba\u00f1os independente en cada casa e unidos por drenaxes cubertos de ladrillos de arxila cocida previamente. Atop\u00e1ronse as\u00ed mesmo sumidoiros en ladrillos similares en Mesopotamia, as\u00ed como tubos en terra cocida nos pazos minioanos, que transportaban a auga baixo presi\u00f3n. As augas utilizadas transport\u00e1banse en gabias. Sistemas similares existiron en Exipto e mais na China. Nos primeiros ba\u00f1os p\u00fablicos as persoas po\u00f1\u00edanse en crequenas enriba do burato, no cal ca\u00edan os excrementos rapidamente evacuados pola auga dos sumidoiros. Os ouri\u00f1os flu\u00edan nun regueiro disposto no chan.\nDe calquera maneira, foi na Antiga Roma onde foron descubertas as disposici\u00f3ns sanitarias m\u00e1is co\u00f1ecidas. Estes, os romanos, ti\u00f1an deuses para o que hoxe chamamos saneamento. As\u00ed, o deus Stercutius estaba consagrado ao esterco, Crepitus \u00e1s flatulencias, e unha deusa, Cloacina, encarg\u00e1base de velar polo sumidoiro principal. Por\u00e9n este sistema de cloacas, co\u00f1ecido co nome de Cloaca M\u00e1xima, recolectaba s\u00f3 mediante o emprego da auga ca\u00edda coa choiva. O funcionamento era abondo sinxelo: os excrementos eran vertidos nas r\u00faas, onde se acumulaban nunha canle central at\u00e9 que a choiva os arrastraba. Non obstante, o destino das augas fecais eran os barrios perif\u00e9ricos, polo que non acababa de ser un sistema de saneamento de todo eficaz.\nEn Roma, polo xeral, os patricios fac\u00edan uso dos penicos, que eran baleirados polos seus escravos. O emperador Heliog\u00e1balo era co\u00f1ecido por posu\u00edr penicos feitos cos mellores materiais. Por outra banda, a plebe ti\u00f1a acceso aos ba\u00f1os p\u00fablicos, concibidos para evacuar os excrementos (a auga circulaba transport\u00e1ndoos por baixo do burato) e os ouri\u00f1os (polo regueiro no chan). Nalg\u00fans casos, os ouri\u00f1os eran recuperados por tintureiros e lavandeiros co gallo do desengraxe da roupa.\nTam\u00e9n noutros lugares comunitarios como os mosteiros se atopan exemplos de saneamento. Os budistas da actual Sri Lanka empregaban daquela botes porosos para filtrar os ouri\u00f1os, mentres que os excrementos eran reutilizados como fertilizante. Esta reutilizaci\u00f3n dos excrementos rep\u00edtese en numerosas civilizaci\u00f3ns onde a agricultura era preponderante: arredor do 90% dos excrementos son reutilizados a\u00ednda na China actual, e o mesmo suced\u00eda en Londres at\u00e9 a revoluci\u00f3n sanitaria do s\u00e9culo XIX, onde as foxas das instalaci\u00f3ns eran baleiradas manualmente pola noite, e os excrementos eran secados e, unha vez enxoitos, transportados sobre carretas e pont\u00f3ns cara aos campos de Hertfordshire e de Hampshire.\nIdade Media.\nA Idade Media marca unha separaci\u00f3n entre Europa e Asia. En Asia, os excrementos son reutilizados a mi\u00fado como fertilizante, a trav\u00e9s dun sistema organizado. Tal foi o caso do Iemen onde nalgunhas cidades os ba\u00f1os eran pequenos cuartos enriba dos edificios, de onde os excrementos ca\u00edan cara \u00e1s foxas de abaixo, ao nivel da r\u00faa. Os excrementos eran baleirados a continuaci\u00f3n regularmente por unha trampa, despois secados \u00e1 raxeira e destinados a convert\u00e9rense en carburantes . Este sistema de recuperaci\u00f3n exist\u00eda tam\u00e9n noutras cidades asi\u00e1ticas como Cabul, en Afganist\u00e1n, onde as foxas eran baleiradas, e os excrementos tra\u00eddos cara aos campos nunha carroza da \u00e9poca. Estes sistemas permit\u00edan deixar os excrementos secar e volv\u00e9rense m\u00e1is \"manipul\u00e1beis\". Na India, en troques, a defecaci\u00f3n era practicada na natureza, ao bordo dun r\u00edo ou do mar, mentres que os ba\u00f1os dos castelos desembocaban nos r\u00edos ou un lugar sen vida social.\nEn Europa \u00e9 m\u00e1is raro que os excrementos estean disecados. A\u00ednda que os castelos funcionaban como os mosteiros de But\u00e1n e mais os fortes indios, onde os excrementos ca\u00edan ao baleiro, no caso das cidades exist\u00edan m\u00e1is problemas, posto que era pouco habitual que existise un sistema organizado de colleita e evacuaci\u00f3n dos excrementos. Os habitantes utilizaban a mi\u00fado botes de cuartos que eran baleirados nas r\u00faas xunto co lixo. As\u00ed, en 1671 en Berl\u00edn, os excrementos acumul\u00e1ronse at\u00e9 tal punto diante dunha igrexa que unha lei foi aprobada para obrigar os campesi\u00f1os de visita na cidade a embarcar unha parte con eles ao seu regreso. O caso de Par\u00eds pouco mellor era, pois os habitantes defecaban directamente nas r\u00faas, namentres que en Versalles os cortes\u00e1ns fac\u00edan as s\u00faas necesidades detr\u00e1s das portas, sobre os balc\u00f3ns ou nos xard\u00edns, sen agoch\u00e1rense. As pr\u00e1cticas variaban entre os pa\u00edses: Inglaterra tampouco non era mellor que Francia: as cabanas enriba dos r\u00edos existiron, pero de maneira escasa. Os contidos fecais eran revendidos aos granxeiros veci\u00f1os da cidade e, durante as guerras anglo-espa\u00f1olas, eran empregados para fabricar o salitre para o po do canon . As foxas instaladas nas adegas, corr\u00edan o risco continuo de desbordamento.\nOs problemas co saneamento eran m\u00e1is marcados nas cidades europeas emerxentes; no medio rural, as latrinas eran utilizadas comunmente, consistindo a mi\u00fado nun banco perforado de buratos, enriba dunha foxa larga, todo isto nunha cabana separada da casa. Nas cidades, as clases acomodadas utilizaban penicos, \u00e1s veces pechados e rematados cun asento perforado m\u00e1is c\u00f3modo, baleirados polo servizo dom\u00e9stico. As clases m\u00e1is pobres destinaban como retrete un recanto da s\u00faa adega ou baleiraban o penico directamente na r\u00faa. Esta \u00faltima pr\u00e1ctica ser\u00eda prohibida nas grandes cidades: tanto en Londres como en Par\u00eds estivo prohibido descargar auga nas canles das r\u00faas at\u00e9 mediados do s\u00e9culo XIX.\nAdopci\u00f3n progresiva da cisterna en Europa.\nEn 1592, John Harington, poeta e afillado da ra\u00ed\u00f1a Isabel I de Inglaterra, crea a primeira cisterna na s\u00faa casa en Kelston, preto de Bath. Despois de que a ra\u00ed\u00f1a visite a s\u00faa casa, fixo instalar unha segunda cisterna nun hotel de luxo, o \"Richmond Hotel\". Respecto aos sistemas da antig\u00fcidade, que evacuaban xa os excrementos con auga, a cisterna de Harington pod\u00edase soster sen problemas nun pequeno cuarto e desembocar nunha pequena foxa instalada no xard\u00edn, namentres que cos sistemas antigos, sendo a maior\u00eda deles comunitarios, deixaban as feces ao aire libre. O logro de Harington non co\u00f1eceu gran notoriedade at\u00e9 despois de morto este. Alg\u00fans viaxeiros vidos a Inglaterra mencionan as \u00abm\u00e1quinas do pequeno recanto\u00bb no s\u00e9culo XVII.\nA primeira patente depositouna o reloxeiro Alexander Cummings en 1775. A s\u00faa innovaci\u00f3n maior \u00e9 o engadido dun tubo dobrado en forma de U, que act\u00faa como sif\u00f3n e que impide a subida dos cheiros. A auga contida no sif\u00f3n era substitu\u00edda completamente en cada cisterna, permitindo unha limpeza autom\u00e1tica. Estes ba\u00f1os eran moito m\u00e1is complexos ca os de hoxe, con numerosas comportas de entrada e sa\u00edda, as\u00ed como tam\u00e9n con numerosos canos. A cisterna \u00abmoderna\u00bb coa cubeta asociada estaba destinada ao principio aos m\u00e1is pobres, e non se expandiu o seu uso at\u00e9 chegado 1840.\nA finais do s\u00e9culo XVIII e sobre todo a comezos do s\u00e9culo XIX, sobe o nivel de vida e numerosos habitantes das clases medias europeas acceden \u00e1 propiedade, e por conseguinte tam\u00e9n ao mercado dos accesorios dom\u00e9sticos, e sobre todo o dos ba\u00f1os. Empresarios como Thomas Crapper ga\u00f1an sona grazas ao retrete. Por\u00e9n, os sistemas de saneamento non seguen evolucionando: os ba\u00f1os v\u00e9rtense en foxas, que son purgadas \u00e1 noite, e o seu contido serve para fertilizar os campos. O crecemento das grandes vilas fai que aparezan as redes urbanas de cloacas, no entanto o seu custo e as trabas administrativas dificultan a s\u00faa construci\u00f3n.\nA revoluci\u00f3n sanitaria do s\u00e9culo XIX.\nContra mediados do s\u00e9culo XIX, o nivel de contaminaci\u00f3n de certos r\u00edos chegou a un nivel cr\u00edtico. Co ver\u00e1n quente e seco de 1858, p\u00f3dese falar dunha ondada de excrementos no T\u00e1mese que rebela e irrita a poboaci\u00f3n londiniense. O desco\u00f1ecemento dos mecanismos de transmisi\u00f3n das enfermidades como a c\u00f3lera aumenta o p\u00e1nico; a proximidade do T\u00e1mese ao Parlamento incita os deputados a actuar con celeridade. D\u00faas semanas despois do pico da crise, unha lei \u00e9 votada, facilitando a construci\u00f3n de sumidoiros e desbloqueando cr\u00e9ditos consecuentes. Este acontecemento, co\u00f1ecido baixo o nome \u00abGran Cheirume\u00bb, marca o comezo da denominada \u00abrevoluci\u00f3n sanitaria\u00bb que co\u00f1ecen as metr\u00f3poles europeas durante a segunda metade do S.XIX. Acontecementos coma o de Londres non son illados; as\u00ed, por exemplo, Par\u00eds ter\u00e1 o seu \u00abGran Cheirume\u00bb do Sena en agosto e setembro de 1880.\nRetretes e latrinas.\nO termo \"latrina\" designa principalmente un \"retrete\" precario, pouco avanzado, como poden ser as gabias ou os buratos no chan recubertos dunha simple t\u00e1boa. O termo segue sendo empregado no ex\u00e9rcito. Segue estando correntemente utilizado nos pa\u00edses en desenvolvemento e \u00e1s veces nas zonas rurais dos pa\u00edses desenvolvidos. Decote \u00e9 empregada a forma en plural \"latrinas\".\nA distinci\u00f3n entre retretes e latrinas non sempre queda clara. O termo \"latrina\" foi utilizado correntemente polas ONG nos programas de saneamento para designar os sistemas de saneamento subdesenvolvidos. Por\u00e9n, como este termo \u00e9 considerado a mi\u00fado pexorativo, a palabra \"retrete\" ten ga\u00f1ado terreo e actualmente designa ambos os sistemas, os que se est\u00e1n avanzados e os que non o est\u00e1n.\nUn vaso cl\u00e1sico de retrete (aqu\u00ed si existen diferenzas con respecto \u00e1 latrina) est\u00e1 composta polo \"entrador\", o \"redondo\" e mais unha \"tapadeira\". Nalg\u00fans pa\u00edses fr\u00edos, o \"redondo\" est\u00e1 calefactado.\nCisterna.\nA cisterna \u00e9 o dep\u00f3sito de auga que cont\u00e9n un retrete. Accionase de diversos xeitos, que en Galiza son principalmente tres:\nNos modelos m\u00e1is com\u00fans, a cantidade de auga dunha cisterna varia entre os 6 e os 8 litros, que son renovados con cada descarga, mediante a cal a auga depositada e mais os excrementos son levados polo cano, at\u00e9 que finalmente esa mesma auga volve ficar estancada no centro de saneamento pertinente.\nAo respecto da s\u00faa orixe, d\u00e9bese sinalar que foi un invento de Thomas Crapper, brit\u00e1nico, quen en 1886 instalou sobre o inodoro un dep\u00f3sito de auga de arredor de dez litros de capacidade, as\u00ed como unha panca coa cal liberar a auga ao tirar da cadea. Mellorou m\u00e1is tarde o seu invento engad\u00edndolle un sif\u00f3n que permit\u00eda que sempre houbese auga no fondo.\nEn relaci\u00f3n ao consumo de auga, existen tam\u00e9n retretes de descarga dupla, cun consumo de 3 litros para os l\u00edquidos e 6 litros para s\u00f3lidos, e por outra banda est\u00e1n os que funcionan en base a descargas de aire comprimido, que se valen de entre litro e litro e medio por descarga de auga. Estes retretes con sistema de baleiro son utilizados principalmente en avi\u00f3ns onde o custo da auga transportada \u00e9 particularmente elevado, e tam\u00e9n en instalaci\u00f3ns experimentais para o uso eficiente da auga.\nTipos, caracter\u00edsticas e aplicaci\u00f3ns.\nClasificaci\u00f3n t\u00e9cnica dos retretes.\nTecnicamente, polo xeral, os retretes ou inodoros son clasificados da seguinte maneira:\nClasificaci\u00f3n das latrinas segundo aplicaci\u00f3n.\nEsta latrina \u00e9 a m\u00e1is com\u00fan. Tr\u00e1tase simplemente dun burato no terreo cuberto cunha prancha de cemento ou madeira, que de igual xeito disp\u00f3n doutro burato, por norma xeral de trazado circular, sobre o que eventualmente pode colocarse un vaso. Este tipo de latrina recom\u00e9ndase en lugares con pouca densidade de poboaci\u00f3n, e \u00e9 fundamental que estea localizada a polo menos 30 m da vivenda e da fonte de auga pot\u00e1bel. Desacons\u00e9llase a s\u00faa utilizaci\u00f3n en \u00e1reas inund\u00e1beis, en \u00e1reas onde a capa fre\u00e1tica \u00e9 pouco profunda, en zonas veci\u00f1as aos mananciais, terreos moi imperme\u00e1beis, pois axi\u00f1a quedaran asolagados.\nA latrina xeradora de fertilizante transforma os excrementos s\u00f3lidos en fertilizante ou terra mellorada que pode ser utilizada na quinta familiar sen perigo ning\u00fan para a sa\u00fade. Consta de d\u00faas c\u00e1maras independentes situadas por enriba do nivel do terreo. As c\u00e1maras constr\u00faense sobre unha base de cemento de 5\u00a0cm de espesura, cunha malla de ferro, quedando illada totalmente do terreo. Internamente as c\u00e1maras est\u00e1n impermeabilizadas con morteiro de cemento e seladas na parte superior cunha lousa de cemento reforzada con ferro. Esta lousa superior ten un orificio que comunica con cada unha das c\u00e1maras, onde se colocan os vasos especiais. Util\u00edzase alternativamente cada unha das c\u00e1maras por un tempo aproximado de medio ano, que \u00e9 o tempo que c\u00f3mpre para que a c\u00e1mara chea, que foi selada cun pl\u00e1stico, procese naturalmente o material defecado mesturado con papel e cinza ou cal. Unha vez transcorrido este tempo p\u00f3dese retirar o contido da c\u00e1mara, quitando alg\u00fans ladrillos que foron dispostos para este fin. O material -que presenta unha aparencia terrosa, enxoita e sen cheiros- pode ser empregado a modo de fertilizante.\nA concepci\u00f3n do vaso da latrina xeradora de fertilizante \u00e9 tal que permite a separaci\u00f3n de compostos s\u00f3lidos e l\u00edquidos. Os s\u00f3lidos caen na c\u00e1mara impermeabilizada en uso. Ao final da deposici\u00f3n eng\u00e1dese aproximadamente medio quilo de cinza, ou ben de cal. Os l\u00edquidos, por medio dun tubo, xeralmente unha mangueiri\u00f1a de \u00bd polgada, cond\u00facense ao exterior da latrina por medio dunha pequena poza filtrante. Este tipo de latrina pode ser utilizada en calquera sitio; non obstante, \u00e9 especialmente axeitada cando o nivel fre\u00e1tico \u00e9 elevado, cando se trata de zonas rochosas e cando os terreos son moi imperme\u00e1beis.\nTr\u00e1tase dunha modificaci\u00f3n da latrina xeradora de fertilizante descrita no punto anterior. Consta dunha \u00fanica c\u00e1mara que foi prolongada uns 60\u00a0cm por f\u00f3ra da caseta. A tapa desta prolongac\u00f3n c\u00f3brese cunha l\u00e1mina met\u00e1lica pintada de negro que quenta o material na c\u00e1mara e acelera o seu secado. Cada quince d\u00edas lev\u00e1ntase a tapa met\u00e1lica, e cun leg\u00f3n arr\u00e1strase o excremento s\u00f3lido mesturado con papel e cinza ou cal, para situalo debaixo da prancha met\u00e1lica. \u00c9 aconsell\u00e1bel colocar unha cheminea de aireaci\u00f3n que remate por enriba do teito da caseta. O tubo de aireaci\u00f3n non debe permitir a entrada de auga de chuvia e debe estar provisto dunha reixa para non permitir a sa\u00edda das moscas, que naturalmente andan na busca de luz.\nIsto v\u00e9n sendo o inodoro (sanitario), \u00e9 o seu uso s\u00f3 se recomenda en lugares onde a dispo\u00f1ibilidade de auga non \u00e9 un problema, o nivel fre\u00e1tico \u00e9 profundo e a filtraci\u00f3n do terreo \u00e9 media. O ideal \u00e9 que estas latrinas dispo\u00f1an dunha foxa s\u00e9ptica dividida en d\u00faas partes, unha imperme\u00e1bel onde permanezan os s\u00f3lidos -que periodicamente deben ser retirados por medio de bombas especiais denominadas barom\u00e9tricas- e mais unha c\u00e1mara filtrante onde os l\u00edquidos fiquen no terreo sen causar contaminaci\u00f3n.\nDatos relacionados.\nO d\u00eda 19 de novembro cel\u00e9brase o \"D\u00eda Mundial do Retrete\", instaurado en 2013. O obxectivo da celebraci\u00f3n \u00e9 destacar a importancia dos inodoros na hixiene p\u00fablica, e crear conciencia sobre os mill\u00f3ns de persoas que viven sen ter acceso a un saneamento xestionado de forma segura ."}
{"id": "108286", "revid": "89787", "url": "https://gl.wikipedia.org/wiki?curid=108286", "title": "Xos\u00e9 Lu\u00eds Abad\u00edn", "text": "Xos\u00e9 Lu\u00eds Abad\u00edn, nado en Ourense o 13 de marzo de 1987, \u00e9 un piloto de automobilismo galego.\nTraxectoria.\nNo ano 2001 iniciouse no mundo do karting, competindo durante cinco edici\u00f3ns consecutivas no Campionato galego de k\u00e1rting: en 2004 consegue o seu primeiro bronce final e en 2005 faise co campionato. Ese mesmo ano tam\u00e9n conseguiu o Campionato de k\u00e1rting de Castela e Le\u00f3n.\nEn 2006 e 2007 participou no campionato - escola Master J\u00fanior F\u00f3rmula, promovido por Emilio de Villota, e en 2008 deu o salto \u00e1 F\u00f3rmula 3 espa\u00f1ola co equipo madrile\u00f1o Novo Team, pilotando un Dallara F308. Por\u00e9n, en setembro dese ano, e a metade de tempada, Abad\u00edn tivo que deixar de competir por problemas orzamentarios. En 2008 asinou de novo con Novo Team nesa categor\u00eda ."}
{"id": "108291", "revid": "89787", "url": "https://gl.wikipedia.org/wiki?curid=108291", "title": "Plutarco, bispo de Bizancio", "text": "Plutarco (grego: \"\u03a0\u03bb\u03bf\u03cd\u03c4\u03b1\u03c1\u03c7\u03bf\u03c2\"), serviu como Bispo de Bizancio durante dezasete anos (89 - 105) sucedendo a Policarpo. Cando morreu, enterr\u00e1rono na igrexa de Argyroupolis, como os seus predecesores.\nA persecuci\u00f3n de cristi\u00e1ns feita polo emperador Traxano tivo lugar en 98, durante o bispado de Plutarco."}
{"id": "108309", "revid": "98629", "url": "https://gl.wikipedia.org/wiki?curid=108309", "title": "Born to Be Wild", "text": "Born to Be Wild e unha canci\u00f3n rock composta por Mars Bonfire e interpretada pola banda de rock canadense Steppenwolf. \u00c1s veces describiuse como a canci\u00f3n orixinaria do estilo heavy metal, e asociada \u00f2 bautismo deste estilo musical."}
{"id": "108310", "revid": "23204", "url": "https://gl.wikipedia.org/wiki?curid=108310", "title": "Yugan", "text": "Yugan (chin\u00e9s: \"\u4f59\u5e72\u53bf\") \u00e9 un distrito da provincia de Jiangxi, Rep\u00fablica Popular da China. O distrito ten unha superficie de 2326\u00a0km\u00b2 e unha poboaci\u00f3n de 895.000 habitantes. O c\u00f3digo postal \u00e9 335100 e o telef\u00f3nico 0793. O distrito div\u00eddese en 8 concellos (\"\u93ae\") e 17 comunidades locais (\"\u4e61\"). Desde 1952 est\u00e1 baixo a xurisdici\u00f3n de Shangrao."}
{"id": "108311", "revid": "1131", "url": "https://gl.wikipedia.org/wiki?curid=108311", "title": "Prati di Tivo", "text": "Prati di Tivo \u00e9 unha localidade tur\u00edstica italiana de monta\u00f1a que conta cunha estaci\u00f3n de esqu\u00ed e est\u00e1 situada na comuna de Pietracamela, provincia de Teramo.\nAt\u00f3pase a unha altura de 1.450 m ao p\u00e9 do Gran Sasso, a 6\u00a0km do centro hist\u00f3rico de Pietracamela e a 40\u00a0km de T\u00e9ramo.\nInstalaci\u00f3ns e servizos.\nA estaci\u00f3n conta con:"}
{"id": "108313", "revid": "1131", "url": "https://gl.wikipedia.org/wiki?curid=108313", "title": "Prato Selva", "text": "Prato Selva \u00e9 unha localidade de monta\u00f1a italiana na comuna de Fano Adriano, na provincia de Teramo.\nAt\u00f3pase a unha altura de 1.375 metros aos p\u00e9s do Monte Corvo (Gran Sasso), no Parque Nacional do Gran Sasso.\nInstalaci\u00f3ns e servizos.\nA estaci\u00f3n conta con:"}
{"id": "108314", "revid": "7596", "url": "https://gl.wikipedia.org/wiki?curid=108314", "title": "Estaci\u00f3n de esqu\u00ed", "text": "Unha estaci\u00f3n de esqu\u00ed \u00e9 unha \u00e1rea preparada para o desfrute da neve. Disp\u00f3n de pistas de esqu\u00ed balizadas preparadas por m\u00e1quinas especiais e clasificadas por cores (verdes, azuis, vermellas, negras) as\u00ed como pistas de fondo, hoteis para o descanso dos usuarios, remontes para o transporte dos esquiadores a zonas altas e segundo cales diferentes servizos que poden ir desde zona para usar zorras at\u00e9 pistas de patinaxe."}
{"id": "108317", "revid": "88215", "url": "https://gl.wikipedia.org/wiki?curid=108317", "title": "Nicol\u00e1s Lodeiro", "text": "Marcelo Nicol\u00e1s Lodeiro, nado en Paysand\u00fa o 21 de marzo de 1989, \u00e9 un futbolista uruguaio. Xoga de centrocampista e o seu equipo actual \u00e9 o Botafogo.\nTraxectoria.\nNeto dun emigrante da Coru\u00f1a, e fillo e irm\u00e1n de futbolistas, debutou en 2007 co Nacional de Montevideo. \u00c9 internacional coa selecci\u00f3n de f\u00fatbol do Uruguai.\nActualmente xoga no Botafogo brasileiro."}
{"id": "108376", "revid": "22570", "url": "https://gl.wikipedia.org/wiki?curid=108376", "title": "Rocho", "text": "O rocho \u00e9 un cuarto da casa, polo xeral pequeno e pouco vistoso, que se destina a gardar os utensilios de menor uso. Non sempre os cuartos destinados a facer de rocho est\u00e1n dentro da casa; \u00e9 habitual que moitos apartamentos te\u00f1an o rocho nun andar distinto do edificio, polo xeral no baixo ou no faiado, a\u00ednda que tampouco non \u00e9 raro que as casas de campo te\u00f1an o rocho nun caseto adxacente ou mesmo afastado da vivenda. As linguas doutras culturas onde \u00e9 habitual ubicalos no soto utilizan unha mesma palabra para os dous significados: \"sous-sol\" en franc\u00e9s ou \"basement\" en ingl\u00e9s (a\u00ednda que tam\u00e9n existe ' ou ' con significados similares de almacenamento doutras cousas)."}
{"id": "108403", "revid": "23204", "url": "https://gl.wikipedia.org/wiki?curid=108403", "title": "Pinocchio (filme de 1940)", "text": "\"Este artigo trata sobre o filme de animaci\u00f3n, para a novela v\u00e9xase: \"As aventuras de Pinocchio\".\"\nPinocchio \u00e9 un filme de animaci\u00f3n de 1940 producido pola Walt Disney Pictures. Bas\u00e9ase na novela \"As aventuras de Pinocchio\" (\"Le avventure di Pinocchio\" no orixinal italiano), publicado en 1883 polo autor italiano Carlo Collodi. Foi o segundo filme animaci\u00f3n da Disney logo de \"Snow White and the Seven Dwarfs\" e foi estreada orixinalmente por RKO Radio Pictures o 7 de febreiro de 1940 nas salas de cinema dos Estados Unidos. Obtivo dous premios \u00d3scar.\nSinopse.\nUn anci\u00e1n chamado Geppetto crea unha marioneta de madeira chamada Pinocchio. O inventor desexa que Pinocchio sexa un neno de verdade. A Fada Azul fai realidade o desexo de Geppetto e d\u00e1 vida ao monicreque, pero conservando o seu corpo de madeira. A fada asigna a Pepi\u00f1o Grilo como conciencia de Pinocchio, para que o afaste dos problemas e o aconselle en situaci\u00f3ns dif\u00edciles. Pepi\u00f1o Grilo non \u00e9 escoitado por Pinocchio, quen pasa por varios problemas para volver co seu pai Geppetto, ao reencontrarse conv\u00e9rtese nun neno de verdade.\nCaracter\u00edsticas.\nO filme foi adaptado por Aurelio Battaglia, William Cottrell, Otto Englander, Erdman Penner, Joseph Sabo, Ted Sears e Webb Smith do libro de Collodi. A produci\u00f3n foi supervisada por Ben Sharpsteen e Hamilton Luske, e as secuencias do filme foron dirixidas por Norman Ferguson, T. Hee, Wilfred Jackson, Jack Kinney, e Bill Roberts."}
{"id": "108406", "revid": "1131", "url": "https://gl.wikipedia.org/wiki?curid=108406", "title": "Receptor de radio", "text": "Un receptor de radio, tam\u00e9n chamado simplemente radio, \u00e9 un dispositivo electr\u00f3nico capaz de recibir sinais vocais emitidos por unha emisora de radio a trav\u00e9s de ondas electromagn\u00e9ticas.\nFuncionamento.\nBasicamente, un receptor de radio consiste nun circu\u00edto el\u00e9ctrico, dese\u00f1ado de tal forma que permita filtrar ou separar unha corrente pequen\u00edsima, que se xera na antena, por efecto das ondas electromagn\u00e9ticas (o fen\u00f3meno co\u00f1\u00e9cese como induci\u00f3n electromagn\u00e9tica) vidas polo aire (a\u00ednda que non necesariamente, pois poden viaxar por calquera medio, incluso no baleiro) para logo amplificalas selectivamente, miles de veces, e envialas cara a un elemento cun electroim\u00e1n, que \u00e9 o altofalante, onde se transforma a informaci\u00f3n el\u00e9ctrica en son. Neste circu\u00edto hai un condensador vari\u00e1bel, que nas radios antigas \u00eda pegado a un bot\u00f3n de mando de modo que ao xirala variaba a capacidade do condensador. O efecto da variaci\u00f3n da capacidade do condensador no circu\u00edto \u00e9 filtrar correntes de distinta frecuencia, e xa que logo escoitar o transmitido por distintas radioemisoras.\nReceptor de galena.\nO receptor de radio m\u00e1is simple que podemos constru\u00edr \u00e9 o denominado nas orixes da radio \"receptor de galena\". Cham\u00e1base as\u00ed porque o material semicondutor que se empregaba como d\u00edodo detector era unha pequena pedra deste material sobre a que fac\u00eda contacto un fino f\u00edo met\u00e1lico ao que se denominaba barba de gato. Este compo\u00f1ente \u00e9 o antecesor inmediato dos d\u00edodos de xermanio ou silicio utilizados na actualidade. Este receptor rudimentario s\u00f3 permite a audici\u00f3n de emisoras potentes e non moi afastadas, xa que non disp\u00f3n de amplificaci\u00f3n de ning\u00fan tipo."}
{"id": "108412", "revid": "23204", "url": "https://gl.wikipedia.org/wiki?curid=108412", "title": "Itzhak Perlman", "text": "Itzhak Perlman, nado en Tel Aviv (daquela pertencente a Palestina, agora da rexi\u00f3n de Iafa), o 31 de agosto de 1945, \u00e9 un violinista israel\u00ed-estadounidense.\nEst\u00e1 considerado un dos mellores e m\u00e1is famosos violinistas da segunda metade do s\u00e9culo XX."}
{"id": "108414", "revid": "23204", "url": "https://gl.wikipedia.org/wiki?curid=108414", "title": "The Lion King", "text": "The Lion King \u00e9 o trix\u00e9simo segundo filme de animaci\u00f3n producido por Walt Disney Pictures. O filme estreado o 24 de xu\u00f1o de 1994 e distribu\u00eddo por Buena Vista Pictures nos cines dos Estados Unidos.\nA trama, baseada no relato de Hamlet de William Shakespeare e pasaxes da Biblia, xira en torno a un le\u00f3n cativo chamado Simba que debe aprender sobre o seu lugar no \"ciclo de vida\", loitando contra varios obst\u00e1culos para se converter no lex\u00edtimo rei e suceder o seu pai no trono.\nO filme \u00e9 un musical cuxas canci\u00f3ns foron compostas polo compositor Elton John e o letrista Tim Rice. A banda sonora, e unha das s\u00faas canci\u00f3ns, ga\u00f1ou o Premio Oscar da Academia de cine estadounidense.\nSinopse.\nA historia de \"The Lion King\" acontece na sabana \u00c1frica, onde o l\u00edder dos animais do lugar \u00e9 un le\u00f3n, Mufasa. Simba, o seu fillo, \u00e9 o sucesor que est\u00e1 aprendendo o que deber\u00e1 facer cando tome o relevo no seu cargo. Pero o seu t\u00edo Scar (Jeremy Irons) intentar\u00e1 facerse co poder matando a Mufasa e mais a Simba. O pequeno le\u00f3n, que consegue fuxir, b\u00f3tase as culpas da morte de seu pai. Cando se atopa con Timon e Pumbaa, estes ens\u00ednanlle a vivir segundo o estilo do \"Hakuna Matata\", sen preocupaci\u00f3ns. Tempo despois, cando xa \u00e9 grande, Simba retorna ao seu fogar para loitar contra Scar e as\u00ed recuperar o trono."}
{"id": "108452", "revid": "89787", "url": "https://gl.wikipedia.org/wiki?curid=108452", "title": "Policarpo I, bispo de Bizancio", "text": "Policarpo I (grego: \"\u03a0\u03bf\u03bb\u03cd\u03ba\u03b1\u03c1\u03c0\u03bf\u03c2 \u0391\") foi un bispo de Bizancio. Sucedeu a On\u00e9simo en 71, tras estar a sede vacante durante tres anos, e serviu neste posto durante dezaoito anos ata a s\u00faa morte en 89. Os seus derradeiros oito anos (desde o 81) pasaron baixo as persecuci\u00f3ns do emperador Domiciano."}
{"id": "108464", "revid": "89787", "url": "https://gl.wikipedia.org/wiki?curid=108464", "title": "On\u00e9simo, bispo de Bizancio", "text": "On\u00e9simo, finado cara ao 90 ou 95, tam\u00e9n chamado On\u00e9simo de Bizancio e O Sagrado Ap\u00f3stolo On\u00e9simo nalgunhas igrexas ortodoxas, foi un m\u00e1rtir do cristianismo.\nTraxectoria.\nFoi un servente de Filem\u00f3n, personaxe importante e influente de Colosas de Frixia, convertido ao cristianismo por Paulo de Tarso. On\u00e9simo cando fux\u00eda da xustiza, por lle ter roubado ao seu amo; atopouse con Paulo, quen se achaba ent\u00f3n prisioneiro en Roma. O Ap\u00f3stolo converteuno ao Cristianismo, bautizouno e enviouno \u00e1 casa de Filem\u00f3n cunha carta de recomendaci\u00f3n, que dic\u00eda o seguinte:\nSegundo parece, Filem\u00f3n perdoou e concedeulle a liberdade a On\u00e9simo por se ter arrepentido, e mandouno a reunirse de novo con Paulo. Segundo conta Xerome de Estrid\u00f3n, On\u00e9simo volveuse un predicador cristi\u00e1n e logo chegou a bispo de \u00c9feso por orde do Ap\u00f3stolo Paulo. Posteriormente, On\u00e9simo foi apresado e levado a Roma, onde morreu lapidado.\nVenerado como Santo, a s\u00faa festa \u00e9 o 15 de febreiro na Igrexa Cat\u00f3lica."}
{"id": "108467", "revid": "23204", "url": "https://gl.wikipedia.org/wiki?curid=108467", "title": "Estacio, bispo de Bizancio", "text": "Estacio o Ap\u00f3stolo foi o Bispo de Bizancio entre os anos 38 a 54. Disque, tivo estreito contacto con Andr\u00e9 o Ap\u00f3stolo e Paulo de Tarso.\nEusebio de Cesarea cita a Or\u00edxenes mencionando que Andr\u00e9 predicara na Asia Menor e en Escitia, ao longo de Mar Negro e en lugares tan afastados como o Volga e K\u00ediv, convert\u00e9ndose xa que logo no santo patr\u00f3n de Roman\u00eda e Rusia. Segundo a Tradici\u00f3n, el fundou a diocese de Bizancio no ano 38, instalando a Estacio como bispo (o \u00fanico bispado existente naquela zona era o que estaba situado en Heraclea). Esta diocese m\u00e1is tarde converter\u00edase no Patriarcado de Constantinopla, tendo ao Ap\u00f3stolo Andr\u00e9 como o seu Santo Patr\u00f3n.\nNon queda claro se Estacio \u00e9 a mesma persoa a quen Paulo chama \"querido\" na \"Ep\u00edstola aos Romanos\" (Rom. 16:9).\nA s\u00faa festividade cel\u00e9brase o d\u00eda 31 de outubro."}
{"id": "108469", "revid": "12452", "url": "https://gl.wikipedia.org/wiki?curid=108469", "title": "Bispado de Bizancio", "text": ""}
{"id": "108481", "revid": "89787", "url": "https://gl.wikipedia.org/wiki?curid=108481", "title": "Os Magos Azuis", "text": "No \"legendarium\" de J. R. R. Tolkien, os Magos Azuis (ou Ithryn Luin) son dous personaxes misteriosos da Terra Media. N' \"O Se\u00f1or dos Aneis\" son s\u00f3 citados cando Saruman di que hai cinco Istari. Por\u00e9n, outros manuscritos de Tolkien menci\u00f3nanos m\u00e1is. Nunha pasaxe de Unfinished Tales of N\u00famenor and Middle-earth, Tolkien escribe que dous Magos foron enviados para o Leste. Os seus nomes en Valinor eran Alatar e Pallando.\nA s\u00faa vida en Valinor.\nTodos os Magos Azuis eran Maiar pertencentes \u00e1 da Orde dos Istari. Aparentemente eran ambos servidores de Orom\u00eb, mais en \"Unfinished Tales\" af\u00edrmase que Pallando se sumou \u00e1s hostes de Orom\u00eb posteriormente, e que antes desa versi\u00f3n final ter\u00eda algunha relaci\u00f3n con Mandos e Nienna. Alatar sempre estivo xunto a Orom\u00eb, que o elixiu como un dos Maiar que ser\u00edan enviados \u00e1 Terra Media. Tolkien tam\u00e9n di nunha das s\u00faas cartas que, por ser un gran amigo de Pallando, Alatar era servo de Mandos (N\u00e1mo), e outros afirman mesmo que Alatar foi \u00e1 Terra Media por insistencia de Mandos e non de Orom\u00eb.\nA s\u00faa misi\u00f3n.\nNunha carta, Tolkien di que os magos foron para o Leste, e que probabelmente fracasaron na s\u00faa misi\u00f3n, talvez comezando cultos m\u00e1xicos. Noutro texto publicado (\"The Peoples of Middle-earth\"), danse nomes alternativos: Morinehtar e R\u00f3mest\u00e1mo. Non fica claro se eses nomes pretend\u00edan substitu\u00edr Alatar e Pallando, ou se eran os seus segundos nomes. O autor afirma que non chegaron na Terceira Idade, sen\u00f3n na Segunda, ao redor do ano 1600, aproximadamente no momento da forxa do Anel \u00danico. A pesar diso, a s\u00faa misi\u00f3n a\u00ednda \u00e9 no Leste, para enfraquecer as hostes de Sauron, e foi isto no que fallaron; talvez tivesen un papel principal nas vitorias no Oeste nos finais da Segunda e Terceira Idade. Ao mesmo tempo, Tolkien considerou a posibilidade de que Glorfindel volvese \u00e1 Terra Media xunto cos Magos Azuis.\nSignificado dos seus nomes.\nComo a maior\u00eda dos nomes cos que traballou Tolkien, os nomes dos Magos Azuis son relevantes. O nome R\u00f3mest\u00e1mo significa axudante do Leste, procedente do Quenya, \"romen\", que significa \"mot\u00edn\", \"nacer do sol\", \"leste\". R\u00f3mest\u00e1mo incorpora non s\u00f3 a relaci\u00f3n co Leste da Terra Media, tam\u00e9n s\u00faa misi\u00f3n al\u00ed: provocar mot\u00edns e rebeli\u00f3ns contra Sauron. Do mesmo modo, Pallando pode derivar do Quenya, \"palan\", que significa \"lonxe\" e \"ancho\"."}
{"id": "108482", "revid": "23204", "url": "https://gl.wikipedia.org/wiki?curid=108482", "title": "Sucira, Sucira, Boqueix\u00f3n", "text": "Sucira \u00e9 un lugar da parroquia de Sucira no concello coru\u00f1\u00e9s de Boqueix\u00f3n, na comarca de Santiago. Segundo o padr\u00f3n municipal (INE 2013) ten 35 habitantes (16 homes e 19 mulleres).\nCompo\u00f1en Sucira as seguintes casas: casa de Santos, casa de Campos, casa de Veleiro, casa de Xacinto, casa de Puga, casa de Carocha, casa do Zapateiro, casa de Camilo, casa de Lareo, casa de Garc\u00eda, casa de Rei e casa das Vi\u00f1as. Ata os anos sesenta houbo unha casa do Cura pero desf\u00edxose coa concentraci\u00f3n parcelaria.\nA aldea de Sucira acolle a igrexa parroquial, que ten espadana e d\u00faas camp\u00e1s mercadas nos anos corenta en Arcos da Condesa, nas camp\u00e1s fogira a data e lugar de feitura. Ten unha carballeira cunha \u00e1rea recreativa e palco para orquestra. As terras do redor ch\u00e1manse Chapurr\u00edn, Os Prados, Pardi\u00f1eiro, Os Caseiros, A Pereira, A Avieira, A Carballeira e O Mati\u00f1o. "}
{"id": "108483", "revid": "89787", "url": "https://gl.wikipedia.org/wiki?curid=108483", "title": "Pigou Club", "text": "O Pigou Club fai referencia a unha \"elite de economistas e expertos encargados de levaren a cabo a defensa p\u00fablica de altos impostos Pigouvianos, coma por exemplo imposto da gasolina ou imposto gravado sobre o carb\u00f3n.\".\nCaracter\u00edsticas.\nUn Imposto Pigouviano \u00e9 un imposto para corrixir as externalidades negativas dunha actividade de mercado. T\u00edpicamente estes economistas e expertos tam\u00e9n fixeron unha defensa p\u00fablica para baixar outros impostos, coma por exemplo o imposto da renda ou o imposto de sociedades.\nO Pigou Club foi fundado polo economista N. Gregory Mankiw.\nA revista \"The Economist\" expresou repetidamente o seu apoio \u00e1s Pol\u00edticas Pigouvianas (cf. Xaneiro 2007 cover story, which states \"This paper has repeatedly expressed support for a carbon tax.\").\nO grupo acadou reco\u00f1ecemento cando \"The New York Times\" publicou \"Raise the Gasoline Tax? Funny, It Doesn\u2019t Sound Republican\" o 8 de outubro do 2006. A resposta non se fixo esperar, por parte do \"National Post\", un xornal canadense de centro-dereita que botou a andar o Nopigou Club."}
{"id": "108486", "revid": "1131", "url": "https://gl.wikipedia.org/wiki?curid=108486", "title": "Estaci\u00f3n de Roma Tiburtina", "text": "Roma Tiburtina \u00e9 a segunda estaci\u00f3n de ferrocarril m\u00e1is grande de Roma, despois de Termini. Est\u00e1 localizada na parte nordeste da cidade, e foi redese\u00f1ada como un centro para a alta velocidade italiana no canto de Termini, que \u00e9 unha estaci\u00f3n de ferrocarril. A estaci\u00f3n est\u00e1 conectada co Metro de Roma li\u00f1a B pola estaci\u00f3n Tiburtina. A nova Tiburtina est\u00e1 dedicada \u00f3s trens rexionais tradicionais e \u00f3s servizos de alta velocidade na li\u00f1a Mil\u00e1n-N\u00e1poles. A nova estaci\u00f3n est\u00e1 proxectada para dar servizo diario a m\u00e1is de 450\u00a0000 persoas no 2015. A estaci\u00f3n \u00e9 destino de m\u00e1is de 140 trens de alta velocidade e 290 trens rexionais.\nHistoria.\nA estaci\u00f3n inaugurouse por primeira vez en 1866. No 2001, un profesor de universidade brit\u00e1nico cando unha escaleira mec\u00e1nica caeu e o deixou atrapado no oco que se abriu. Un condutor de trens local perdeu unha perna tratando de liberalo, \u00f3 igual que unha terceira persoa que caeu dentro do mecanismo.\nNo 2004, prepar\u00e1ronse os plans para actualizar e mellorar a estaci\u00f3n, e os traballos comezaron no 2007, cun custo estimado de \u20ac155 mill\u00f3ns. A nova estaci\u00f3n estaba prevista para dar servizo a m\u00e1is de 300\u00a0000 \u00f3 d\u00eda. Despois de tres anos de traballo, o 28 de novembro de 2011, a nova estaci\u00f3n foi inaugurada e adicada a Camillo Benso."}
{"id": "108487", "revid": "895", "url": "https://gl.wikipedia.org/wiki?curid=108487", "title": "Estaci\u00f3n Tiburtina", "text": ""}
{"id": "108490", "revid": "98629", "url": "https://gl.wikipedia.org/wiki?curid=108490", "title": "Civitella del Tronto", "text": "Civitella del Tronto \u00e9 un concello italiano da provincia de Teramo, dentro da rexi\u00f3n dos Abruzos, no centro de Italia. Est\u00e1 localizada no Parque Nacional do Gran Sasso e Monti della Laga.\nMonumentos.\nA fortaleza de Civitella del Tronto \u00e9 a m\u00e1is grande de Italia e a segunda de Europa despois da Hohensalzburg en Salzburg, Austria: est\u00e1 situada no alto dun acantilado rochoso, tendo uns 500 metros de longo por 45 metros de ancho, ocupando unha supercicie de 25.000 metros cadrados."}
{"id": "108494", "revid": "89787", "url": "https://gl.wikipedia.org/wiki?curid=108494", "title": "Arte ASCII", "text": "A arte ASCII \u00e9 un movemento art\u00edstico que emprega ordenadores para a s\u00faa presentaci\u00f3n e consiste en imaxes debuxadas con caract\u00e9res definidos polo c\u00f3digo ASCII. Pode crearse con calquera editor de texto. A maior\u00eda dos exemplos de arte ASCII requiren unha fonte de anchura fixa, coma as dunha m\u00e1quina de escribir."}
{"id": "108495", "revid": "895", "url": "https://gl.wikipedia.org/wiki?curid=108495", "title": "Tordino", "text": ""}
{"id": "108497", "revid": "895", "url": "https://gl.wikipedia.org/wiki?curid=108497", "title": "Vezzola", "text": ""}
{"id": "108501", "revid": "1131", "url": "https://gl.wikipedia.org/wiki?curid=108501", "title": "Econom\u00eda de Nixeria", "text": "A econom\u00eda de Nixeria tivo unha gran transformaci\u00f3n na d\u00e9cada de 1960, cando pasou de ser agr\u00edcola e pastoril a industrial ao descubrirse pozos de petr\u00f3leo.\nCaracter\u00edsticas.\nCon 15.600 mill\u00f3ns de barr\u00eds en reservas de cru e m\u00e1is de 3 mill\u00f3ns de m\u00b3 de gas natural, \u00e9 un dos pa\u00edses africanos que m\u00e1is se desenvolveron. No entanto, a forte dependencia do petr\u00f3leo e que este at\u00f3pese en mans de empresas estranxeiras, fai que existan graves desigualdades sociais, mentres a maior\u00eda dos nixerianos vive con menos dun d\u00f3lar americano ao d\u00eda, existen fortunas creadas co di\u00f1eiro do petr\u00f3leo. A balanza de pagamentos \u00e9 positiva grazas \u00e1 exportaci\u00f3n de cru que se conduce a trav\u00e9s de gasodutos desde o interior ata os portos do Oc\u00e9ano Atl\u00e1ntico. Destaca tam\u00e9n a industria petroqu\u00edmica, de autom\u00f3biles e as refinar\u00edas. En canto ao resto da actividade produtiva, s\u00f3 ten certa importancia o cacao, ao que se destina o 50% do chan cultiv\u00e1bel e que \u00e9 producido para exportaci\u00f3n. A agricultura e a gander\u00eda ocupan ao 50% da poboaci\u00f3n pero apenas si pode abastecer a propia demanda interna.\nDesde o 2008 o goberno d\u00e1 mostras de vontade pol\u00edtica de implementar as reformas econ\u00f3micas suxeridas polo Fondo Monetario Internacional, tales como modernizar o sistema bancario, reducir a inflaci\u00f3n controlando as demandas salariais, e resolver as disputas rexionais por control das ganancias da industria do petr\u00f3leo."}
{"id": "108504", "revid": "4167583", "url": "https://gl.wikipedia.org/wiki?curid=108504", "title": "Xo\u00e1n", "text": "Xo\u00e1n pode referirse a:"}
{"id": "108506", "revid": "785", "url": "https://gl.wikipedia.org/wiki?curid=108506", "title": "Fisteus", "text": "O top\u00f3nimo galego Fisteus pode referirse a:"}
{"id": "108508", "revid": "23204", "url": "https://gl.wikipedia.org/wiki?curid=108508", "title": "Toxicolox\u00eda", "text": " \nA toxicolox\u00eda \u00e9 a ciencia que estuda os velenos. Unha definici\u00f3n m\u00e1is adecuada se cadra sexa aquela que considera a toxicolox\u00eda como \"a rama da ciencia que estuda os efectos nocivos das substancias qu\u00edmicas sobre os organismos, as\u00ed como as s\u00faas interacci\u00f3ns cos mesmos\". Segundo o concepto actual un t\u00f3xico \u00e9 unha substancia que pode producir alg\u00fan efecto nocivo sobre un ser vivo, alterando alg\u00fan dos equilibrios din\u00e1micos do mesmo.\nOs cient\u00edficos que se dedican ao estudo da toxicidade das substancias qu\u00edmicas e velenos son os chamados toxic\u00f3logos.\nEtimolox\u00eda.\nEtimoloxicamente o termo procede do grego \"Toxikon\", que fai referencia ao arco ou frecha, posiblemente en relaci\u00f3n co emprego de velenos para a caza.\nHistoria.\nHistoricamente o home sempre estivo interesado na toxicolox\u00eda, comezando a s\u00faa preocupaci\u00f3n polas propiedades velenosas de animais e plantas. Ao longo da historia das distintas civilizaci\u00f3ns os velenos foron empregados con distintos fins, desde a caza e pesca, ao asasinato de rivais pol\u00edticos, ou tratamento de enfermidades.\nDesde o punto de vista cient\u00edfico hai dous fitos na historia da toxicolox\u00eda que deben ser resaltados: no s\u00e9culo XVI o m\u00e9dico su\u00edzo Paracelso foi o primeiro en introducir o concepto de dose na toxicolox\u00eda, e segundo as s\u00faas palabras todo \u00e9 veleno, \"s\u00f3 a dose fai \u00f3 veleno\", \u00e9 dicir, todo pode ser veleno (ou non selo), s\u00f3 depende da dose na que se administre; este principio de Paracelso segue vixente na actualidade. O m\u00e9dico espa\u00f1ol natural de Menorca (1787-1853) Buenaventura Orfila pode ser considerado o fundador da toxicolox\u00eda moderna, xa que foi o primeiro cient\u00edfico en usar de modo sistem\u00e1tico o test de experimentaci\u00f3n animal e en desenvolver m\u00e9todos de an\u00e1lise qu\u00edmica para a identificaci\u00f3n dos velenos nos tecidos e flu\u00eddos biol\u00f3xicos."}
{"id": "108529", "revid": "1131", "url": "https://gl.wikipedia.org/wiki?curid=108529", "title": "Galer\u00eda de imaxes de Calo, Teo", "text": "San Xo\u00e1n de Calo \u00e9 unha parroquia que se localiza no norte do concello de Teo."}
{"id": "108534", "revid": "5863", "url": "https://gl.wikipedia.org/wiki?curid=108534", "title": "Guerra do flet\u00e1n", "text": "A guerra do flet\u00e1n de 1995 foi unha disputa diplom\u00e1tica e pesqueira entre Canad\u00e1 e a Uni\u00f3n Europea que tivo como punto \u00e1lxido a abordaxe do barco galego Estai, e a subseguinte detenci\u00f3n da tripulaci\u00f3n en augas internacionais fronte \u00e1s costas de Terra Nova.\nIntroduci\u00f3n.\nO concepto de augas territoriais, e conseguintemente, o de augas internacionais mudou ao longo da historia. Dende o s\u00e9culo XVIII ata mediados do s\u00e9culo XX, as augas territoriais comunmente aceptadas eran as que se atopaban a menos de tres millas da li\u00f1a da costa coa marea alta, ou sexa, o hipot\u00e9tico territorio que pod\u00eda ser defendido dende terra disparando un can\u00f3n. Iso era as\u00ed para Francia e o Imperio Brit\u00e1nico, por exemplo, a\u00ednda que hab\u00eda pa\u00edses que fixaban as augas territoriais en menos distancia e alg\u00fans en m\u00e1is, como Espa\u00f1a, que consideraba seis millas. A partir da segunda guerra mundial comezou a considerarse habitual definir as augas territoriais como as comprendidas por baixo das 12 millas de distancia da costa, e esa referencia foi elevada ao rango de lei internacional pola Convenci\u00f3n das Naci\u00f3ns Unidas para o Dereito Mar\u00edtimo, celebrada en 1982. Tam\u00e9n se dispuxo na Convenci\u00f3n que exist\u00eda ademais unha zona de 200 millas contadas a partir da li\u00f1a de costa (370 km), denominada zona econ\u00f3mica exclusiva (EEZ), onde os barcos dos demais pa\u00edses non pod\u00edan obter beneficio econ\u00f3mico, pero pola que si pod\u00edan circular. Estas distancias entraron en vigor con car\u00e1cter definitivo o 14 de novembro de 1994.\nAs augas territoriais canadenses.\nPola s\u00faa banda, a pol\u00edtica exterior do territorio de Terra Nova e Labrador, como o do resto do Canad\u00e1, foi rexida dende Londres ata o Estatuto de Westminster de 1931, pero non pasou ao dominio completo canadense ata 1949. Nesa data, Canad\u00e1 reco\u00f1eceulle a Terra Nova e Labrador alg\u00fans privilexios e disposici\u00f3ns que lle foran outorgados por Londres. En paralelo, a costa da illa de Terra Nova comezou a partir dos anos cincuenta a aumentar a s\u00faa importancia pesqueira, tanto nas augas territoriais por baixo das doce millas, como para al\u00e9n delas, e tanto grazas aos mari\u00f1eiros canadenses como aos pertencentes a outras frotas.\nEntre 1977 e 1994.\nA\u00ednda que os resultados da Convenci\u00f3n das Naci\u00f3ns Unidas non se fixeron formais ata 1982, as conclusi\u00f3ns preliminares co\u00f1ec\u00edanse xa dende 1977, o que levou aos estados e aos mari\u00f1eiros a prepar\u00e1rense para a disposici\u00f3n das 200 millas. Con respecto aos pa\u00edses que ti\u00f1an grandes recursos pesqueiros pero pouca frota, como era o caso do Canad\u00e1, o estabelecemento dunha zona econ\u00f3mica exclusiva era unha medida proteccionista moi favorable; pola contra, para os pa\u00edses que ti\u00f1an poucos recursos pesqueiros pero unha grande frota, como Galicia, a medida obrigaba a reestruturar os caladoiros ou a chegar a acordos de explotaci\u00f3n mixtos. En 1979 creouse ademais a NAFO, a Organizaci\u00f3n para as Pesquer\u00edas do Atl\u00e1ntico Noroccidental, e onde estaban representados Canad\u00e1, Estados Unidos de Am\u00e9rica, Noruega, os pa\u00edses da Uni\u00f3n Europea e pa\u00edses do bloque oriental, como a URSS ou Bulgaria. Espa\u00f1a non entrar\u00eda como membro ata 1983, e foi substitu\u00edda pola Uni\u00f3n Europea en 1986, na data da s\u00faa adhesi\u00f3n.\nPero o problema maior pola acci\u00f3n duns e doutros na costa de Terra Nova foi a sobrepesca. Ao final da d\u00e9cada dos oitenta o n\u00famero de capturas de bacallau, a principal especie desas augas, descendera considerablemente. O goberno canadense non toma medidas ata 1992 cando declara unha moratoria ilimitada \u00e1 pesca de bacallau. A NAFO tam\u00e9n acorda unha prohibici\u00f3n das capturas. A medida tivo r\u00e1pida repercusi\u00f3n econ\u00f3mica en Terra Nova e na costa atl\u00e1ntica de Nova Escocia, cun aumento do paro e da contestaci\u00f3n pol\u00edtica.\nO bacallau non ti\u00f1a un substituto inmediato, e fix\u00e9ronse diversos ensaios con especies novas. Unha desas era o flet\u00e1n negro un peixe ata daquela sen valor comercial que hab\u00eda que pescar a grandes profundidades.\nEn 1994 entra en vigor con car\u00e1cter definitivo a definici\u00f3n da zona econ\u00f3mica exclusiva, algo que na pr\u00e1ctica levaba case vinte anos existindo entre as 12 e as 200 millas da costa. Nese ano, o goberno do Canad\u00e1 e a NAFO tiveron constancia de 50 casos de violaci\u00f3n do espazo econ\u00f3mico exclusivo. Pero o maior impacto est\u00e1base producindo xusto por f\u00f3ra das 200 millas, en d\u00faas pequenas \u00e1reas onde a plataforma continental excede a zona econ\u00f3mica exclusiva, e chamada en ingl\u00e9s \"nose\" (foci\u00f1o) e \"tail\" (rabo), foci\u00f1o e rabo que estar\u00edan supostamente sometidas a sobreexplotaci\u00f3n. Esa sobreexplotaci\u00f3n producir\u00edase tanto polo n\u00famero de capturas como polo emprego de mallas de tama\u00f1o ilegal (m\u00e1is pequeno do permitido).\nO Estai.\nEn 1993 o Partido Liberal do Canad\u00e1 recuperara o poder nas elecci\u00f3ns, e nomeara un novo ministro de Pesca e Oc\u00e9anos, o terranovense Brian Tobin. Tobin mantivo duras conversas coas autoridades europeas e a comezos de 1995 dispuxo unha lei pola cal o goberno do Canad\u00e1 poder\u00eda apreixar barcos f\u00f3ra das s\u00faas augas territoriais co prop\u00f3sito de preservaren as especies. O primeiro exemplo para aplicar esa pol\u00edtica foi o barco vigu\u00e9s Estai. O 9 de marzo de 1995 unha patrulleira do Ministerio de Pesca e Oc\u00e9anos do Canad\u00e1, canda barcos da garda costeira canadense e da Armada do Canad\u00e1 d\u00e9ronlle o alto e perseguiron o Estai en augas internacionais, f\u00f3ra da zona econ\u00f3mica exclusiva.\nPara escapar das patrulleiras, o Estai cortou as redes e liscou nunha persecuci\u00f3n que durou varias horas e que s\u00f3 rematou cando o buque Cape Roger disparou un canonazo de calibre 50 que cruzou pola ponte do Estai. Ademais, o barco gardacostas Sir Wilfred Gernell disparou can\u00f3ns de auga sobre outros buques galegos que acudiran ao auxilio do Estai. Finalmente forzas do ministerio e da Polic\u00eda Montada do Canad\u00e1 abordaron o Estai, sempre en augas internacionais, apreixaron o buque e detiveron a s\u00faa tripulaci\u00f3n.\nA partir dese momento estourou o conflito diplom\u00e1tico entre a Uni\u00f3n Europea, liderada por Espa\u00f1a, e o Canad\u00e1. A Armada Espa\u00f1ola chegou a enviar a patrulleira P-74 Vig\u00eda para protexer os intereses pesqueiros. Os buques canadenses recuperaron a rede do Estai e acusaron a embarcaci\u00f3n galega de usar redes dun tama\u00f1o ilegal, menor ao permitido para a pesca do flet\u00e1n negro. A tripulaci\u00f3n do Estai, integrada por 26 galegos foi conducida ata o porto de St. Johns's, onde foi recibida con apupos por parte do xent\u00edo. O barco foi saqueado no porto canadense e perdeu 200 toneladas de carga. A Uni\u00f3n Europea ameazou cun boicot aos produtos canadenses se non se liberaban inmediatamente os detidos.\nO ministro canadense de pesca, Brian Tobin marchou a Nova York, onde deu unha rolda de prensa nun barco fronte ao edificio das Naci\u00f3ns Unidas, e onde ensinou as redes, ilegalmente pequenas, que supostamente pertenc\u00edan ao Estai. O goberno espa\u00f1ol nunca argumentou que as redes non fosen as do Estai, sen\u00f3n que concentrou a s\u00faa protesta na ilegalidade do emprego da forza e do secuestro en augas internacionais. Madrid acudiu tam\u00e9n ao Tribunal Internacional da Haia, pero este tribunal non admitiu o caso a tr\u00e1mite. Seis d\u00edas despois, o 15 de marzo, Canad\u00e1 liberou a tripulaci\u00f3n cunha fianza de cincuenta mill\u00f3ns de pesetas (300.000 euros). O barco chegou ao porto de Vigo o 23 de marzo, onde tivo un recibimento p\u00fablico. Ese mesmo ano o Estai mudou o seu nome.\nOutras embarcaci\u00f3ns e a guerra.\nA finais de mes, o d\u00eda 26 de marzo de 1995, os acosos produc\u00edronse contra outros dous conxeladores galegos, o Verdel e o Magic IV; pero nestes casos non chegaron a producirse abordaxes nin apreixamentos, a\u00ednda que si lanzamento de auga dende can\u00f3ns. Nas semanas seguintes tam\u00e9n sufriron intentos de abordaxe os pesqueiros Ana Mar\u00eda Gand\u00f3n e Jos\u00e9 Antonio Nores.\nNesas semanas prod\u00facese unha escalada da tensi\u00f3n, dado que o goberno de Espa\u00f1a, presidido por Felipe Gonz\u00e1lez env\u00eda d\u00faas patrulleiras \u00e1 zona en defensa dos pesqueiros. O 14 de abril de 1995, o goberno do Canad\u00e1 an\u00fancialle ao embaixador espa\u00f1ol a inminencia dunha declaraci\u00f3n de guerra e ens\u00ednanlla, pero nunca se chega a facer efectiva. Aos poucos d\u00edas o goberno espa\u00f1ol decide retirar as patrulleiras, mentres en paralelo Canad\u00e1 chega a un acordo de pesca coa Uni\u00f3n Europea."}
{"id": "108540", "revid": "1822", "url": "https://gl.wikipedia.org/wiki?curid=108540", "title": "Estai", "text": "Un estai \u00e9 un cabo co que se tensan e se soste\u00f1en os mastros dun barco. Pero con ese nome tam\u00e9n podemos referirnos a:"}
{"id": "108545", "revid": "98629", "url": "https://gl.wikipedia.org/wiki?curid=108545", "title": "Patrimonio.org", "text": "A p\u00e1xina de internet Patrimonio cultural galego, aloxada no dominio Patrimonio.org, era un servizo da Direcci\u00f3n Xeral de Patrimonio, dependente da Conseller\u00eda de Cultura e Deporte da Xunta de Galicia, que ti\u00f1a coma obxectivo categorizar o conxunto do patrimonio cultural galego.\nA p\u00e1xina comezou a funcionar en marzo do 2009, contando nos seus comezos con 122 fichas sobre elementos do patrimonio cultural galego, nas que se incl\u00fa\u00edan fotograf\u00edas e v\u00eddeos, xunto con datos sobre a localizaci\u00f3n, estado, grao de protecci\u00f3n, e valores hist\u00f3ricos e art\u00edsticos, as\u00ed coma diversas rutas culturais.\nMediante un formulario en li\u00f1a, pod\u00edase po\u00f1er en co\u00f1ecemento da Conseller\u00eda o estado de abandono ou calquera outra incidencia de interese sobre dito patrimonio."}
{"id": "108557", "revid": "98629", "url": "https://gl.wikipedia.org/wiki?curid=108557", "title": "Imposto Pigouviano", "text": "Un Imposto Pigouviano \u00e9 un imposto aplicado sobre unha actividade de mercado para corrixir o resultado do mesmo, no caso de aparecer externalidades negativas asociadas \u00e1 actividade mercantil. De acontecer estas, o custo social da actividade supera ao custo privado da actividade, e nese caso, o resultado do mercado non \u00e9 eficiente, tendendo o mercado a sobre-ofertar o produto,debido a que os custos aos que ten que facer fronte son menores do que ter\u00edan que ser no caso de considerar o custo social. Se o regulador introduce un Imposto Pigouviano que sexa igual \u00e1 externalidade negativa, a produci\u00f3n do mercado ser\u00e1 reducida a unha cantidade eficiente.\nSe pola contra, houbese externalidades positivas (beneficios sociais xerados polo desenvolvemento da actividade), o mercado tende a infra-ofertar a produci\u00f3n, e neste caso, unha aplicaci\u00f3n sim\u00e9trica do razoamento levar\u00eda a suxerir a creaci\u00f3n de Subsidios Pigouvianos para incrementar a actividade en dito mercado.\nOs impostos Pigouvianos reciben o seu nome do economista Arthur Pigou quen tam\u00e9n desenvolveu o concepto de Externalidade Econ\u00f3mica. William Baumol foi quen instrumentou un modelo econ\u00f3mico baseado no traballo de Pigou para a Econom\u00eda moderna.\nXeito de funcionamento do Imposto Pigouviano.\nUn Imposto Pigouviano \u00e9 un dos medios tradicionais para levar a cabo un reequilibrio das forzas do mercado, polo tanto un intento de mellorar a eficiencia nas situaci\u00f3ns econ\u00f3micas onde o problema exista. Nas \u00faltimas d\u00e9cadas apareceron outros medios, sobre todo nos Estados Unidos de Am\u00e9rica dende finais dos anos setenta do s\u00e9culo pasado, as\u00ed coma noutros Estados desenvolvidos xa nos anos oitenta, apareceu unha alternativa aos Impostos Pigouvianos: a creaci\u00f3n dun mercado de \"dereitos para contaminar\" ou \"dereitos de emisi\u00f3n\" (na UE son chamados \"European Union Emission Trading System (EU ETS)\"). Ditos \"dereitos a contaminar\" son xeralmente m\u00e1is ineficientes que os Impostos Pigouvianos pero resultan ser m\u00e1is atractivos aos reguladores xa que entregan os dereitos gratuitamente (ou a un prezo inferior ao do mercado) aos axentes contaminantes, a quen lles provoca un recorte menor dos seus beneficios ou incluso aumentalos (perm\u00edteselles vendelos), introducindo menores distorsi\u00f3ns no mercado afectado. Ditos dereitos enm\u00e1rcanse dentro Econom\u00eda do Medio-Ambiente dun xeito xeral, e dos partidarios dun Mercado Libre no particular.\nUnha dificultade destes impostos at\u00f3pase no feito de como valorar o dano provocado pola externalidade negativa. Factores pol\u00edticos coma a presi\u00f3n sobre os reguladores por parte dos axentes contaminantes poder\u00eda reducir a taxa a aplicar, o que provoca paralelamente unha diminuci\u00f3n do efecto positivo de introducir o imposto; do outro lado, a presi\u00f3n sobre o regulador exercida por axentes interesado en calcular un valor maior do dano real pode incrementar a taxa aplic\u00e1bel, que diminuir\u00e1 a eficiencia ao diminu\u00edr a cantidade producida no mercado. Outro grande problema teri\u00e1molo no posible aumento do prezo do produto, que depender\u00e1 da Elasticidade da demanda. Este aumento do prezo provoca unha diminuci\u00f3n da utilidade marxinal do consumo de dito ben, que pode provocar a diminuci\u00f3n do beneficio social da introduci\u00f3n do imposto.\nO diagrama embaixo amosa como funciona un Imposto Pigouviano. (Para unha maior explicaci\u00f3n sobre como se constr\u00fae este tipo de diagramas, ver Custo Social). O regulador calcula a cont\u00eda do imposto como un custo marxinal extra non considerado polo produtor. Ao introducir este imposto (que non \u00e9 m\u00e1is que un custo adicional), a curva de \"Custo Marxinal Privado\" que ti\u00f1a ata ese momento a empresa, ao considerar s\u00f3 os custos nos que ela mesma incorre, m\u00f3vese \"cara arriba\" (\u00e9 dicir, a producir unha cantidade fixa de produto q corresp\u00f3ndelle un maior custo). O aumento total nos custos e o xeito en que estes afectan \u00e1 curva marxinal depende do tipo de imposto aplicado (\"proporcional\" ou \"fixo\", na gr\u00e1fica explicase a aplicaci\u00f3n dun imposto \"fixo\"). Ao incrementarse os custos, o produtor ter\u00e1 un incentivo a diminu\u00edr a cantidade total (dita cantidade def\u00ednese como aquela na que o prezo=custo marxinal) do produto que oferta que coincide co nivel social \u00f3ptimo (porque as\u00ed o definiu o regulador), onde sexan iguais os custos que agora ten o produtor (custo privado marxinal incrementado co imposto) co custo social marxinal. Hai que recordar que o punto no cal o prezo sexa igual ao custo marxinal \u00e9 o punto de equilibrio, e determinar\u00e1 a cantidade producida \u00e9 o prezo do ben. O ingreso total do imposto (o cal poder\u00eda ser adicado a diminu\u00edr o efecto negativo da externalidade) calc\u00falase segundo o valor da taxa e a nova cantidade agora producida (area sombreada), descontando a parte que compensar\u00eda ao produtor os seus custos marxinais privados.\nO principal problema do Imposto Pigouviano atop\u00e1molo no feito do co\u00f1ecemento do problema tal como suxeriu o mesmo Pigou no seu ensaio \"Some Aspects of the Welfare State\" (1954) onde escribiu: \"De calquera xeito, te\u00f1o que confesar que raramente temos o co\u00f1ecemento necesario para decidir en que campos e para que aumentar o papel do Estado (na econom\u00eda), debido [aos buratos entre custos privados e p\u00fablicos] poderiamos interferir na elecci\u00f3n individual.\". Noutras palabras, o modelo \"de encerado\" do economista asume un co\u00f1ecemento que non se pos\u00fae \u2014 \u00e9 un modelo que asume coma \"dado\" cando de feito \"non\" foi dado a ningu\u00e9n. Friedrich Hayek argumentar\u00e1 que este \u00e9 co\u00f1ecemento o cal non poder\u00eda ter sido considerado coma \"dado\" `por ning\u00fan m\u00e9todo do que se te\u00f1a co\u00f1ecemento, debido \u00e1s insuper\u00e1beis limitaci\u00f3ns do co\u00f1ecemento humano; a Teor\u00eda do Caos argumenta outras limitaci\u00f3ns do co\u00f1ecemento. Un contraargumento bas\u00e9ase en que non \u00e9 necesario o perfecto co\u00f1ecemento dos buratos entre custos privados e p\u00fablicos. \u00c1s veces estas diferenzas son obvias \u2013 por exemplo o efecto do consumo de petr\u00f3leo (e os seus derivados) sobre a contaminaci\u00f3n, o Quentamento Global e a conxesti\u00f3n do tr\u00e1fico. Nese caso, a aplicaci\u00f3n dun Imposto Pigouviano (especialmente un pequeno) ser\u00eda mellor que nada. Pero segue a existir o problema da valoraci\u00f3n.\nComo cada vez que se introduce un imposto, p\u00f3dese provocar contrabando ou a aparici\u00f3n de mercados negros, sobre todo se se producen grandes incrementos no prezo de bens moi demandados. Tam\u00e9n poden aparecer problemas co distribuci\u00f3n da renda, xa que poder\u00eda ter provocado regresividade, se a poboaci\u00f3n con baixos ingresos destina unha grande proporci\u00f3n da s\u00faa renda aos produtos con externalidades negativas, cantidade maior que para a poboaci\u00f3n con rendas altas, xa que aqueles soportar\u00edan a maior parte do imposto.\nImpostos por contaminar.\nA Regulaci\u00f3n \u00e9 vista coma un grande vantaxe para a sociedade xa que os Impostos Pigouvianos aumentan o beneficio social e responden automaticamente a cambios no mercado, tales coma unha diminuci\u00f3n do custo privado de produci\u00f3n. Cun Imposto Pigouviano hai sempre un incentivo a reducir a contaminaci\u00f3n, mentres que con outras regulaci\u00f3ns directas, un axente contaminante non ten incentivo a contaminar menos que o permitido.\nA teor\u00eda econ\u00f3mica pred\u00ed que nunha econom\u00eda onde o custo de acadar acordos mutuos entre partes \u00e9 alto, e onde a contaminaci\u00f3n sexa difusa, os Impostos Pigouvianos ser\u00e1n un eficiente xeito de promover o interese p\u00fablico, e levar\u00e1 a un incremento da calidade de vida medida polo Indicador do Progreso Verificado e outros indicadores, ademais dun incremento do crecemento do Produto Interior Bruto (PIB).\nAdemais, A teor\u00eda econ\u00f3mica pred\u00ed que, baixo certas condici\u00f3ns, un beneficio secundario poder\u00eda aparecer. O primeiro ser\u00eda a reduci\u00f3n da contaminaci\u00f3n. O segundo consistir\u00eda ao mudar a fonte de ingreso do Estado cara a unha Pol\u00edtica fiscal \"verde\". Se o goberno mant\u00e9n ese ingreso constante, p\u00f3dense diminu\u00edr outros impostos (v\u00e9xase Ecotaxa). Se o goberno escollese recortar impostos distorsionantes, os custos de mudar a unha pol\u00edtica fiscal \"verde\" ser\u00edan negativos.\nA existencia de estudos que mostran unha correlaci\u00f3n positiva entre medidas fiscais \"verdes\" e gran crecemento do PIB non demostran que exista unha relaci\u00f3n de causalidade, xa que a segunda pode ser causa da primeira (os pa\u00edses, ao ser m\u00e1is ricos, poden ter un interese maior no medio ambiente que aqueles pa\u00edses m\u00e1is pobres ou menos desenvolvidos).\nImpostos Pigouvianos Negativos (Subsidios Pigouvianos).\nSe hai efectos positivos no canto de negativos, ser\u00eda desexable promover eses comportamentos mediante o emprego de subsidios. Por exemplo, a limpeza dos montes. Cada vez que un limpa o seu monte, non s\u00f3 provoca un beneficio particular (ao diminu\u00edr a posibilidade de que se queime o seu monte) sen\u00f3n tam\u00e9n no conxunto de montes, xa que as posibilidades de que o lume se estenda son menores, o que redunda en toda a poboaci\u00f3n. Subvencionar estas actividades de limpeza dos montes pode ser considerado coma un \"Imposto Pigouviano Negativo\"."}
{"id": "108560", "revid": "1131", "url": "https://gl.wikipedia.org/wiki?curid=108560", "title": "Mosteiro da Armenteira", "text": ""}
{"id": "108563", "revid": "5863", "url": "https://gl.wikipedia.org/wiki?curid=108563", "title": "Mar\u00eda Eugenia Vaz Ferreira", "text": "Mar\u00eda Eugenia Vaz Ferreira, nada en Montevideo o 13 de xullo de 1875 e finada na mesma cidade o 20 de maio de 1924, foi unha profesora e poetisa uruguaia.\nFoi a irm\u00e1 m\u00e1is nova do fil\u00f3sofo Carlos Vaz Ferreira e contempor\u00e1nea doutros poetas como Delmira Agustini e Julio Herrera y Reissig. Tivo unha sa\u00fada precaria, falecendo antes de cumprir 49 anos, e antes de ver publicada a s\u00faa obra. Os dous volumes \"La isla de los canticos\" e \"La otra isla de los canticos\" foron publicados polo seu irm\u00e1n Carlos.\nMar\u00eda foi unha poeta metaf\u00edsica, escribiu poemas que falan da paix\u00f3n, da morte, da esperanza, e dos misterios do amor e da existencia.\nBibliograf\u00eda.\n\"Antolog\u00eda de Poetisas Americanas\", Juan Parra del Riego, Montevideo, 1923, p\u00e1xinas 7-25."}
{"id": "108580", "revid": "23204", "url": "https://gl.wikipedia.org/wiki?curid=108580", "title": "Bad T\u00f6lz-Wolfratshausen", "text": "Bad T\u00f6lz-Wolfratshausen \u00e9 un distrito da Alema\u00f1a, na rexi\u00f3n administrativa de Oberbayern, estado de Baviera."}
{"id": "108581", "revid": "23204", "url": "https://gl.wikipedia.org/wiki?curid=108581", "title": "Lenggries", "text": "Lenggries \u00e9 un concello da Alema\u00f1a, no distrito de Bad T\u00f6lz-Wolfratshausen, na rexi\u00f3n administrativa de Oberbayern, estado de Baviera."}
{"id": "108586", "revid": "8981", "url": "https://gl.wikipedia.org/wiki?curid=108586", "title": "ZULU", "text": ""}
{"id": "108588", "revid": "89787", "url": "https://gl.wikipedia.org/wiki?curid=108588", "title": "Sedeci\u00f3n, bispo de Bizancio", "text": "Sedeci\u00f3n (grego: \"\u03a3\u03b5\u03b4\u03b5\u03ba\u03af\u03c9\u03bd\") foi un bispo de Bizancio. Sucedeu ao bispo Plutarco en 105, e permaneceu no cargo durante nove anos ata 114. Durante o seu per\u00edodo no poder o emperador Traxano fixo unha persecuci\u00f3ns de cristi\u00e1ns."}
{"id": "108589", "revid": "89787", "url": "https://gl.wikipedia.org/wiki?curid=108589", "title": "Di\u00f3xenes, bispo de Bizancio", "text": "Di\u00f3xenes (grego: \"\u0394\u03b9\u03bf\u03b3\u03ad\u03bd\u03b7\u03c2\", m. 129?) foi o bispo de Bizancio durante m\u00e1is ou menos quince anos (114-129). Sucedeu ao Bispo Sedeci\u00f3n. O seu per\u00edodo de poder tivo lugar nos gobernos de Traxano e Hadri\u00e1n. S\u00e1bese ben pouco del."}
{"id": "108590", "revid": "624", "url": "https://gl.wikipedia.org/wiki?curid=108590", "title": "Sedeci\u00f3n de Bizancio", "text": ""}
{"id": "108591", "revid": "12452", "url": "https://gl.wikipedia.org/wiki?curid=108591", "title": "Bispo de Bizancio", "text": ""}
{"id": "108592", "revid": "72012", "url": "https://gl.wikipedia.org/wiki?curid=108592", "title": "La Pegatina", "text": "La Pegatina \u00e9 un grupo catal\u00e1n de m\u00fasica fundado en 2003 en Montcada i Reixac. O seu estilo musical \u00e9 a rumba.\nHistoria.\nAta o 2003 Rub\u00e9n vi\u00f1a tocando en solitario, pero nese ano un\u00edronselle Ovidi e Adri\u00e0 para comezar o proxectoPegatina Sound System. Un ano despois da s\u00faa creaci\u00f3n xa deran m\u00e1is de 20 concertos, e dous temas seus foran recollidos no recompilatorio de Cortocircuit 2004.\nEn 2006, e xa co nome establecido de La Pegatina, logo de gravar temas para varios discos, gravaron \"Al Carrer!\", o seu primeiro disco, nos estudos Sukh\u00e0 de L'Hospitalet de Llobregat, editado a principios de 2007. Neste disco utilizan a lingua castel\u00e1, catal\u00e1 e galega, e conta coa colaboraci\u00f3n de Manu Chao, Gambeat (baixista de Radio Bemba), Leo e Kachafaz, de Che Sudaka e Txarang\u00f6. O disco foi nomeado ao premio Disco Catal\u00e1n do Ano 200.\nNo 2008 fixeron a xira Conxi Tour 2008 a trav\u00e9s de Su\u00edza, Francia, Italia e Espa\u00f1a, onde deron m\u00e1is de 250 concertos, producidos todos eles por Gambeat.\nEn febreiro de 2009 presentaron o disco \"Via Mandarina\", producido por Kasba Music e gravado nos estudos de La Atl\u00e1ntida durante os tres meses anteriores. Colaboran m\u00fasicos de D'callaos e El Puchero del Hortelano entre outros. Aqu\u00ed colaboran co Movemento Nacional de Meninos e Meninas de Rua do Brasil, e gravan un tema co Grupo Eureca de Percuss\u00e3o, de Campinas, para difundir a mensaxe da infancia pobre de Suram\u00e9rica. Unha vez mais, tam\u00e9n se expresan en diferentes linguas como o catal\u00e1n, o galego, o castel\u00e1n e o portugu\u00e9s. Tam\u00e9n incl\u00fae un par de adaptaci\u00f3ns dos grupos Tatamka e M\u00e1rtires del Comp\u00e1s.\nCompo\u00f1entes.\nRub\u00e9n Sierra \"Pegatina\": Voz e guitarra.&lt;br&gt;\nAdri\u00e0 Salas: Voz e guitarra.&lt;br&gt;\nOvidi D\u00edaz \"Movidito: Caix\u00f3n flamenco, percusi\u00f3n e ambientes.&lt;br&gt;\nFerran Iba\u00f1ez: Baixo e contrabaixo.&lt;br&gt;\nAxel Magnani: Trompeta.&lt;br&gt;\nRomain Renard: Acorde\u00f3n.&lt;br&gt;\nSergi: Bater\u00eda."}
{"id": "108593", "revid": "6", "url": "https://gl.wikipedia.org/wiki?curid=108593", "title": "Tempo Medio de Greenwich", "text": "O Tempo Medio de Greenwich ou GMT (\"Greenwich Mean Time\") \u00e9 o tempo solar medio no Observatorio Real de Greenwich, en Greenwich, preto de Londres, Inglaterra, que por convenci\u00f3n est\u00e1 a 0 graos de lonxitude.\nDurante moitos anos os reloxos m\u00e1is precisos que exist\u00edan eran o movemento da Terra ao redor do seu eixo e ao redor do Sol. A partir deles defin\u00edase todo o demais relacionado co tempo. Unha volta da Terra ao redor do Sol era un ano, unha volta da Terra sobre si mesma era un d\u00eda, que se divid\u00eda en 24 horas, a hora en 60 minutos e o minuto en 60 segundos. En 1900 definiuse un segundo 1/86.400 dun d\u00eda solar medio.\nIsto era suficientemente preciso para as actividades coti\u00e1s, pero aos poucos foise observando que a Terra non era o mellor reloxo. As mareas fan diminu\u00edr o seu xiro con certa regularidade pero, ademais, hai outras influencias que fan que a duraci\u00f3n dese xiro non sexa constante. As diferenzas non afectan a vida coti\u00e1 pero si poden afectar a precisi\u00f3n da navegaci\u00f3n ou a posici\u00f3n dos sat\u00e9lites artificiais, por exemplo.\nVer tam\u00e9n.\nTempo\nTempo sideral\nTempo Universal Coordinado"}
{"id": "108594", "revid": "8981", "url": "https://gl.wikipedia.org/wiki?curid=108594", "title": "GMT", "text": ""}
{"id": "108619", "revid": "119841", "url": "https://gl.wikipedia.org/wiki?curid=108619", "title": "Cristina Fallar\u00e1s", "text": "Cristina Fallar\u00e1s, nada en Zaragoza en 1968, \u00e9 unha escritora e xornalista espa\u00f1ola.\nTraxectoria.\nEstudou ciencias da informaci\u00f3n na Universidade Aut\u00f3noma de Barcelona e exerceu como xornalista na Cadena Ser, El Mundo, El Peri\u00f3dico de Catalunya, RNE(R\u00e0dio4) e diario ADN. Galardo\u00e1rona co premio Hammett no 2012."}
{"id": "108620", "revid": "98629", "url": "https://gl.wikipedia.org/wiki?curid=108620", "title": "Am\u00e9lie Nothomb", "text": "Am\u00e9lie Nothomb, nada en Etterbeek, o 9 de xullo de 1966, \u00e9 unha escritora belga en lingua francesa.\nTraxectoria.\nDebido \u00e1 profesi\u00f3n do seu pai, diplom\u00e1tico de B\u00e9lxica, viviu, ademais de no Xap\u00f3n, na China, os Estados Unidos, Laos, Birmania e Bangladesh. Estudou filolox\u00eda rom\u00e1nica na Universidade Libre de Bruxelas.\nFala xapon\u00e9s e traballou como int\u00e9rprete en Toquio. Desde 1992, publica unha novela cada ano."}
{"id": "108621", "revid": "85894", "url": "https://gl.wikipedia.org/wiki?curid=108621", "title": "Helena Noguerra", "text": "Helena Noguerra, nada en Bruxelas o 18 de maio de 1969, \u00e9 unha actriz, cantante e presentadora belga de ascendencia portuguesa\nIrm\u00e1 de Lio, \u00e9 a ex esposa de Philippe Katerine (artista, cantante e comediante) e a actual parella do fillo de Guy Bedos, Nicolas Bedos (dramaturgo).\nOs seus temas us\u00e1ronse en publicidade ou como canci\u00f3ns de cabecera de emisi\u00f3ns como \"Lunettes noires pour nuits blanches\" de Thierry Ardisson entre 1988 e 1990."}
{"id": "108622", "revid": "65337", "url": "https://gl.wikipedia.org/wiki?curid=108622", "title": "Belga", "text": "O termo belga ref\u00edrese a algo ou algu\u00e9n relacionado ou procedente de B\u00e9lxica:"}
{"id": "108630", "revid": "130986", "url": "https://gl.wikipedia.org/wiki?curid=108630", "title": "Transporte p\u00fablico", "text": "O transporte p\u00fablico comprende os medios de transporte en que os pasaxeiros non son os seus propietarios, sendo servidos por terceiros. Os servizos de transporte p\u00fablico poden ser subministrados tanto por empresas p\u00fablicas como privadas.\nAlg\u00fans medios de transporte p\u00fablico son o ferrocarril, metro, autocar, tranv\u00eda ou funicular."}
{"id": "108637", "revid": "25871", "url": "https://gl.wikipedia.org/wiki?curid=108637", "title": "Jos\u00e9 Linhares", "text": "Jos\u00e9 Linhares (1886-1957) foi un avogado brasileiro e presidente da rep\u00fablica durante tres meses e cinco d\u00edas, desde o 29 de outubro de 1945 ata o 31 de xaneiro de 1946.\nExerceu a presidencia ao ser convocado polas Forzas Armadas, como Presidente do Supremo Tribunal Federal, logo da ca\u00edda de Get\u00falio Vargas."}
{"id": "108670", "revid": "56817", "url": "https://gl.wikipedia.org/wiki?curid=108670", "title": "Publicano", "text": "O publicano (do lat\u00edn \"publicanum\") era a autoridade encargada de recadar impostos na antiga Roma.\nSegundo o Novo Testamento, os publicanos eran considerados marxinados no mundo xudeu por abusaren do seu poder. Parece ser que os publicanos abusaban do seu poder e cobraban m\u00e1is do que se lles esix\u00eda."}
{"id": "108672", "revid": "5863", "url": "https://gl.wikipedia.org/wiki?curid=108672", "title": "PO-532", "text": "A PO-532 \u00e9 unha estrada auton\u00f3mica que une as poboaci\u00f3ns de Pontevedra e Ponte Caldelas. Ten 14,3 quil\u00f3metros de longo. \u00c9 un tramo da antiga C-531 que un\u00eda Xinzo de Limia con Vilagarc\u00eda de Arousa.\nPercorrido.\nSae da rotonda onde remata a N-541, na Avenida Loureiro Crespo de Pontevedra. No seu comezo pasa pola r\u00faa de San Amaro, e en Marc\u00f3n e Mourente pasa pola r\u00faa de Moldes. No lugar da Ermida cr\u00fazase coa PO-542 que vai desde Bora at\u00e9 o n\u00f3 do Pino.\nXa no concello de Ponte Caldelas, no lugar da Reigosa, est\u00e1 o desv\u00edo \u00e1 dereita cara ao pol\u00edgono industrial do Campi\u00f1o, pola PO-0004. Pouco despois, tam\u00e9n a man dereita, pode collerse a estrada PO-0206 cara a Xust\u00e1ns. Logo de atravesar Vilarch\u00e1n, Santana, Buchabade, Tour\u00f3n e Cu\u00f1as, ch\u00e9gase a Ponte Caldelas.\nA v\u00eda remata na Avenida de Pontevedra. A traves\u00eda que segue cara \u00e1 Lama \u00e9 a PO-255, a que vira \u00e1 dereita pola Avenida de Vigo \u00e9 a PO-244, que vai cara a Arcade, e a que vira \u00e1 esquerda \u00e9 a PO-234 que vai cara \u00e1 Chan (Carballedo)."}
{"id": "108679", "revid": "45882", "url": "https://gl.wikipedia.org/wiki?curid=108679", "title": "Jo\u00e3o Caf\u00e9 Filho", "text": "Jo\u00e3o Fernandes Campos Caf\u00e9 Filho, nado en Natal o 3 de febreiro de 1899 e finado no R\u00edo de Xaneiro o 20 de febreiro de 1970, foi un avogado e pol\u00edtico brasileiro, presidente do seu pa\u00eds entre 1954 e 1955.\nTraxectoria.\nTraballou como xornalista e avogado durante a s\u00faa mocidade, habendo participado da \"Alian\u00e7a Liberal\" na campa\u00f1a de 1930. En 1933 fundou o Partido Nacionalista de Rio Grande do Norte, e alg\u00fans anos m\u00e1is tarde, o Partido Republicano Progresista.\nEn 1934 e 1945 foi elixido deputado federal, e en 1950 foi candidato \u00e1 vicepresidencia pola lista que encabezaba o antigo gobernante, Get\u00falio Vargas. Co suicidio de Vargas, na s\u00faa calidade de vicepresidente asumiu a presidencia da rep\u00fablica o 24 de agosto de 1954, exercendo o cargo ata o 8 de novembro de 1955, cando foi afastado (a principio temporariamente e despois definitivamente) da presidencia por un movemento pol\u00edtico-militar liderado polo xeneral Henrique Teixeira Lott, culminado no Movemento do 11 de novembro.\nFoi ministro do Tribunal de Contas do R\u00edo de Xaneiro, durante toda a d\u00e9cada de 1960.\nCaf\u00e9 Filho, educado na Primeira Igrexa Presbiteriana de Natal, foi o primeiro presidente protestante do Brasil."}
{"id": "108690", "revid": "22570", "url": "https://gl.wikipedia.org/wiki?curid=108690", "title": "Descrici\u00f3n literaria", "text": "A descrici\u00f3n literaria \u00e9 un tipo de descrici\u00f3n cuxas intenci\u00f3n \u00e9 est\u00e9tica procuran transmitir impresi\u00f3ns ou sentimentos do que se describe utilizando todas as posibilidades da lingua para crear novas dimensi\u00f3ns significativas.\nCaracter\u00edsticas.\nA s\u00faa estrutura \u00e9 m\u00e1is flexible que na descrici\u00f3n t\u00e9cnica: o escritor/escritora ten m\u00e1is liberdade para ordenar os materiais. \u00c1s veces pref\u00edrese un criterio espacial (de arriba a abaixo, de esquerda a dereita) e outras veces el\u00edxese un criterio de organizaci\u00f3n l\u00f3xica ( do concreto ao abstracto, do relevante ao secundario, do f\u00edsico ao moral).\na s\u00faa finalidade \u00e9 m\u00faltiple: caracterizar unha personaxe, crear unha atmosfera, conseguir expectaci\u00f3n, romper o ritmo narrativo...\nTrazos distintivos:"}
{"id": "108691", "revid": "23204", "url": "https://gl.wikipedia.org/wiki?curid=108691", "title": "The Children of H\u00farin", "text": "The Children of H\u00farin \u00e9 unha novela de fantas\u00eda \u00e9pica e traxedia escrita por J. R. R. Tolkien. Escribiu a versi\u00f3n orixinal da historia a finais da d\u00e9cada de 1910, revisouna varias veces despois, mais non a completou antes da s\u00faa morte en 1973. O seu fillo, Christopher Tolkien, editou o manuscrito para formar unha narrativa consistente, e publicouna en 2007 como un libro aut\u00f3nomo. O libro cont\u00e9n 33 ilustraci\u00f3ns de Alan Lee, das cales oito est\u00e1n a p\u00e1xina completa e a cor. A historia \u00e9 un dos tres \"grandes contos\" ambientados na Primeira Idade da Terra Media de Tolkien, sendo os outros dous \"Beren and L\u00fathien\" e \"The Fall of Gondolin\".\nSinopse.\nH\u00farin, un dos maiores guerreiros humanos das antigas eras, \u00e9 aprisionado por Morgoth e maldicido por se rexeitar a traizoar aos elfos. Acorrentado de forma m\u00e1xica a unha cadeira nun alto pico, \u00e9 forzado cruelmente a asistir a todos os males que se abateran sobre a s\u00faa propia familia. O seu fillo, T\u00farin, fai xustiza \u00e1 memoria do seu pai, mais ao longo das s\u00faas moitas batallas, traxedias marcan todas as s\u00faas acci\u00f3ns e a todos os que o aman."}
{"id": "108693", "revid": "1131", "url": "https://gl.wikipedia.org/wiki?curid=108693", "title": "Rerum Novarum", "text": "Rerum novarum (en lat\u00edn: \"Das cousas novas\") est\u00e1 considerada como a enc\u00edclica coa que se abre a chamada Doutrina social da Igrexa. Foi promulgada polo papa Le\u00f3n XIII o 15 de maio de 1891. O documento versaba sobre as condici\u00f3ns da clase traballadora nacida da Revoluci\u00f3n Industrial.\nContexto do Documento.\nOs cambios na sociedade e na Igrexa.\nTres elementos marcan a x\u00e9nese desta enc\u00edclica: A Revoluci\u00f3n Industrial, o \"catolicismo social\" e a organizaci\u00f3n das bases cat\u00f3licas.\nA Revoluci\u00f3n Industrial.\nA Revoluci\u00f3n Industrial, dende o punto de vista social sup\u00f3n tres grandes cambios que obrigan \u00e1 Igrexa a replantexarse o seu papel na sociedade:\nO catolicismo social.\nAnte a nova situaci\u00f3n social que nace da Revoluci\u00f3n Industrial, distintos sectores da Igrexa europea tentar\u00e1n responder a estas novas realidades, nunha li\u00f1a de actuaci\u00f3n que combinar\u00e1 a pastoral co compromiso social e pol\u00edtico, as\u00ed por exemplo:\nA organizaci\u00f3n das bases cat\u00f3licas.\nComo novidade desta etapa da historia da Igrexa, o laicado comeza a organizarse f\u00f3ra das estruturas tradicionais (confrar\u00edas, obras p\u00edas). Son organizaci\u00f3ns a\u00ednda cunha forte tutela por parte do clero, pero que ir\u00e1n evolucionando a asociaci\u00f3ns m\u00e1is independentes e incluso en confrontaci\u00f3n coa xerarqu\u00eda:\nO pensamento social de Le\u00f3n XIII.\nA enc\u00edclica \"Rerum Novarum\" hai que inscribila tam\u00e9n no conxunto das enc\u00edclicas de tem\u00e1tica social que publicou o papa:\nO propio Le\u00f3n XIII o confirma ao comezo da enc\u00edclica:"}
{"id": "108696", "revid": "1104389", "url": "https://gl.wikipedia.org/wiki?curid=108696", "title": "OJD", "text": ""}
{"id": "108698", "revid": "98629", "url": "https://gl.wikipedia.org/wiki?curid=108698", "title": "Muntadhar al-Zaidi", "text": "Muntadhar al-Zaidi (en lingua \u00e1rabe: \u0645\u0646\u062a\u0638\u0631 \u0627\u0644\u0632\u064a\u062f\u064a\u200e), nado o 12 de novembro de 1979, \u00e9 un xornalista da televisi\u00f3n iraqu\u00ed que traballa como correspondente da emisora iraqu\u00ed Al-Baghdadia, cuxa sede fica no Exipto.\nAs reportaxes de al-Zaidi xeralmente falan sobre o drama das familias de mortos na Guerra do Iraq. O d\u00eda 16 de novembro de 2007, al-Zaidi foi secuestrado en Bagdad por agresores desco\u00f1ecidos. Antes diso, xa fora prendido d\u00faas veces por soldados estadounidenses. O 14 de decembro de 2008, al-Zaidi acadou sona ao lanzar os seus dous zapatos cara ao presidente estadounidense George W. Bush durante unha conferencia de prensa en Bagdad.\nTraxectoria.\nMuntadhar al-Zaidi foi criado en Sadr, un suburbio pobre de Bagdad. Formouse en comunicaci\u00f3n social na Universidade de Bagdad, a segunda maior do mundo \u00e1rabe. Comezou a traballar como correspondente na Al-Baghdadia en 2005. Al-Zaidi vive nun apartamento de dous cuartos no centro de Bagdad. \u00c9 de fe xi\u00edta. De acordo coa emisora qatar\u00ed Al Jazeera, \u00e9 comunista.\nSecuestro e prisi\u00f3n.\nNa ma\u00f1\u00e1 do venres, 16 de novembro de 2007, al-Zaidi foi secuestrado mentres \u00eda cara ao traballo no centro de Bagdad. Uns homes armados fix\u00e9rono entrar nun coche, onde foi golpeado at\u00e9 ficar inconsciente. Os agresores utilizaron a gravata que al-Zaidi levaba posta para tapar os seus ollos e amarraron as s\u00faas mans cos cord\u00f3ns dos seus zapatos. Foi mantido en catividade cun pouco de comida e auga e foi interrogado sobre o seu traballo como xornalista. Non houbo petici\u00f3n de rescate e foi liberado case tres d\u00edas despois, na madrugada do 19 de novembro de 2007. O informe de decembro de 2007 do Alto Comisariado das Naci\u00f3ns Unidas para os Refuxiados mencionou o caso de al-Zaidi. Un editor da \"Al-Baghdadia\" afirmou que cre que o secuestro foi un \"acto de g\u00e1ngsters, porque o traballo de Muntadhar \u00e9 moderado e libre de xu\u00edzo\".\nAl-Zaidi foi prendido d\u00faas veces por soldados estadounidenses. En xaneiro de 2008, foi detido \u00e1 noite por tropas estadounidenses que realizaban unha busca no seu apartamento. M\u00e1is tarde, os soldados desculp\u00e1ronse.\nO incidente do zapatazo.\nDurante unha conferencia de prensa no palacio do primeiro ministro Nouri al-Maliki en Bagdad, o d\u00eda 14 de decembro de 2008, al-Zaidi lanzou os seus dous zapatos en direcci\u00f3n ao presidente estadounidense George W. Bush. Lanzarlle os zapatos a algu\u00e9n \u00e9 un acto de non terlle respecto a esa persoa nas culturas \u00e1rabe e isl\u00e1mica. Mentres lanzaba os zapatos, al-Zaidi gritou \"este \u00e9 o bico de despedida do pobo iraqu\u00ed, can\" en \u00e1rabe. \"Isto \u00e9 polas vi\u00favas e orfos e todos os mortos no Iraq\", gritou mentres lanzaba o outro zapato. Bush esquivou d\u00faas veces, e conseguiu evitar ser golpeado polos dous zapatos do xornalista. Al-Zaidi foi empurrado o chan por outro xornalista antes de ser agarrado polos gardas do primeiro ministro e retirado da sala. No medio da confusi\u00f3n, a asesora da Casa Branca Dana Perino foi golpeada cun micr\u00f3fono e quedou co ollo visibelmente vermello. Al-Zaidi foi entregado pola garda do primeiro ministro ao comando militar iraqu\u00ed en Bagdad, que o entregou ao sistema xudicial.\nOs outros xornalistas presentes desculp\u00e1ronse polo ocorrido con Bush, que aceptou as desculpas. Bush afirmou que al-Zaidi fixera aquilo para \"chamar a atenci\u00f3n\". Perino dixo que \"un home lanzando seus zapatos non representa o pobo iraqu\u00ed\". A pesar diso, millares de persoas sa\u00edron \u00e1s r\u00faas para pedir que fose liberado.\nKhalil al-Duleimi, un dos avogados de defensa de Sadam Hussein, ofreceu representar al-Zaidei, mais este rexeitouno. Dheyaa al-Saadi, xefe da uni\u00f3n de avogados do Iraq, acabou sendo escollido para defender a al-Zaidi. O d\u00eda 17 de decembro, al-Zaidi apareceu perante un xurado. Finalmente o d\u00eda 13 de marzo de 2009 al-Zaidi foi condenado a tres anos de prisi\u00f3n polo crime de insultar un l\u00edder estranxeiro e o primeiro ministro, os seus avogados criticaron a dureza do ditame e anunciaron unha apelaci\u00f3n xa que \"non exist\u00eda vontade de ferir, sen\u00f3n simplemente de expresar desprezo cara a figura do se\u00f1or Bush\". Al-Zaidi dixo no xu\u00edzo que era inocente e que o fixo unha resposta natural \u00e1 ocupaci\u00f3n.\nAcusaci\u00f3n de maltrato.\nDe acordo cunha testemu\u00f1a, al-Zaidi foi brutalmente maltratado polos gardas do primeiro ministro tras ser levado f\u00f3ra da sala onde acontec\u00eda a conferencia. Mentres al-Zaidi gritaba, Bush dic\u00eda \"\u00e9 iso o que fan as persoas nunha sociedade libre, chaman a atenci\u00f3n\". De acordo co xornal franc\u00e9s \"Le Figaro\", unha gran mancha de sangue pod\u00eda verse na alfombra. A emisora Afaq TV informou que os de seguridade patearon e golpearon a al-Zaidi. A familia do xornalista dixo recibir moitas chamadas intimidatorias.\nAl-Zaidi foi levado en custodia polo Servizo Secreto dos Estados Unidos e pola polic\u00eda iraqu\u00ed. Fix\u00e9ronlle un exame de alcohol e drogas e os seus zapatos foron confiscados como proba do crime. Al-Zaidi foi interrogado para asegurar que ningu\u00e9n lle pagou para lanzarlle os zapatos a Bush. De acordo cunha entrevista do irm\u00e1n de al-Zaidi, Durgham al-Zaidi, \u00e1 BBC, o xornalista tivo unha man e as costelas rotas, unha hemorraxia interna e unha lesi\u00f3n no ollo. Durgham al-Zaidi afirmou a Al Jazeera que o seu irm\u00e1n foi torturado. De acordo coa Al-Baghdadia, al-Zaidi foi \"seriamente ferido\" durante o seu encarceramento. Non obstante, de acordo con outro irm\u00e1n do xornalista, Maitham al-Zaidi, Muntadhar d\u00edxolle ao tel\u00e9fono que estaba ben de sa\u00fade."}
{"id": "108699", "revid": "23204", "url": "https://gl.wikipedia.org/wiki?curid=108699", "title": "Luis S\u00e1enz Pe\u00f1a", "text": "Luis S\u00e1enz Pe\u00f1a D\u00e1vila, nado en Buenos Aires o 2 de abril de 1822 e finado na mesma cidade o 4 de decembro de 1907, foi un avogado e pol\u00edtico arxentino, que foi presidente da Arxentina entre 1892 e 1895.\nGraduado de avogado na Universidade de Buenos Aires, participou na Asemblea Constitu\u00ednte de 1860. Foi varias veces deputado nacional e senador. En 1882 ocupou unha vocal\u00eda na Suprema Corte de Xustiza da Provincia de Buenos Aires. Posteriormente desempe\u00f1ou a presidencia do Banco da Provincia, a direcci\u00f3n da Academia de Xurisprudencia e unha vocal\u00eda no Consello Xeral de Educaci\u00f3n.\nO 12 de outubro de 1892 foi consagrado presidente da Naci\u00f3n. Debilitado polos diversos levantamentos do radicalismo, o 23 de xaneiro de 1895 presentou a s\u00faa renuncia ante o Congreso, que a aceptou. O goberno pasou a mans do vicepresidente Jos\u00e9 Evaristo de Uriburu, quen completou o mandato ata 1898.O seu fillo Roque tam\u00e9n foi presidente."}
{"id": "108700", "revid": "1131", "url": "https://gl.wikipedia.org/wiki?curid=108700", "title": "Gustavo Rojas Pinilla", "text": "Gustavo Rojas Pinilla, nado en Tunja (Boyac\u00e1) o 12 de marzo de 1900 e finado en Malgar (Tolima) o 17 de xaneiro de 1975, foi un militar, enxe\u00f1eiro civil e pol\u00edtico colombiano, presidente do seu pa\u00eds entre 1953 e 1957.\nTraxectoria.\nO seu mandato caracterizouse pola realizaci\u00f3n de grandes obras de infraestrutura, o inicio de proceso de despolitizaci\u00f3n da Polic\u00eda, a tra\u00edda do servizo de televisi\u00f3n ao pa\u00eds, e p\u00faxose termo \u00e1 primeira etapa da \u00e9poca co\u00f1ecida como \"A Violencia\", ao chegarse a unha tregua coas guerrillas liberais e establecendo un goberno apoiado polo Ex\u00e9rcito e varios outros membros da sociedade colombiana. Durante o seu mandato reco\u00f1ec\u00e9uselle en 1954 o dereito ao voto \u00e1s mulleres."}
{"id": "108703", "revid": "23204", "url": "https://gl.wikipedia.org/wiki?curid=108703", "title": "Ginger Reyes", "text": "Ginger Reyes, tam\u00e9n co\u00f1ecida como Ginger Sling, nada o 22 de abril de 1977 en Chicago, Illinois, \u00e9 actual baixista da banda The Smashing Pumpkins, onde tam\u00e9n fai coros. Tam\u00e9n ten unha carreira en solitario e previamente tocou o baixo na banda californiana de pop punk Halo Friendlies."}
{"id": "108704", "revid": "1131", "url": "https://gl.wikipedia.org/wiki?curid=108704", "title": "Lisa Harriton", "text": "Lisa Rae Harriton, nada en Londres o 18 de novembro de 1980, \u00e9 unha m\u00fasica inglesa. Dende 2007 toca os teclados e faille os coros \u00e1 banda de rock alternativo The Smashing Pumpkins. Harriton tam\u00e9n \u00e9 vocalista e compositora facendo unha mestura entre soul e pop influenciado polo jazz e a \"world music\". Harriton comezou a s\u00faa carreira como vocalista de estudio con 8 anos de idade, facendo traballos para Disney, Integrity Media e Word Records.\nTraxectoria.\nA s\u00faa nai, Terry Harriton, \u00e9 unha vocalista de estudio nos \u00c1nxeles, o seu pai, Michael Harriton, \u00e9 compositor e m\u00fasico, e o seu irm\u00e1n m\u00e1is vello Steven tam\u00e9n \u00e9 m\u00fasico. Harriton asistiu e completou estudos de piano cl\u00e1sico na Royal Schools of Music de Londres, e completou ademais estudos de piano de jazz na University of Southern California en maio do 2004.\nActuou en clubs de jazz na China, o Xap\u00f3n, o Per\u00fa e os Estados Unidos e traballou con m\u00fasicos como Ingrid Jensen e Ernie Watts. Apareceu nos American Music Awards do 2009 con Adam Lambert tocando os teclados, e tam\u00e9n apareceu con Adam nos programas \"CBS Early Show\", \"Late Night with David Letterman\" e \"The View\".\nThe Smashing Pumpkins.\nO 22 de maio do 2007, no club Le Grand Rex de Par\u00eds, deuse a co\u00f1ecer como teclista e corista de xira da reformada The Smashing Pumpkins. Harriton aparece nos v\u00eddeos de \"Tarantula\" e \"That's the Way (My Love Is)\". O 9 de marzo do 2010 Billy Corgan, l\u00edder da banda, comezou a realizar audici\u00f3ns para un teclista con vistas ao seguinte traballo do grupo, \"Teargarden by Kaleidyscope\"."}
{"id": "108705", "revid": "114944", "url": "https://gl.wikipedia.org/wiki?curid=108705", "title": "Jeff Schroeder", "text": "Jeffrey Kim Schroeder, nado o 4 de febreiro de 1975 no barrio de Silver Lake, na cidade dos \u00c1nxeles, \u00e9 un m\u00fasico estadounidense, que recentemente converteuse nun dos guitarristas da banda The Smashing Pumpkins. Anteriormente foi guitarrista e fundador da banda The Lassie Foundation.\nInfluencias.\nNun artigo do ano 2003 Jeff citou a Ace Frehley, Jeff Beck, Slash, Pete Townshend, Brad Laner, Lee Ranaldo, Thurston Moore, Tom Verlaine, Richard Lloyd, Carrie Brownstein e J Mascis como as s\u00faas maiores influencias como guitarrista."}
{"id": "108706", "revid": "23204", "url": "https://gl.wikipedia.org/wiki?curid=108706", "title": "Reincidentes", "text": "Reincidentes \u00e9 un grupo de rock espa\u00f1ol, formado en Sevilla en 1987, caracterizado por ter letras moi cr\u00edticas coa sociedade actual. Segundo as palabras do seu l\u00edder Fernando Madina:\nAs s\u00faas canci\u00f3ns tratan de temas moi diversos, desde o dereito ao aborto ata o conflito entre Palestina e Israel. Tam\u00e9n musicalizaron poemas de Miguel Hern\u00e1ndez e fixeron versi\u00f3ns temas de cantautores como Le\u00f3n Gieco, Silvio Rodr\u00edguez ou V\u00edctor Jara.\nMembros.\nAdemais dos compo\u00f1entes habituais, a banda contou coa colaboraci\u00f3n nalg\u00fans temas de cantantes como Rosendo, Juanjo Pizarro, Enrique \"o Drogas\" de Barricada, Mohamed de M\u00e4go de Oz, Kutxi Romeu de Marea, Iv\u00e1n Jim\u00e9nez \"o Fraco\" Out'n outers, Roube Iniesta de Extremoduro, Evaristo de La Polla Records e outros. Un dos compo\u00f1entes, Selu, que tocaba o saxof\u00f3n deixou a banda en 1992 e foi substitu\u00eddo por Finito de Badajoz \u00e1 guitarra, o que modificou e endureceu o son do grupo\nTraxectoria.\nO xerme do grupo at\u00f3pase na banda sevillana Incidente Local, que tivo un fugaz paso pola escena da s\u00faa cidade entre 1985 e 1986. Posteriormente, os integrantes se involucraron activamente nas protestas estudant\u00eds de 1987, dando un concerto na Universidade de Sevilla, por ent\u00f3n ocupada polos estudantes.\nLogo disto, Reincidentes deu un gran paso cara ao seu consolidaci\u00f3n ao gravar nos estudos de Juanjo Pizarro. A maqueta que sa\u00edu do estudo serviulles para participar nun concurso de rock promovido pola Deputaci\u00f3n de Sevilla en 1989, onde quedaron finalistas.\nDende ent\u00f3n, Reincidentes creceu e desenvolvido a s\u00faa personalidade, convert\u00e9ndose nunha das bandas de rock de corte m\u00e1is social de Andaluc\u00eda e Espa\u00f1a.\nEntre os seus temas m\u00e1is co\u00f1ecidos est\u00e1n \"Andaluc\u00eda entera\" (dedicado ao pobo de Marinaleda), \"La historia se repite\", \"Camela-3\" (cr\u00edtica \u00e1 manipulaci\u00f3n informativa, atacando directamente \u00e1 cadea de televisi\u00f3n Antena 3), \"Vicio\", \"Hablando con mi cerebro\", \"Un pueblo\" (sobre o conflito vasco, coa colaboraci\u00f3n de Fermin Muguruza) ou \"Ay Dolores!\" (dedicada \u00e1s mulleres maltratadas, e onde se incl\u00faen coros flamenco)\nNa s\u00faa obra queda claramente reflectida a s\u00faa ideolox\u00eda de esquerdas. Nalgunhas das s\u00faas canci\u00f3ns, como \"Andaluces Levantaos\" (versi\u00f3n do himno de Andaluc\u00eda) ou \"Jornaleros andaluces\", trataron temas andalucistas. No seu \u00faltimo disco de estudo, \"Am\u00e9rica: Canciones de Ida y Vuelta\", interpretan versi\u00f3ns de bandas e solistas latinoamericanos, varios deles identificados coa m\u00fasica protesta e pensamentos esquerdistas\nReincidentes \u00e9 unha banda que non s\u00f3 non est\u00e1 en contra da pirater\u00eda na industria musical sen\u00f3n que a definen como \"moi beneficiosa\" para m\u00fasicos e autores, xa que consideran que con ela, as bandas afastadas dos circu\u00edtos comerciais, poden chegar a ser co\u00f1ecidos por un p\u00fablico moit\u00edsimo m\u00e1is numeroso e facilitar a realizaci\u00f3n de concertos, que ao seu xu\u00edzo \u00e9 de onde verdadeiramente ch\u00e9galle di\u00f1eiro ao m\u00fasico.elmundo."}
{"id": "108709", "revid": "23204", "url": "https://gl.wikipedia.org/wiki?curid=108709", "title": "Jos\u00e9 Mar\u00eda Rojas Garrido", "text": "Jos\u00e9 Mar\u00eda Rojas Garrido, avogado, xu\u00edz, xornalista e pol\u00edtico, foi o Presidente de Colombia entre 1 de abril e 22 de maio de 1866.\nTraxectoria.\nEstudou Dereito no colexio de Bartolom\u00e9, foi gobernador de Neiva, ministro plenipotenciario e chegou a ocupar interinamente o cargo de presidente da rep\u00fablica de Colombia durante os meses de abril e maio de 1866."}
{"id": "108715", "revid": "1131", "url": "https://gl.wikipedia.org/wiki?curid=108715", "title": "Garab\u00e1s", "text": "O top\u00f3nimo galego Garab\u00e1s pode referirse a:"}
{"id": "108716", "revid": "1888", "url": "https://gl.wikipedia.org/wiki?curid=108716", "title": "Listanco", "text": ""}
{"id": "108717", "revid": "85894", "url": "https://gl.wikipedia.org/wiki?curid=108717", "title": "Listanco, Armeses, Maside", "text": "Listanco \u00e9 un lugar da parroquia de Armeses no concello ourens\u00e1n de Maside na Comarca do Carballi\u00f1o. Ti\u00f1a 62 habitantes no ano 2012 segundo datos do INE e do IGE, dos cales 26 eran homes e 36 mulleres.\nEn Listanco est\u00e1 situado o pazo de Armeses, do s\u00e9culo XIX."}
{"id": "108718", "revid": "85894", "url": "https://gl.wikipedia.org/wiki?curid=108718", "title": "Dac\u00f3n, Amarante, Maside", "text": "Dac\u00f3n \u00e9 unha vila da parroquia de Amarante no concello ourens\u00e1n de Maside na comarca do Carballi\u00f1o. Segundoo INE e o IGE en 2012 ti\u00f1a 388 habitantes (180 homes e 208 mulleres).\nEst\u00e1 atravesada pola estrada N-541."}
{"id": "108719", "revid": "1888", "url": "https://gl.wikipedia.org/wiki?curid=108719", "title": "Dac\u00f3n", "text": ""}
{"id": "108721", "revid": "1131", "url": "https://gl.wikipedia.org/wiki?curid=108721", "title": "La barraca", "text": "La barraca \u00e9 unha novela do autor espa\u00f1ol Vicente Blasco Ib\u00e1\u00f1ez publicada en 1898 incardinada no movemento literario denominado naturalismo.\nArgumento.\nO libro desenv\u00f3lvese na Valencia rural de finais do s\u00e9culo XIX, describindo con precisi\u00f3n as duras condici\u00f3ns de vida da poboaci\u00f3n campesi\u00f1a e agricultora. O t\u00edo \"Barret\" vese imposibilitado de seguir traballando a horta que cultivaran os seus antepasados durante xeraci\u00f3ns ao non poder pagar o arrendamento ao propietario da terra, \"D. Salvador\". Como consecuencia, todos os veci\u00f1os da aldea, con \"Pepeta\" e \"Piment\u00f3\" \u00e1 cabeza se conxuran para impedir que ningu\u00e9n volva traballar nesa parcela.\nAta que chega \"Batiste\" e a s\u00faa familia (a s\u00faa muller \"Teresa\" e os seus fillos \"Roseta\", \"Batistet\" e \"Pasqualet\") que, aguillados pola necesidade, inst\u00e1lanse na leira e acceden a pagar o arrendamento correspondente para poder cultivar o terreo. A partir dese momento veranse infatigablemente acosados polo resto da comunidade, que os acusaba de pregarse \u00e1s esixencias do terratenente prexudicando con iso os intereses do colectivo.\nO fostigamento chega ao seu punto culminante cando os fillos pequenos da familia de \"Batiste\" te\u00f1en un enfrontamento con outros nenos da aldea, como consecuencia do cal o pequeno \"Pasqualet\" termina falecendo. Un sentimento de culpa e compaix\u00f3n asolaga a comunidade.\nPero ser\u00e1 temporal. \"Batiste\" enfr\u00f3ntase a \"Piment\u00f3\" nunha trifulca tabernaria e poucos d\u00edas despois ao ser \"Batiste\" disparado responde ferindo de morte ao seu agresor, o mesmo \"Piment\u00f3\". As represalias non se fan esperar: A barraca onde habitan \"Batiste\" e a s\u00faa familia \u00e9 incendiada e eles vense na obriga de abandonar o pobo."}
{"id": "108722", "revid": "23204", "url": "https://gl.wikipedia.org/wiki?curid=108722", "title": "SpongeBob SquarePants", "text": "SpongeBob SquarePants \u00e9 unha serie de animaci\u00f3n estadounidense creada por Stephen Hillenburg. O protagonista \u00e9 o que d\u00e1 o nome \u00e1 serie. SpongeBob vive no fondo do oc\u00e9ano Pac\u00edfico, en Bikini Bottom, nunha pi\u00f1a, onde reside en compa\u00f1\u00eda do seu caracol, Gary. Traballa no Krusty Krab en compa\u00f1a de Squidward Tentacles, e o seu xefe \u00e9 Eugene Krabs."}
{"id": "108724", "revid": "85894", "url": "https://gl.wikipedia.org/wiki?curid=108724", "title": "O Coruxal, Boimorto, Vilamar\u00edn", "text": "O Coruxal \u00e9 un lugar da parroquia de Boimorto no concello de Vilamar\u00edn, na comarca de Ourense. Est\u00e1 situado a 15 quil\u00f3metros da cidade de Ourense. \u00c9 un lugar pequeno con apenas 10 habitantes."}
{"id": "108725", "revid": "85894", "url": "https://gl.wikipedia.org/wiki?curid=108725", "title": "As Bouzas, Macendo, Castrelo de Mi\u00f1o", "text": " As Bouzas \u00e9 un lugar da parroquia de Macendo no concello ourens\u00e1n de Castrelo de Mi\u00f1o na comarca do Ribeiro. Ti\u00f1a 47 habitantes no ano 2011 segundo datos do INE e do IGE, dos cales 25 eran homes e 20 mulleres. Iso sup\u00f3n un aumento da poboaci\u00f3n respecto a 2010, cando ti\u00f1a 44 habitantes (24 homes e 20 mulleres).\nHai unhas vistas espectaculares ao encoro do r\u00edo Mi\u00f1o. As Bouzas conta cunha pequena asociaci\u00f3n de veci\u00f1os.\nFestas.\nA primeira fin de semana despois da Semana Santa cel\u00e9branse as festas da \"pascuilla\" na honra a Santo Antonio. O s\u00e1bado fest\u00e9xase a festa da rosquilla (feitas un d\u00eda antes polas mulleres do lugar cunha receita antiga) e o domingo un xantar onde se come polbo e carne ao caldeiro."}
{"id": "108731", "revid": "22570", "url": "https://gl.wikipedia.org/wiki?curid=108731", "title": "Tablet PC", "text": "Un tablet PC \u00e9 un ordenador a medio cami\u00f1o entre un ordenador port\u00e1til e un PDA, no que se pode escribir a trav\u00e9s dunha pantalla t\u00e1ctil. Un usuario pode utilizar un apuntador (estilo ou stylus) para traballar co ordenador sen necesidade de teclado ou rato. Este aparato foi propugnado por Microsoft e outros fabricantes.\nEsta modalidade de ordenador port\u00e1til supuxo un avance significativo na aplicaci\u00f3n dos estudos en ling\u00fc\u00edstica computacional.\nExisten modelos que s\u00f3 achegan a pantalla t\u00e1ctil a modo de encerado, sendo as\u00ed moi lixeiros. Tam\u00e9n hai ordenadores port\u00e1tiles con teclado e rato, chamados convertibles, que permiten rotar a pantalla e colocala como se dun encerado se tratase, para o seu uso como tablet PC.\nSistema Operativo.\nO sistema operativo que empregan a maior\u00eda destes dispositivos \u00e9 unha evoluci\u00f3n do Windows XP optimizado para traballar con procesadores m\u00f3biles, que consomen menos enerx\u00eda. O software especial que proporciona este sistema operativo permite realizar escritura manual, tomar notas a man alzada e debuxar sobre a pantalla.\nEmpresas fabricantes.\nA empresa espa\u00f1ola Tuxum creou o primeiro ordenador-encerado que funciona con GNU/Linux, concretamente cunha metadistribuci\u00f3n de Debian, adaptada para lle engadir reco\u00f1ecemento de escritura. Outros fabricantes de tablet PC son HP e Fujitsu."}
{"id": "108732", "revid": "111586", "url": "https://gl.wikipedia.org/wiki?curid=108732", "title": "Fringe", "text": "\"Non confundir con The Fringe.\"\nFringe \u00e9 unha serie de televisi\u00f3n de ciencia ficci\u00f3n estadounidense creada por J.J. Abrams, Alex Kurtzman e Roberto Orci. A serie tivo a s\u00faa estrea o 9 de setembro de 2008 na cadea Fox e rematou as s\u00faas emisi\u00f3ns o 18 de xaneiro de 2013, tras cinco temporadas e 100 episodios. A historia xira ao redor de Olivia Dunham (Anna Torv), Peter Bishop (Joshua Jackson) e Walter Bishop (John Noble), membros dun equipo de investigaci\u00f3n, a Divisi\u00f3n Fringe, pertencente ao Federal Bureau of Investigation e con base en Boston, Massachusetts baixo a supervisi\u00f3n do Departamento de Seguridade Nacional. O equipo emprega t\u00e9cnicas de investigaci\u00f3n do FBI e da ciencia l\u00edmite para resolver unha serie de acontecementos inexplicables que gardan relaci\u00f3n cun universo paralelo. A serie foi descrita como un h\u00edbrido de \"The X-Files\", \"Altered States\" e \"The Twilight Zone\".\nO formato da serie combina elementos dos dramas procedimentais, as\u00ed como dos seriais. A serie comezou dun xeito tradicional co \"misterio da semana\" para facerse m\u00e1is serial co paso das temporadas. Con todo, a meirande parte dos episodios conte\u00f1en unha trama independente, contando con varios episodios que exploran a mitolox\u00eda da serie.\nAs primeiras cr\u00edticas da primeira temporada eran displicentes, pero fix\u00e9ronse m\u00e1is favorables co paso das temporadas, a medida que a serie exploraba a s\u00faa mitolox\u00eda, inclu\u00edndo os universos paralelos e as li\u00f1as do tempo alternativas. Tanto o programa como o elenco e o equipo foron nomeados a moitos premios importantes.\nEn Galicia, a TVG comezou as emisi\u00f3ns de \"Fringe\" na s\u00faa versi\u00f3n dobrada ao galego desde o 5 de xullo de 2011. A partir do 28 de setembro de 2011, a tvG2 pasou a ofrecer os novos episodios. Ata xullo de 2016, a tvG2 unicamente emitiu as tres primeiras temporadas e sucesivas reposici\u00f3ns das mesmas. O 18 de xullo de 2016 pasou a emitir cap\u00edtulos de estrea da cuarta temporada.\nArgumento.\n\"Fringe\" segue as investigaci\u00f3ns da Divisi\u00f3n Fringe, un equipo pertencente ao Federal Bureau of Investigation, conformado pola axente Olivia Dunham; o doutor Walter Bishop, un arquet\u00edpico cient\u00edfico tolo; e Peter Bishop, o fillo de Walter e experto en numerosas materias. Ademais, Phillip Broyles \u00e9 o director da divisi\u00f3n e a axente Astrid Farnsworth enc\u00e1rgase de axudar a Walter nas s\u00faas tarefas no laboratorio. A Divisi\u00f3n Fringe investiga casos relacionados con ciencia l\u00edmite ou marxinal, que van desde experimentos transhumanistas marrados, pasando pola perspectiva dunha singularidade tecnol\u00f3xica destrutiva, ata unha posible colisi\u00f3n de dous universos paralelos. A mi\u00fado, a Divisi\u00f3n Fringe topa con biotecnolox\u00eda avanzada desenvolvida por unha compa\u00f1\u00eda chamada Massive Dynamic, fundada polo antigo compa\u00f1eiro de Walter, o doutor William Bell, e dirixida pola s\u00faa amiga com\u00fan, Nina Sharp. Asemade, o equipo est\u00e1 vixiado por un grupo de homes calvos e p\u00e1lidos denominados \"Observadores\".\nA primeira temporada presenta a Divisi\u00f3n Fringe e introduce as primeiras investigaci\u00f3ns ao redor dunha serie de casos que conforman algo que denominan \"o Patr\u00f3n\", na s\u00faa maior parte orquestrados por unha rede internacional de cient\u00edficos sen escr\u00fapulos co\u00f1ecida como ZFT (\"Zerst\u00f6rung durch Fortschritte der Technologie\"; en galego, \"Destruci\u00f3n mediante o avance da tecnolox\u00eda\") e dirixida por David Robert Jones. Esta organizaci\u00f3n prepara unha cat\u00e1strofe mundial que pretende causar a fin do mundo. A ameaza da ZFT semella rematar cando Peter mata a Jones cando intenta cruzar a un universo paralelo. Olivia descobre que, de nena, foi unha suxeita de probas de Walter nos seus experimentos cunha droga nootr\u00f3pica, o Cortexiphan, que lle proporcionou d\u00e9biles habilidades psi\u00f3nicas. Walter tam\u00e9n debe facer fronte \u00e1 volta \u00e1 vida normal ao coidado do seu fillo Peter despois de pasar dezasete anos internado nunha instituci\u00f3n mental, ademais de agochar o feito de que Peter pertence ao universo paralelo, mentres que o seu fillo morrera de neno.\nNa segunda temporada, finalmente at\u00f3pase que os incidentes van en conxunci\u00f3n coas actividades dun universo paralelo que est\u00e1 a sufrir singularidades gravitacionais naqueles puntos d\u00e9biles que hai no tecido entre ambos os mundos. No outro universo, os cient\u00edficos desenvolveron unha substancia semellante ao \u00e1mbar que \u00e9 capaz de illar estas singularidades xunto coas persoas que estivesen no lugar no momento de liberar esa substancia. A Divisi\u00f3n Fringe ten que abordar m\u00e1is casos que levan ao que semella unha guerra entre o universo paralelo e o primeiro, este \u00faltimo inzado de h\u00edbridos entre humano e m\u00e1quina, os multiformas, enviados polo universo paralelo. Walter vese na obriga de revelar a Peter que prov\u00e9n do universo paralelo e que substitu\u00edu ao seu Peter, que morrera dunha enfermidade xen\u00e9tica. Walter cruzara ao outro universo desde o conxelado lago Reiden en 1985 para administrar a cura \u00e1 versi\u00f3n alternativa de Peter. Pero, tras destru\u00edr a dose da cura durante o transporte, acaba por levar consigo ao neno ao seu lado. No seu regreso, o xeo rompe a caen \u00e1 auga, pero un dos Observadores, Setembro, s\u00e1lvaos e lembra a Walter a importancia de Peter. As singularidades no universo paralelo comezan por mor da intrusi\u00f3n de Walter nel, co lago Reiden como epicentro.\nA terceira temporada presenta episodios que alternan entre os dous universos. \"Walternativo\", a versi\u00f3n alternativa de Walter, \u00e9 o Secretario de Defensa dos Estados Unidos e artellou os seus plans para ensamblar as pezas dunha arma da fin do mundo que unicamente reacciona \u00e1 biolox\u00eda de Peter. Tam\u00e9n env\u00eda \u00e1 s\u00faa Olivia ao primeiro universo para suplantar a identidade da axente e montar a versi\u00f3n da m\u00e1quina presente no primeiro universo. Entrementres, aproveita para estudar a Olivia e os poderes que lle induciron os experimentos realizados nela co Cortexiphan. Por casualidade, a Olivia do universo alternativo queda embarazada dun fillo de Peter, Henry, antes de ser levada de novo ao seu universo. Walternativo provoca a aceleraci\u00f3n do embarazo para conseguir unha mostra do sangue do beb\u00e9 co fin de empregala para activar a m\u00e1quina. Peter, coa axuda de Olivia, entra na versi\u00f3n do primeiro universo da m\u00e1quina e experimenta unha visi\u00f3n do futuro onde o universo paralelo fora destru\u00eddo e na que o primeiro universo est\u00e1 a piques de sufrir mesmo destino. De volta ao presente, Peter altera o seu plan e utiliza a m\u00e1quina para crear unha ponte e unir nunha sala aos habitantes de ambos os dous universos para que poidan resolver o seu dilema. Non obstante, Peter desaparece e tanto os dous Walter coma as d\u00faas Olivia esquecen a s\u00faa existencia.\nA cuarta temporada comeza nunha li\u00f1a do tempo alternativa, na que Setembro non salvou a versi\u00f3n alternativa de Peter en 1985, segundo os Observadores. Isto crea un efecto bolboreta e infl\u00fae no pasado dos personaxes principais, pero tam\u00e9n estabiliza os dous universos debido \u00e1 creaci\u00f3n da ponte entre eles. Peter reaparece axi\u00f1a nesta nova cronolox\u00eda grazas \u00e1s acci\u00f3ns da Divisi\u00f3n Fringe da cronolox\u00eda alternativa. Despois de atopar algunhas dificultades, ambas as divisi\u00f3ns Fringe conf\u00edan nel e Peter pr\u00e9stalles a s\u00faa axuda cos casos que investigan. Asemade, Peter busca o xeito de regresar \u00e1 s\u00faa li\u00f1a do tempo ao comprobar que os seus recordos est\u00e1n alterando os recordos da Olivia desta cronolox\u00eda. Non obstante, tras atopar a Setembro ferido, Peter descobre que esta li\u00f1a do tempo \u00e9 realmente a s\u00faa e, logo de sabelo, retoma a s\u00faa relaci\u00f3n amorosa con Olivia. Setembro tam\u00e9n revela que os Observadores tiveran que eliminar o fillo de Peter, Henry, para asegurar a creaci\u00f3n do seu futuro. Non obstante, sinala que a futura filla de Peter e Olivia ser\u00e1 importante. Entrementres, William Bell d\u00e1 ordes a David Robert Jones, vivo nesta cronolox\u00eda, de traballar coa versi\u00f3n de Nina Sharp do universo paralelo para sincronizar os dous universos, co obxectivo de destru\u00edlos coa axuda dos poderes que o Cortexiphan deu a Olivia, para as\u00ed crear un terceiro universo baixo o seu control. A Divisi\u00f3n Fringe vese na obriga de pechar a ponte dimensional, pero isto non det\u00e9n o plan de Bell. Walter soamente ve unha opci\u00f3n para salvar o mundo: disparar e matar a Olivia, parando o proceso coa s\u00faa morte. Bell consegue escapar, e Walter extrae a bala da cabeza de Olivia para permitir que o Cortexiphan cure os tecidos e devolva a Olivia \u00e1 vida. Despois destes acontecementos, a Divisi\u00f3n Fringe recibe un maior orzamento. Ademais, Olivia descobre que est\u00e1 embarazada de Peter. Con todo, Setembro apar\u00e9celle a Walter e al\u00e9rtao de que \"xa ve\u00f1en\", facendo alusi\u00f3n a un futuro dist\u00f3pico do ano 2036 visto no episodio \"Letters of Transit\" no que os Observadores, despois de arruinaren a Terra nun futuro distante, viaxaran atr\u00e1s no tempo ata o 2015 e purgaran gran parte da humanidade para tomaren o mundo como seu. Os Observadores subxugan aos superviventes e modifican o medio ambiente do planeta para facelo m\u00e1is axeitado para eles.\nA quinta e \u00faltima temporada contin\u00faa a historia en 2036 onde a deixara o episodio \"Letters of Transit\"; os membros da Divisi\u00f3n Fringe foron capaces de meterse en \u00e1mbar para evitar seren capturados despois da purga levada a cabo polos Observadores en 2015. Henrietta (\"Etta\"), a filla de Peter e Olivia que desaparecera pouco despois da chegada dos Observadores en 2015, consegue reunilos de novo. Walter revela que el e mais Setembro desenvolveran un plan para derrotar os Observadores. O plan estaba explicado en gravaci\u00f3ns feitas nunha serie de cintas de v\u00eddeo metidas tam\u00e9n en \u00e1mbar e agochadas no laboratorio de Walter na Universidade de Harvard. As citas levan ata varios compo\u00f1entes que conforman un dispositivo, inclu\u00edndo un neno Observador chamado Michael. As gravaci\u00f3ns tam\u00e9n aluden a un home chamado Donald que axudou a Walter na preparaci\u00f3n do plan. Etta \u00e9 asasinada durante o seguimento das pistas deixadas nas cintas, provocando que Olivia e Peter completen o plan na s\u00faa memoria. A trav\u00e9s de Michael, o equipo descobre que Donald \u00e9 Setembro, que foi despoxado dos seus poderes de Observador por axudar \u00e1 Divisi\u00f3n Fringe, e que Michael \u00e9 o seu fillo xen\u00e9tico, que fora criado deliberadamente como anomal\u00eda no futuro distante dos Observadores. Setembro explica que o plan \u00e9 enviar a Michael ao ano 2167, momento no que comezaron os experimentos xen\u00e9ticos en humanos para erradicar as emoci\u00f3ns en favor da intelixencia, feito que levou \u00e1 creaci\u00f3n dos Observadores. Ao mostrar aos cient\u00edficos que Michael pos\u00fae tanto emoci\u00f3ns como intelixencia, os experimentos cesar\u00edan e nunca se crear\u00edan os Observadores. Setembro prep\u00e1rase para levar a Michael ao futuro cando o plan se pon en marcha, pero recibe un disparo e morre no \u00faltimo momento; Walter, consciente de que \u00eda ter que facer un sacrificio, leva a Michael ao futuro para asegurarse de que o plan se leve a cabo. Como predeciran, o tempo restabl\u00e9cese desde a invasi\u00f3n en 2015; os Observadores nunca invaden o planeta e Peter, Olivia e Etta viven as s\u00faas vidas tranquilamente.\nUniverso paralelo.\nA maior parte do arco argumental de \"Fringe\" ten presente a existencia dun universo paralelo que se asemella moito ao orixinal, malia contar con numerosas idiosincrasias hist\u00f3ricas. Exemplo disto son os atentados do 11 de setembro de 2001; malia que este acontecemento tam\u00e9n ocorreu no universo paralelo, o World Trade Center non foi danado nos ataques, deixando os edificios intactos na cidade de Manhatan do universo paralelo, nos que se atopan as oficinas do doutor William Bell.\nOs produtores estaban moi interesados en constru\u00edr un mundo, e a introduci\u00f3n do universo paralelo na historia permitiulles crear un mundo moi similar con numerosos detalles diferentes. Este universo paralelo tr\u00f3uxolles a posibilidade de mostrar \"como as pequenas decisi\u00f3ns que se toman definen a cadaqu\u00e9n como persoa e poden cambiar a vida de moitos xeitos\", segundo o codirector Jeff Pinkner. Con todo, os produtores tam\u00e9n se decataron de que o concepto do universo paralelo pod\u00eda ser confuso para os espectadores e introduciron elementos aos poucos ao longo das d\u00faas primeiras temporadas antes dunha maior revelaci\u00f3n ao final da segunda temporada e durante toda a terceira. J.H. Wyman comentou que, a mi\u00fado, pasaba as ideas da historia sobre o universo alternativo a seu pai para ver se ti\u00f1an sentido e traballar naqueles aspectos do gui\u00f3n que atopase confusos. A construci\u00f3n deste novo mundo tam\u00e9n lles concedeu a oportunidade de elaborar historias centradas unicamente nos personaxes do universo paralelo, con case que ningunha ligaz\u00f3n cos personaxes principais. Nas palabras de Wyman, puideron \"facer d\u00faas series a partir dunha soa\".\nC\u00f3digo de glifos.\nAntes das pausas para a publicidade, m\u00f3strase rapidamente a imaxe dun glifo. Abrams revelou nunha entrevista que os glifos ti\u00f1an un significado agochado. \"Tr\u00e1tase dunha cousa que facemos para a xente que queira descubrilo e seguir as pistas, pero non \u00e9 algo que un espectador te\u00f1a que considerar ao ver a serie\". Abrams tam\u00e9n dixo que as ras aparentemente non relacionadas cunha letra grega phi (\u03a6) no seu lombo que aparec\u00edan nas promoci\u00f3ns da serie te\u00f1en un significado dentro do contexto da narraci\u00f3n, dicindo que \"\u00e9 parte do c\u00f3digo da serie\". Un editor da p\u00e1xina web de tecnolox\u00eda Ars Technica descubriu que o c\u00f3digo de glifos simplemente se trataba dun cifrado por substituci\u00f3n utilizado para deletrear unha soa palabra relacionada co episodio. Ademais, alg\u00fans dos glifos te\u00f1en certa importancia na resoluci\u00f3n dalg\u00fan caso.\nSecuencia de apertura.\nA secuencia de apertura est\u00e1ndar da serie incl\u00fae imaxes dos glifos xunto a palabras que representan temas da ciencia l\u00edmite, como \"teletransportaci\u00f3n\" e \"materia escura\". Durante a terceira temporada, naqueles episodios que se desenvolven principalmente no universo paralelo, aparecen novas palabras, como \"hipnose\" e \"neurociencia\" seguindo un formato similar, a\u00ednda que cun ton vermello de fondo no canto do azul orixinal. Estas diferenzas na cor levou aos afeccionados a chamar o universo orixinal o universo azul, en contraste co paralelo, o universo vermello. No episodio \"Entrada\" da terceira temporada, a secuencia emprega unha mestura das versi\u00f3ns azul e vermella, dado que os acontecementos mostrados te\u00f1en lugar en ambos os dous universos por igual. Nos dous episodios en modo de \"flashback\", \"Peter\" e \"Suxeito 13\", introduciuse unha nova variaci\u00f3n da secuencia, con gr\u00e1ficos retro que lembran \u00e1 tecnolox\u00eda dos anos 80 e frases como \"computadores persoais\" e \"enxe\u00f1ar\u00eda xen\u00e9tica\". Pola s\u00faa banda, o futuro dist\u00f3pico mostrado no episodio \"O d\u00eda que morremos\" da terceira temporada emprega un ton negro, con palabras como \"esperanza\" e \"auga\". O primeiro episodio da cuarta temporada, \"Neither Here Nor There\" trae consigo un ton \u00e1mbar na secuencia de apertura, con novos termos, que se mant\u00e9n en case todos os episodios da temporada. O episodio \"Letters of Transit\" da cuarta temporada e todos os episodios da quinta temporada, que regresan ao futuro universo dist\u00f3pico, mostran unha secuencia de apertura con tons fr\u00edos con termos como \"alegr\u00eda\", \"pensamento privado\" e \"libre albedr\u00edo\", conceptos e ideas perdidos neste futuro. C\u00f3mpre dicir tam\u00e9n que hai un fotograma na secuencia de apertura no que aparecen rapidamente as palabras \"Os Observadores est\u00e1n aqu\u00ed\"."}
{"id": "108734", "revid": "85894", "url": "https://gl.wikipedia.org/wiki?curid=108734", "title": "Pradob\u00f3, Palm\u00e9s, Ourense", "text": "Pradob\u00f3 \u00e9 un lugar da parroquia de Palm\u00e9s, do concello de Ourense. Segundo o IGE en 2008 ti\u00f1a 33 habitantes (18 homes e 15 mulleres).\nEst\u00e1 situado ao oeste da fregues\u00eda, a car\u00f3n da veci\u00f1a parroquia de Trasalba (Amoeiro). Est\u00e1 situado a uns 12\u00a0km da cidade de Ourense, coa que se comunica a trav\u00e9s das li\u00f1as 13A ou 13B dos autobuses urbanos."}
{"id": "108736", "revid": "865", "url": "https://gl.wikipedia.org/wiki?curid=108736", "title": "Blink-182", "text": "blink-182 \u00e9 unha banda de rock estadounidense formada en 1992 en Poway, California. O grupo est\u00e1 composto por Mark Hoppus (vocal e baixo), Travis Barker (bater\u00eda) e Matt Skiba (guitarra e vocais). Reco\u00f1ecida polo seu son pop punk enerx\u00e9tico e letras divertidas e moitas veces adolescentes, a blink-182 converteuse nunha das bandas m\u00e1is influentes da escena punk rock dos anos 1990 e 2000\nHistoria.\nOrixes de 1992 a 1998.\nA banda naceu en 1992, en Poway, un dos barrios de San Diego, concretamente onde Tom DeLonge e Scott Raynor co\u00f1eceron a Mark Hoppus, un rapaz de Ridgecrest, California. Os tres decidiron formar unha banda. Tras consideraren un n\u00famero de nomes, como \u201cDuct Tape\u201d (\"Cinta para canos\"), acordaron cham\u00e1rense simplemente \"Blink\". So este nome, o 27 de abril de 1993, Blink lanzou un EP co\u00f1ecido como \"Flyswatter\" (\"Matamoscas\"). Esta demo foi gravada usando un boombox, un gravador caseiro, no garaxe de Scott, as\u00ed se explica a pobre calidade de son.\nAntes do final dese ano, a banda realizou outra demo casete co\u00f1ecida como \"Buddha\", lanzada por Filter Records. Na gravaci\u00f3n inclu\u00eduse \"The Girl Next Door\", cover da banda de punk Screeching Weasel. Tras o lanzamento desta demo, a banda viuse implicada nunha pol\u00e9mica cunha banda techno de Irlanda, que aseguraba ter o copyright do nome da banda, Blink. Para evitaren males maiores, o tr\u00edo decidiu engadir o n\u00famero 182. Moitas teor\u00edas sobre a orixe do nome, sobre todo do 182, xurdiron entre o p\u00fablico. Unha delas, a m\u00e1is c\u00e9lebre e difundida \u00e9 a que asegura que 182 \u00e9 o n\u00famero de veces que Al Pacino di a palabra \"fuck\" (\"foder\" en galego) en \"O prezo do poder\". Por\u00e9n, a banda reiterou en varias ocasi\u00f3ns que o n\u00famero non significa nada en especial, e que foi escollido ao chou.\nA banda comezou a facerse un nome na escena punk rock de principios dos 90, que viviu o seu auxe particular en 1994, co lanzamento de tres dos discos m\u00e1is importantes do punk rock moderno: \"Dookie\", de Green Day; \"Smash\", de The Offspring e \"Punk in Drublic\", de NOFX. A banda co\u00f1eceu aos veteranos The Vandals durante un concerto con Unwritten Law, e axudaron a blink-182 a emerxer con forza na escena punk de San Diego grazas a que The Vandals os inclu\u00edron en moitos dos seus concertos. M\u00e1is tarde, blink-182 agradec\u00e9ullelo relanzando a s\u00faa vella demo remasterizada \"Buddha\" mediante Kung Fu Records, selo de Joe Escalante, baixista de The Vandals. Amais, a banda apareceu nunha morea de v\u00eddeos promocionais de surf, skate e snowboard. Precisamente, unha compa\u00f1\u00eda australiana de roupa destes deportes, Billabong, (unha das m\u00e1is importantes do mundo hoxe en d\u00eda) comeza a patrocinar a banda. Tam\u00e9n, un dos primeiros logos da banda era un \"B\", lanzado conxuntamente por blink-182 e Billabong aproveitando o xogo de comezar os seus nomes pola mesma letra.\nEn 1994, a banda, xa como blink-182, fichou por Cargo Music, selo independente de punk rock de San Diego, para lanzar o seu primeiro \u00e1lbum de estudio, chamado \"Cheshire Cat\", lanzado con Grilled Cheese Records, filial de Cargo. O \u00e1lbum conti\u00f1a varias novas versi\u00f3ns das canci\u00f3ns que aparec\u00edan en Buddha e os seus sinxelos \"M+M's\" e \"Wasting Time\", al\u00e9n doutras canci\u00f3ns moi populares nos concertos da banda como \"Carousel\".\nAntes de embarcarse no seu novo \u00e1lbum, a banda participou no Warped Tour de 1996 canda bandas como NOFX e Pennywise. Ap\u00f3s mudarse a Encinitas, California, a banda fichou por MCA Records para gravar \"Dude Ranch\" co produtor Mark Trombino e lanzado \u00e1 s\u00faa vez por MCA e Cargo (ser\u00eda o seu derradeiro material con blink-182). O \u00e1lbum foi un \u00e9xito cando os dous sinxelos \"Josie\" e \"Dammit\" ascenderon ao cume das listas de \u00e9xitos estadounidenses e o disco logra o disco de platino."}
{"id": "108747", "revid": "197", "url": "https://gl.wikipedia.org/wiki?curid=108747", "title": "Vi\u00f1a (hom\u00f3nimos)", "text": "Vi\u00f1a pode facer referencia a:\nComo top\u00f3nimo, pode referirse a:"}
{"id": "108749", "revid": "2520", "url": "https://gl.wikipedia.org/wiki?curid=108749", "title": "Liga espa\u00f1ola de F\u00fatbol", "text": ""}
{"id": "108750", "revid": "98629", "url": "https://gl.wikipedia.org/wiki?curid=108750", "title": "Terceira Divisi\u00f3n RFEF", "text": "A Terceira Divisi\u00f3n RFEF, chamada oficialmente Campeonato Nacional de Terceira Divisi\u00f3n (Terceira RFEF), anteriormente chamada Campionato Nacional de Liga de Terceira Divisi\u00f3n, \u00e9 a quinta categor\u00eda da liga espa\u00f1ola de f\u00fatbol. Foi creada en 1929 como terceira categor\u00eda da liga espa\u00f1ola de f\u00fatbol, convert\u00e9ndose na cuarta categor\u00eda en 1977 trala creaci\u00f3n da Segunda Divisi\u00f3n B e na quinta categor\u00eda en 2021 trala creaci\u00f3n da Primeira Divisi\u00f3n RFEF.\nEst\u00e1 inmediatamente por riba das divisi\u00f3ns rexionais, a Preferente no caso de Galicia, polo que se considera a \u00faltima categor\u00eda nacional de liga espa\u00f1ola. \u00c9 unha categor\u00eda non profesional e est\u00e1 formada por 18 grupos, correspondendo o Grupo I aos equipos de Galicia.\nHistoria.\nA Terceira Divisi\u00f3n creouse na tempada 1929\u201330, \u00e9 dicir, a partir da segunda edici\u00f3n da Liga espa\u00f1ola de f\u00fatbol. Historicamente era a terceira categor\u00eda da liga espa\u00f1ola, por baixo da Segunda Divisi\u00f3n. Na tempada 1977\u201378, coa creaci\u00f3n da Segunda Divisi\u00f3n B, pasou a ser a cuarta categor\u00eda da liga espa\u00f1ola.\nA s\u00faa estrutura, as\u00ed como o n\u00famero de grupos e equipos participantes cambiou en m\u00faltiples ocasi\u00f3ns ao longo da historia. Na s\u00faa primeira edici\u00f3n, a fase previa distribu\u00eda a 33 equipos en 8 grupos diferentes, dos cales foron campi\u00f3ns: Club Gij\u00f3n, Barakaldo CF, Atl\u00e9tico Aurora Pamplona, Patria Zaragoza, CD Castell\u00f3n, Sporting Sagunto, Cartagena FC e Recreativo de Huelva. Xa na fase eliminatoria, o Castell\u00f3n converteuse no primeiro campi\u00f3n da categor\u00eda ao vencer por un apertado 3-2 fronte ao Recreativo de Huelva.\nA Terceira Divisi\u00f3n foi suprimida en 1934 e non volveu porse en marcha ata a tempada 1940\u201341, xa pasada a guerra civil, a\u00ednda que foi suprimida outra vez ao remate desa mesma tempada, quedando substitu\u00edda pola primeira categor\u00eda rexional. Con todo, dous anos despois, para a tempada 1943\u201344, foi novamente recuperada.\nA \u00faltima gran reestruturaci\u00f3n aconteceu na tempada 1980-81, cando foron creados novos grupos e se fixo unha distribuci\u00f3n auton\u00f3mica dos mesmos, a\u00ednda que foron precisas varias tempadas para acadar a distribuci\u00f3n actual.\nTrala tempada 2020/21 pasou a ser a quinta categor\u00eda do f\u00fatbol espa\u00f1ol, cunha nova estruturaci\u00f3n na que se introduciu a Primeira Divisi\u00f3n RFEF como terceiro nivel.\nSistema de competici\u00f3n.\nActualmente compiten 364 clubs en Terceira divisi\u00f3n, repartidos en 18 grupos, na maior\u00eda dos cales participan 20 equipos. Cada grupo corresponde a unha Federaci\u00f3n territorial e, polo tanto, a unha Comunidade Aut\u00f3noma, excepto no caso de Andaluc\u00eda, que se divide en dous grupos (9 e 10). Os clubs das cidades aut\u00f3nomas de Ceuta e Melilla, no norte de \u00c1frica, compiten cos da Federaci\u00f3n Andaluza de F\u00fatbol, nos grupos 10 e 9 respectivamente.\nO sistema de competici\u00f3n \u00e9 o mesmo que no resto de categor\u00edas da Liga espa\u00f1ola de f\u00fatbol. Disp\u00fatase anualmente, empezando a finais do mes de agosto ou principios de setembro e terminando no mes de maio ou xu\u00f1o do seguinte ano.\nOs equipos de cada grupo enfr\u00f3ntanse todos contra todos en d\u00faas ocasi\u00f3ns -unha en campo propio e outra en campo contrario- sumando un total de 38 xornadas. A orde dos encontros dec\u00eddese por sorteo antes de empezar a competici\u00f3n. O ga\u00f1ador dun partido obt\u00e9n tres puntos, o perdedor non suma unidades, e en caso dun empate hai un punto para cada equipo.\nAo termo da tempada o equipo que acumula m\u00e1is puntos procl\u00e1mase campi\u00f3n de Terceira Divisi\u00f3n (hai 18 campi\u00f3ns cada tempada, un por grupo).\nPromoci\u00f3n de ascenso.\nUnha vez finalizada a tempada regular, os catro primeiros clasificados de cada grupo disputan a promoci\u00f3n de ascenso a Segunda Divisi\u00f3n B.\nEste \"play-off\" consta de tres roldas de eliminaci\u00f3n directa, a dobre partido (ida e volta). Os campi\u00f3ns enfr\u00f3ntanse nunha primeira eliminatoria e o ga\u00f1ador ascende directamente a Segunda B. Os segundos clasificados enfr\u00f3ntanse aos cuartos, e os terceiros xogan entre eles, todos a dobre partido. Os ga\u00f1adores e os campi\u00f3ns de grupo perdedores da primeira eliminatoria xogan novamente a dobre partido. Os ga\u00f1adores desta enfr\u00f3ntanse entre eles nunha terceira rolda, na que os ga\u00f1adores ascenden a Segunda B.\nEstat\u00edsticas.\nEquipos galegos.\nOs equipos galegos que se proclamaron algunha vez campi\u00f3ns da Terceira Divisi\u00f3n son os seguintes:"}
{"id": "108751", "revid": "2520", "url": "https://gl.wikipedia.org/wiki?curid=108751", "title": "Arousa Sociedade Cultural", "text": ""}
{"id": "108752", "revid": "2520", "url": "https://gl.wikipedia.org/wiki?curid=108752", "title": "C\u00e9ltiga Club de F\u00fatbol", "text": ""}
{"id": "108753", "revid": "2520", "url": "https://gl.wikipedia.org/wiki?curid=108753", "title": "Vilalonga Club de F\u00fatbol", "text": ""}
{"id": "108754", "revid": "17467", "url": "https://gl.wikipedia.org/wiki?curid=108754", "title": "Terceira divisi\u00f3n espa\u00f1ola", "text": ""}
{"id": "108755", "revid": "29029", "url": "https://gl.wikipedia.org/wiki?curid=108755", "title": "Club Deportivo Lal\u00edn", "text": "O Club Deportivo Lal\u00edn \u00e9 un club de f\u00fatbol galego da cidade de Lal\u00edn. Fundado en 1974, na actualidade milita no Grupo norte da Preferente Galicia.\nHistoria.\nFoi fundado en novembro de 1974, logo de case dez anos sen f\u00fatbol federado na vila e despois da desaparici\u00f3n do Campo da Leiteir\u00eda. O primeiro presidente foi \u00c1ngel Nistal Pe\u00f1a. Rematadas as obras do estadio Municipal, en 1976 o equipo participou por vez primeira en competici\u00f3ns oficiais na liga da monta\u00f1a (2\u00aa categor\u00eda Rexional), con Modesto Cao na presidencia. Xa na tempada 1978-79 pasou a presidir o equipo Manuel Anxo Cortizo Blanco, e planificouse o ascenso a Primeira Rexional, que se acadou tras lograr o campionato con cinco puntos de vantaxe co seu inmediato seguidor.\nDebutou na Terceira Divisi\u00f3n en 1981, e na tempada 1984-85 ascendeu o primeiro dos catro ascensos logrados a Segunda Divisi\u00f3n B. No ano 2013 acadou a Copa Deputaci\u00f3n de Pontevedra."}
{"id": "108758", "revid": "23204", "url": "https://gl.wikipedia.org/wiki?curid=108758", "title": "Metaf\u00edsica", "text": "A metaf\u00edsica (do lat\u00edn \"metaphysica\", que ven do grego \"met\u00e1\" que significa \u201ctras, m\u00e1is al\u00f3\u201d, e \"ph\u00fdsis\" que significa \u201cnatureza\u201d) def\u00ednese como algo que est\u00e1 m\u00e1is al\u00f3 do f\u00edsico, dedicando o seu estudo ao abstracto do Ser e de Deus. \u00c9 unha parte fundamental da filosof\u00eda que trata o estudo do Ser e das s\u00faas propiedades, principios, causas e fundamentos de existencia.\nSubdiv\u00eddese en ontolox\u00eda (estudo do ser en xeral) e teolox\u00eda (estudo do ser divino)."}
{"id": "108761", "revid": "865", "url": "https://gl.wikipedia.org/wiki?curid=108761", "title": "God Forbid", "text": "God Forbid \u00e9 un grupo de heavy metal estadounidense formado no 1996 en East Brunswick, Nova Jersey.\nHistoria.\nNos seus comezos realizaron xiras con grupos coma GWAR, Nile, Cradle of Filth e Candiria. O seu primeiro \u00e1lbum de estudio, \"Reject the Sickness\", comercializouse por \"9 Volt Records\" no 1999. Posteriormente o grupo firmou con Century Media Records, lanzando o seu disco \"Determination\" en 2001. Tocaron no tour \"Headbanger's Ball\" da MTV2 con Shadows Fall e Lamb of God.\nNo 2004 gravaron\"Gone Forever\", e ao ano seguinte \"\". Este foi o seu primeiro \u00e1lbum en entrar na lista de \u00e9xitos Billboard 200, debutando no posto 118. O seu quinto \u00e1lbum de estudio, \"Earthsblood\", sa\u00edu ao mercado o 24 de febreiro de 2009.\nNo 2009 comezaron unha xira por Europa chamada \"There Goes the Neighborhood\" encabezada por Ill Ni\u00f1o e xunto a Exilia, sendo un dos concertos da xira en Vigo o 13 de marzo."}
{"id": "108768", "revid": "23204", "url": "https://gl.wikipedia.org/wiki?curid=108768", "title": "Alcublas", "text": "Alcublas (en valenciano \"Les Alcubles\") \u00e9 un municipio da Comunidade Valenciana. Pertencente \u00e1 provincia de Valencia, na comarca de Serrans.\nXeograf\u00eda.\nMunicipio situado na vertente sur da zona monta\u00f1osa de ligaz\u00f3n entre a Serra Calderona e a Serra de Andilla, que separa as concas do Turia e o Palancia. O relevo do termo non \u00e9 moi accidentado, caracteriz\u00e1ndose pola existencia de \"cuncas\" e chairas rodeadas de cerros de mediana elevaci\u00f3n. Esta caracter\u00edstica permitiu a instalaci\u00f3n dun aer\u00f3dromo no Chairo da Balsa, en 1936. As principais alturas son Pedroso (878 m), Los Molinos (904 m), Verdinal (614 m) e La Solana (1.123 m).\nO termo carece de correntes fluviais importantes, sendo a \u00fanica a destacar a rambla de Alcublas, que logo d\u00e1 orixe \u00e1 rambla de Artaix. Na parte sur do termo hai montes cubertos de pi\u00f1eirais; no resto hai pastos e monte baixo (romeu, espliego etc).\nA vila est\u00e1 na cabeceira da rambla de Alcublas, nunha ampla \"cunca\" rodeada por varios cerros, moi pr\u00f3xima ao linde con Andilla. Acc\u00e9dese a esta localidade, dende Valencia, tomando a CV-35 ata enlazar coa CV-339 e logo continuar pola CV-245.\nO termo municipal de Alcublas limita coas localidades de Andilla e Ll\u00edria pertencentes \u00e1 provincia de Valencia, e Saca\u00f1et, J\u00e9rica e Altura na provincia de Castell\u00f3.\nEconom\u00eda.\nExisten dentro do termo terreos dedicados a diversos cultivos: vi\u00f1edos, cereais, oliveiras, amendoeiras e figueiras. O vi\u00f1o e o aceite son as principais produci\u00f3ns. Pola abundancia de plantas arom\u00e1ticas hai gran dedicaci\u00f3n ap\u00edcola, as\u00ed como de obtenci\u00f3n de esencia de espliego."}
{"id": "108799", "revid": "1131", "url": "https://gl.wikipedia.org/wiki?curid=108799", "title": "Galer\u00eda de imaxes de Cacheiras, Teo", "text": "San Sim\u00f3n de Ons de Cacheiras \u00e9 unha parroquia que se localiza no leste do concello de Teo."}
{"id": "108800", "revid": "54336", "url": "https://gl.wikipedia.org/wiki?curid=108800", "title": "Xo\u00e1n Casiano", "text": "Xo\u00e1n Casiano ou Cassiano, nado en Escitia Menor entre os anos 360 e 365 e finado en Marsella en 435, foi un sacerdote, asceta e Pai da Igrexa.\nTraxectoria.\nDesco\u00f1\u00e9cese o seu lugar de nacemento, probablemente Escitia Menor, na desembocadura do Danubio, a\u00ednda que \u00e9 seguro que se formou en Bel\u00e9n e viviu durante sete anos como eremita no deserto de Exipto. Posteriormente recibiu o diaconado en Constantinopla de mans de san Xo\u00e1n Cris\u00f3stomo, e foi ordenado sacerdote en Roma polo papa Inocencio I.\nCara \u00f3 415 fundou a Abad\u00eda de San V\u00edctor de Marsella, formada por dous mosteiros, un masculino e outro feminino, para os que redactou os seus escritos m\u00e1is importantes: as \"Institutiones,\" nas que exp\u00f3n as obrigas do monxe e examina os vicios contra os que ten que estar prevido; e as s\u00faas vinte e catro \"Collationes\", onde, en forma de di\u00e1logos con monxes famosos da antig\u00fcidade \u2014como un complemento \u00e1s \"Institutiones\"\u2014 trata diversos aspectos da vida monacal, alaba a vida erem\u00edtica e indica que a vida asc\u00e9tica \u00e9 a mellor v\u00eda para loitar contra o pecado.\nOs seus escritos teol\u00f3xicos influ\u00edron nas doutrinas semipelaxianas.\nPosteridade.\nSan Bieito de Nursia recomendou \u00f3s seus monxes a lectura dos escritos de Xo\u00e1n Casiano, e empregounos como fundamento para a s\u00faa regra, onde en certas pasaxes rep\u00edtese palabra a palabra citas de Casiano e a mesma regra afirma que debe ser prolongada polas \"Conferencias dos Padres e as s\u00faas Instituci\u00f3ns\" de Casiano.\nOs monxes de Occidente apr\u00e9ciano como un dos principais mestres da vida mon\u00e1stica e consideran bo que lles te\u00f1an permitido beneficiarse da experiencia dos primeiros monxes de Oriente.\nDespois do seu pasamento, o segundo Concilio de Orange, en 529, condenou o semipelaxianismo e deu unha formulaci\u00f3n teol\u00f3xica da graza tal como preconizaba Santo Agosti\u00f1o. O concilio pronunciouse contra os que, como Xo\u00e1n Casiano de Marsella, Vicente de Lerins e Fausto de Riez, daban un papel m\u00e1is importante \u00f3 libre albedr\u00edo.\nAlgunhas localidades preto de L\u00e9rins levan o seu nome. Por\u00e9n os seus escritos foron lidos amplamente nos mosteiros de Occidente.\nFigura no calendario de santos da Igrexa ortodoxa onde \u00e9 moi estimado polos seus escritos e a s\u00faa posici\u00f3n sobre a graza, onde os ortodoxos se reco\u00f1ecen, mellor que nas de Agosti\u00f1o de Hipona. As\u00ed \u00e9 como moitos monxes e bispos ortodoxos levan o seu nome."}
{"id": "108801", "revid": "1131", "url": "https://gl.wikipedia.org/wiki?curid=108801", "title": "Galer\u00eda de imaxes de Luou, Teo", "text": "Santa Mar\u00eda de Luou \u00e9 unha parroquia que se localiza no centro do concello de Teo."}
{"id": "108808", "revid": "1131", "url": "https://gl.wikipedia.org/wiki?curid=108808", "title": "Galer\u00eda de imaxes de Reis, Teo", "text": "Reis \u00e9 unha parroquia que se localiza no sur do concello de Teo."}
{"id": "108810", "revid": "1131", "url": "https://gl.wikipedia.org/wiki?curid=108810", "title": "Galer\u00eda de imaxes de Rar\u00eds, Teo", "text": "San Miguel de Rar\u00eds \u00e9 unha parroquia que se localiza no sur do concello de Teo."}
{"id": "108819", "revid": "785", "url": "https://gl.wikipedia.org/wiki?curid=108819", "title": "San Pedro de Portomar\u00edn, Portomar\u00edn", "text": "San Pedro de Portomar\u00edn \u00e9 unha parroquia do concello de Portomar\u00edn na comarca de Lugo, na provincia de Lugo."}
{"id": "108837", "revid": "89787", "url": "https://gl.wikipedia.org/wiki?curid=108837", "title": "Eleuterio, bispo de Bizancio", "text": "Eleuterio (grego: \"\u0395\u03bb\u03b5\u03c5\u03b8\u03ad\u03c1\u03b9\u03bf\u03c2\", m. 136) foi bispo de Bizancio durante aproximadamente sete anos (129-136). Sucedeu ao Bispo Di\u00f3xenes. Estivo no cargo so o emperador Hadriano. Sucedeuno Fiz"}
{"id": "108838", "revid": "624", "url": "https://gl.wikipedia.org/wiki?curid=108838", "title": "Publio Elio Hadriano", "text": ""}
{"id": "108839", "revid": "89787", "url": "https://gl.wikipedia.org/wiki?curid=108839", "title": "Fiz, bispo de Bizancio", "text": "Fiz (grego: \"\u03a6\u03ae\u03bb\u03b9\u03be\", m. 141) foi o bispo de Bizancio durante cinco anos (136-141). Sucedeu ao Bispo Eleuterio. Estivo no poder durante o goberno dos emperadores Hadriano e Antonino P\u00edo. Sucedeuno Policarpo II"}
{"id": "108840", "revid": "89787", "url": "https://gl.wikipedia.org/wiki?curid=108840", "title": "Policarpo II, bispo de Bizancio", "text": "Policarpo II (grego: \"\u03a0\u03bf\u03bb\u03cd\u03ba\u03b1\u03c1\u03c0\u03bf\u03c2 \u0392\u0384\", m. 144) foi bispo de Bizancio. Segundo as fontes antigas, durou no poder dezasete anos, pero o historiador da igrexa Nikiforos Kallistos menciona que Policarpo II foi o bispo de Bizancio durante tres anos (141-144). Sucedeu ao Bispo Fiz. Estivo no cargo so o goberno do emperador Antonino P\u00edo. Sucedeuno Atenodoro\nAs reliquias de Policarpo II gard\u00e1ronse nun cadaleito feito de m\u00e1rmore."}
{"id": "108841", "revid": "72012", "url": "https://gl.wikipedia.org/wiki?curid=108841", "title": "Jes\u00fas Neira Rodr\u00edguez", "text": "Jes\u00fas Neira Rodr\u00edguez, nado en Granada o 16 de abril de 1953 e finado en Majadahonda (Madrid) o 29 de agosto de 2015, foi un profesor universitario e pol\u00edtico espa\u00f1ol de orixe galega, que tivo unha especial relevancia social en Espa\u00f1a a principios do s\u00e9culo XXI.\nTraxectoria.\nDe familia ferrol\u00e1 vinculada ao ex\u00e9rcito, naceu e viviu ata os 14 anos en Granada, cando a s\u00faa familia se trasladou a Madrid.\nLicenciado en Dereito, doutorouse cunha tese sobre o discurso prefascista en Antonio Goicoechea. Profesor de Teor\u00eda do Estado na Universidade Camilo Jos\u00e9 Cela de Madrid, acadou sona en Espa\u00f1a a partir dunha pelexa que mantivo o 2 de agosto en Majadahonda, onde se enfrontou a un home que estaba presuntamente batendo na s\u00faa moza. Aparentemente como consecuencia desa pelexa, catro d\u00edas despois sufriu un derramamento cerebral que o mantivo hospitalizado durante 256 d\u00edas, boa parte deles en coma.\nPublicou diversos artigos en revistas da fundaci\u00f3n de ideolox\u00eda conservadora C\u00e1novas del Castillo, alg\u00fans deles sobre o pensamento do te\u00f3rico do dereito alem\u00e1n Carl Schmitt. Foi nomeado pola Comunidade de Madrid presidente do consello asesor do Observatorio rexional da violencia de x\u00e9nero. En marzo de 2009 a canle de televisi\u00f3n espa\u00f1ola Antena 3 anunciou que o contrar\u00eda como contertulio para o magazine de actualidade \"Espejo P\u00fablico\" a partir de setembro dese ano\nDetido por conducir un veh\u00edculo en estado de embriaguez en setembro de 2010, foi apartado do seu cargo. En outubro dese mesmo ano sufriu un derramo cerebral, que o mantivo no hospital por espazo de dous meses. Case cinco anos despois sufriu outro derramo cerebral, a causa do que faleceu no Hospital Puerta de Hierro, de Majadahonda."}
{"id": "108844", "revid": "92340", "url": "https://gl.wikipedia.org/wiki?curid=108844", "title": "Toli Morilla", "text": "Toli Morilla \u00e9 un cantautor asturiano."}
{"id": "108847", "revid": "23204", "url": "https://gl.wikipedia.org/wiki?curid=108847", "title": "Pobo qumandi", "text": "Os qumandis \u00e9 un pobo turc\u00f3fono que habita no Krai de Altai, na Rep\u00fablica de Altai e no oblast de Kemerovo en Rusia. Est\u00e1n reco\u00f1ecidos como un pobo ind\u00edxena da Federaci\u00f3n Rusa (decreto 255/2000 do goberno ruso). Falan o qumanda, oficialmente un dialecto da lingua altai.\nSegundo o censo de 2002 os qumandis eran 3114, distribu\u00eddos en:\nAnteriormente tan s\u00f3 no censo de 1926 aparec\u00edan rexistrados os qumandas como un grupo propio, naquela data eran 6327, a maior\u00eda, 4948 habitaban no distrito de Biysk. A actividade tradicional dos qumandis era a caza, a pesca, a cr\u00eda de gando e a recolleita de bagas e froitos."}
{"id": "108854", "revid": "1131", "url": "https://gl.wikipedia.org/wiki?curid=108854", "title": "Farmer Giles of Ham", "text": "Farmer Giles of Ham, en galego \"O granxeiro Giles de Ham\", \u00e9 unha novela de John Ronald Reuel Tolkien que foi publicada en 1949 e \u00e9 a presunta traduci\u00f3n dun manuscrito en lat\u00edn insular que conta as orixes do Pequeno Reino.\nTolkien non conclu\u00edra a\u00ednda \"O Se\u00f1or dos Aneis\", pero Giles \u00e9, en moitos sentidos, unha parodia desa novela. Aparecen as ferramentas de cabaleiros coma n' \"O hobbit\" e no se\u00f1or, a insensatez e a vaidade dos poderosos e o ascenso dun home com\u00fan e sen ambici\u00f3ns que chega a rei polos azares dunha aventura."}
{"id": "108889", "revid": "1131", "url": "https://gl.wikipedia.org/wiki?curid=108889", "title": "Afonso I de Arag\u00f3n", "text": " \nAfonso I de Arag\u00f3n, \"o Batallador\", nado en 1073 e finado en Pole\u00f1ino (provincia de Huesca) o 7 de setembro de 1134, foi un nobre aragon\u00e9s, rei de Rei de Arag\u00f3n e Pamplona entre 1104 e 1134.\nTraxectoria.\nFillo de Sancho Ram\u00edrez (rei de Arag\u00f3n e de Pamplona entre 1063 e 1094) e de Felicia de Roucy, ascendeu ao trono cando morreu o seu medio irm\u00e1n Pedro I.\nF\u00edxose chamar entre 1109-1114 \u00abRei e Emperador de Castela, Toledo, Arag\u00f3n, Pamplona, Sobrarbe e Ribagorza\u00bb. Emperador, amparado na teor\u00eda pol\u00edtica que concede o imperio ao que domina tres ou m\u00e1is reinos.\n\u00c1 s\u00faa morte, e no que \u00e9 un dos episodios m\u00e1is controvertibles da s\u00faa vida, legou os seus reinos \u00e1s ordes militares, o que non foi aceptado pola nobreza, que elixiu o seu irm\u00e1n Ramiro II o Monxe en Arag\u00f3n e a Garc\u00eda Ram\u00edrez o Restaurador en Navarra, dividindo o seu reino."}
{"id": "108891", "revid": "736", "url": "https://gl.wikipedia.org/wiki?curid=108891", "title": "Os Fillos de H\u00farin", "text": ""}
{"id": "108892", "revid": "736", "url": "https://gl.wikipedia.org/wiki?curid=108892", "title": "Contos inconclusos de N\u00famenor e a Terra Media", "text": ""}
{"id": "108893", "revid": "85894", "url": "https://gl.wikipedia.org/wiki?curid=108893", "title": "Portos\u00edn, Goi\u00e1ns, Porto do Son", "text": "Portos\u00edn \u00e9 unha vila da parroquia de Goi\u00e1ns, no concello coru\u00f1\u00e9s de Porto do Son, na comarca de Noia. Segundo o padr\u00f3n municipal (INE 2020) ten 603 habitantes (309 homes e 294 mulleres).\nHistoria.\nTen a s\u00faa orixe no s\u00e9culo XVIII coa chegada de industriais catal\u00e1ns que se estableceron aqu\u00ed para traballar na pesca e venda da sardi\u00f1a. A mediados do s\u00e9culo XIX ti\u00f1a varias f\u00e1bricas de salaz\u00f3n.\nConta cun porto pesqueiro, e ao car\u00f3n sit\u00faase o Real Club N\u00e1utico Portos\u00edn."}
{"id": "108895", "revid": "1888", "url": "https://gl.wikipedia.org/wiki?curid=108895", "title": "Portos\u00edn", "text": ""}
{"id": "108902", "revid": "56817", "url": "https://gl.wikipedia.org/wiki?curid=108902", "title": "John Player", "text": "John Player foi un fabricante de tabaco e cigarrillos, con base en Nottingham, Inglaterra. Actualmente forma parte de Imperial Tobacco Group."}
{"id": "108909", "revid": "1576", "url": "https://gl.wikipedia.org/wiki?curid=108909", "title": "Estado natural", "text": "Estado natural \u00e9 o primeiro disco de estudo de Jos\u00e9 C\u00f3rdoba (El Chivi), publicado o 23 de setembro de 2008.\nNeste disco Jos\u00e9 deixa aparcada a tem\u00e1tica sexual que caracterizaba os seus anteriores traballos e amosa unhas letras m\u00e1is maduras dentro do x\u00e9nero de canci\u00f3n de autor."}
{"id": "108921", "revid": "1576", "url": "https://gl.wikipedia.org/wiki?curid=108921", "title": "Afonso o Batallador", "text": ""}
{"id": "108923", "revid": "1131", "url": "https://gl.wikipedia.org/wiki?curid=108923", "title": "Galer\u00eda de imaxes da colexiata do Sar", "text": "A colexiata de Santa Mar\u00eda a Real do Sar \u00e9 un templo rom\u00e1nico e casa de co\u00e9ngos anexa fundado como mosteiro da regra de Santo Agosti\u00f1o a car\u00f3n do r\u00edo Sar, no concello de Santiago de Compostela."}
{"id": "108934", "revid": "59564", "url": "https://gl.wikipedia.org/wiki?curid=108934", "title": "Baldo Ramos", "text": "Baldomero Fern\u00e1ndez Ramos, nado en Celanova o 1 de xaneiro de 1971, \u00e9 un poeta e artista pl\u00e1stico galego.\nTraxectoria.\nCultiva a s\u00faa vocaci\u00f3n art\u00edstica dende os 17 anos, cando comeza a escribir poes\u00eda. Remata a carreira de Filolox\u00eda Hisp\u00e1nica na Universidade de Santiago de Compostela no 1994, na que tam\u00e9n cursa o Doutoramento en Literatura Espa\u00f1ola e Hispanoamericana.\nTraballou como docente no instituto de Valga e despois no IES de Sar en Santiago de Compostela impartindo clases de lingua castel\u00e1 e literatura.\nComezou a pintar no ano 1993 pola necesidade de establecer pontes entre a escrita e a pl\u00e1stica, expo\u00f1endo por primeira vez no ano 1994 en Santiago de Compostela. Ten colaborado como poeta e ensa\u00edsta en diferentes iniciativas editoriais como \"Grial\", \"Anuario de Estudios Galegos\", \"\u00d3lisbos\", \"Casa da Gram\u00e1tica\", \"R\u00edo Arga\", \"Luces y sombras\" ou \"Dorna\"; e como ilustrador de obras literarias para Follas Novas Edici\u00f3ns, Centro Ram\u00f3n Pi\u00f1eiro, Espiral Maior, Dorna, Bolet\u00edn Galego de Literatura, Faktor\u00eda K ou Kalandraka, as\u00ed como os libros \"Mong\u00f3lia: umha entidade estatal rugos\u00f3ide\" (2001), de \u00cdgor Lugr\u00eds, e \"Como rematar cos libros dunha vez por todas\" (2023), de Mario Paz Gonz\u00e1lez.\nA s\u00faa poes\u00eda \u00e9 pouco xenerosa verbalmente, pero non as\u00ed en canto ao rango de emoci\u00f3ns profundas que expresa. Pertence \u00e1 l\u00ed\u00f1a emerxente de autores mozos que, a trav\u00e9s do seu intenso labor, renovaron a poes\u00eda galega.\n\u00c9 autor de m\u00e1is de douscentos libros de artista de exemplar \u00fanico.\nObra pict\u00f3rica.\nTen exposto individualmente en galer\u00edas de Galicia, Portugal e Madrid, e de xeito colectivo en:"}
{"id": "108936", "revid": "1888", "url": "https://gl.wikipedia.org/wiki?curid=108936", "title": "Pontevea", "text": ""}
{"id": "109007", "revid": "197", "url": "https://gl.wikipedia.org/wiki?curid=109007", "title": "Regueiro", "text": "Un regueiro \u00e9 un curso de auga moi pouco abundante, menor c\u00f3 r\u00edo e maior c\u00f3 regato. Como top\u00f3nimo pode referirse a\nAmais, como apelido pode referirse a:"}
{"id": "109066", "revid": "17467", "url": "https://gl.wikipedia.org/wiki?curid=109066", "title": "Letrado", "text": ""}
{"id": "109074", "revid": "56817", "url": "https://gl.wikipedia.org/wiki?curid=109074", "title": "Ab\u00e1boro", "text": "O termo Ab\u00e1boro pode referirse a:"}
{"id": "109075", "revid": "93687", "url": "https://gl.wikipedia.org/wiki?curid=109075", "title": "As Lagoas", "text": "O top\u00f3nimo As Lagoas pode referirse a:"}
{"id": "109278", "revid": "1131", "url": "https://gl.wikipedia.org/wiki?curid=109278", "title": "Mariz", "text": "O top\u00f3nimo Mariz pode referirse a:"}
{"id": "109287", "revid": "56817", "url": "https://gl.wikipedia.org/wiki?curid=109287", "title": "A Escrita", "text": "O top\u00f3nimo galego A Escrita pode referirse a:"}
{"id": "109292", "revid": "23204", "url": "https://gl.wikipedia.org/wiki?curid=109292", "title": "Voivodato de Lublin", "text": "Voivodia de Lublin (polaco \"Wojew\u00f3dztwo lubelskie\") \u00e9 unha das 16 voivodatos polacas, a capital \u00e9 a a cidade de Lublin. Conta cunha poboaci\u00f3n de 2.166.213 persoas (2008)\nXegraf\u00eda.\nA provincia sit\u00faase na parte oriental de Polonia e fai fronteira con Ucra\u00edna e Belar\u00fas e coas voivodias de:\nCon 25.155\u00a0km\u00b2 ocupa o 8% do territorio polaco e m\u00e1is \u00e9 a 3 \u00ba voivodia por superficie. Administrativamente div\u00eddese en 213 concellos e 4.206 aldeas.\nCidades.\nPoboaci\u00f3n o 31 de decembro de 2006\nEconom\u00eda.\nO ano de 2006 a voivodia de Lublin xunto con Subcarpatia estaban entre as rexi\u00f3ns m\u00e1is pobres da Uni\u00f3n Europea, cunha renda per c\u00e1pita de 3.538 euros (33% da renda media da UE).\nNatureza.\nA Voivida de Lublin conta con dous parques nacionais e 17 parques naturais.\nHistoria.\nReforma administrativa de 1999..\nEn 1999, debido \u00e1 reforma administrativa, incorporouse \u00e1 Voivodia de Lublin os powiat de Helmsko e Zamojsko e partes de Bjalskopodlaskog e Siedleckog Tarnob\u017eeskog."}
{"id": "109293", "revid": "56817", "url": "https://gl.wikipedia.org/wiki?curid=109293", "title": "Pasteur Bizimungu", "text": "Pasteur Bizimungu, nado en 1950 en Gisenyi, foi o presidente de Ruanda entre 1994 e 2000."}
{"id": "109294", "revid": "1131", "url": "https://gl.wikipedia.org/wiki?curid=109294", "title": "Catuxa Gil", "text": "Catuxa Gil \u00c1lvarez, nada en Santiago de Compostela en 1980, \u00e9 unha amazona galega xa retirada.\nTraxectoria.\nCampioa de Espa\u00f1a xuvenil en 1999, comezou a participar internacionalmente na Copa do Mundo de Saltos en 2002. Campioa de Espa\u00f1a en categor\u00eda individual en d\u00faas ocasi\u00f3ns, o seu mellor posto internacional foi unha d\u00e9cima praza nun campionato de Europa.\n\u00c9 licenciada en administraci\u00f3n de empresas e ten un mestrado en xesti\u00f3n deportiva pola Universidade de Sydney. Retirada en 2004, traballou na organizaci\u00f3n da Copa Am\u00e9rica de vela de Valencia (2007) e na actualidade faino para o Comit\u00e9 Ol\u00edmpico Espa\u00f1ol."}
{"id": "109300", "revid": "56817", "url": "https://gl.wikipedia.org/wiki?curid=109300", "title": "Kutela", "text": "Kutela \u00e9 unha vila no sur de Bulgaria localizada no concello de Smolian, na provincia de Smolian. Conta cunha poboaci\u00f3n de 389 habitantes (2008).\nXeograf\u00eda.\nKutela est\u00e1 nos R\u00f3dope centrais, a 20\u00a0km da cidade de Smolian, 25\u00a0km de Pamporovo, a vila as\u00e9ntase sobre un outeiro.\nHistoria.\nHistoricamente Kutela estaba na fronteira entre separaba o Principado de Bulgaria da Rumelia Oriental."}
{"id": "109301", "revid": "23204", "url": "https://gl.wikipedia.org/wiki?curid=109301", "title": "Taxco de Alarc\u00f3n", "text": "Taxco de Alarc\u00f3n (n\u00e1huatl: \"tlachtli\" e \"co\", 'xogo de pelota, lugar' 'lugar onde se xoga pelota ou lugar do xogo de pelota') \u00e9 unha cidade mexicana situada no estado de Guerrero. \u00c9 un dos centros tur\u00edsticos m\u00e1is importantes do devandito estado. Pola s\u00faa beleza arquitect\u00f3nica \u00e9 considerado pola Secretar\u00eda de Turismo de M\u00e9xico unha vila m\u00e1xica. Taxco \u00e9 o centro mineiro m\u00e1is antigo do continente, motivo polo cal \u00e9 co\u00f1ecido polas s\u00faas minas de prata, as cales existen dende a \u00e9poca da colonia. A cidade de Taxco a\u00ednda preserva gran parte do seu estilo colonial, como tam\u00e9n o Templo de Santa Prisca, consagrado en 1759, constru\u00edda no estilo barroco novohispano.\nSegundo os resultados publicados no \"II Censo de Poboaci\u00f3n e Vivenda\", efectuado polo Instituto Nacional de Estat\u00edstica e Xeograf\u00eda de M\u00e9xico (INEGI), no ano 2005, a cidade de Taxco de Alarc\u00f3n ti\u00f1a at\u00e9 ese momento unha poboaci\u00f3n total de 50.415 habitantes; 24.362 correspondente a homes e 26.053 mulleres."}
{"id": "109314", "revid": "5863", "url": "https://gl.wikipedia.org/wiki?curid=109314", "title": "El bosque animado (filme)", "text": "El bosque animado \u00e9 un filme de cinema espa\u00f1ol dirixido en 1987 por Jos\u00e9 Luis Cuerda. A pel\u00edcula est\u00e1 baseada na novela hom\u00f3nima do galego Wenceslao Fern\u00e1ndez Fl\u00f3rez. Foi rodado no concello de Sobrado.\nTrama.\nO argumento da historia transcorre nun bosque fant\u00e1stico dunha aldea galega do rural \"naqueles anos nos que unha gali\u00f1a custaba d\u00faas pesetas e o bosque de Cecebre era m\u00e1is extenso e m\u00e1is frondoso\". As personaxes da pel\u00edcula: un bandido que intenta asaltar algo, un poceiro coxo, unha \u00e1nima en pena, unha muller farta da explotaci\u00f3n laboral \u00e1 que a s\u00faa t\u00eda somete e que decide buscarse a vida pola cidade, un meni\u00f1o rebuldeiro cunha irm\u00e1 tam\u00e9n cativa que traballa m\u00e1is que dorme, unhas solteironas da capital (Amparo Bar\u00f3 e Alicia Hermida) que foron \u00e1 aldea para se relaxar, o cura, o garda civil e o se\u00f1or do pazo chamado o D'Abondo.\nPalmar\u00e9s cinematogr\u00e1fico.\nFoi galardoada con 5 Goyas.\nII edici\u00f3n dos Premios Goya"}
{"id": "109318", "revid": "23204", "url": "https://gl.wikipedia.org/wiki?curid=109318", "title": "Santi Prego", "text": "Santiago Prego Cabeza, co\u00f1ecido como Santi Prego, nado en Vigo o 15 de xaneiro de 1962, \u00e9 un actor e contacontos galego.\nTraxectoria.\nFoi fundador das compa\u00f1\u00edas Ollomol-teatro submarino e Ollomoltranv\u00eda (1989-2000), e traballou co Centro Dram\u00e1tico Galego. Foi director da revista \"Escaramuza\" da Asociaci\u00f3n de Actores e Actrices de Galicia. \u00c9 licenciado en Filosof\u00eda, e \u00e9 profesor da Escola Superior de Arte Dram\u00e1tica de Galicia.\nNo ano 2000 comezou a traballar no audiovisual. No 2001 recibiu o Premio ao Mellor Actor na categor\u00eda de cine nos festivais de Alcal\u00e1 de Henares e de Zaragoza pola curtametraxe \"El r\u00edo tiene manos\". \nEn 2020 optou ao premio Goya \u00f3 mellor actor revelaci\u00f3n polo seu papel de Francisco Franco en \"Mientras dure la guerra\"."}
{"id": "109319", "revid": "5863", "url": "https://gl.wikipedia.org/wiki?curid=109319", "title": "Goya's Ghosts", "text": "Os fantasmas de Goya \u00e9 un filme hispanoamericano do director Milo\u0161 Forman.\nArgumento.\nA historia desenv\u00f3lvese na Espa\u00f1a de 1792 nos momentos \u00e1lxidos do pintor Francisco de Goya (Stellan Skarsg\u00e5rd). Unha das s\u00faas musas chamada In\u00e9s (Natalie Portman) \u00e9 acusada de herex\u00eda por un destacado monxe da Inquisici\u00f3n espa\u00f1ola. O irm\u00e1n Lorenzo (Javier Bardem) pasar\u00e1 de ser un monxe defensor da Inquisici\u00f3n a un dos maiores defensores da Revoluci\u00f3n Francesa.\nComentarios.\nO director rodou na localidade madrile\u00f1a de Boadilla del Monte. Para iso, inverteu m\u00e1is de 300.000 euros na restauraci\u00f3n do Palacio del Infante don Luis de Boadilla. Tam\u00e9n escolleu para escenario na pel\u00edcula as r\u00faas de Segovia, Salamanca, Aranjuez e o Parque do Retiro de Madrid."}
{"id": "109321", "revid": "22570", "url": "https://gl.wikipedia.org/wiki?curid=109321", "title": "Ozana de Kotor", "text": "Ozana de Kotor, nado en Relezi o 25 de novembro de 1493 e finada en Kotor o 27 de abril de 1565, foi unha relixiosa montenegrina, venerada como beata pola Igrexa cat\u00f3lica.\nTraxectoria.\nNaceu como Jovana Kosi\u0107 na aldea Relezi, preto de Podgorica nunha familia de relixi\u00f3n ortodoxa, o seu pai mesmo era sacerdote e o seu t\u00edo chegar\u00e1 a ser bispo de Zeta, moi piadosa, exerceu de pastora e desde pequena tivo visi\u00f3ns do neno Xes\u00fas. En 1507 vai a Kotor para traballar na casa da familia cat\u00f3lica dos Bucca. Ozana abandonou a s\u00faa fe ortodoxa e tomou os sacramentos cat\u00f3licos adoptando o nome de Katarina.\nLogo decidiu vivir como anacoreta, vivindo nun cuarto de poucos metros cadrados, a car\u00f3n da igrexa de San Bartomeu cunha pequena abertura para o santuario da igrexa. M\u00e1is tarde mudouse para a Igrexa de San Paulo e f\u00edxose dominica terciaria adoptando o nome de Ozana en memoria de Osana de Mantua, un grupo de dominicas establec\u00e9ronse ao seu redor formando unha pequena comunidade pero ela permaneceu pechada nun pequeno cuarto.\nDurante a guerra turco-veneciana (1538-1540) o almirante turco, Barbarroxa sitiou a cidade con 70 galeras e 30.000 homes do 11 ao 16 de agosto de 1539, Ozana pasou eses d\u00edas rezando para a derrota dos turcos.\nEla morreu en 1565 aos 72 anos, o bispo de Kotor, Luka Bisanti celebrou un gran funeral, desfilando o seu corpo polas principais r\u00faas da cidade, enterr\u00e1ndoo na Igrexa de San Paulo. O 21 de decembro de 1927 o papa P\u00edo XI ratificou o seu culto, invoc\u00e1ndoo como protectora da unidade da Igrexa, beatific\u00e1ndoa en 1934, a s\u00faa festa cel\u00e9brase o 27 de abril."}
{"id": "109322", "revid": "22570", "url": "https://gl.wikipedia.org/wiki?curid=109322", "title": "Kutuzov", "text": "Kutuzov \u00e9 a maior illa do r\u00edo Ussuri, unha antiga \u00e1rea disputada entre Rusia e a China. A illa foi outrora unha parte da China co nome de Daxitong dao. A Uni\u00f3n Sovi\u00e9tica tomou a illa durante o goberno Manchukuo. A illa seguiu baixo soberan\u00eda rusa despois da ca\u00edda da Uni\u00f3n Sovi\u00e9tica. A Rep\u00fablica da China (Taiw\u00e1n) non reco\u00f1ece este feito, ao igual que as outras transferencias para a URSS e Rusia despois de 1931."}
{"id": "109323", "revid": "56817", "url": "https://gl.wikipedia.org/wiki?curid=109323", "title": "Tupaia de Xava", "text": "O tupaia de Xava (\"Tupaia javanica\") \u00e9 unha especie de mam\u00edfero placentario da orde dos escandentios e familia dos tupa\u00edidos.\nEstado de conservaci\u00f3n.\nA Uni\u00f3n Internacional para a Conservaci\u00f3n da Natureza e dos Recursos Naturais (UICN) declarou en 2008 o status da especie como \"LC\" (pouco preocupante)."}
{"id": "109341", "revid": "22570", "url": "https://gl.wikipedia.org/wiki?curid=109341", "title": "Composici\u00f3n musical", "text": "A composici\u00f3n musical \u00e9 o proceso de creaci\u00f3n dunha obra musical, tanto na tradici\u00f3n occidental da m\u00fasica cl\u00e1sica, como tam\u00e9n na m\u00fasica de cinema, de videoxogos ou calquera outra.\nDefinici\u00f3n.\nA definici\u00f3n da composici\u00f3n musical var\u00eda de forma significativa dentro dos distintos x\u00e9neros, xurdindo as\u00ed novos \u00e1mbitos a ter en conta tales como os dereitos de autor\u00eda ou as interpretaci\u00f3ns individuais dunha particular peza de m\u00fasica, as reversi\u00f3ns. Por exemplo, no desenvolvemento da m\u00fasica cl\u00e1sica, a funci\u00f3n de compo\u00f1er m\u00fasica nos comezos non tivo a importancia que ti\u00f1a a execuci\u00f3n. Conservar as composici\u00f3ns individuais recibiu pouca atenci\u00f3n, e os m\u00fasicos xeralmente non ti\u00f1an reparos en modificar as s\u00faas obras para a execuci\u00f3n. Co tempo, non obstante, a notaci\u00f3n escrita do compositor chegou a dar instruci\u00f3ns moi estritas, que os executantes non deber\u00edan abandonar sen unha boa raz\u00f3n. Este criterio, por outra banda, pod\u00eda cualificarse nalg\u00fans casos como \"purista\". Por iso, o papel do compositor foi fac\u00e9ndose cada vez m\u00e1is importante, unido xeralmente ao seu prestixio como int\u00e9rprete: no clasicismo foi adquirindo unha crecente importancia. Co romanticismo, o compositor tornou unha personaxe case m\u00edtica -case un gur\u00fa-; vela\u00ed o exemplo de Ludwig van Beethoven."}
{"id": "109343", "revid": "23204", "url": "https://gl.wikipedia.org/wiki?curid=109343", "title": "Paulino Fern\u00e1ndez", "text": "Paulino Fern\u00e1ndez V\u00e1zquez, nado en Surribas (Ad\u00e1, Chantada) en 1925 e finado no mesmo lugar o 8 de marzo de 1989, foi un labrego galego, que se fixo famoso ao cometer o maior crime en serie da historia de Galicia.\nO crime de Chantada.\nAntecedentes.\nOs co\u00f1ecidos de Paulino Fern\u00e1ndez falan del como un veci\u00f1o introvertido, tranquilo e serio, que se levaba ben con todo o mundo a pesar de ser unha persoa reservada. \u00d3 parecer, levaba tempo preocupado pola propiedade dunhas terras que mercara a uns parentes que viv\u00edan no Brasil, que non estaban ao seu nome no catastro, conforme relatou o seu avogado e daquela alcalde de Chantada, Sergio V\u00e1zquez Yebra, que falou na ma\u00f1\u00e1 do crime con el. Segundo o seu relato, o d\u00eda dos acontecementos, Paulino amos\u00e1base m\u00e1is nervioso e depresivo do normal e levaba un tempo obsesionado con que os seus veci\u00f1os quer\u00edan facerse coas terras recentemente adquiridas. Esa mesma ma\u00f1\u00e1 falou tam\u00e9n co notario e despois fixo alg\u00fans recados pola vila de Chantada co seu irm\u00e1n, Marcelino Fern\u00e1ndez, co que quedou a xantar na casa deste.\nPaulino estaba casado, e non ti\u00f1a fillos; a s\u00faa muller ti\u00f1a problemas de mobilidade e cegueira logo dun accidente. Dende 1971, Paulino sufr\u00eda dunha s\u00edndrome depresiva que lle afectaba fisicamente e cuxo tratamento abandonou en 1988 \u00f3 non volver \u00e1 consulta do seu psiquiatra.\nOs feitos.\nO 8 de marzo de 1989 contra as tres e media da tarde, de volta xa en Surribas, Paulino Fern\u00e1ndez sa\u00edu da s\u00faa casa e atacou cun coitelo da matanza o seu veci\u00f1o Jos\u00e9 Gamallo. Este escapou xunto \u00e1 s\u00faa muller, que chamou \u00e1 Garda Civil. Paulino volveu para a casa, sacou a pacer as vacas e foi con elas cara a Quinz\u00e1n da Vila. De cami\u00f1o atopou catro veci\u00f1os dunha mesma familia traballando nunha leira, e atacounos. Tres deles morreron no momento, e a cuarta tentou escapar por unha pista cara a Ad\u00e1, pero Paulino atrapouna e asasinouna tam\u00e9n. Nese momento atopou outro veci\u00f1o, atacouno e deixouno ferido grave.\nDecidiu ent\u00f3n volver cara a Surribas por Quinz\u00e1n do Carballo, e polo cami\u00f1o atacou sete veci\u00f1os m\u00e1is, dos cales dous morreron no momento e unha m\u00e1is faleceu ao cabo de vinte d\u00edas polas feridas sufridas. No seu cami\u00f1o tam\u00e9n atopou outras persoas \u00e1s que non atacou.\nCando chegaron os gardas, Paulino xa volvera para a s\u00faa propia casa, de onde o seu irm\u00e1n sacara a s\u00faa muller tras co\u00f1ecer os sucesos. Prendeu lume \u00e1 vivenda con el dentro e deitouse na cama. Faleceu como consecuencia deste incendio.\nAs v\u00edtimas.\nInclu\u00edndo o propio Paulino Fern\u00e1ndez, houbo oito mortos:\nO enterro.\nO d\u00eda 10 de marzo, cinco das v\u00edtimas, e tam\u00e9n Paulino Fern\u00e1ndez, foron soterradas na igrexa parroquial de Ad\u00e1. O enterro do asasino realizouse unha hora antes da cerimonia conxunta das s\u00faas v\u00edtimas. A sexta v\u00edtima foi soterrada en Mato (Taboada).\nImpacto cultural.\nO crime de Paulino Fern\u00e1ndez aparece citado na longametraxe \"A matanza can\u00edbal dos garrulos lis\u00e9rxicos\" (1993), do cineasta Antonio Blanco. Tam\u00e9n se menciona o seu nome nas canci\u00f3ns \"Terra brava\" de Os Diplom\u00e1ticos de Monte Alto (1993) e \"Veraneo en Puerto Hurraco\", de Def Con Dos (1999)."}
{"id": "109344", "revid": "56817", "url": "https://gl.wikipedia.org/wiki?curid=109344", "title": "Sif\u00f3n", "text": "Un sif\u00f3n est\u00e1 formado por un tubo, en forma de \"U\" invertido, cun dos seus extremos somerxidos nun l\u00edquido, que ascende polo tubo a maior altura que a s\u00faa superficie, desaugando polo outro extremo. Para que o sif\u00f3n funcione debe estar cheo de l\u00edquido, xa que o peso do l\u00edquido na rama do desaugadoiro \u00e9 a forza que eleva o flu\u00eddo na outra rama. O sif\u00f3n xa era co\u00f1ecido polos romanos que o utilizaban nos seus acuedutos."}
{"id": "109345", "revid": "1131", "url": "https://gl.wikipedia.org/wiki?curid=109345", "title": "Defecaci\u00f3n", "text": "A defecaci\u00f3n \u00e9 o proceso biol\u00f3xico de eliminaci\u00f3n das feces.\nProceso.\nDespois de pasar polo intestino delgado e groso, o quimo xa \u00e9 materia fecal, polo que se vai almacenar no colon para logo desbotarse. Hai varias \"v\u00e1lvulas\" para manter as feces at\u00e9 a hora da defecaci\u00f3n. Xa acumulada a materia suficiente, o sistema parasimp\u00e1tico relaxa o esf\u00ednter interno do ano (involuntario), que vai traer como reflexo a constrici\u00f3n do esf\u00ednter externo (voluntario) e a tensi\u00f3n do m\u00fasculo elevador do ano. Xunto con iso v\u00e9n a necesidade de defecar.\nO m\u00fasculo elevador do ano produce un \u00e1ngulo entre o recto e o mencionado orificio, que \u00e9 como cando se dobra unha mangueira (p\u00e9chase o paso da materia ao pechar o conduto). No momento de defecar, o esf\u00ednter externo relaxa voluntariamente e o m\u00fasculo elevador do ano rel\u00e1xase dando lugar a un cambio de 90\u00b0 a 15\u00b0 entre o recto e ano. Isto permite a evacuaci\u00f3n das feces. Para todo isto, debe de haber algo que empurre, e \u00e9 do que se encarga a presi\u00f3n intraabdominal. Ao tensar os m\u00fasculos das paredes abdominais (puxar) increm\u00e9ntase a presi\u00f3n abdominal e rem\u00e1tase evacuando.\nA regulaci\u00f3n d\u00e9bese \u00e1 actuaci\u00f3n de varios compo\u00f1entes do sistema nervioso. Nun primeiro momento \u00e9 o sistema nervioso ent\u00e9rico o que ante a distensi\u00f3n do recto pola chegada das feces estimula os movementos perist\u00e1lticos en masa do intestino groso. Tam\u00e9n se estimula ao sistema parasimp\u00e1tico para a relaxaci\u00f3n do esf\u00ednter interno, a trav\u00e9s do nervio sacro. Finalmente \u00e9 a codia cerebral de forma voluntaria a trav\u00e9s dos nervios pudendos a que relaxa o esf\u00ednter externo. Se conscientemente se reprime o reflexo da defecaci\u00f3n, os sinais do parasimp\u00e1tico cesan, e non se repiten at\u00e9 que non volvan producirse m\u00e1is movementos en masa, especialmente despois das comidas. Os animais que carecen de control voluntario te\u00f1en un reflexo gastroc\u00f3lico."}
{"id": "109346", "revid": "85894", "url": "https://gl.wikipedia.org/wiki?curid=109346", "title": "Pablo Moure Mari\u00f1o", "text": "Pablo Moure Mari\u00f1o, nado en Escair\u00f3n (O Savi\u00f1ao) o 8 de xaneiro de 1920 e finado o 7 de marzo de 2009, foi un pol\u00edtico galego.\nTraxectoria.\nLicenciado en dereito pola Universidade de Santiago de Compostela e avogado, entrou en pol\u00edtica en 1979, cando resultou elixido concelleiro en Monforte de Lemos, en representaci\u00f3n de Alianza Popular. Por ese mesmo partido foi escollido deputado nas primeiras auton\u00f3micas en 1981, pola circunscrici\u00f3n de Lugo. Entre 1981 e 1985 foi vicepresidente primeiro do Parlamento de Galicia, e posteriormente en 1996 integrouse no Consello Consultivo de Galicia, onde permaneceu ata febreiro de 2008.\nDatos persoais.\nFoi irm\u00e1n do escritor Lu\u00eds Moure Mari\u00f1o. Estaba casado con Mar\u00eda Pilar Parrilla Ayres e tivo tres fillos."}
{"id": "109347", "revid": "1093", "url": "https://gl.wikipedia.org/wiki?curid=109347", "title": "Lu\u00eds Moure Mari\u00f1o", "text": ""}
{"id": "109348", "revid": "56817", "url": "https://gl.wikipedia.org/wiki?curid=109348", "title": "Drenaxe", "text": "A \ufeffdrenaxe \u00e9 o conxunto de operaci\u00f3ns (instalaci\u00f3ns de tubaxes, abertura de gabias e canles, bombeo, etc.) realizadas para remover a auga dunha superficie ou do subsolo.\nEn xeolox\u00eda, \u00e9 calquera medio polo que a auga contida nunha zona fl\u00fae a trav\u00e9s da superficie ou de infiltraci\u00f3ns no terreo. Drenaxe, cloacas ou rede de saneamento, en enxe\u00f1ar\u00eda e urbanismo, \u00e9 o sistema de canalizaci\u00f3ns, sumidoiros ou trampas, coas s\u00faas conexi\u00f3ns, que permite o desaloxo de l\u00edquidos, xeralmente pluviais, dunha poboaci\u00f3n."}
{"id": "109349", "revid": "5863", "url": "https://gl.wikipedia.org/wiki?curid=109349", "title": "Cloacina", "text": "Cloacina (Cloaca ou sumidoiro en lat\u00edn arcaico) era, na mitolox\u00eda romana, a deusa que rex\u00eda a Cloaca M\u00e1xima, o sistema de rede de sumidoiros de Roma. Dise que a Cloaca M\u00e1xima foi comezada por Tarquinio Prisco, e foi rematada por Tarquinio o Soberbio."}
{"id": "109351", "revid": "1131", "url": "https://gl.wikipedia.org/wiki?curid=109351", "title": "Bartolom\u00e9 Mitre", "text": "Bartolom\u00e9 Mitre Mart\u00ednez, nado en Buenos Aires o 26 de xu\u00f1o de 1821 e finado na mesma cidade o 19 de xaneiro de 1906, foi un militar, xornalista e pol\u00edtico arxentino, que foi presidente da Arxentina entre 1862 e 1868. Foi tam\u00e9n gobernador da provincia de Buenos Aires entre 1860 e 1862.\nPrimeiros anos.\nNaceu na cidade de Buenos Aires, na actual esquina de Suipacha e Peatonal Lavalle. Exiliouse no Uruguai, como outros opositores a Juan Manuel de Rosas, durante o goberno deste; actuou como soldado e xornalista no Uruguai, Per\u00fa, Chile e Bolivia. Atop\u00e1base neste \u00faltimo pa\u00eds en 1848, cando debeu desterrarse por causa da revoluci\u00f3n; viaxar\u00eda ao Per\u00fa e logo a Chile, onde ser\u00eda coredactor de Juan Bautista Alberdi, director do xornal \"El Comercio\" de Valpara\u00edso. Nesa cidade, publica Manuel Blanco Encalada e Thomas Cochrane.\nM\u00e1is tarde, escribir\u00eda en \"El Progreso\", diario que creara Domingo Faustino Sarmiento, desde onde pregoou a indivisibilidade territorial da soberan\u00eda americana, defendeu o dereito de pensamento dos estranxeiros (sempre que non atentasen contra a soberan\u00eda dos pa\u00edses que os acoll\u00edan) e a democracia nun sentido integral, e emprendeu campa\u00f1as para mellorar social e economicamente ao pobo.\nVolta a Arxentina.\nRegresou a Arxentina despois do derrocamento de Rosas, e liderou a rebeli\u00f3n da provincia de Buenos Aires contra o sistema federal que a Constituci\u00f3n Arxentina de 1853, patrocinada por Justo Jos\u00e9 de Urquiza, impo\u00f1er\u00eda; ocupou diversos cargos de relevancia no goberno provincial logo da secesi\u00f3n da provincia, ata que en 1859 foi derrotado militarmente por Urquiza, que buscaba reincorporar a Buenos Aires \u00e1 Confederaci\u00f3n Arxentina.\nCon todo, misteriosamente foi vencedor na batalla de Pav\u00f3n (1861), despois que Urquiza se retirase case sen presentar batalla; Buenos Aires reincorporar\u00edase \u00e1 Confederaci\u00f3n, aceptando a Constituci\u00f3n de 1853 pero introducindo cambios que a beneficiaron na reforma de 1860.\nEn outubro de 1862 Mitre foi elixido presidente da Arxentina. Durante o seu mandato estendeuse o sistema ferroviario, organizou o ex\u00e9rcito, difundiu o ensino en todos os niveis, mellorou o servizo postal, organizou a Suprema Corte de Xustiza, saneou a moeda, regularizou a d\u00e9beda p\u00fablica, adoptouse o sistema m\u00e9trico decimal e fundouse o cr\u00e9dito p\u00fablico. Ademais desenvolveuse a Guerra da Tripla Alianza, onde a Arxentina, aliada ao Brasil e o Uruguai invadiron ao Paraguai.\nMitre tam\u00e9n foi o fundador do xornal \"La Naci\u00f3n\", un dos diarios m\u00e1is influentes da Am\u00e9rica Latina, que desde 1870 s\u00e9guese a publicar e foi sempre dirixido polos seus descendentes.\nEn 1890, fronte \u00e1 crise do goberno de Miguel Ju\u00e1rez Celman, formou parte da recentemente fundada Uni\u00f3n C\u00edvica, da que logo se separar\u00eda a Uni\u00f3n C\u00edvica Radical.\nOs seus restos mortais descansan no Cemiterio da Recoleta, na cidade de Buenos Aires."}
{"id": "109352", "revid": "56817", "url": "https://gl.wikipedia.org/wiki?curid=109352", "title": "Evacuaci\u00f3n", "text": "Evacuaci\u00f3n, no seu sentido m\u00e1is frecuente, ref\u00edrese \u00e1 acci\u00f3n ou ao efecto de retirar persoas dun lugar determinado. Normalmente sucede en emerxencias causadas por distintos tipos de desastres, xa sexa naturais, accidentais ou debidos a actos b\u00e9licos. Tam\u00e9n pode empregarse para referirse ao feito de retirada de elementos dun lugar."}
{"id": "109353", "revid": "128197", "url": "https://gl.wikipedia.org/wiki?curid=109353", "title": "Micci\u00f3n", "text": "A micci\u00f3n \u00e9 un proceso polo que a mexa urinaria se baleira de ouri\u00f1os cando est\u00e1 chea. A vexiga urinaria ou mexa (que en estado baleira se atopa comprimida polos demais \u00f3rganos) \u00e9nchese de a pouco at\u00e9 que a tensi\u00f3n das s\u00faas paredes se eleva por enriba dun valor limiar e ent\u00f3n se desencadea un reflexo neur\u00f3xeno chamado reflexo miccional que provoca a micci\u00f3n (mexar), e se non se consegue, polo menos produce o desexo consciente de mexar.\nO proceso da micci\u00f3n \u00e9, na maior\u00eda das veces, controlado voluntariamente. A incontinencia urinaria \u00e9 o control pobre ou ausente da micci\u00f3n."}
{"id": "109354", "revid": "98629", "url": "https://gl.wikipedia.org/wiki?curid=109354", "title": "Manwel Dimech", "text": "Manwel Dimech, nado na Valetta o 25 de decembro de 1860 e finado en Alexandr\u00eda o 17 de abril de 1921, foi un escritor, xornalista e pol\u00edtico malt\u00e9s.\nTraxectoria.\nInfancia e mocidade.\nDimech naceu no seo dunha familia pobre que viv\u00eda nunha casa dunha soa habitaci\u00f3n, nun edificio compartido na r\u00faa St. John da cidade da Valleta. Na s\u00faa infancia a familia trasladouse a Qormi, hoxe Santa Venera, e despois a Msida, hoxe Birkirkara. Ti\u00f1a nove irm\u00e1ns, e o seu pai faleceu cando el era a\u00ednda un rapaz. En 1873, con trece anos, foi atrapado roubando e condenado a dous d\u00edas de c\u00e1rcere. Os roubos e os atracos suced\u00e9ronse, e tam\u00e9n as condenas de c\u00e1rcere (ata nove, por raz\u00f3ns distintas). En 1877 foi acusado de homicidio e condenado a doce anos de c\u00e1rcere, e s\u00f3 un ano despois de quedar en liberdade foi acusado de falsificaci\u00f3n de di\u00f1eiro, e foi encarcerado durante sete anos m\u00e1is.\nNo c\u00e1rcere aprendeu a ler e a escribir, e tam\u00e9n a falar ingl\u00e9s, franc\u00e9s e italiano. En 1897, con 36 anos, sa\u00eda definitivamente do c\u00e1rcere.\nXornalismo e pol\u00edtica.\nEn 1898 comeza a editar o seu primeiro xornal, \"Il-Bandiera tal-Maltin\" (en malt\u00e9s \"A bandeira dos malteses\"). Dende ese xornal avogaba pola independencia do r\u00e9xime colonial brit\u00e1nico. Posteriormente publicou outros xornais e panfletos.\nAdemais, nese tempo comeza a viaxar ao estranxeiro e a tomar contacto con outros movementos independentistas e sindicalistas. En 1890 co\u00f1ece Tunisia, en 1903 Montenegro e posteriormente diversas cidades do norte de Italia, en especial X\u00e9nova, Mil\u00e1n e Tur\u00edn, ata que en 1911 regresa finalmente a Malta e funda \"Ix-Xirka ta' l-Imdawlin\", a Irmandade dos Ilustrados, que combinaba un sindicato cun sistema de ensino para adultos, un partido pol\u00edtico e un club social. Pero axi\u00f1a a Igrexa cat\u00f3lica decidiu excomungalo.\nEn 1912 muda o nome da s\u00faa organizaci\u00f3n a \"Ix-Xirka tal-Maltin\" (a Irmandade dos Malteses) e en 1914, ao pouco de comezar a primeira guerra mundial foi arrestado baixo a acusaci\u00f3n de espionaxe e deportado sen xu\u00edzo a Sicilia, naquel momento a\u00ednda un pa\u00eds neutral. \u00c1s poucas semanas foi detido de novo, e entre as opci\u00f3ns que lle ofreceron escolleu Exipto, que naquel momento era un protectorado brit\u00e1nico. Tam\u00e9n al\u00ed foi detido e encarcerado, e viviu o resto da s\u00faa vida, incluso despois do remate da guerra no c\u00e1rcere ou en campos de concentraci\u00f3n en Alexandr\u00eda ou no Cairo. A finais de 1918 foi trasladado ao campo de Sidi Bishr, en Alexandr\u00eda. En novembro de 1920 sufriu unha apoplex\u00eda, e foi hospitalizado no propio campo, no Victoria College, unha antiga facultade. Al\u00ed morreu na primavera seguinte, e al\u00ed foi soterrado, sen que se co\u00f1eza a exacta localizaci\u00f3n da tumba.\nObra.\nAdemais do seu labor como xornalista, escribiu d\u00faas novelas, diversos libros de gram\u00e1tica nas catro linguas que el dominaba e poes\u00eda, se ben esta \u00faltima est\u00e1 perdida.\nO seu pensamento acheg\u00e1base ao do pragmatismo estadounidense e ao empirismo e utilitarismo de Jeremy Bentham ou John Stuart Mill. Avogaba por unha industrializaci\u00f3n do arquip\u00e9lago malt\u00e9s que lle puidese dar autonom\u00eda econ\u00f3mica respecto ao Reino Unido, e tam\u00e9n defend\u00eda o remate dos privilexios das clases ricas e da Igrexa cat\u00f3lica maltesa.\nOs seus continuadores en Malta organizaron a primeira folga da que se te\u00f1a constancia nos estaleiros reais de Valetta, e estiveron parcialmente detr\u00e1s do levantamento popular do 7 de xu\u00f1o de 1919 a prol da independencia do arquip\u00e9lago. Pero a figura de Dimech axi\u00f1a caeu no esquecemento e non se recuperou ata que na d\u00e9cada dos setenta, o primeiro ministro Dom Mintoff, socialista, reivindicou a s\u00faa figura como un pioneiro do esquerdismo en Malta. En 1976 foi erixido o primeiro monumento p\u00fablico na s\u00faa memoria en Malta, xusto diante da residencia oficial do primeiro ministro."}
{"id": "109356", "revid": "89787", "url": "https://gl.wikipedia.org/wiki?curid=109356", "title": "Patricio", "text": "Na Roma Antiga, a clase social dos patricios, (do lat\u00edn \"patricii\"; singular, \"patricius\") estaba composta polos descendentes das trinta curias primitivas.\nO nome v\u00e9n de \"pater\" (pai), en referencia aos fundadores, \u00e9 dicir, aos primeiros pais de Roma.\nHistoria.\nEran os senadores por excelencia e formaban parte da nobreza primixenia de Roma, chamada a nobreza de sangue e \"ilustrii\" ou \"nobiles patritii\" e, por substrato cultural, a de toda Europa.\nEn torno ao emperador e aos senadores patricios desenvolv\u00edase toda a sociedade, cultura e civilizaci\u00f3n romana que culminar\u00eda no imperio Romano.\nAs ramas patricias dos Valerios, Fabios, Cornelios, Claudios, Emilios e Manlios formaban unha aristocracia dentro do patriciado co\u00f1ecida como \"gentes maiores\".\nEran os descendentes das familias m\u00e1is antigas da cidade. Constitu\u00edan a clase aristocr\u00e1tica e formaban o verdadeiro pobo romano.\nEran considerados superiores ao resto dos habitantes, gozaban de todos os dereitos, posu\u00edan terras e estaban chamados a formar parte do ex\u00e9rcito romano, a lexi\u00f3n."}
{"id": "109362", "revid": "23204", "url": "https://gl.wikipedia.org/wiki?curid=109362", "title": "Stercutius", "text": "Stercutius tam\u00e9n chamado Stercorius era, na Antiga Roma, o deus dos lugares destinados s servir de instalaci\u00f3ns de saneamento, do esterco e dos excrementos.\nMitolox\u00eda.\nEste deus popular era venerado fundamentalmente por vellas e cativos. As s\u00faas representaci\u00f3ns materiais aparec\u00edan decote a rentes das de Crepitus, nos lugares adaptados a este culto, os templos.\nNun principio, o pai de Picus cham\u00e1base Sterces. Este era un forte e bo arador e aprendeu aos homes a emendar a terra con esterco (\"stercus\", en lat\u00edn, significa esterco). Despois o seu nome mudou a Stercutius. As\u00ed, converteuse no deus da agricultura e da fertilizaci\u00f3n no mundo campesi\u00f1o. M\u00e1is tarde, Santo Agosti\u00f1o, para desacreditar a relixi\u00f3n romana, ridiculizou este deus reduc\u00edndoo ao deus das foxas de zurro."}
{"id": "109364", "revid": "98629", "url": "https://gl.wikipedia.org/wiki?curid=109364", "title": "Civilizaci\u00f3n", "text": "Unha civilizaci\u00f3n, empregando o termo nun sentido restrinxido, \u00e9 unha sociedade complexa. O termo civilizaci\u00f3n ten unha gran variedade de significados relacionados coa sociedade humana. Na maior\u00eda dos casos faise uso deste termo para referirse \u00e1s sociedades complexas ou avanzadas: aquelas que practican a agricultura, te\u00f1en unha divisi\u00f3n do traballo significativa, e unha densidade de poboaci\u00f3n suficientemente grande para formar cidades. Alternativamente,\" civilizaci\u00f3n\" tam\u00e9n pode usarse para referirse \u00e1 suma, extensi\u00f3n ou adianto da humanidade e os logros dos humanos en calquera orde, ou na cultura dunha comunidade en particular. Finalmente, nun sentido m\u00e1is amplo, a\" civilizaci\u00f3n\" pode referirse \u00e1 sociedade humana mundial. Neste sentido, \"civilizado\" significaba ser un cidad\u00e1n, unha persoa gobernada polas leis do seu pobo, cidade ou comunidade. Se se utiliza nun sentido amplo, \"civilizaci\u00f3n\" pasa a ser sin\u00f3nimo de Cultura (englobando as visi\u00f3ns do mundo ou ideolox\u00edas, as crenzas, os valores, as costumes, as leis e instituci\u00f3ns); que se adoita aplicar con car\u00e1cter m\u00e1is xeral.\nOs xu\u00edzos formais e informais de como unha sociedade \u00e9 civilizada, xeralmente bas\u00e9anse nos m\u00e9todos e o alcance da agricultura, o comercio a longa distancia, especializaci\u00f3n ocupacional, unha clase gobernante especial, e o urbanismo. Separadamente destes elementos centrais, unha civilizaci\u00f3n a mi\u00fado est\u00e1 marcada por calquera combinaci\u00f3n dun n\u00famero de elementos secundarios, inclu\u00edndo un desenvolvido sistema de transporte, escritura, estandarizaci\u00f3n das medidas, moeda, sistemas legais contractuais e baseado no agravio, arte e a arquitectura caracter\u00edstica, matem\u00e1ticas, co\u00f1ecemento cient\u00edfico amplo, metalurxia, estruturas pol\u00edticas, e unha relixi\u00f3n organizada.\nEtimolox\u00eda.\nO termo \"civilizaci\u00f3n\" prov\u00e9n do lat\u00edn \"civis\", \"cidad\u00e1n\" ou \"habitante dun pobo\", e do seu adxectivo \"civilis\".\nNo s\u00e9culo VI, o emperador bizantino Xustiniano I supervisou a consolidaci\u00f3n das leis civ\u00eds romanas. A colecci\u00f3n resultante denom\u00ednase\" Corpus Iuris Civilis\". No s\u00e9culo XI, os profesores da Universidade de Bolo\u00f1a, a primeira universidade da Europa occidental, redescubri\u00f3 o \"Corpus Iuris Civilis\", e a s\u00faa influencia comezou a facerse sentir en toda Europa. No 1704, \"civilizaci\u00f3n\" utilizouse para referirse a \"unha lei que fai que un proceso penal sexa un caso civil.\" \"Civilizaci\u00f3n\" non se vai utilizar no seu sentido moderno por significar \"en caso contrario de barbarismo\" -en contraste con\" civilidade\", \u00e9 dicir, a cortes\u00eda ou a virtude civil, - ata a segunda metade do s\u00e9culo XVIII.\nDe acordo con \u00c9mile Benveniste (1954), a aparici\u00f3n m\u00e1is prematura escrita en ingl\u00e9s de\" civilizaci\u00f3n\" no seu sentido moderno pode atoparse en \"An Essay on the History of Civil Society\" de Adam Ferguson (Edimburgo , 1767 - p.\u00a02): \"Non s\u00f3 o individuo avanza desde a infancia \u00e1 idade adulta, sen\u00f3n que a propia especie evoluciona da mala educaci\u00f3n \u00e1 civilizaci\u00f3n.\"\nCabe sinalar que este uso incorpora o concepto da superioridade e a madurez da existencia de \"civilizado\", en contraste con \"rudeza\", que se utiliza para denotar a grosar\u00eda, como nunha falta de refinamento ou \"civilidade\".\nAntes das investigaci\u00f3ns de Benveniste, o \"New English Dictionary\" citou a conversaci\u00f3n de James Boswell con Samuel Johnson sobre a inclusi\u00f3n \"Civilizaci\u00f3n\" no dicionario de Johnson:\nBenveniste demostrou que se pod\u00edan atopar aparici\u00f3ns anteriores, o que explica a r\u00e1pida adopci\u00f3n da definici\u00f3n de Johnson. En 1775 o dicionario de Ast define \"civilizaci\u00f3n\" como \"o estado de ser civilizado; o acto da civilizaci\u00f3n\", e o termo foi utilizado a mi\u00fado por Adam Smith en \"An Inquiry into the Nature and Causas of the Wealth of Nations\" (1776). Xunto a Smith e Ferguson, John Millar tam\u00e9n o utiliza en 1771 nos seus \"Observations Concerning the distinction of ranks in society\".\nA historia da palabra en ingl\u00e9s parece estar relacionada co desenvolvemento paralelo en franc\u00e9s, que pode ser a fonte orixinal. A medida que a primeira aparici\u00f3n de \"civilizaci\u00f3n\" en franc\u00e9s foi atopado por Benveniste en \"L'Ami des hommes ou trait\u00e9 de la population\" de Marqu\u00e9s de Mirabeau (escrito en 1756 pero publicado en 1757), a consulta de Benveniste era se a palabra en ingl\u00e9s deriva do franc\u00e9s, ou se ambos evolucionaron de forma independente - unha cuesti\u00f3n que require m\u00e1is investigaci\u00f3n. Segundo el, a palabra \"civilizaci\u00f3n\" de feito, puido ser utilizada por Ferguson como moi cedo en 1759.\nAdemais, Benveniste sinala que, en contraste con \"civilidade\", un termo est\u00e1tico, \"civilizaci\u00f3n\" transmite unha sensaci\u00f3n de dinamismo. Deste xeito, escribe:\nA finais da d\u00e9cada de 1700 e comezos de 1800, durante a revoluci\u00f3n francesa, e en ingl\u00e9s, \"civilization\" ref\u00edrese en singular, nunca en plural, porque se refire ao progreso da humanidade no seu conxunto. Este segue sendo o mesmo caso en franc\u00e9s. M\u00e1is recentemente \"civilizaci\u00f3ns\" util\u00edzase \u00e1s veces como sin\u00f3nimo para o termo m\u00e1is amplo de \"culturas\" tanto nos c\u00edrculos populares como acad\u00e9micos. Con todo, os conceptos de civilizaci\u00f3n e cultura non sempre se consideran intercambiables. Por exemplo, unha pequena tribo n\u00f3made pode ser xulgado por non ter unha civilizaci\u00f3n, pero sen d\u00fabida consid\u00e9rase que te\u00f1en unha cultura (definida como \"as artes, costumes, h\u00e1bitos... crenzas, valores, comportamentos e h\u00e1bitos que constit\u00faen material da forma de vida dun pobo\").\nA civilizaci\u00f3n non sempre \u00e9 vista como unha mellora. Unha distinci\u00f3n de importancia hist\u00f3rica entre a cultura e a civilizaci\u00f3n v\u00e9n dos escritos de Rousseau, e en particular do seu traballo en relaci\u00f3n coa educaci\u00f3n, \" \u00c9mile\". Nesta perspectiva, civilizaci\u00f3n, \u00e9 m\u00e1is racional e conduta social, non \u00e9 plenamente conforme coa natureza humana, e \"a integridade humana s\u00f3 se pode conseguir a trav\u00e9s da recuperaci\u00f3n de aproximaci\u00f3n ou dunha unidade natural prediscursiva ou prerracional orixinal\". (V\u00e9xase bo salvaxe.) Desta noci\u00f3n, un novo enfoque desenvolveuse sobre todo en Alema\u00f1a , primeiro con Johann Gottfried Herder, e posteriormente por fil\u00f3sofos como Kierkegaard e Nietzsche. Esta voz \"culturas\" (plural) como organismos naturais que non se definen por \"actos conscientes, racionais e deliberativos\" sen\u00f3n m\u00e1is ben unha especie de \"esp\u00edrito popular \" pre-racional. A civilizaci\u00f3n, pola contra, en relaci\u00f3n co progreso material, a\u00ednda que m\u00e1is racional e m\u00e1is exitoso, \u00e9 vista como non-natural, e conduce aos \"vicios da vida social\" como o engano, a hipocris\u00eda, a envexa e a avaricia . Durante a segunda guerra mundial, Leo Strauss, habendo fuxido de Alema\u00f1a, sostivo en Nova Iork que este enfoque da civilizaci\u00f3n estaba detr\u00e1s do nazismo o militarismo e nihilismo alem\u00e1n. Tam\u00e9n, anteriormente, o te\u00f3rico socialista Charles Fourier utilizou a palabra civilizaci\u00f3n nun sentido negativo e como tal \"o menosprezo de Fourier para os pensadores respectables e ideolox\u00edas da s\u00faa idade era tan intenso que sempre utiliza os termos fil\u00f3sofo e civilizaci\u00f3n nun sentido peiorativo. No seu l\u00e9xico, a civilizaci\u00f3n era unha orde depravada, un sin\u00f3nimo de perfidia e de restrici\u00f3n... Ata no seu m\u00e1is insignificante e m\u00e1is miope, con todo, o ataque de Fourier sobre a civilizaci\u00f3n hab\u00eda calidades que non se atopaba nos escritos de calquera outro cr\u00edtico social do seu tempo.\"\nNo seu libro \"The Philosophy of Civilization\", Albert Schweitzer esbozou a idea de que hai d\u00faas opini\u00f3ns da sociedade: unha sobre a civilizaci\u00f3n puramente material e outra sobre a civilizaci\u00f3n pode ser tanto \u00e9tica como material. Dixo que a actual crise mundial foi, a continuaci\u00f3n, en 1923, por mor dunha humanidade que perdera a concepci\u00f3n \u00e9tica da civilizaci\u00f3n. En neste mesmo traballo, el definiu a civilizaci\u00f3n dicindo que \"\u00e9 a suma total de todos os progresos realizados polo home en todas as esferas de acci\u00f3n e desde todos os puntos de vista na medida en que o progreso fac\u00eda \u00e1 axuda espiritual de perfeccionar aos individuos como o progreso de todo o progreso. \".\nCaracter\u00edsticas dunha civilizaci\u00f3n.\nAs civilizaci\u00f3ns difer\u00e9ncianse das sociedades tribais baseadas no parentesco polo predominio do modo de vida urbano (a cidade, que imp\u00f3n relaci\u00f3ns sociais m\u00e1is abertas) e o sedentarismo (que implica o desenvolvemento da agricultura e a partir dela o desenvolvemento econ\u00f3mico coa divisi\u00f3n do traballo, a comercializaci\u00f3n de excedentes e, m\u00e1is tarde, a industrializaci\u00f3n e a terciarizaci\u00f3n). Se se comprende nun sentido amplo, pasa a ser sin\u00f3nimo de Cultura, englobando as visi\u00f3ns do mundo ou ideolox\u00edas, as crenzas, os valores, os costumes, as leis e instituci\u00f3ns.\nDeriva indirectamente do lat\u00edn \"civis\" (cidad\u00e1n) a trav\u00e9s de civil e civilizar.\nA civilizaci\u00f3n, como sociedade complexa, pos\u00fae caracter\u00edsticas espec\u00edficas que a distinguen dunha sociedade ou cultura simples. Historicamente, as civilizaci\u00f3ns compartiron algunhas ou todas as caracter\u00edsticas seguintes:\nEvoluci\u00f3n das civilizaci\u00f3ns.\nA evoluci\u00f3n da maior\u00eda das civilizaci\u00f3ns p\u00f3dese esquematizar :\nSegundo Nikolai Kardashev as civilizaci\u00f3ns futuras clasificaranse s\u00f3 polo potencial enerx\u00e9tico que poidan utilizar. Este astrof\u00edsico elaborou unha escala que divid\u00eda as civilizaci\u00f3ns en tres grados (corresponden a estadios ficcionais segundo o grado do desenvolvemento presente): o primeiro grado pode aproveitar toda a enerx\u00eda dispo\u00f1ible nun planeta, que a\u00ednda que \u00e9 variable cuantificouna en 10 16 W, o segundo grado pod\u00eda usar a enerx\u00eda dunha estrela, ata chegar aos 1026 W, mentres que o terceiro grado usa a enerx\u00eda dispo\u00f1ible nunha galaxia (1036 W ) ou en unidades maiores.\nRelaci\u00f3ns entre civilizaci\u00f3ns.\nSe se entende a civilizaci\u00f3n como progreso xeral da raza humana, non se pode falar de relaci\u00f3ns entre elas, s\u00f3 grados de desenvolvemento. A mi\u00fado, unha civilizaci\u00f3n asim\u00edlase a unha gran cultura (por exemplo a occidental). Neste sentido pode haber relaci\u00f3ns entre civilizaci\u00f3ns igual que entre os pobos ou pa\u00edses.\nSamuel Huntington define as diversas grandes civilizaci\u00f3ns actuais: occidental, isl\u00e1mica, chinesa, xaponesa, hind\u00fa, ortodoxa, budista, africana e latinoamericana, e predica un choque de civilizaci\u00f3ns para o s\u00e9culo XXI, que suplantar\u00eda a guerra tradicional entre Estados. Varios te\u00f3ricos opuxeronse a esta visi\u00f3n apostando polo di\u00e1logo intercultural como cami\u00f1o para evitar a derriba do modo de vida actual.\nAs civilizaci\u00f3ns que se opo\u00f1en \u00e1s outras resaltan uns trazos determinados da s\u00faa identidade. Usualmente estes trazos foron baseados na relixi\u00f3n (pa\u00edses isl\u00e1micos fronte aos cristi\u00e1ns, como na Idade Media); localizaci\u00f3n xeogr\u00e1fica (Occidente \u00e9 diferente das culturas orientais); etnia (a civilizaci\u00f3n amerindia, en bloque, \u00e9 diferente dos homes brancos na Idade moderna) ou naci\u00f3n (en sentido amplo).\nCivilizaci\u00f3n en singular ou civilizaci\u00f3ns en plural.\n\"Civilizaci\u00f3n\", un concepto fundacional das ciencias sociais, ten un uso conceptualmente distinto, ata oposto, cando se emprega intencionalmente en singular, refer\u00edndose ao grado superior de desenvolvemento da sociedade humana, co que se indica que existe unha \u00fanica civilizaci\u00f3n; ou cando se fai en plural, para indicar a pluralidade das \"civilizaci\u00f3ns\" a trav\u00e9s do tempo, o espazo xeogr\u00e1fico e os distintos trazos culturais (linguas, relixi\u00f3ns, e ata os pol\u00e9micos conceptos de etnias ou razas humanas), co que se indica que existiron e existen moitas: civilizaci\u00f3n mic\u00e9nica, civilizaci\u00f3n andina, civilizaci\u00f3n grecorromana -ou civilizaci\u00f3n grega e civilizaci\u00f3n romana-, civilizaci\u00f3n chinesa, civilizaci\u00f3n isl\u00e1mica, civilizaci\u00f3n cristi\u00e1, civilizaci\u00f3n occidental etc., incluso as identificadas coas naci\u00f3ns europeas que han ter un maior peso na formaci\u00f3n hist\u00f3rica de imperios ou estenderon a s\u00faa lingua ou a s\u00faa cultura (civilizaci\u00f3n portuguesa, civilizaci\u00f3n espa\u00f1ola, civilizaci\u00f3n francesa, civilizaci\u00f3n brit\u00e1nica, civilizaci\u00f3n rusa, civilizaci\u00f3n alem\u00e1, civilizaci\u00f3n italiana).\nCivilizaci\u00f3n como estadio da evoluci\u00f3n cultural.\nA descrici\u00f3n tradicional da evoluci\u00f3n cultural da humanidade inclu\u00eda o seu paso por tres estadios: salvaxismo, barbarie e civilizaci\u00f3n. Esta perspectiva implicaba a idea de progreso, por m\u00e1is que entre os seus establecedores estivese Rousseau, que non v\u00eda mellora, sen\u00f3n degradaci\u00f3n, no paso do \"estado de natureza\" do \"bo salvaxe\" ao estado de civilizaci\u00f3n, en que o home est\u00e1 pervertido e maleado pola sociedade. O pesimismo rousseauniano foi superado polos intelectuais posteriores, claramente optimistas (positivismo de Auguste Comte).\nO predominio europeo desde a era dos descubrimentos (s\u00e9culo XV), pero sobre todo desde a Revoluci\u00f3n industrial (s\u00e9culo XVIII) e o repartici\u00f3n colonial de \u00c1frica (s\u00e9culo XIX), na fase do capitalismo que se co\u00f1ece como Imperialismo (definici\u00f3n de Lenin), parec\u00eda facer evidente para os contempor\u00e1neos a supremac\u00eda de todas as s\u00faas particulares formas de organizaci\u00f3n: fosen econ\u00f3micas, sociais, pol\u00edticas, ata as s\u00faas crenzas e a s\u00faa raza (misioneirismo e racismo). Desde ese punto de vista, o concepto ilustrado de civilizaci\u00f3n universal pasou a impo\u00f1erse como un modelo a que todas as partes do mundo deb\u00edan amoldarse, de grado ou pola forza, \"pola seu propio ben\"; e as potencias imperialistas occidentais deb\u00edan afrontar, non por ser o seu interese, sen\u00f3n por ser a s\u00faa \"sagrada misi\u00f3n\", esa \"The White Man's Burdeno\" (\"A carga do home branco\" ) (Rudyard Kipling).\nRelativismo cultural.\nA aparici\u00f3n de d\u00fabidas no esquema \u00e9 paralelo \u00e1 s\u00faa propia formulaci\u00f3n, e poden situarse desde a Xunta de Burgos e a Xunta de Valladolid, en que se realizou o debate dos xustos t\u00edtulos no que Bartolom\u00e9 de las Casas tomou partido polos conquistados no canto de polos seus compa\u00f1eiros de conquista (a\u00ednda que desde logo pensaba na s\u00faa relixi\u00f3n como \u00fanica verdadeira). O relativismo cultural que se fai cient\u00edfico coa antropolox\u00eda moderna (Bronis\u0142aw Malinowski) vai ampliarse ao concepto de civilizaci\u00f3n, que empeza a usarse en plural, e en p\u00e9 de igualdade relativa, para definir a cada unha das organizaci\u00f3ns humanas, vinculadas a unha forma de entender a vida, m\u00e1is al\u00f3 ata do concepto de Relixi\u00f3n ou de Cultura.\nEntendido deste xeito, en plural, cada civilizaci\u00f3n \u00e9 unha entidade cultural que aglutina un sentido m\u00e1is ou menos consciente de unidade, e que agrupa no seu seo a varias naci\u00f3ns e pobos distintos.\nDeterminadas sociedades, polos seus especiais logros culturais e pola capacidade destes de impo\u00f1erse como com\u00fans a un espazo m\u00e1is ou menos amplo, son consideradas polos historiadores como civilizaci\u00f3ns independentes. Un exemplo claro dar\u00edao a anfiction\u00eda que unificaba a todas as polis gregas en torno a determinados lugares de culto (o or\u00e1culo de Delfos), festividades (as Olimp\u00edadas) ou textos (as obras de Homero) e que as opo\u00f1\u00eda ao que consideraban b\u00e1rbaro (estranxeiro, que fala con sons inintelixibles: \"bar-bar\") e non hel\u00e9nico, como os persas.\nCivilizaci\u00f3ns en perspectiva hist\u00f3rica.\nA perspectiva hist\u00f3rica utilizada para clasificar a unha civilizaci\u00f3n (m\u00e1is que a un pa\u00eds) como unha unidade, \u00e9 de orixe relativamente recente. A partir da Idade Media, a maior parte dos historiadores adoptaron un punto de vista relixioso ou nacional. O punto de vista relixioso prevaleceu ata o s\u00e9culo XVIII entre os historiadores europeos, que consideraban a revelaci\u00f3n cristi\u00e1 como o suceso hist\u00f3rico m\u00e1is importante, tom\u00e1ndoo como referencia para a s\u00faa clasificaci\u00f3n. Os primeiros historiadores europeos non estudaron outras culturas m\u00e1is que como curiosidades ou como \u00e1reas potenciais de actividade misioneira.\nO punto de vista nacional, a diferenza do relixioso, desenvolveuse a principios do s\u00e9culo XVI a partir da filosof\u00eda pol\u00edtica do estadista e historiador italiano Nicol\u00e1s Maquiavelo, quen sosti\u00f1a que o obxecto adecuado de estudo hist\u00f3rico era o Estado. O espa\u00f1ol Francisco de Vitoria, fundador do Dereito internacional, abordou o tema dos dereitos da Coroa de Espa\u00f1a na conquista de Am\u00e9rica. Con todo, os m\u00faltiples historiadores que m\u00e1is tarde realizaron a cr\u00f3nica dos estados nacionais de Europa e Am\u00e9rica s\u00f3 estudaron as sociedades \u00e1 marxe da cultura europea, para describir a s\u00faa submisi\u00f3n \u00e1s potencias europeas, \u00e1 s\u00faa entender m\u00e1is progresistas. Caso \u00e1 parte \u00e9 o dos misioneiros e te\u00f3logos espa\u00f1ois que profundaron no co\u00f1ecemento e an\u00e1lise das civilizaci\u00f3ns recentemente descubertas, \u00e1s veces de dif\u00edcil caracterizaci\u00f3n.\nArnold J. Toynbee tipific\u00f3 23 civilizaci\u00f3ns universais. MacNeill analizou nove e Melko sinalou que: \"existe razoable acordo sobre polo menos doce grandes civilizaci\u00f3ns das cales sete xa non existen (mesopot\u00e1mica, exipcia, cretense, cl\u00e1sica bizantina, mesoamericana e andina)\". Para Philip Bagby, as civilizaci\u00f3ns mellor definidas e m\u00e1is aceptadas como tales son a exipcia, a babil\u00f3nica, a chinesa, a india, a greco-romana, a andina, a centroamericana e a cristi\u00e1n-occidental. Na s\u00faa obra \"The Clash of Civilizations\" (\"Choque de civilizaci\u00f3ns\"), Samuel Huntington, base\u00e1ndose en Toynbee prop\u00f3n un n\u00famero m\u00e1is amplo de civilizaci\u00f3ns existentes hoxe en d\u00eda: a occidental (entre a que distingue como \"subcivilizaci\u00f3ns\" a latinoamericana e a ortodoxa da Europa oriental), a musulm\u00e1, a xud\u00eda, a hind\u00fa, a s\u00ednica, a xaponesa, a africana sub-sahariana e a budista.\nFin da civilizaci\u00f3n.\nHistoricamente as civilizaci\u00f3ns suced\u00e9ronse, con \u00e9pocas intermedias de involuci\u00f3n (como os b\u00e1rbaros), colapso social, polo fin dunha comunidade concreta, ou pola alternancia de poder dunha cultura concreta con outra. Periodicamente, con todo, xurdiron predicci\u00f3ns sobre o fin non dunha civilizaci\u00f3n sen\u00f3n de todas, sexa pola extinci\u00f3n da humanidade ou para o seu retorno a un estado semisalvaxe primitivo. Este predicci\u00f3ns enm\u00e1rcanse dentro da escatolox\u00eda das diferentes relixi\u00f3ns ou ben da ciencia ficci\u00f3n contempor\u00e1nea.\nIgualmente cont\u00e9mplase o fin da civilizaci\u00f3n como un escenario de futuro posible, causado por:\nGrandes civilizaci\u00f3ns desaparecidas.\nA perspectiva hist\u00f3rica utilizada para clasificar, m\u00e1is que un pa\u00eds, unha civilizaci\u00f3n como unha unidade, \u00e9 de orixe relativamente recente. A partir do Idade Media a maior parte dos historiadores adoptaron un punto de vista relixioso ou nacional. O punto de vista da relixi\u00f3n prevaleceu ata o s\u00e9culo XVIII entre os historiadores europeos, que consideraban a revelaci\u00f3n cristi\u00e1 como o acontecemento hist\u00f3rico m\u00e1is importante, tom\u00e1ndoo como referencia para a s\u00faa clasificaci\u00f3n. Os primeiros historiadores europeos non estudaron outras culturas m\u00e1is que como curiosidades ou como \u00e1reas potenciais de actividade misioneira.\nO punto de vista nacional, a diferenza do relixioso, desenvolveuse a principios do s\u00e9culo XVI a partir da filosof\u00eda pol\u00edtica do estadista e historiador italiano Niccol\u00f2 Machiavelli, que sosti\u00f1a que o obxecto adecuado de estudo hist\u00f3rico era o estado. Con todo, os m\u00faltiples historiadores que m\u00e1is tarde fixeron a cr\u00f3nica dos estados naci\u00f3n de Europa e Am\u00e9rica s\u00f3 estudaron as sociedades \u00e1 marxe da cultura europea, para describir o seu sometemento \u00e1s potencias europeas, o seu entender, m\u00e1is progresistas.\nListanse a continuaci\u00f3n as civilizaci\u00f3ns m\u00e1is relevantes ao longo da historia, segundo o continente maioritario de implantaci\u00f3n:"}
{"id": "109380", "revid": "736", "url": "https://gl.wikipedia.org/wiki?curid=109380", "title": "Vladimir Lenin", "text": ""}
{"id": "109381", "revid": "23204", "url": "https://gl.wikipedia.org/wiki?curid=109381", "title": "Hampshire", "text": "Hampshire \u00e9 un condado do sur de Inglaterra, Reino Unido. \u00c9 co\u00f1ecido por ser o condado da escritora Jane Austen, que aparece con frecuencia como contexto das s\u00faas novelas."}
{"id": "109384", "revid": "5132", "url": "https://gl.wikipedia.org/wiki?curid=109384", "title": "\u0421\u0421\u0421\u0420", "text": ""}
{"id": "109385", "revid": "2248", "url": "https://gl.wikipedia.org/wiki?curid=109385", "title": "Subprime", "text": ""}
{"id": "109387", "revid": "43749", "url": "https://gl.wikipedia.org/wiki?curid=109387", "title": "Nafarroa", "text": ""}
{"id": "109388", "revid": "1093", "url": "https://gl.wikipedia.org/wiki?curid=109388", "title": "Reino de Galiza", "text": ""}
{"id": "109390", "revid": "23204", "url": "https://gl.wikipedia.org/wiki?curid=109390", "title": "Hertfordshire", "text": "Hertfordshire (pronunciado \"/Hartfordshire/\" ou \"/Harfordshire/\", os brit\u00e1nicos empregan a mi\u00fado o compendio \"Herts\" para designar o condado) \u00e9 un condado que se atopa dentro do Reino Unido. Boa parte do sur do condado at\u00f3pase na periferia norte da capital inglesa, Londres.O condado est\u00e1 arrodeado dos condados de Essex no leste, Buckinghamshire ao oeste, e tanto Bedfordshire como Cambridgeshire ao norte."}
{"id": "109391", "revid": "12452", "url": "https://gl.wikipedia.org/wiki?curid=109391", "title": "Mikael Kalinin", "text": ""}
{"id": "109392", "revid": "7592", "url": "https://gl.wikipedia.org/wiki?curid=109392", "title": "Marcha do Antigo Reino de Galiza", "text": ""}
